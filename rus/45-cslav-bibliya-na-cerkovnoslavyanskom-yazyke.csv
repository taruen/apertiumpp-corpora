MAT.1.1	Книга родства Иисуса Христа, сына давидова, сына авраамля. 
MAT.1.2	Авраам роди исаака. Исаак же роди иакова. Иаков же роди иуду и братию его. 
MAT.1.3	Иуда же роди фареса и зару от фамары. Фарес же роди есрома. Есром же роди арама. 
MAT.1.4	Арам же роди аминадава. Аминадав же роди наассона. Наассон же роди салмона. 
MAT.1.5	Салмон же роди вооза от рахавы. Вооз же роди овида от руфы. Овид же роди иессеа. 
MAT.1.6	Иессей же роди давида царя. Давид же царь роди соломона от уриины. 
MAT.1.7	Соломон же роди ровоама. Ровоам же роди авию. Авиа же роди асу. 
MAT.1.8	Аса же роди иосафата. Иосафат же роди иорама. Иорам же роди озию. 
MAT.1.9	Озиа же роди иоафама. Иоафам же роди ахаза. Ахаз же роди езекию. 
MAT.1.10	Езекиа же роди манассию. Манассиа же роди амона. Амон же роди иосию. 
MAT.1.11	Иосиа же роди иехонию и братию его, в преселение вавилонское (
MAT.1.12	По преселении же вавилонстем, иехониа роди салафииля. Салафииль же роди зоровавеля. 
MAT.1.13	Зоровавель же роди авиуда. Авиуд же роди елиакима. Елиаким же роди азора. 
MAT.1.14	Азор же роди садока. Садок же роди ахима. Ахим же роди елиуда. 
MAT.1.15	Елиуд же роди елеазара. Елеазар же роди матфана. Матфан же роди иакова. 
MAT.1.16	Иаков же роди иосифа, мужа Мариина, из неяже родися Иисус, глаголемый Христос. 
MAT.1.17	Всех же родов от авраама до давида родове четыренадесяте: и от давида до преселения вавилонскаго родове четыренадесяте: и от преселения вавилонскаго до Христа родове четыренадесяте. 
MAT.1.18	Иисус Христово Рождество сице бе: обрученней бо бывши Матери его Марии иосифови, прежде даже не снитися има, обретеся имущи во чреве от Духа свята. 
MAT.1.19	Иосиф же муж ея, праведен сый и не хотя ея обличити, восхоте тай пустити ю. 
MAT.1.20	Сия же ему помыслившу, се, ангел Господень во сне явися ему, глаголя: иосифе, сыне давидов, не убойся прияти Мариам жены твоея: рождшеебося в ней, от Духа есть свята: 
MAT.1.21	родит же сына, и наречеши имя ему Иисус: той бо спасет люди своя от грех их. 
MAT.1.22	Сие же все бысть, да сбудется реченное от Господа пророком, глаголющим: 
MAT.1.23	се, Дева во чреве приимет и родит сына, и нарекут имя ему еммануил, еже есть сказаемо: с нами Бог. 
MAT.1.24	Востав же иосиф от сна, сотвори якоже повеле ему ангел Господень, и прият жену свою, 
MAT.1.25	и не знаяше ея, дондеже роди сына своего первенца, и нарече имя ему Иисус.
MAT.2.1	Иисусу же рождшуся в вифлееме иудейстем во дни ирода царя, се, волсви от восток приидоша во Иерусалим, глаголюще: 
MAT.2.2	где есть рождейся Царь иудейский? видехом бо звезду его на востоце и приидохом поклонитися ему. 
MAT.2.3	Слышав же ирод царь смутися, и весь Иерусалим с ним. 
MAT.2.4	И собрав вся первосвященники и книжники людския, вопрошаше от них: где Христос раждается? 
MAT.2.5	Они же рекоша ему: в вифлееме иудейстем, тако бо писано есть пророком: 
MAT.2.6	и ты, вифлееме, земле иудова, ни чимже менши еси во владыках иудовых: из тебе бо изыдет вождь, иже упасет люди моя израиля. 
MAT.2.7	Тогда ирод тай призва волхвы, и испытоваше от них время явльшияся звезды, 
MAT.2.8	и послав их в вифлеем, рече: шедше испытайте известно о отрочати: егда же обрящете, возвестите ми, яко да и аз шед поклонюся ему. 
MAT.2.9	Они же послушавше царя, идоша. И се, звезда, юже видеша на востоце, идяше пред ними, дондеже пришедши ста верху, идеже бе отроча. 
MAT.2.10	Видевше же звезду, возрадовашася радостию велиею зело, 
MAT.2.11	и пришедше в храмину, видеша отроча с Мариею Материю его, и падше поклонишася ему: и отверзше сокровища своя, принесоша ему дары, злато и ливан и смирну. 
MAT.2.12	И весть приемше во сне не возвратитися ко ироду, иным путем отидоша во страну свою. 
MAT.2.13	Отшедшым же им, се, ангел Господень во сне явися иосифу, глаголя: востав поими отроча и Матерь его, и бежи во египет, и буди тамо, дондеже реку ти: хощет бо ирод искати отрочате, да погубит е. 
MAT.2.14	Он же востав, поят отроча и Матерь его нощию, и отиде во египет, 
MAT.2.15	и бе тамо до умертвия иродова: да сбудется реченное от Господа пророком, глаголющим: от египта воззвах Сына моего. 
MAT.2.16	Тогда ирод видев, яко поруган бысть от волхвов, разгневася зело и послав изби вся дети сущыя в вифлееме и во всех пределех его, от двою лету и нижайше, по времени, еже известно испыта от волхвов. 
MAT.2.17	Тогда сбыстся реченное иеремием пророком, глаголющим: 
MAT.2.18	глас в раме слышан бысть, плачь и рыдание и вопль мног: рахиль плачущися чад своих, и не хотяше утешитися, яко не суть. 
MAT.2.19	Умершу же ироду, се, ангел Господень во сне явися иосифу во египте, 
MAT.2.20	глаголя: востав поими отроча и Матерь его и иди в землю израилеву, изомроша бо ищущии души отрочате. 
MAT.2.21	Он же востав, поят отроча и Матерь его и прииде в землю израилеву. 
MAT.2.22	Слышав же, яко архелай царствует во иудеи вместо ирода отца своего, убояся тамо ити: весть же приемь во сне, отиде в пределы галилейския 
MAT.2.23	и пришед вселися во граде нарицаемем назарет: яко да сбудется реченное пророки, яко назорей наречется.
MAT.3.1	Во дни же оны прииде иоанн креститель, проповедая в пустыни иудейстей 
MAT.3.2	и глаголя: покайтеся, приближибося Царствие небесное. 
MAT.3.3	Сей бо есть реченный исаием пророком, глаголющим: глас вопиющаго в пустыни: уготовайте путь Господень, правы творите стези его. 
MAT.3.4	Сам же иоанн имяше ризу свою от влас велблуждь и пояс усмен о чреслех своих: снедь же его бе пружие и мед дивий. 
MAT.3.5	Тогда исхождаше к нему Иерусалима, и вся иудеа, и вся страна иорданская, 
MAT.3.6	и крещахуся во иордане от него, исповедающе грехи своя. 
MAT.3.7	Видев же (иоанн) многи фарисеи и саддукеи грядущыя на крещение его, рече им: рождения ехиднова, кто сказа вам бежати от будущаго гнева? 
MAT.3.8	сотворите убо плод достоин покаяния, 
MAT.3.9	и не начинайте глаголати в себе: отца имамы авраама: глаголю бо вам, яко может Бог от камения сего воздвигнути чада аврааму: 
MAT.3.10	уже бо и секира при корени древа лежит: всяко убо древо, еже не творит плода добра, посекаемо бывает и во огнь вметаемо: 
MAT.3.11	аз убо крещаю вы водою в покаяние: грядый же по мне креплий мене есть, емуже несмь достоин сапоги понести: той вы крестит Духом святым и огнем: 
MAT.3.12	емуже лопата в руце его, и отребит гумно свое, и соберет пшеницу свою в житницу, плевы же сожжет огнем негасающим. 
MAT.3.13	Тогда приходит Иисус от галилеи на иордан ко иоанну креститися от него. 
MAT.3.14	Иоанн же возбраняше ему, глаголя: аз требую тобою креститися, и ты ли грядеши ко мне? 
MAT.3.15	Отвещав же Иисус рече к нему: остави ныне: тако бо подобает нам исполнити всяку правду. Тогда остави его. 
MAT.3.16	И крестився Иисус взыде абие от воды: и се, отверзошася ему небеса, и виде Духа Божия сходяща яко голубя и грядуща на него. 
MAT.3.17	И се, глас с небесе глаголя: сей есть Сын мой возлюбленный, о немже благоволих.
MAT.4.1	Тогда Иисус возведен бысть Духом в пустыню искуситися от диавола, 
MAT.4.2	и постився дний четыредесять и нощий четыредесять, последи взалка. 
MAT.4.3	И приступль к нему искуситель рече: аще Сын еси Божий, рцы, да камение сие хлебы будут. 
MAT.4.4	Он же отвещав рече: писано есть: не о хлебе единем жив будет человек, но о всяцем глаголголе исходящем изо уст Божиих. 
MAT.4.5	Тогда поят его диавол во святый град, и постави его на криле церковнем, 
MAT.4.6	и глагола ему: аще Сын еси Божий, верзися низу: писано бо есть, яко ангелом своим заповесть о тебе (сохранити тя), и на руках возмут тя, да не когда преткнеши о камень ногу твою. 
MAT.4.7	Рече (же) ему Иисус: паки писано есть: не искусиши Господа Бога твоего. 
MAT.4.8	Паки поят его диавол на гору высоку зело, и показа ему вся царствия мира и славу их, 
MAT.4.9	и глагола ему: сия вся тебе дам, аще пад поклонишимися. 
MAT.4.10	Тогда глагола ему Иисус: иди за мною, сатано: писано бо есть: Господу Богу твоему поклонишися и тому единому послужиши. 
MAT.4.11	Тогда остави его диавол, и се, ангели приступиша и служаху ему. 
MAT.4.12	Слышав же Иисус, яко иоанн предан бысть, отиде в галилею, 
MAT.4.13	и оставль назарет, пришед вселися в капернаум в поморие, в пределех завулоних и неффалимлих: 
MAT.4.14	да сбудется реченное исаием пророком, глаголющим: 
MAT.4.15	земля завулоня и земля неффалимля, путь моря об он пол иордана, галилеа язык, 
MAT.4.16	людие седящии во тме видеша свет велий, и седящым в стране и сени смертней, свет возсия им. 
MAT.4.17	Оттоле начат Иисус проповедати и глаголати: покайтеся, приближися бо Царство небесное. 
MAT.4.18	Ходя же при мори галилейстем, виде два брата, симона глаголемаго петра, и андреа брата его, вметающа мрежи в море, беста бо рыбаря: 
MAT.4.19	и глагола има: грядита по мне, и сотворю вы ловца человеком. 
MAT.4.20	Она же абие оставльша мрежи, по нем идоста. 
MAT.4.21	И прешед оттуду, виде ина два брата, иакова зеведеева, и иоанна брата его, в корабли с зеведеом отцем ею, завязующа мрежи своя, и воззва я. 
MAT.4.22	Она же абие оставльша корабль и отца своего, по нем идоста. 
MAT.4.23	И прохождаше всю галилею Иисус, учя на сонмищих их и проповедая Евангелие Царствия, изцеляя всяк недуг и всяку язю в людех. 
MAT.4.24	И изыде слух его по всей сирии: и приведоша к нему вся болящыя, различными недуги и страстьми одержимы, и бесны, и месячныя, и разслабленныя (жилами): и изцели их. 
MAT.4.25	И по нем идоша народи мнози от галилеи и десяти град, и от Иерусалима и иудеи, и со онаго полу иордана.
MAT.5.1	Узрев же народы, взыде на гору: и седшу ему, приступиша к нему ученицы его. 
MAT.5.2	И отверз уста своя, учаше их, глаголя: 
MAT.5.3	блажени нищии духом: яко тех есть Царствие небесное. 
MAT.5.4	Блажени плачущии: яко тии утешатся. 
MAT.5.5	Блажени кротцыи: яко тии наследят землю. 
MAT.5.6	Блажени алчущии и жаждущии правды: яко тии насытятся. 
MAT.5.7	Блажени милостивии: яко тии помиловани будут. 
MAT.5.8	Блажени честии сердцем: яко тии Бога узрят. 
MAT.5.9	Блажени миротворцы: яко тии сынове Божии нарекутся. 
MAT.5.10	Блажени изгнани правды ради: яко тех есть Царствие небесное. 
MAT.5.11	Блажени есте, егда поносят вам, и ижденут, и рекут всяк зол глагол на вы лжуще, мене ради: 
MAT.5.12	радуйтеся и веселитеся, яко мзда ваша многа на небесех: тако бо изгнаша пророки, иже (беша) прежде вас. 
MAT.5.13	Вы есте соль земли: аще же соль обуяет, чим осолится? ни во чтоже будет ктому, точию да изсыпана будет вон и попираема человеки. 
MAT.5.14	Вы есте свет мира: не может град укрытися верху горы стоя: 
MAT.5.15	ниже вжигают светилника и поставляют его под спудом, но на свещнице, и светит всем, иже в храмине (суть). 
MAT.5.16	Тако да просветится свет ваш пред человеки, яко да видят ваша добрая дела и прославят Отца вашего, иже на небесех. 
MAT.5.17	(Да) не мните, яко приидох разорити закон, или пророки: не приидох разорити, но исполнити. 
MAT.5.18	Аминь бо глаголю вам: дондеже прейдет небо и земля, иота едина, или едина черта не прейдет от закона, дондеже вся будут. 
MAT.5.19	Иже аще разорит едину заповедий сих малых и научит тако человеки, мний наречется в Царствии небеснем: а иже сотворит и научит, сей велий наречется в Царствии небеснем. 
MAT.5.20	глаголю бо вам, яко аще не избудет правда ваша паче книжник и фарисей, не внидете в Царствие небесное. 
MAT.5.21	Слышасте, яко речено бысть древним: не убиеши: иже (бо) аще убиет, повинен есть суду. 
MAT.5.22	Аз же глаголю вам, яко всяк гневаяйся на брата своего всуе повинен есть суду: иже бо аще речет брату своему: рака, повинен есть сонмищу: а иже речет: уроде, повинен есть геенне огненней. 
MAT.5.23	Аще убо принесеши дар твой ко олтарю и ту помянеши, яко брат твой имать нечто на тя: 
MAT.5.24	остави ту дар твой пред олтарем и шед прежде смирися с братом твоим, и тогда пришед принеси дар твой. 
MAT.5.25	Буди увещаваяся с соперником твоим скоро, дондеже еси на пути с ним, да не предаст тебе соперник судии, и судия тя предаст слузе, и в темницу ввержен будеши: 
MAT.5.26	аминь глаголю тебе: не изыдеши оттуду, дондеже воздаси последний кодрант. 
MAT.5.27	Слышасте, яко речено бысть древним: не прелюбы сотвориши. 
MAT.5.28	Аз же глаголю вам, яко всяк, иже воззрит на жену ко еже вожделети ея, уже любодействова с нею в сердцы своем: 
MAT.5.29	аще же око твое десное соблажняет тя, изми е и верзи от себе: уне бо ти есть, да погибнет един от уд твоих, а не все тело твое ввержено будет в геенну (огненную): 
MAT.5.30	и аще десная твоя рука соблажняет тя, усецы ю и верзи от себе: уне бо ти есть, да погибнет един от уд твоих, а не все тело твое ввержено будет в геенну. 
MAT.5.31	Речено же бысть, яко иже аще пустит жену свою, да даст ей книгу распустную. 
MAT.5.32	Аз же глаголю вам, яко всяк отпущаяй жену свою, разве словесе любодейнаго, творит ю прелюбодействовати: и иже пущеницу поймет, прелюбодействует. 
MAT.5.33	Паки слышасте, яко речено бысть древним: не во лжу кленешися, воздаси же Господеви клятвы твоя. 
MAT.5.34	Аз же глаголю вам не клятися всяко: ни небом, яко престол есть Божий: 
MAT.5.35	ни землею, яко подножие есть ногама его: ни Иерусалимом, яко град есть великаго Царя: 
MAT.5.36	ниже главою твоею кленися, яко не можеши власа единаго бела или черна сотворити: 
MAT.5.37	буди же слово ваше: ей, ей: ни, ни: лишше же сею от неприязни есть. 
MAT.5.38	Слышасте, яко речено бысть: око за око, и зуб за зуб. 
MAT.5.39	Аз же глаголю вам не противитися злу: но аще тя кто ударит в десную твою ланиту, обрати ему и другую: 
MAT.5.40	и хотящему судитися с тобою и ризу твою взяти, отпусти ему и срачицу: 
MAT.5.41	и аще кто тя поймет по силе поприще едино, иди с ним два. 
MAT.5.42	Просящему у тебе дай, и хотящаго от тебе заяти не отврати. 
MAT.5.43	Слышасте, яко речено есть: возлюбиши искренняго твоего и возненавидиши врага твоего. 
MAT.5.44	Аз же глаголю вам: любите враги вашя, благословите кленущыя вы, добро творите ненавидящым вас, и молитеся за творящих вам напасть и изгонящыя вы, 
MAT.5.45	яко да будете сынове Отца вашего, иже есть на небесех: яко солнце свое сияет на злыя и благия и дождит на праведныя и на неправедныя. 
MAT.5.46	Аще бо любите любящих вас, кую мзду имате? не и мытари ли тожде творят? 
MAT.5.47	И аще целуете други вашя токмо, что лишше творите? не и язычницы ли такожде творят? 
MAT.5.48	Будите убо вы совершени, якоже Отец ваш небесный совершен есть.
MAT.6.1	Внемлите милостыни вашея не творити пред человеки, да видими будете ими: аще ли же ни, мзды не имате от Отца вашего, иже есть на небесех. 
MAT.6.2	Егда убо твориши милостыню, не воструби пред собою, якоже лицемери творят в сонмищих и в стогнах, яко да прославятся от человек. Аминь глаголю вам, восприемлют мзду свою. 
MAT.6.3	Тебе же творящу милостыню, да не увесть шуйца твоя, что творит десница твоя, 
MAT.6.4	яко да будет милостыня твоя в тайне: и Отец твой, видяй в тайне, той воздаст тебе яве. 
MAT.6.5	И егда молишися, не буди якоже лицемери, яко любят в сонмищих и в стогнах путий стояще молитися, яко да явятся человеком. Аминь глаголю вам, яко восприемлют мзду свою. 
MAT.6.6	Ты же, егда молишися, вниди в клеть твою, и затворив двери твоя, помолися Отцу твоему, иже в тайне: и Отец твой, видяй в тайне, воздаст тебе яве. 
MAT.6.7	Молящеся же не лишше глаголите, якоже язычницы: мнят бо, яко во многоглаголании своем услышани будут: 
MAT.6.8	не подобитеся убо им: весть бо Отец ваш, ихже требуете, прежде прошения вашего. 
MAT.6.9	Сице убо молитеся вы: Отче наш, иже еси на небесех, да святится имя твое: 
MAT.6.10	да приидет Царствие твое: да будет воля твоя, яко на небеси, и на земли: 
MAT.6.11	хлеб наш насущный даждь нам днесь: 
MAT.6.12	и остави нам долги нашя, яко и мы оставляем должником нашым: 
MAT.6.13	и не введи нас в напасть, но избави нас от лукаваго: яко твое есть Царствие и сила и слава во веки. Аминь. 
MAT.6.14	Аще бо отпущаете человеком согрешения их, отпустит и вам Отец ваш небесный: 
MAT.6.15	аще ли не отпущаете человеком согрешения их, ни Отец ваш отпустит вам согрешений ваших. 
MAT.6.16	Егда же поститеся, не будите якоже лицемери сетующе: помрачают бо лица своя, яко да явятся человеком постящеся. Аминь глаголю вам, яко восприемлют мзду свою. 
MAT.6.17	Ты же постяся помажи главу твою, и лице твое умый, 
MAT.6.18	яко да не явишися человеком постяся, но Отцу твоему, иже в тайне: и Отец твой, видяй в тайне, воздаст тебе яве. 
MAT.6.19	Не скрывайте себе сокровищ на земли, идеже червь и тля тлит, и идеже татие подкопывают и крадут: 
MAT.6.20	скрывайте же себе сокровище на небеси, идеже ни червь, ни тля тлит, и идеже татие не подкопывают, ни крадут: 
MAT.6.21	идеже бо есть сокровище ваше, ту будет и сердце ваше. 
MAT.6.22	Светилник телу есть око. Аще убо будет око твое просто, все тело твое светло будет: 
MAT.6.23	аще ли око твое лукаво будет, все тело твое темно будет. Аще убо свет, иже в тебе, тма есть, то тма кольми? 
MAT.6.24	Никтоже может двема господинома работати: любо единаго возлюбит, а другаго возненавидит: или единаго держится, о друзем же нерадити начнет. Не можете Богу работати и мамоне. 
MAT.6.25	Сего ради глаголю вам: не пецытеся душею вашею, что ясте, или что пиете: ни телом вашим, во что облечетеся. Не душа ли болши есть пищи, и тело одежди? 
MAT.6.26	Воззрите на птицы небесныя, яко не сеют, ни жнут, ни собирают в житницы, и Отец ваш небесный питает их. Не вы ли паче лучши их есте? 
MAT.6.27	Кто же от вас пекийся может приложити возрасту своему лакоть един? 
MAT.6.28	И о одежди что печетеся? Смотрите крин селных, како растут: не труждаются, ни прядут: 
MAT.6.29	глаголю же вам, яко ни соломон во всей славе своей облечеся, яко един от сих: 
MAT.6.30	аще же сено селное, днесь суще и утре в пещь вметаемо, Бог тако одевает, не много ли паче вас, маловери? 
MAT.6.31	Не пецытеся убо, глаголюще: что ямы, или что пием, или чим одеждемся? 
MAT.6.32	Всех бо сих языцы ищут: весть бо Отец ваш небесный, яко требуете сих всех. 
MAT.6.33	Ищите же прежде Царствия Божия и правды его, и сия вся приложатся вам. 
MAT.6.34	Не пецытеся убо на утрей, утрений бо собою печется: довлеет дневи злоба его.
MAT.7.1	Не судите, да не судими будете: 
MAT.7.2	имже бо судом судите, судят вам: и в нюже меру мерите, возмерится вам. 
MAT.7.3	Что же видиши сучец, иже во оце брата твоего, бервна же, еже есть во оце твоем, не чуеши? 
MAT.7.4	Или како речеши брату твоему: остави, да изму сучец из очесе твоего: и се, бервно во оце твоем? 
MAT.7.5	Лицемере, изми первее бервно из очесе твоего, и тогда узриши изяти сучец из очесе брата твоего. 
MAT.7.6	Не дадите святая псом, ни пометайте бисер ваших пред свиниями, да не поперут их ногами своими и вращшеся расторгнут вы. 
MAT.7.7	Просите, и дастся вам: ищите, и обрящете: толцыте, и отверзется вам: 
MAT.7.8	всяк бо просяй приемлет, и ищяй обретает, и толкущему отверзется. 
MAT.7.9	Или кто есть от вас человек, егоже аще воспросит сын его хлеба, еда камень подаст ему? 
MAT.7.10	Или аще рыбы просит, еда змию подаст ему? 
MAT.7.11	Аще убо вы, лукави суще, умеете даяния блага даяти чадом вашым, кольми паче Отец ваш небесный даст блага просящым у него. 
MAT.7.12	Вся убо, елика аще хощете, да творят вам человецы, тако и вы творите им: се бо есть закон и пророцы. 
MAT.7.13	Внидите узкими враты: яко пространная врата и широкий путь вводяй в пагубу, и мнози суть входящии им: 
MAT.7.14	что узкая врата, и тесный путь вводяй в живот, и мало их есть, иже обретают его. 
MAT.7.15	Внемлите же от лживых пророк, иже приходят к вам во одеждах овчих, внутрь же суть волцы хищницы: 
MAT.7.16	от плод их познаете их. Еда о‹емлют от терния грозды, или от репия смоквы? 
MAT.7.17	Тако всяко древо доброе плоды добры творит, а злое древо плоды злы творит: 
MAT.7.18	не может древо добро плоды злы творити, ни древо зло плоды добры творити. 
MAT.7.19	Всяко убо древо, еже не творит плода добра, посекают е и во огнь вметают. 
MAT.7.20	Темже убо от плод их познаете их. 
MAT.7.21	Не всяк глаголяй ми: Господи, Господи, внидет в Царствие небесное: но творяй волю Отца моего, иже есть на небесех. 
MAT.7.22	Мнози рекут мне во он день: Господи, Господи, не в твое ли имя пророчествовахом, и твоим именем бесы изгонихом, и твоим именем силы многи сотворихом? 
MAT.7.23	И тогда исповем им, яко николиже знах вас: отидите от мене, делающии беззаконие. 
MAT.7.24	Всяк убо, иже слышит словеса моя сия и творит я, уподоблю его мужу мудру, иже созда храмину свою на камени: 
MAT.7.25	и сниде дождь, и приидоша реки, и возвеяша ветри, и нападоша на храмину ту: и не падеся, основана бо бе на камени. 
MAT.7.26	И всяк слышай словеса моя сия, и не творя их, уподобится мужу уродиву, иже созда храмину свою на песце: 
MAT.7.27	и сниде дождь, и приидоша реки, и возвеяша ветри, и опрошася храмине той, и падеся: и бе разрушение ея велие. 
MAT.7.28	И бысть егда сконча Иисус словеса сия, дивляхуся народи о учении его: 
MAT.7.29	бе бо учя их яко власть имея, и не яко книжницы (и фарисее).
MAT.8.1	Сшедшу же ему с горы, вслед его идяху народи мнози. 
MAT.8.2	И се, прокажен пришед кланяшеся ему, глаголя: Господи, аще хощеши, можеши мя очистити. 
MAT.8.3	И простер руку Иисус, коснуся ему, глаголя: хощу, очистися. И абие очистися ему проказа. 
MAT.8.4	И глагола ему Иисус: виждь, ни комуже повеждь: но шед покажися иереови и принеси дар, егоже повеле (в законе) моисей, во свидетелство им. 
MAT.8.5	Вшедшу же ему в капернаум, приступи к нему сотник, моля его 
MAT.8.6	и глаголя: Господи, отрок мой лежит в дому разслаблен, люте стражда. 
MAT.8.7	И глагола ему Иисус: аз пришед изцелю его. 
MAT.8.8	И отвещав сотник, рече (ему): Господи, несмь достоин, да под кров мой внидеши: но токмо рцы слово, и изцелеет отрок мой: 
MAT.8.9	ибо аз человек есмь под властию, имый под собою воины: и глаголю сему: иди, и идет: и другому: прииди, и приходит: и рабу моему: сотвори сие, и сотворит. 
MAT.8.10	Слышав же Иисус, удивися, и рече грядущым по нем: аминь глаголю вам: ни во израили толики веры обретох. 
MAT.8.11	глаголю же вам, яко мнози от восток и запад приидут и возлягут со авраамом и исааком и иаковом во Царствии небеснем: 
MAT.8.12	сынове же царствия изгнани будут во тму кромешнюю: ту будет плачь и скрежет зубом. 
MAT.8.13	И рече Иисус сотнику: иди, и якоже веровал еси, буди тебе. И изцеле отрок его в той час. 
MAT.8.14	И пришед Иисус в дом петров, виде тещу его лежащу и огнем жегому, 
MAT.8.15	и прикоснуся руце ея, и остави ю огнь: и воста и служаше ему. 
MAT.8.16	Позде же бывшу, приведоша к нему бесны многи: и изгна духи словом и вся болящыя изцели: 
MAT.8.17	да сбудется реченное исаием пророком, глаголющим: той недуги нашя прият и болезни понесе. 
MAT.8.18	Видев же Иисус многи народы окрест себе, повеле (учеником) ити на он пол. 
MAT.8.19	И приступль един книжник, рече ему: учителю, иду по тебе, аможе аще идеши. 
MAT.8.20	глагола ему Иисус: лиси язвины имут, и птицы небесныя гнезда: Сын же Человеческий не имать где главы подклонити. 
MAT.8.21	Другий же от ученик его рече ему: Господи, повели ми прежде ити и погребсти отца моего. 
MAT.8.22	Иисус же рече ему: гряди по мне и остави мертвых погребсти своя мертвецы. 
MAT.8.23	И влезшу ему в корабль, по нем идоша ученицы его. 
MAT.8.24	И се, трус велик бысть в мори, якоже кораблю покрыватися волнами: той же спаше. 
MAT.8.25	И пришедше ученицы его возбудиша его, глаголюще: Господи, спаси ны, погибаем. 
MAT.8.26	И глагола им: что страшливи есте, маловери? Тогда востав запрети ветром и морю, и бысть тишина велия. 
MAT.8.27	Человецы же чудишася, глаголюще: кто есть сей, яко и ветри и море послушают его? 
MAT.8.28	И пришедшу ему на он пол, в страну гергесинскую, сретоста его два бесна от гроб исходяща, люта зело, яко не мощи ни кому минути путем тем. 
MAT.8.29	И се, возописта глаголюща: что нама и тебе, Иисусе Сыне Божий? пришел еси семо прежде времене мучити нас. 
MAT.8.30	Бяше же далече от нею стадо свиний много пасомо. 
MAT.8.31	Беси же моляху его, глаголюще: аще изгониши ны, повели нам ити в стадо свиное. 
MAT.8.32	И рече им: идите. Они же изшедше идоша в стадо свиное: и се, (абие) устремися стадо все по брегу в море, и утопоша в водах. 
MAT.8.33	Пасущии же бежаша, и шедше во град, возвестиша вся, и о бесною. 
MAT.8.34	И се, весь град изыде в сретение Иисусови: и видевше его, молиша, яко дабы прешел от предел их.
MAT.9.1	И влез в корабль, прейде и прииде во свой град. 
MAT.9.2	И се, принесоша ему разслаблена (жилами), на одре лежаща: и видев Иисус веру их, рече разслабленному: дерзай, чадо, отпущаются ти греси твои. 
MAT.9.3	И се, нецыи от книжник реша в себе: сей хулит. 
MAT.9.4	И видев Иисус помышления их, рече: вскую вы мыслите лукавая в сердцах своих? 
MAT.9.5	что бо есть удобее рещи: отпущаются ти греси: или рещи: востани и ходи? 
MAT.9.6	но да увесте, яко власть имать Сын Человеческий на земли отпущати грехи: тогда глагола разслабленному: востани, возми твой одр и иди в дом твой. 
MAT.9.7	И востав, (взем одр свой,) иде в дом свой. 
MAT.9.8	Видевше же народи чудишася и прославиша Бога, давшаго власть таковую человеком. 
MAT.9.9	И преходя Иисус оттуду, виде человека седяща на мытнице, матфеа глаголема: и глагола ему: по мне гряди. И востав по нем иде. 
MAT.9.10	И бысть ему возлежащу в дому, и се, мнози мытари и грешницы пришедше возлежаху со Иисусом и со ученики его. 
MAT.9.11	И видевше фарисее, глаголаху учеником его: почто с мытари и грешники учитель ваш яст и пиет? 
MAT.9.12	Иисус же слышав рече им: не требуют здравии врача, но болящии: 
MAT.9.13	шедше же научитеся, что есть: милости хощу, а не жертвы? не приидох бо призвати праведники, но грешники на покаяние. 
MAT.9.14	Тогда приступиша к нему ученицы иоанновы, глаголюще: почто мы и фарисее постимся много, ученицы же твои не постятся? 
MAT.9.15	И рече им Иисус: еда могут сынове брачнии плакати, елико время с ними есть жених? Приидут же дние, егда отимется от них жених, и тогда постятся. 
MAT.9.16	Никтоже бо приставляет приставления плата небелена ризе ветсе: возмет бо кончину свою от ризы, и горша дира будет. 
MAT.9.17	Ниже вливают вина нова в мехи ветхи: аще ли же ни, то просадятся меси, и вино пролиется, и меси погибнут: но вливают вино ново в мехи новы, и обое соблюдется. 
MAT.9.18	Сия ему глаголющу к ним, се, князь некий пришед кланяшеся ему, глаголя, яко дщи моя ныне умре: но пришед возложи на ню руку твою, и оживет. 
MAT.9.19	И востав Иисус по нем иде, и ученицы его. 
MAT.9.20	И се, жена кровоточива дванадесяте лет, приступльши созади, прикоснуся воскрилию ризы его, 
MAT.9.21	глаголаше бо в себе: аще токмо прикоснуся ризе его, спасена буду. 
MAT.9.22	Иисус же обращься и видев ю, рече: дерзай, дщи, вера твоя спасе тя. И спасена бысть жена от часа того. 
MAT.9.23	И пришед Иисус в дом княжь, и видев сопцы и народ молвящь, 
MAT.9.24	глагола им: отидите, не умре бо девица, но спит. И ругахуся ему. 
MAT.9.25	Егда же изгнан бысть народ, вшед ят ю за руку: и воста девица. 
MAT.9.26	И изыде весть сия по всей земли той. 
MAT.9.27	И преходящу оттуду Иисусови, по нем идоста два слепца, зовуща и глаголюща: помилуй ны, (Иисусе) Сыне давидов. 
MAT.9.28	Пришедшу же ему в дом, приступиста к нему слепца, и глагола има Иисус: веруета ли, яко могу сие сотворити? Глаголаста ему: ей, Господи. 
MAT.9.29	Тогда прикоснуся очию их, глаголя: по вере ваю буди вама. 
MAT.9.30	И отверзостася очи има: и запрети има Иисус, глаголя: блюдита, да никтоже увесть. 
MAT.9.31	Она же изшедша прослависта его по всей земли той. 
MAT.9.32	Тема же исходящема, се, приведоша к нему человека нема беснуема. 
MAT.9.33	И изгнану бесу, проглагола немый. И дивишася народи, глаголюще, яко николиже явися тако во израили. 
MAT.9.34	Фарисее же глаголаху: о князи бесовстем изгонит бесы. 
MAT.9.35	И прохождаше Иисус грады вся и веси, учя на сонмищих их, и проповедая Евангелие Царствия, и целя всяк недуг и всяку язю в людех. 
MAT.9.36	Видев же народы, милосердова о них, яко бяху смятени и отвержени, яко овцы не имущыя пастыря. 
MAT.9.37	Тогда глагола учеником своим: жатва убо многа, делателей же мало: 
MAT.9.38	молитеся убо Господину жатвы, яко да изведет делатели на жатву свою.
MAT.10.1	И призва обанадесять ученики своя, даде им власть на дусех нечистых, яко да изгонят их, и целити всяк недуг и всяку болезнь. 
MAT.10.2	Дванадесятих же апостолов имена суть сия: первый симон, иже нарицается петр, и андрей брат его: иаков зеведеев и иоанн брат его: 
MAT.10.3	филипп и варфоломей: фома и матфей мытарь: иаков алфеев и леввей, нареченный фаддей: 
MAT.10.4	симон кананит и иуда искариотский, иже и предаде его. 
MAT.10.5	Сия обанадесять посла Иисус, заповеда им, глаголя: на путь язык не идите и во град самарянский не внидите: 
MAT.10.6	идите же паче ко овцам погибшым дому израилева: 
MAT.10.7	ходяще же проповедуйте, глаголюще, яко приближися Царствие небесное: 
MAT.10.8	болящыя изцеляйте, прокаженныя очищайте, мертвыя воскрешайте, бесы изгоняйте: туне приясте, туне дадите. 
MAT.10.9	Не стяжите злата, ни сребра, ни меди при поясех ваших, 
MAT.10.10	ни пиры в путь, ни двою ризу, ни сапог, ни жезла: достоин бо есть делатель мзды своея. 
MAT.10.11	В оньже аще (колиждо) град или весь внидете, испытайте, кто в нем достоин есть, и ту пребудите, дондеже изыдете: 
MAT.10.12	входяще же в дом целуйте его, глаголюще: мир дому сему: 
MAT.10.13	и аще убо будет дом достоин, приидет мир ваш нань: аще ли же не будет достоин, мир ваш к вам возвратится. 
MAT.10.14	И иже аще не приимет вас, ниже послушает словес ваших, исходяще из дому или из града того, оттрясите прах ног ваших: 
MAT.10.15	аминь глаголю вам: отраднее будет земли содомстей и гоморрстей в день судный, неже граду тому. 
MAT.10.16	Се, аз посылаю вас яко овцы посреде волков: будите убо мудри яко змия, и цели яко голубие. 
MAT.10.17	Внемлите же от человек: предадят бо вы на сонмы, и на соборищих их биют вас, 
MAT.10.18	и пред владыки же и цари ведени будете мене ради, во свидетелство им и языком. 
MAT.10.19	Егда же предают вы, не пецытеся, како или что возглаголете: дастбося вам в той час, что возглаголете: 
MAT.10.20	не вы бо будете глаголющии, но Дух Отца вашего глаголяй в вас. 
MAT.10.21	Предаст же брат брата на смерть, и отец чадо: и востанут чада на родители и убиют их: 
MAT.10.22	и будете ненавидими всеми имене моего ради: претерпевый же до конца, той спасен будет. 
MAT.10.23	Егда же гонят вы во граде сем, бегайте в другий. Аминь бо глаголю вам: не имате скончати грады израилевы, дондеже приидет Сын Человеческий. 
MAT.10.24	Несть ученик над учителя (своего), ниже раб над господина своего: 
MAT.10.25	довлеет ученику, да будет яко учитель его, и раб яко господь его. Аще господина дому веельзевула нарекоша, кольми паче домашния его? 
MAT.10.26	Не убойтеся убо их: ничтоже бо есть покровено, еже не открыется, и тайно, еже не уведено будет. 
MAT.10.27	Еже глаголю вам во тме, рцыте во свете: и еже во ушы слышите, проповедите на кровех. 
MAT.10.28	И не убойтеся от убивающих тело, души же не могущих убити: убойтеся же паче могущаго и душу и тело погубити в геенне. 
MAT.10.29	Не две ли птице ценитеся единому ассарию? и ни едина от них падет на земли без Отца вашего: 
MAT.10.30	вам же и власи главнии вси изочтени суть: 
MAT.10.31	не убойтеся убо: мнозех птиц лучши есте вы. 
MAT.10.32	Всяк убо иже исповесть мя пред человеки, исповем его и аз пред Отцем моим, иже на небесех: 
MAT.10.33	а иже отвержется мене пред человеки, отвергуся его и аз пред Отцем моим, иже на небесех. 
MAT.10.34	Не мните, яко приидох воврещи мир на землю: не приидох воврещи мир, но мечь: 
MAT.10.35	приидох бо разлучити человека на отца своего, и дщерь на матерь свою, и невесту на свекровь свою. 
MAT.10.36	И врази человеку домашнии его. 
MAT.10.37	Иже любит отца или матерь паче мене, несть мене достоин: и иже любит сына или дщерь паче мене, несть мене достоин: 
MAT.10.38	и иже не приимет креста своего и вслед мене грядет, несть мене достоин. 
MAT.10.39	Обретый душу свою погубит ю: а иже погубит душу свою мене ради, обрящет ю. 
MAT.10.40	Иже вас приемлет, мене приемлет: и иже приемлет мене, приемлет пославшаго мя: 
MAT.10.41	приемляй пророка во имя пророчо, мзду пророчу приимет: и приемляй праведника во имя праведничо, мзду праведничу приимет: 
MAT.10.42	и иже аще напоит единаго от малых сих чашею студены воды токмо, во имя ученика, аминь глаголю вам, не погубит мзды своея.
MAT.11.1	И бысть, егда соверши Иисус заповедая обеманадесяте ученикома своима, прейде оттуду учити и проповедати во градех их. 
MAT.11.2	Иоанн же слышав во узилищи дела Христова, посла два от ученик своих, 
MAT.11.3	рече ему: ты ли еси грядый, или иного чаем? 
MAT.11.4	И отвещав Иисус рече има: шедша возвестита иоаннови, яже слышита и видита: 
MAT.11.5	слепии прозирают и хромии ходят, прокаженнии очищаются и глусии слышат, мертвии востают и нищии благовествуют: 
MAT.11.6	и блажен есть, иже аще не соблазнится о мне. 
MAT.11.7	Тема же исходящема, начат Иисус народом глаголати о иоанне: чесо изыдосте в пустыню видети? трость ли ветром колеблему? 
MAT.11.8	Но чесо изыдосте видети? человека ли в мягки ризы облеченна? Се, иже мягкая носящии, в домех царских суть. 
MAT.11.9	Но чесо изыдосте видети? пророка ли? Ей, глаголю вам, и лишше пророка. 
MAT.11.10	Сей бо есть, о немже есть писано: се, аз посылаю ангела моего пред лицем твоим, иже уготовит путь твой пред тобою. 
MAT.11.11	Аминь глаголю вам, не воста в рожденных женами болий иоанна крестителя: мний же во Царствии небеснем болий его есть. 
MAT.11.12	От дний же иоанна крестителя доселе Царствие небесное нудится, и нуждницы восхищают е: 
MAT.11.13	вси бо пророцы и закон до иоанна прорекоша. 
MAT.11.14	И аще хощете прияти, той есть илиа хотяй приити: 
MAT.11.15	имеяй ушы слышати да слышит. 
MAT.11.16	Кому же уподоблю род сей? Подобен есть детем седящым на торжищих, и возглашающым другом своим 
MAT.11.17	и глаголющым: пискахом вам, и не плясасте: плакахом вам, и не рыдасте. 
MAT.11.18	Прииде бо иоанн ни ядый, ни пияй: и глаголют: беса имать. 
MAT.11.19	Прииде Сын Человеческий ядый и пияй: и глаголют: се, человек ядца и винопийца, мытарем друг и грешником. И оправдися премудрость от чад своих. 
MAT.11.20	Тогда начат Иисус поношати градовом, в нихже быша множайшыя силы его, зане не покаяшася: 
MAT.11.21	горе тебе, хоразине, горе тебе, вифсаидо: яко аще в тире и сидоне быша силы были бывшыя в вас, древле убо во вретищи и пепеле покаялися быша: 
MAT.11.22	обаче глаголю вам тиру и сидону отраднее будет в день судный, неже вам. 
MAT.11.23	И ты, капернауме, иже до небес вознесыйся, до ада снидеши: зане аще в содомех быша силы были бывшыя в тебе, пребыли убо быша до днешняго дне: 
MAT.11.24	обаче глаголю вам, яко земли содомстей отраднее будет в день судный, неже тебе. 
MAT.11.25	В то время отвещав Иисус рече: исповедаютися, Отче, Господи небесе и земли, яко утаил еси сия от премудрых и разумных и открыл еси та младенцем: 
MAT.11.26	ей, Отче, яко тако бысть благоволение пред тобою. 
MAT.11.27	Вся мне предана суть Отцем моим: и никтоже знает Сына, токмо Отец: ни Отца кто знает, токмо Сын, и емуже аще волит Сын открыти. 
MAT.11.28	Приидите ко мне вси труждающиися и обремененнии, и аз упокою вы: 
MAT.11.29	возмите иго мое на себе и научитеся от мене, яко кроток есмь и смирен сердцем: и обрящете покой душам вашым: 
MAT.11.30	иго бо мое благо, и бремя мое легко есть.
MAT.12.1	В то время иде Иисус в субботы сквозе сеяния: ученицы же его взалкаша и начаша востерзати класы и ясти. 
MAT.12.2	Фарисее же видевше реша ему: се, ученицы твои творят, егоже не достоит творити в субботу. 
MAT.12.3	Он же рече им: несте ли чли, что сотвори давид, егда взалка сам и сущии с ним? 
MAT.12.4	како вниде в храм Божий и хлебы предложения снеде, ихже не достойно бе ему ясти, ни сущым с ним, токмо иереем единым? 
MAT.12.5	или несте чли в законе, яко в субботы священницы в церкви субботы сквернят и неповинни суть? 
MAT.12.6	глаголю же вам, яко церкве боле есть зде: 
MAT.12.7	аще ли бысте ведали, что есть: милости хощу, а не жертвы, николиже убо бысте осуждали неповинных: 
MAT.12.8	господь бо есть и субботы Сын Человеческий. 
MAT.12.9	И прешед оттуду, прииде на сонмище их. 
MAT.12.10	И се, человек бе ту, руку имый суху. И вопросиша его, глаголюще: аще достоит в субботы целити? да на него возглаголют. 
MAT.12.11	Он же рече им: кто есть от вас человек, иже имать овча едино, и аще впадет сие в субботы в яму, не имет ли е и измет? 
MAT.12.12	кольми убо лучши есть человек овчате? темже достоит в субботы добро творити. 
MAT.12.13	Тогда глагола человеку: простри руку твою. И простре: и утвердися цела яко другая. 
MAT.12.14	Фарисее же шедше совет сотвориша на него, како его погубят. Иисус же разумев отиде оттуду. 
MAT.12.15	И по нем идоша народи мнози, и изцели их всех: 
MAT.12.16	и запрети им, да не яве его творят: 
MAT.12.17	яко да сбудется реченное исаием пророком, глаголющим: 
MAT.12.18	се, отрок мой, егоже изволих, возлюбленный мой, наньже благоволи душа моя: положу Дух мой на нем, и суд языком возвестит: 
MAT.12.19	не преречет, ни возопиет, ниже услышит кто на распутиих гласа его: 
MAT.12.20	трости сокрушенны не преломит и лена внемшася не угасит, дондеже изведет в победу суд: 
MAT.12.21	и на имя его языцы уповати имут. 
MAT.12.22	Тогда приведоша к нему беснующася слепа и нема: и изцели его, яко слепому и немому глаголати и глядати. 
MAT.12.23	И дивляхуся вси народи глаголюще: еда сей есть (Христос) Сын давидов? 
MAT.12.24	Фарисее же слышавше реша: сей не изгонит бесы, токмо о веельзевуле князи бесовстем. 
MAT.12.25	Ведый же Иисус мысли их, рече им: всякое царство раздельшееся на ся запустеет, и всяк град или дом разделивыйся на ся не станет. 
MAT.12.26	И аще сатана сатану изгонит, на ся разделился есть: како убо станет царство его? 
MAT.12.27	И аще аз о веельзевуле изгоню бесы, сынове ваши о ком изгонят? сего ради тии вам будут судии. 
MAT.12.28	Аще ли же аз о Дусе Божии изгоню бесы, убо постиже на вас Царствие Божие. 
MAT.12.29	Или како может кто внити в дом крепкаго и сосуды его расхитити, аще не первее свяжет крепкаго, и тогда дом его расхитит? 
MAT.12.30	Иже несть со мною, на мя есть: и иже не собирает со мною, расточает. 
MAT.12.31	Сего ради глаголю вам: всяк грех и хула отпустится человеком: а яже на Духа хула не отпустится человеком: 
MAT.12.32	и иже аще речет слово на Сына Человеческаго, отпустится ему: а иже речет на Духа святаго, не отпустится ему ни в сей век, ни в будущий. 
MAT.12.33	Или сотворите древо добро и плод его добр: или сотворите древо зло и плод его зол: от плода бо древо познано будет. 
MAT.12.34	Порождения ехиднова, како можете добро глаголати, зли суще? От избытка бо сердца уста глаголют. 
MAT.12.35	Благий человек от благаго сокровища износит благая: и лукавый человек от лукаваго сокровища износит лукавая. 
MAT.12.36	глаголю же вам, яко всяко слово праздное, еже аще рекут человецы, воздадят о нем слово в день судный: 
MAT.12.37	от словес бо своих оправдишися и от словес своих осудишися. 
MAT.12.38	Тогда отвещаша нецыи от книжник и фарисей, глаголюще: учителю, хощем от тебе знамение видети. 
MAT.12.39	Он же отвещав рече им: род лукав и прелюбодей знамения ищет, и знамение не дастся ему, токмо знамение ионы пророка: 
MAT.12.40	якоже бо бе иона во чреве китове три дни и три нощы, тако будет и Сын Человеческий в сердцы земли три дни и три нощы. 
MAT.12.41	Мужие ниневитстии востанут на суд с родом сим и осудят его, яко покаяшася проповедию иониною: и се, боле ионы зде. 
MAT.12.42	Царица южская востанет на суд с родом сим и осудит и, яко прииде от конец земли слышати премудрость соломонову: и се, боле соломона зде. 
MAT.12.43	Егда же нечистый дух изыдет от человека, преходит сквозе безводная места, ищя покоя, и не обретает: 
MAT.12.44	тогда речет: возвращуся в дом мой, отнюдуже изыдох. И пришед обрящет празден, пометен и украшен: 
MAT.12.45	тогда идет и поймет с собою седмь иных духов лютейших себе, и вшедше живут ту: и будут последняя человеку тому горша первых. Тако будет и роду сему лукавому. 
MAT.12.46	Еще же ему глаголющу к народом, се, Мати (его) и братия его стояху вне, ищуще глаголати ему. 
MAT.12.47	Рече же некий ему: се, Мати твоя и братия твоя вне стоят, хотяще глаголати тебе. 
MAT.12.48	Он же отвещав рече ко глаголющему ему: кто есть Мати моя, и кто суть братия моя? 
MAT.12.49	И простер руку свою на ученики своя, рече: се, Мати моя и братия моя: 
MAT.12.50	иже бо аще сотворит волю Отца моего, иже есть на небесех, той брат мой, и сестра, и Мати (ми) есть.
MAT.13.1	В день же той изшед Иисус из дому, седяше при мори. 
MAT.13.2	И собрашася к нему народи мнози, якоже ему в корабль влезти и сести: и весь народ на брезе стояше. 
MAT.13.3	И глагола им притчами много, глаголя: се, изыде сеяй, да сеет: 
MAT.13.4	и сеющу ему, ова падоша при пути, и приидоша птицы и позобаша я: 
MAT.13.5	другая же падоша на каменных, идеже не имеяху земли многи, и абие прозябоша, зане не имеяху глубины земли: 
MAT.13.6	солнцу же возсиявшу присвянуша, и зане не имеяху корения, изсхоша: 
MAT.13.7	другая же падоша в тернии, и взыде терние и подави их: 
MAT.13.8	другая же падоша на земли добрей и даяху плод, ово убо сто, ово же шестьдесят, ово же тридесять: 
MAT.13.9	имеяй ушы слышати да слышит. 
MAT.13.10	И приступивше ученицы (его) рекоша ему: почто притчами глаголеши им? 
MAT.13.11	Он же отвещав рече им: яко вам дано есть разумети тайны Царствия небеснаго, онем же не дано есть: 
MAT.13.12	иже бо имать, дастся ему и преизбудет (ему): а иже не имать, и еже имать, возмется от него: 
MAT.13.13	сего ради в притчах глаголю им, яко видяще не видят, и слышаще не слышат, ни разумеют: 
MAT.13.14	и сбывается в них пророчество исаиино, глаголющее: слухом услышите, и не имате разумети: и зряще узрите, и не имате видети: 
MAT.13.15	отолсте бо сердце людий сих, и ушима тяжко слышаша, и очи свои смежиша, да не когда узрят очима, и ушима услышат, и сердцем уразумеют, и обратятся, и изцелю их. 
MAT.13.16	Ваша же блаженна очеса, яко видят, и уши ваши, яко слышат: 
MAT.13.17	аминь бо глаголю вам, яко мнози пророцы и праведницы вожделеша видети, яже видите, и не видеша, и слышати, яже слышите, и не слышаша. 
MAT.13.18	Вы же услышите притчу сеющаго: 
MAT.13.19	всякому слышащему слово Царствия и не разумевающу, приходит лукавый и восхищает всеянное в сердцы его: сие есть, еже при пути сеянное. 
MAT.13.20	А на камени сеянное, сие есть слышай слово и абие с радостию приемлет е: 
MAT.13.21	не имать же корене в себе, но привременен есть: бывши же печали или гонению словесе ради, абие соблажняется. 
MAT.13.22	А сеянное в тернии, се есть слышай слово, и печаль века сего и лесть богатства подавляет слово, и без плода бывает. 
MAT.13.23	А сеянное на добрей земли, се есть слышай слово и разумевая: иже убо плод приносит и творит ово сто, ово же шестьдесят, ово тридесять. 
MAT.13.24	Ину притчу предложи им, глаголя: уподобися Царствие небесное человеку, сеявшу доброе семя на селе своем: 
MAT.13.25	спящым же человеком, прииде враг его и всея плевелы посреде пшеницы и отиде: 
MAT.13.26	егда же прозябе трава и плод сотвори, тогда явишася и плевелие. 
MAT.13.27	Пришедше же раби господина, реша ему: господи, не доброе ли семя сеял еси на селе твоем? откуду убо имать плевелы? 
MAT.13.28	Он же рече им: враг человек сие сотвори. Раби же реша ему: хощеши ли убо, да шедше исплевем я? 
MAT.13.29	Он же рече (им): ни: да не когда восторгающе плевелы, восторгнете купно с ними (и) пшеницу: 
MAT.13.30	оставите расти обое купно до жатвы: и во время жатвы реку жателем: соберите первее плевелы и свяжите их в снопы, яко сожещи я: а пшеницу соберите в житницу мою. 
MAT.13.31	Ину притчу предложи им, глаголя: подобно есть Царствие небесное зерну горушичну, еже взем человек всея на селе своем, 
MAT.13.32	еже малейше убо есть от всех семен: егда же возрастет, более (всех) зелий есть и бывает древо, яко приити птицам небесным и витати на ветвех его. 
MAT.13.33	Ину притчу глагола им: подобно есть Царствие небесное квасу, егоже вземши жена скры в сатех триех муки, дондеже вскисоша вся. 
MAT.13.34	Сия вся глагола Иисус в притчах народом, и без притчи ничесоже глаголаше к ним: 
MAT.13.35	яко да сбудется реченное пророком, глаголющим: отверзу в притчах уста моя: отрыгну сокровенная от сложения мира. 
MAT.13.36	Тогда оставль народы, прииде в дом Иисус. И приступиша к нему ученицы его, глаголюще: скажи нам притчу плевел селных. 
MAT.13.37	Он же отвещав рече им: сеявый доброе семя есть Сын Человеческий: 
MAT.13.38	а село есть мир: доброе же семя, сии суть сынове Царствия, а плевелие суть сынове неприязненнии: 
MAT.13.39	а враг всеявый их есть диавол: а жатва кончина века есть: а жатели ангели суть. 
MAT.13.40	Якоже убо собирают плевелы и огнем сожигают, тако будет в скончание века сего: 
MAT.13.41	послет Сын Человеческий ангелы своя, и соберут от Царствия его вся соблазны и творящих беззаконие 
MAT.13.42	и ввергут их в пещь огненну: ту будет плачь и скрежет зубом: 
MAT.13.43	тогда праведницы просветятся яко солнце в Царствии Отца их. Имеяй ушы слышати да слышит. 
MAT.13.44	Паки подобно есть Царствие небесное сокровищу сокровену на селе, еже обрет человек скры, и от радости его идет, и вся, елика имать, продает, и купует село то. 
MAT.13.45	Паки подобно есть Царствие небесное человеку купцу, ищущу добрых бисерей, 
MAT.13.46	иже обрет един многоценен бисер, шед продаде вся, елика имяше, и купи его. 
MAT.13.47	Паки подобно есть Царствие небесное неводу ввержену в море и от всякаго рода собравшу, 
MAT.13.48	иже егда исполнися, извлекоша и на край, и седше избраша добрыя в сосуды, а злыя извергоша вон. 
MAT.13.49	Тако будет в скончание века: изыдут ангели, и отлучат злыя от среды праведных, 
MAT.13.50	и ввергут их в пещь огненную: ту будет плачь и скрежет зубом. 
MAT.13.51	глагола им Иисус: разуместе ли сия вся? Глаголаша ему: ей, Господи. 
MAT.13.52	Он же рече им: сего ради всяк книжник, научився Царствию небесному, подобен есть человеку домовиту, иже износит от сокровища своего новая и ветхая. 
MAT.13.53	И бысть, егда сконча Иисус притчи сия, прейде оттуду. 
MAT.13.54	И пришед во отечествие свое, учаше их на сонмищи их, яко дивитися им и глаголати: откуду сему премудрость сия и силы? 
MAT.13.55	не сей ли есть тектонов Сын? не Мати ли его нарицается Мариам, и братия его иаков и иосий, и симон и иуда? 
MAT.13.56	и сестры его не вся ли в нас суть? откуду убо сему сия вся? 
MAT.13.57	И блажняхуся о нем. Иисус же рече им: несть пророк без чести, токмо во отечествии своем и в дому своем. 
MAT.13.58	И не сотвори ту сил многих за неверство их.
MAT.14.1	В то время услыша ирод четвертовластник слух Иисусов 
MAT.14.2	и рече отроком своим: сей есть иоанн креститель: той воскресе от мертвых, и сего ради силы деются о нем. 
MAT.14.3	Ирод бо емь иоанна, связа его и всади в темницу, иродиады ради жены филиппа брата своего: 
MAT.14.4	глаголаше бо ему иоанн: не достоит ти имети ея. 
MAT.14.5	И хотящь его убити, убояся народа, зане яко пророка его имеяху. 
MAT.14.6	Дню же бывшу рождества иродова, пляса дщи иродиадина посреде и угоди иродови: 
MAT.14.7	темже и с клятвою изрече ей дати, егоже аще воспросит. 
MAT.14.8	Она же наваждена материю своею, даждь ми, рече, зде на блюде главу иоанна крестителя. 
MAT.14.9	И печален бысть царь: клятвы же ради и за возлежащих с ним, повеле дати (ей) 
MAT.14.10	и послав усекну иоанна в темнице. 
MAT.14.11	И принесоша главу его на блюде и даша девице: и отнесе матери своей. 
MAT.14.12	И приступльше ученицы его взяша тело (его) и погребоша е: и пришедше возвестиша Иисусови. 
MAT.14.13	И слышав Иисус отиде оттуду в корабли в пусто место един: и слышавше народи по нем идоша пеши от градов. 
MAT.14.14	И изшед Иисус виде мног народ, и милосердова о них, и изцели недужныя их. 
MAT.14.15	Позде же бывшу, приступиша к нему ученицы его, глаголюще: пусто есть место, и час уже мину: отпусти народы, да шедше в веси купят брашна себе. 
MAT.14.16	Иисус же рече им: не требуют отити: дадите им вы ясти. 
MAT.14.17	Они же глаголаша ему: не имамы зде токмо пять хлеб и две рыбе. 
MAT.14.18	Он же рече: принесите ми их семо. 
MAT.14.19	И повелев народом возлещи на траве, и приемь пять хлеб и обе рыбе, воззрев на небо, благослови и преломив даде учеником хлебы, ученицы же народом. 
MAT.14.20	И ядоша вси и насытишася: и взяша избытки укрух, дванадесять кошя исполнь: 
MAT.14.21	ядущих же бе мужей яко пять тысящ, разве жен и детей. 
MAT.14.22	И абие понуди Иисус ученики своя влезти в корабль и варити его на оном полу, дондеже отпустит народы. 
MAT.14.23	И отпустив народы, взыде на гору един помолитися: позде же бывшу, един бе ту. 
MAT.14.24	Корабль же бе посреде моря влаяся волнами: бе бо противен ветр. 
MAT.14.25	В четвертую же стражу нощи иде к ним Иисус, ходя по морю. 
MAT.14.26	И видевше его ученицы по морю ходяща, смутишася, глаголюще, яко призрак есть: и от страха возопиша. 
MAT.14.27	Абие же рече им Иисус, глаголя: дерзайте: аз есмь, не бойтеся. 
MAT.14.28	Отвещав же петр рече: Господи, аще ты еси, повели ми приити к тебе по водам. Он же рече: прииди. 
MAT.14.29	И излез из корабля петр, хождаше по водам, приити ко Иисусови: 
MAT.14.30	видя же ветр крепок, убояся, и начен утопати, возопи, глаголя: Господи, спаси мя. 
MAT.14.31	И абие Иисус простер руку, ят его и глагола ему: маловере, почто усумнелся еси? 
MAT.14.32	И влезшема има в корабль, преста ветр. 
MAT.14.33	Сущии же в корабли пришедше поклонишася ему, глаголюще: воистинну Божий Сын еси. 
MAT.14.34	И прешедше приидоша в землю геннисарефскую. 
MAT.14.35	И познавше его мужие места того, послаша во всю страну ту, и принесоша к нему вся болящыя: 
MAT.14.36	и моляху его, да токмо прикоснутся вскрилию ризы его: и елицы прикоснушася, спасени быша.
MAT.15.1	Тогда приступиша ко Иисусови иже от Иерусалима книжницы и фарисее, глаголюще: 
MAT.15.2	почто ученицы твои преступают предание старец? не умывают бо рук своих, егда хлеб ядят. 
MAT.15.3	Он же отвещав рече им: почто и вы преступаете заповедь Божию за предание ваше? 
MAT.15.4	Бог бо заповеда, глаголя: чти отца и матерь: и: иже злословит отца или матерь, смертию да умрет. 
MAT.15.5	Вы же глаголете: иже аще речет отцу или матери: дар, имже бы от мене пользовался еси: 
MAT.15.6	и да не почтит отца своего или матере: и разористе заповедь Божию за предание ваше. 
MAT.15.7	Лицемери, добре пророчествова о вас исаиа, глаголя: 
MAT.15.8	приближаются мне людие сии усты своими и устнами чтут мя: сердце же их далече отстоит от мене: 
MAT.15.9	всуе же чтут мя, учаще учением, заповедем человеческим. 
MAT.15.10	И призвав народы, рече им: слышите и разумейте: 
MAT.15.11	не входящее во уста сквернит человека: но исходящее изо уст, то сквернит человека. 
MAT.15.12	Тогда приступльше ученицы его реша ему: веси ли, яко фарисее слышавше слово соблазнишася? 
MAT.15.13	Он же отвещав рече: всяк сад, егоже не насади Отец мой небесный, искоренится: 
MAT.15.14	оставите их: вожди суть слепи слепцем: слепец же слепца аще водит, оба в яму впадетася. 
MAT.15.15	Отвещав же петр рече ему: скажи нам притчу сию. 
MAT.15.16	Иисус же рече (им): единаче ли и вы без разума есте? 
MAT.15.17	не у ли разумеваете, яко всяко, еже входит во уста, во чрево вмещается и афедроном исходит? 
MAT.15.18	исходящая же изо уст, от сердца исходят, и та сквернят человека: 
MAT.15.19	от сердца бо исходят помышления злая, убийства, прелюбодеяния, любодеяния, татьбы, лжесвидетелства, хулы: 
MAT.15.20	сия суть сквернящая человека: а еже неумовенныма рукама ясти, не сквернит человека. 
MAT.15.21	И изшед оттуду Иисус, отиде во страны т¦рския и сидонския. 
MAT.15.22	И се, жена хананейска, от предел тех изшедши, возопи к нему глаголющи: помилуй мя, Господи, Сыне давидов, дщи моя зле беснуется. 
MAT.15.23	Он же не отвеща ей словесе. И приступльше ученицы его, моляху его, глаголюще: отпусти ю, яко вопиет вслед нас. 
MAT.15.24	Он же отвещав рече: несмь послан, токмо ко овцам погибшым дому израилева. 
MAT.15.25	Она же пришедши поклонися ему, глаголющи: Господи, помози ми. 
MAT.15.26	Он же отвещав рече: несть добро отяти хлеба чадом и поврещи псом. 
MAT.15.27	Она же рече: ей, Господи: ибо и пси ядят от крупиц падающих от трапезы господей своих. 
MAT.15.28	Тогда отвещав Иисус рече ей: о, жено, велия вера твоя: буди тебе якоже хощеши. И изцеле дщи ея от того часа. 
MAT.15.29	И прешед оттуду Иисус, прииде на море галилейское, и возшед на гору, седе ту. 
MAT.15.30	И приступиша к нему народи мнози, имуще с собою хромыя, слепыя, немыя, бедныя и ины многи, и привергоша их к ногама Иисусовыма: и изцели их: 
MAT.15.31	якоже народом дивитися, видящым немыя глаголюща, бедныя здравы, хромыя ходящя и слепыя видящя: и славляху Бога израилева. 
MAT.15.32	Иисус же призвав ученики своя, рече (им): милосердую о народе (сем), яко уже дни три приседят мне и не имут чесо ясти: и отпустити их не ядших не хощу, да не како ослабеют на пути. 
MAT.15.33	И глаголаша ему ученицы его: откуду нам в пустыни хлеби толицы, яко да насытится толик народ? 
MAT.15.34	И глагола им Иисус: колико хлебы имате? Они же реша: седмь, и мало рыбиц. 
MAT.15.35	И повеле народом возлещи на земли, 
MAT.15.36	и приемь седмь хлебы и рыбы, хвалу воздав преломи и даде учеником своим, ученицы же народом. 
MAT.15.37	И ядоша вси и насытишася: и взяша избытки укрух, седмь кошниц исполнь: 
MAT.15.38	ядших же бяше четыре тысящы мужей, разве жен и детей. 
MAT.15.39	И отпустив народы, влезе в корабль и прииде в пределы магдалински.
MAT.16.1	И приступиша (к нему) фарисее и саддукее, искушающе просиша его знамение с небесе показати им. 
MAT.16.2	Он же отвещав рече им: вечеру бывшу, глаголете: ведро, чермнуетбося небо: 
MAT.16.3	и утру: днесь зима, чермнуетбося дряселуя небо. Лицемери, лице убо небесе умеете разсуждати, знамений же временом не можете (искусити). 
MAT.16.4	Род лукав и прелюбодейный знамения ищет: и знамение не дастся ему, токмо знамение ионы пророка. И оставль их, отиде. 
MAT.16.5	И прешедше ученицы его на он пол, забыша хлебы взяти. 
MAT.16.6	Иисус же рече им: внемлите и блюдитеся от кваса фарисейска и саддукейска. 
MAT.16.7	Они же помышляху в себе, глаголюще: яко хлебы не взяхом. 
MAT.16.8	Разумев же Иисус рече им: что мыслите в себе, маловери, яко хлебы не взясте? 
MAT.16.9	не у ли разумеете, ниже помните пять хлебы пятим тысящам, и колико кош взясте? 
MAT.16.10	ни ли седмь хлебы четырем тысящам, и колико кошниц взясте? 
MAT.16.11	како не разумеете, яко не о хлебех рех вам внимати, (но) от кваса фарисейска и саддукейска? 
MAT.16.12	Тогда разумеша, яко не рече хранитися от кваса хлебнаго, но от учения фарисейска и саддукейска. 
MAT.16.13	Пришед же Иисус во страны кесарии филипповы, вопрошаше ученики своя, глаголя: кого мя глаголют человецы быти, Сына Человеческаго? 
MAT.16.14	Они же реша: ови убо иоанна крестителя, инии же илию, друзии же иеремию или единаго от пророк. 
MAT.16.15	глагола им (Иисус): вы же кого мя глаголете быти? 
MAT.16.16	Отвещав же симон петр рече: ты еси Христос, Сын Бога живаго. 
MAT.16.17	И отвещав Иисус рече ему: блажен еси, симоне, вар иона, яко плоть и кровь не яви тебе, но Отец мой, иже на небесех: 
MAT.16.18	и аз же тебе глаголю, яко ты еси петр, и на сем камени созижду церковь мою, и врата адова не одолеют ей: 
MAT.16.19	и дам ти ключи Царства небеснаго: и еже аще свяжеши на земли, будет связано на небесех: и еже аще разрешиши на земли, будет разрешено на небесех. 
MAT.16.20	Тогда запрети Иисус учеником своим, да ни комуже рекут, яко сей есть Иисус Христос. 
MAT.16.21	Оттоле начат Иисус сказовати учеником своим, яко подобает ему ити во Иерусалим и много пострадати от старец и архиерей и книжник, и убиену быти, и в третий день востати. 
MAT.16.22	И поемь его петр, начат пререцати ему глаголя: милосерд ты, Господи: не имать быти тебе сие. 
MAT.16.23	Он же обращься рече петрови: иди за мною, сатано, соблазн ми еси: яко не мыслиши яже (суть) Божия, но человеческая. 
MAT.16.24	Тогда Иисус рече учеником своим: аще кто хощет по мне ити, да отвержется себе и возмет крест свой и по мне грядет: 
MAT.16.25	иже бо аще хощет душу свою спасти, погубит ю: и иже аще погубит душу свою мене ради, обрящет ю: 
MAT.16.26	кая бо польза человеку, аще мир весь приобрящет, душу же свою отщетит? или что даст человек измену за душу свою? 
MAT.16.27	приити бо имать Сын Человеческий во славе Отца своего со ангелы своими, и тогда воздаст комуждо по деянием его: 
MAT.16.28	аминь глаголю вам, (яко) суть нецыи от зде стоящих, иже не имут вкусити смерти, дондеже видят Сына Человеческаго грядуща во Царствии своем.
MAT.17.1	И по днех шестих поят Иисус петра и иакова и иоанна брата его, и возведе их на гору высоку едины, 
MAT.17.2	и преобразися пред ними: и просветися лице его яко солнце, ризы же его быша белы яко свет. 
MAT.17.3	И се, явистася им моисей и илиа, с ним глаголюща. 
MAT.17.4	Отвещав же петр рече (ко) Иисусови: Господи, добро есть нам зде быти: аще хощеши, сотворим зде три сени, тебе едину, и моисеови едину, и едину илии. 
MAT.17.5	Еще (же) ему глаголющу, се, облак светел осени их: и се, глас из облака глаголя: сей есть Сын мой возлюбленный, о немже благоволих: того послушайте. 
MAT.17.6	И слышавше ученицы падоша ницы и убояшася зело. 
MAT.17.7	И приступль Иисус прикоснуся их и рече: востаните и не бойтеся. 
MAT.17.8	Возведше же очи свои, ни когоже видеша, токмо Иисуса единаго. 
MAT.17.9	И сходящым им с горы, заповеда им Иисус, глаголя: ни комуже поведите видения, дондеже Сын Человеческий из мертвых воскреснет. 
MAT.17.10	И вопросиша его ученицы его, глаголюще: что убо книжницы глаголют, яко илии подобает приити прежде? 
MAT.17.11	Иисус же отвещав рече им: илиа убо приидет прежде и устроит вся: 
MAT.17.12	глаголю же вам, яко илиа уже прииде, и не познаша его, но сотвориша о нем, елика восхотеша: тако и Сын Человеческий имать пострадати от них. 
MAT.17.13	Тогда разумеша ученицы, яко о иоанне крестители рече им. 
MAT.17.14	И пришедшым им к народу, приступи к нему человек, кланяяся ему 
MAT.17.15	и глаголя: Господи, помилуй сына моего, яко на новы месяцы беснуется и зле страждет: множицею бо падает во огнь и множицею в воду: 
MAT.17.16	и приведох его ко учеником твоим, и не возмогоша его изцелити. 
MAT.17.17	Отвещав же Иисус рече: о, роде неверный и развращенный, доколе буду с вами? доколе терплю вам? приведите ми его семо. 
MAT.17.18	И запрети ему Иисус, и изыде из него бес: и изцеле отрок от часа того. 
MAT.17.19	Тогда приступльше ученицы ко Иисусу на едине, реша: почто мы не возмогохом изгнати его? 
MAT.17.20	Иисус же рече им: за неверствие ваше: аминь бо глаголю вам: аще имате веру яко зерно горушно, речете горе сей: прейди отсюду тамо, и прейдет: и ничтоже невозможно будет вам: 
MAT.17.21	сей же род не исходит, токмо молитвою и постом. 
MAT.17.22	Живущым же им в галилеи, рече им Иисус: предан имать быти Сын Человеческий в руце человеком, 
MAT.17.23	и убиют его, и в третий день востанет. И скорбни быша зело. 
MAT.17.24	Пришедшым же им в капернаум, приступиша приемлющии дидрахмы к петрови и реша: учитель ваш не даст ли дидрахмы? 
MAT.17.25	Глаголя: ей. И егда вниде в дом, предвари его Иисус, глаголя: что ти мнится, симоне? царие земстии от киих приемлют дани или кинсон? от своих ли сынов, или от чужих? 
MAT.17.26	Глагола ему петр: от чужих. Рече ему Иисус: убо свободни суть сынове: 
MAT.17.27	но да не соблазним их, шед на море, верзи удицу, и, юже прежде имеши рыбу, возми: и отверз уста ей, обрящеши статир: той взем даждь им за мя и за ся.
MAT.18.1	В той час приступиша ученицы ко Иисусу, глаголюще: кто убо болий есть в Царствии небеснем? 
MAT.18.2	И призвав Иисус отроча, постави е посреде их 
MAT.18.3	и рече: аминь глаголю вам, аще не обратитеся и будете яко дети, не внидете в Царство небесное: 
MAT.18.4	иже убо смирится яко отроча сие, той есть болий во Царствии небеснем: 
MAT.18.5	и иже аще приимет отроча таково во имя мое, мене приемлет: 
MAT.18.6	а иже аще соблазнит единаго малых сих верующих в мя, уне есть ему, да обесится жернов оселский на выи его, и потонет в пучине морстей. 
MAT.18.7	Горе миру от соблазн: нужда бо есть приити соблазном: обаче горе человеку тому, имже соблазн приходит. 
MAT.18.8	Аще ли рука твоя или нога твоя соблажняет тя, отсецы ю и верзи от себе: добрейше ти есть внити в живот хрому или бедну, неже две руце и две нозе имущу ввержену быти во огнь вечный: 
MAT.18.9	и аще око твое соблажняет тя, изми е и верзи от себе: добрейше ти есть со единем оком в живот внити, неже две оце имущу ввержену быти в геенну огненную. 
MAT.18.10	Блюдите, да не презрите единаго (от) малых сих: глаголю бо вам, яко ангели их на небесех выну видят лице Отца моего небеснаго. 
MAT.18.11	Прииде бо Сын Человеческий (взыскати и) спасти погибшаго. 
MAT.18.12	Что вам мнится? Аще будет некоему человеку сто овец, и заблудит едина от них: не оставит ли девятьдесят и девять в горах и шед ищет заблуждшия? 
MAT.18.13	и аще будет обрести ю, аминь глаголю вам, яко радуется о ней паче, неже о девятидесятих и девяти не заблуждших. 
MAT.18.14	Тако несть воля пред Отцем вашим небесным, да погибнет един от малых сих. 
MAT.18.15	Аще же согрешит к тебе брат твой, иди и обличи его между тобою и тем единем: аще тебе послушает, приобрел еси брата твоего: 
MAT.18.16	аще ли тебе не послушает, поими с собою еще единаго или два, да при устех двою или триех свидетелей станет всяк глагол: 
MAT.18.17	аще же не послушает их, повеждь церкви: аще же и церковь преслушает, буди тебе якоже язычник и мытарь. 
MAT.18.18	Аминь (бо) глаголю вам: елика аще свяжете на земли, будут связана на небеси: и елика аще разрешите на земли, будут разрешена на небесех. 
MAT.18.19	Паки аминь глаголю вам, яко аще два от вас совещаета на земли о всяцей вещи, еяже аще просита, будет има от Отца моего, иже на небесех: 
MAT.18.20	идеже бо еста два или трие собрани во имя мое, ту есмь посреде их. 
MAT.18.21	Тогда приступль к нему петр рече: Господи, колькраты аще согрешит в мя брат мой, и отпущу ли ему до седмь крат? 
MAT.18.22	глагола ему Иисус: не глаголю тебе: до седмь крат, но до седмьдесят крат седмерицею. 
MAT.18.23	Сего ради уподобися Царствие небесное человеку царю, иже восхоте стязатися о словеси с рабы своими. 
MAT.18.24	Наченшу же ему стязатися, приведоша ему единаго должника тмою талант: 
MAT.18.25	не имущу же ему воздати, повеле и господь его продати, и жену его, и чада, и вся, елика имеяше, и отдати. 
MAT.18.26	Пад убо раб той, кланяшеся ему, глаголя: господи, потерпи на мне, и вся ти воздам. 
MAT.18.27	Милосердовав же господь раба того, прости его и долг отпусти ему. 
MAT.18.28	Изшед же раб той, обрете единаго (от) клеврет своих, иже бе должен ему стом пенязь: и емь его давляше, глаголя: отдаждь ми, имже (ми) еси должен. 
MAT.18.29	Пад убо клеврет его на нозе его, моляше его, глаголя: потерпи на мне, и вся воздам ти. 
MAT.18.30	Он же не хотяше, но вед всади его в темницу, дондеже воздаст должное. 
MAT.18.31	Видевше же клеврети его бывшая, сжалиша си зело и пришедше сказаша господину своему вся бывшая. 
MAT.18.32	Тогда призвав его господин его, глагола ему: рабе лукавый, весь долг он отпустих тебе, понеже умолил мя еси: 
MAT.18.33	не подобаше ли и тебе помиловати клеврета твоего, якоже и аз тя помиловах? 
MAT.18.34	И прогневався господь его, предаде его мучителем, дондеже воздаст весь долг свой. 
MAT.18.35	Тако и Отец мой небесный сотворит вам, аще не отпустите кийждо брату своему от сердец ваших прегрешения их.
MAT.19.1	И бысть егда сконча Иисус словеса сия, прейде от галилеи и прииде в пределы иудейския об он пол иордана. 
MAT.19.2	И по нем идоша народи мнози, и изцели их ту. 
MAT.19.3	И приступиша к нему фарисее искушающе его и глаголаша ему: аще достоит человеку пустити жену свою по всяцей вине? 
MAT.19.4	Он же отвещав рече им: несте ли чли, яко сотворивый искони, мужеский пол и женский сотворил я есть? 
MAT.19.5	И рече: сего ради оставит человек отца (своего) и матерь и прилепится к жене своей, и будета оба в плоть едину, 
MAT.19.6	якоже ктому неста два, но плоть едина: еже убо Бог сочета, человек да не разлучает. 
MAT.19.7	Глаголаша ему: что убо моисей заповеда дати книгу распустную и отпустити ю? 
MAT.19.8	глагола им: яко моисей по жестосердию вашему повеле вам пустити жены вашя: изначала же не бысть тако: 
MAT.19.9	глаголю же вам, яко иже аще пустит жену свою, разве словесе прелюбодейна, и оженится иною, прелюбы творит: и женяйся пущеницею прелюбы деет. 
MAT.19.10	Глаголаша ему ученицы его: аще тако есть вина человеку с женою, лучше есть не женитися. 
MAT.19.11	Он же рече им: не вси вмещают словесе сего, но имже дано есть: 
MAT.19.12	суть бо скопцы, иже из чрева матерня родишася тако: и суть скопцы, иже скопишася от человек: и суть скопцы, иже исказиша сами себе Царствия ради небеснаго: могий вместити да вместит. 
MAT.19.13	Тогда приведоша к нему дети, да руце возложит на них и помолится: ученицы же запретиша им. 
MAT.19.14	Иисус же рече (им): оставите детей и не возбраняйте им приити ко мне: таковых бо есть Царство небесное. 
MAT.19.15	И возложь на них руце, отиде оттуду. 
MAT.19.16	И се, един (некий) приступль рече ему: учителю благий, что благо сотворю, да имам живот вечный? 
MAT.19.17	Он же рече ему: что мя глаголеши блага? никтоже благ, токмо един Бог: аще ли хощеши внити в живот, соблюди заповеди. 
MAT.19.18	Глагола ему: кия? Иисус же рече: еже, не убиеши: не прелюбы сотвориши: не украдеши: не лжесвидетелствуеши: 
MAT.19.19	чти отца и матерь: и: возлюбиши искренняго твоего яко сам себе. 
MAT.19.20	Глагола ему юноша: вся сия сохраних от юности моея: что есмь еще не докончал? 
MAT.19.21	Рече ему Иисус: аще хощеши совершен быти, иди, продаждь имение твое и даждь нищым: и имети имаши сокровище на небеси: и гряди вслед мене. 
MAT.19.22	Слышав же юноша слово, отиде скорбя: бе бо имея стяжания многа. 
MAT.19.23	Иисус же рече учеником своим: аминь глаголю вам, яко неудобь богатый внидет в Царствие небесное: 
MAT.19.24	паки же глаголю вам: удобее есть велбуду сквозе иглине ушы проити, неже богату в Царствие Божие внити. 
MAT.19.25	Слышавше же ученицы его, дивляхуся зело, глаголюще: кто убо может спасен быти? 
MAT.19.26	Воззрев же Иисус рече им: у человек сие невозможно есть, у Бога же вся возможна. 
MAT.19.27	Тогда отвещав петр рече ему: се, мы оставихом вся и вслед тебе идохом: что убо будет нам? 
MAT.19.28	Иисус же рече им: аминь глаголю вам, яко вы шедшии по мне, в пакибытие, егда сядет Сын Человеческий на престоле славы своея, сядете и вы на двоюнадесяте престолу, судяще обеманадесяте коленома израилевома: 
MAT.19.29	и всяк, иже оставит дом, или братию, или сестры, или отца, или матерь, или жену, или чада, или села, имене моего ради, сторицею приимет и живот вечный наследит: 
MAT.19.30	мнози же будут перви последнии, и последни первии.
MAT.20.1	Подобно бо есть Царствие небесное человеку домовиту, иже изыде купно утро наяти делатели в виноград свой, 
MAT.20.2	и совещав с делатели по пенязю на день, посла их в виноград свой. 
MAT.20.3	И изшед в третий час, виде ины стоящя на торжищи праздны, 
MAT.20.4	и тем рече: идите и вы в виноград мой, и еже будет правда, дам вам. Они же идоша. 
MAT.20.5	Паки же изшед в шестый и девятый час, сотвори такоже. 
MAT.20.6	Во единыйженадесять час изшед, обрете другия стоящя праздны и глагола им: что зде стоите весь день праздни? 
MAT.20.7	Глаголаша ему: яко никтоже нас наят. Глагола им: идите и вы в виноград (мой), и еже будет праведно, приимете. 
MAT.20.8	Вечеру же бывшу, глагола господин винограда к приставнику своему: призови делатели и даждь им мзду, начен от последних до первых. 
MAT.20.9	И пришедше иже во единыйнадесять час, прияша по пенязю. 
MAT.20.10	Пришедше же первии мняху, яко вящше приимут: и прияша и тии по пенязю: 
MAT.20.11	приемше же роптаху на господина, 
MAT.20.12	глаголюще, яко сии последнии един час сотвориша, и равных нам сотворил их еси, понесшым тяготу дне и вар. 
MAT.20.13	Он же отвещав рече единому их: друже, не обижу тебе: не по пенязю ли совещал еси со мною? 
MAT.20.14	возми твое и иди: хощу же и сему последнему дати, якоже и тебе: 
MAT.20.15	или несть ми леть сотворити, еже хощу, во своих ми? аще око твое лукаво есть, яко аз благ есмь? 
MAT.20.16	Тако будут последнии перви, и первии последни: мнози бо суть звани, мало же избранных. 
MAT.20.17	И восходя Иисус во Иерусалим, поят обанадесяте ученика едины на пути и рече им: 
MAT.20.18	се, восходим во Иерусалим, и Сын Человеческий предан будет архиереем и книжником: и осудят его на смерть, 
MAT.20.19	и предадят его языком на поругание и биение и пропятие: и в третий день воскреснет. 
MAT.20.20	Тогда приступи к нему мати сыну зеведеову с сынома своима, кланяющися и просящи нечто от него. 
MAT.20.21	Он же рече ей: чесо хощеши? Глагола ему: рцы, да сядета сия оба сына моя, един одесную тебе, и един ошуюю (тебе), во Царствии твоем. 
MAT.20.22	Отвещав же Иисус рече: не веста, чесо просита: можета ли пити чашу, юже аз имам пити, или крещением, имже аз крещаюся, креститися? Глаголаста ему: можева. 
MAT.20.23	И глагола има: чашу убо мою испиета, и крещением, имже аз крещаюся, имате креститися: а еже сести одесную мене и ошуюю мене, несть мое дати, но имже уготовася от Отца моего. 
MAT.20.24	И слышавше десять, негодоваша о обою брату. 
MAT.20.25	Иисус же призвав их, рече: весте, яко князи язык господствуют ими, и велицыи обладают ими: 
MAT.20.26	не тако же будет в вас: но иже аще хощет в вас вящший быти, да будет вам слуга: 
MAT.20.27	и иже аще хощет в вас быти первый, буди вам раб: 
MAT.20.28	якоже Сын Человеческий не прииде, да послужат ему, но послужити и дати душу свою избавление за многих. 
MAT.20.29	И исходящу ему от иерихона, по нем иде народ мног. 
MAT.20.30	И се, два слепца седяща при пути, слышавша, яко Иисус мимоходит, возописта, глаголюща: помилуй ны, Господи, Сыне давидов. 
MAT.20.31	Народ же прещаше има, да умолчита: она же паче вопияста, глаголюща: помилуй ны, Господи, Сыне давидов. 
MAT.20.32	И востав Иисус возгласи я и рече: что хощета, да сотворю вама? 
MAT.20.33	Глаголаста ему: Господи, да отверзетеся очи наю. 
MAT.20.34	милосердовав же Иисус прикоснуся очию има: и абие прозреста има очи, и по нем идоста.
MAT.21.1	И егда приближишася во Иерусалим и приидоша в вифсфагию к горе елеонстей, тогда Иисус посла два ученика, 
MAT.21.2	глаголя има: идита в весь, яже прямо вама: и абие обрящета осля привязано, и жребя с ним: отрешивша приведита ми: 
MAT.21.3	и аще вама кто речет что, речета, яко Господь ею требует: абие же послет я. 
MAT.21.4	Сие же все бысть, да сбудется реченное пророком, глаголющим: 
MAT.21.5	рцыте дщери сионове: се, Царь твой грядет тебе кроток, и всед на осля и жребя, сына подяремнича. 
MAT.21.6	Шедша же ученика и сотворша, якоже повеле има Иисус, 
MAT.21.7	приведоста осля и жребя: и возложиша верху ею ризы своя, и вседе верху их. 
MAT.21.8	Множайшии же народи постилаху ризы своя по пути: друзии же резаху ветви от древ и постилаху по пути. 
MAT.21.9	Народи же предходящии (ему) и вследствующии зваху, глаголюще: осанна Сыну давидову: благословен грядый во имя Господне: осанна в вышних. 
MAT.21.10	И вшедшу ему во Иерусалим, потрясеся весь град, глаголя: кто есть сей? 
MAT.21.11	Народи же глаголаху: сей есть Иисус пророк, иже от назарета галилейска. 
MAT.21.12	И вниде Иисус в церковь Божию и изгна вся продающыя и купующыя в церкви, и трапезы торжником испроверже и седалища продающих голуби, 
MAT.21.13	и глагола им: писано есть: храм мой храм молитвы наречется: вы же сотвористе и вертеп разбойником. 
MAT.21.14	И приступиша к нему хромии и слепии в церкви: и изцели их. 
MAT.21.15	Видевше же архиерее и книжницы чудеса, яже сотвори, и отроки зовущя в церкви и глаголющя: осанна Сыну давидову, негодоваша 
MAT.21.16	и реша ему: слышиши ли, что сии глаголют? Иисус же рече им: ей: несте ли чли николиже, яко из уст младенец и ссущих совершил еси хвалу? 
MAT.21.17	И оставль их, изыде вон из града в вифанию и водворися ту. 
MAT.21.18	Утру же возвращься во град, взалка: 
MAT.21.19	и узрев смоковницу едину при пути, прииде к ней, и ничтоже обрете на ней, токмо листвие едино, и глагола ей: да николиже от тебе плода будет во веки. И абие изсше смоковница. 
MAT.21.20	И видевше ученицы дивишася, глаголюще: како абие изсше смоковница? 
MAT.21.21	Отвещав же Иисус рече им: аминь глаголю вам: аще имате веру и не усумнитеся, не токмо смоковничное сотворите, но аще и горе сей речете: двигнися и верзися в море, будет: 
MAT.21.22	и вся, елика аще воспросите в молитве верующе, приимете. 
MAT.21.23	И пришедшу ему в церковь, приступиша к нему учащу архиерее и старцы людстии, глаголюще: коею властию сия твориши? и кто ти даде власть сию? 
MAT.21.24	Отвещав же Иисус рече им: вопрошу вы и аз слово едино: еже аще речете мне, и аз вам реку, коею властию сия творю: 
MAT.21.25	крещение иоанново откуду бе? с небесе ли, или от человек? Они же помышляху в себе, глаголюще: аще речем, с небесе: речет нам: почто убо не веровасте ему? 
MAT.21.26	аще ли речем, от человек: боимся народа: вси бо имут иоанна яко пророка. 
MAT.21.27	И отвещавше Иисусови реша: не вемы. Рече им и той: ни аз вам глаголю, коею властию сия творю. 
MAT.21.28	Что же ся вам мнит? Человек некий имяше два сына, и пришед к первому, рече: чадо, иди днесь, делай в винограде моем. 
MAT.21.29	Он же отвещав рече: не хощу: последи же раскаявся, иде. 
MAT.21.30	И приступль к другому, рече такоже. Он же отвещав рече: аз, господи (иду): и не иде. 
MAT.21.31	Кий от обою сотвори волю отчу? Глаголаша ему: первый. глагола им Иисус: аминь глаголю вам, яко мытари и любодейцы варяют вы в Царствии Божии: 
MAT.21.32	прииде бо к вам иоанн (креститель) путем праведным, и не веровасте ему, мытари же и любодейцы вероваша ему: вы же видевше, не раскаястеся последи веровати ему. 
MAT.21.33	Ину притчу слышите. Человек некий бе домовит, иже насади виноград, и оплотом огради его, и ископа в нем точило, и созда столп, и вдаде и делателем, и отиде. 
MAT.21.34	Егда же приближися время плодов, посла рабы своя к делателем прияти плоды его: 
MAT.21.35	и емше делателе рабов его, оваго убо биша, оваго же убиша, оваго же камением побиша. 
MAT.21.36	Паки посла ины рабы множайшя первых: и сотвориша им такоже. 
MAT.21.37	Последи же посла к ним сына своего, глаголя: усрамятся сына моего. 
MAT.21.38	Делателе же видевше сына, реша в себе: сей есть наследник: приидите, убием его и удержим достояние его. 
MAT.21.39	И емше его изведоша вон из винограда и убиша. 
MAT.21.40	Егда убо приидет господин винограда, что сотворит делателем тем? 
MAT.21.41	Глаголаша ему: злых зле погубит их, и виноград предаст иным делателем, иже воздадят ему плоды во времена своя. 
MAT.21.42	глагола им Иисус: несте ли чли николиже в писаниих: камень, егоже не в ряду сотвориша зиждущии, сей бысть во главу угла? от Господа бысть сие, и есть дивно во очию вашею. 
MAT.21.43	Сего ради глаголю вам, яко отимется от вас Царствие Божие и дастся языку творящему плоды его: 
MAT.21.44	и падый на камени сем сокрушится: а на немже падет, сотрыет и. 
MAT.21.45	И слышавше архиерее и фарисее притчи его, разумеша, яко о них глаголет: 
MAT.21.46	и ищуще его яти, убояшася народа, понеже яко пророка его имеяху.
MAT.22.1	И отвещав Иисус, паки рече им в притчах, глаголя: 
MAT.22.2	уподобися Царствие небесное человеку царю, иже сотвори браки сыну своему 
MAT.22.3	и посла рабы своя призвати званныя на браки: и не хотяху приити. 
MAT.22.4	Паки посла ины рабы, глаголя: рцыте званным: се, обед мой уготовах, юнцы мои и упитанная исколена, и вся готова: приидите на браки. 
MAT.22.5	Они же небрегше отидоша, ов убо на село свое, ов же на купли своя: 
MAT.22.6	прочии же емше рабов его, досадиша им и убиша их. 
MAT.22.7	И слышав царь той разгневася, и послав воя своя, погуби убийцы оны и град их зажже. 
MAT.22.8	Тогда глагола рабом своим: брак убо готов есть, званнии же не быша достойни: 
MAT.22.9	идите убо на исходища путий, и елицех аще обрящете, призовите на браки. 
MAT.22.10	И изшедше раби они на распутия, собраша всех, елицех обретоша, злых же и добрых: и исполнися брак возлежащих. 
MAT.22.11	Вшед же царь видети возлежащих, виде ту человека не оболчена во одеяние брачное, 
MAT.22.12	и глагола ему: друже, како вшел еси семо не имый одеяния брачна? Он же умолча. 
MAT.22.13	Тогда рече царь слугам: связавше ему руце и нозе, возмите его и вверзите во тму кромешнюю: ту будет плачь и скрежет зубом: 
MAT.22.14	мнози бо суть звани, мало же избранных. 
MAT.22.15	Тогда шедше фарисее, совет восприяша, яко да обольстят его словом. 
MAT.22.16	И посылают к нему ученики своя со иродианы, глаголюще: учителю, вемы, яко истинен еси, и пути Божию воистинну учиши, и нерадиши ни о комже: не зриши бо на лице человеком: 
MAT.22.17	рцы убо нам, что ти ся мнит? достойно ли есть дати кинсон кесареви, или ни? 
MAT.22.18	Разумев же Иисус лукавство их, рече: что мя искушаете, лицемери? 
MAT.22.19	покажите ми златицу кинсонную. Они же принесоша ему пенязь. 
MAT.22.20	И глагола им: чий образ сей и написание? 
MAT.22.21	(И) глаголаша ему: кесарев. Тогда глагола им: воздадите убо кесарева кесареви, и Божия Богови. 
MAT.22.22	И слышавше дивишася: и оставльше его отидоша. 
MAT.22.23	В той день приступиша к нему саддукее, иже глаголют не быти воскресению, и вопросиша его, 
MAT.22.24	глаголюще: учителю, моисей рече: аще кто умрет не имый чад, (да) поймет брат его жену его и воскресит семя брата своего: 
MAT.22.25	беша же в нас седмь братия: и первый оженься умре, и не имый семене, остави жену свою брату своему: 
MAT.22.26	такожде же и вторый, и третий, даже до седмаго: 
MAT.22.27	последи же всех умре и жена: 
MAT.22.28	в воскресение убо, котораго от седмих будет жена? вси бо имеша ю. 
MAT.22.29	Отвещав же Иисус рече им: прельщаетеся, не ведуще писания, ни силы Божия: 
MAT.22.30	в воскресение бо ни женятся, ни посягают, но яко ангели Божии на небеси суть: 
MAT.22.31	о воскресении же мертвых несте ли чли реченнаго вам Богом, глаголющим: 
MAT.22.32	аз есмь Бог авраамов, и Бог исааков, и Бог иаковль? несть Бог Бог мертвых, но (Бог) живых. 
MAT.22.33	И слышавше народи дивляхуся о учении его. 
MAT.22.34	Фарисее же слышавше, яко посрами саддукеи, собрашася вкупе. 
MAT.22.35	И вопроси един от них законоучитель, искушая его и глаголя: 
MAT.22.36	учителю, кая заповедь болши (есть) в законе? 
MAT.22.37	Иисус же рече ему: возлюбиши Господа Бога твоего всем сердцем твоим, и всею душею твоею, и всею мыслию твоею: 
MAT.22.38	сия есть первая и болшая заповедь: 
MAT.22.39	вторая же подобна ей: возлюбиши искренняго твоего яко сам себе: 
MAT.22.40	в сию обою заповедию весь закон и пророцы висят. 
MAT.22.41	Собравшымся же фарисеом, вопроси их Иисус, 
MAT.22.42	глаголя: что вам мнится о Христе? чий есть Сын? Глаголаша ему: давидов. 
MAT.22.43	глагола им: како убо давид Духом Господа его нарицает, глаголя: 
MAT.22.44	рече Господь Господеви моему: седи одесную мене, дондеже положу враги твоя подножие ногама твоима? 
MAT.22.45	аще убо давид нарицает его Господа, како Сын ему есть? 
MAT.22.46	И никтоже можаше отвещати ему словесе: ниже смеяше кто от того дне вопросити его ктому.
MAT.23.1	Тогда Иисус глагола к народом и учеником своим, 
MAT.23.2	глаголя: на моисеове седалищи седоша книжницы и фарисее: 
MAT.23.3	вся убо, елика аще рекут вам блюсти, соблюдайте и творите: по делом же их не творите: глаголют бо, и не творят: 
MAT.23.4	связуют бо бремена тяжка и бедне носима, и возлагают на плеща человеческа, перстом же своим не хотят двигнути их. 
MAT.23.5	Вся же дела своя творят, да видими будут человеки: разширяют же хранилища своя и величают воскрилия риз своих: 
MAT.23.6	любят же преждевозлегания на вечерях, и преждеседания на сонмищих, 
MAT.23.7	и целования на торжищих, и зватися от человек: учителю, учителю. 
MAT.23.8	Вы же не нарицайтеся учителие: един бо есть ваш учитель, Христос: вси же вы братия есте: 
MAT.23.9	и отца не зовите себе на земли: един бо есть Отец ваш, иже на небесех: 
MAT.23.10	ниже нарицайтеся наставницы: един бо есть наставник ваш, Христос. 
MAT.23.11	Болий же в вас да будет вам слуга: 
MAT.23.12	иже бо вознесется, смирится: и смиряяйся вознесется. 
MAT.23.13	Горе вам, книжницы и фарисее, лицемери, яко затворяете Царствие небесное пред человеки: вы бо не входите, ни входящих оставляете внити. 
MAT.23.14	Горе вам, книжницы и фарисее, лицемери, яко снедаете домы вдовиц, и виною далече молитвы творяще: сего ради лишшее приимете осуждение. 
MAT.23.15	Горе вам, книжницы и фарисее, лицемери, яко преходите море и сушу, сотворити единаго пришелца: и егда будет, творите его сына геенны сугубейша вас. 
MAT.23.16	Горе вам, вожди слепии, глаголющии: иже аще кленется церковию, ничесоже есть: а иже кленется златом церковным, должен есть. 
MAT.23.17	Буи и слепии, что бо более есть, злато ли, или церковь, святящая злато? 
MAT.23.18	И: иже аще кленется олтарем, ничесоже есть: а иже кленется даром, иже верху его, должен есть. 
MAT.23.19	Буи и слепии, что бо более, дар ли, или олтарь, святяй дар? 
MAT.23.20	Иже убо кленется олтарем, кленется им и сущим верху его: 
MAT.23.21	и иже кленется церковию, кленется ею и живущим в ней: 
MAT.23.22	и кленыйся небесем кленется престолом Божиим и седящим на нем. 
MAT.23.23	Горе вам, книжницы и фарисее, лицемери, яко одесятствуете мятву и копр и кимин, и остависте вящшая закона, суд и милость и веру: сия (же) подобаше творити, и онех не оставляти. 
MAT.23.24	Вожди слепии, оцеждающии комары, велблуды же пожирающе. 
MAT.23.25	Горе вам, книжницы и фарисее лицемери, яко очищаете внешнее сткляницы и блюда, внутрьуду же суть полни хищения и неправды: 
MAT.23.26	фарисее слепый, очисти прежде внутреннее сткляницы и блюда, да будет и внешнее има чисто. 
MAT.23.27	Горе вам, книжницы и фарисее, лицемери, яко подобитеся гробом повапленым, иже внеуду убо являются красны, внутрьуду же полни суть костей мертвых и всякия нечистоты: 
MAT.23.28	тако и вы, внеуду убо являетеся человеком праведни, внутрьуду же есте полни лицемерия и беззакония. 
MAT.23.29	Горе вам, книжницы и фарисее, лицемери, яко зиждете гробы пророческия, и красите раки праведных, 
MAT.23.30	и глаголете: аще быхом были во дни отец наших, не быхом убо общницы им были в крови пророк: 
MAT.23.31	темже сами свидетелствуете себе, яко сынове есте избивших пророки: 
MAT.23.32	и вы исполните меру отец ваших. 
MAT.23.33	Змия, порождения ехиднова, како убежите от суда (огня) геенскаго? 
MAT.23.34	Сего ради, се, аз послю к вам пророки и премудры и книжники: и от них убиете и распнете, и от них биете на сонмищих ваших, и изженете от града во град: 
MAT.23.35	яко да приидет на вы всяка кровь праведна, проливаемая на земли, от крове авеля праведнаго до крове захарии сына варахиина, егоже убисте между церковию и олтарем. 
MAT.23.36	Аминь глаголю вам: (яко) приидут вся сия на род сей. 
MAT.23.37	Иерусалиме, Иерусалиме, избивый пророки и камением побиваяй посланныя к тебе, колькраты восхотех собрати чада твоя, якоже собирает кокош птенцы своя под криле, и не восхотесте? 
MAT.23.38	Се, оставляется вам дом ваш пуст. 
MAT.23.39	глаголю бо вам: (яко) не имате мене видети отселе, дондеже речете: благословен грядый во имя Господне.
MAT.24.1	И изшед Иисус идяше от церкве. И приступиша (к нему) ученицы его показати ему здания церковная. 
MAT.24.2	Иисус же рече им: не видите ли вся сия? аминь глаголю вам, не имать остати зде камень на камени, иже не разорится. 
MAT.24.3	Седящу же ему на горе елеонстей, приступиша к нему ученицы на едине, глаголюще: рцы нам, когда сия будут? и что есть знамение твоего пришествия и кончина века? 
MAT.24.4	И отвещав Иисус рече им: блюдите, да никтоже вас прельстит: 
MAT.24.5	мнози бо приидут во имя мое, глаголюще: аз есмь Христос: и многи прельстят. 
MAT.24.6	Услышати же имате брани и слышания бранем. Зрите, не ужасайтеся, подобает бо всем (сим) быти: но не тогда есть кончина. 
MAT.24.7	Востанет бо язык на язык, и царство на царство: и будут глади и пагубы и труси по местом: 
MAT.24.8	вся же сия начало болезнем. 
MAT.24.9	Тогда предадят вы в скорби и убиют вы: и будете ненавидими всеми языки имене моего ради. 
MAT.24.10	И тогда соблазнятся мнози, и друг друга предадят, и возненавидят друг друга: 
MAT.24.11	и мнози лжепророцы востанут и прельстят многия: 
MAT.24.12	и за умножение беззакония, изсякнет любы многих. 
MAT.24.13	Претерпевый же до конца, той спасется. 
MAT.24.14	И проповестся сие Евангелие Царствия по всей вселенней, во свидетелство всем языком: и тогда приидет кончина. 
MAT.24.15	Егда убо узрите мерзость запустения, реченную даниилом пророком, стоящу на месте святе: иже чтет, да разумеет: 
MAT.24.16	тогда сущии во иудеи да бежат на горы: 
MAT.24.17	(и) иже на крове, да не сходит взяти яже в дому его: 
MAT.24.18	и иже на селе, да не возвратится вспять взяти риз своих. 
MAT.24.19	Горе же непраздным и доящым в тыя дни. 
MAT.24.20	Молитеся же, да не будет бегство ваше в зиме, ни в субботу. 
MAT.24.21	Будет бо тогда скорбь велия, яковаже не была от начала мира доселе, ниже имать быти. 
MAT.24.22	И аще не быша прекратилися дние оны, не бы убо спаслася всяка плоть: избранных же ради прекратятся дние оны. 
MAT.24.23	Тогда аще кто речет вам: се, зде Христос, или онде: не имите веры: 
MAT.24.24	востанут бо лжехристи и лжепророцы и дадят знамения велия и чудеса, якоже прельстити, аще возможно, и избранныя. 
MAT.24.25	Се, прежде рех вам. 
MAT.24.26	Аще убо рекут вам: се, в пустыни есть, не изыдите: се, в сокровищих, не имите веры: 
MAT.24.27	якоже бо молния исходит от восток и является до запад, тако будет пришествие Сына Человеческаго: 
MAT.24.28	идеже бо аще будет труп, тамо соберутся орли. 
MAT.24.29	Абие же, по скорби дний тех, солнце померкнет, и луна не даст света своего, и звезды спадут с небесе, и силы небесныя подвигнутся: 
MAT.24.30	и тогда явится знамение Сына Человеческаго на небеси: и тогда восплачутся вся колена земная и узрят Сына Человеческаго грядуща на облацех небесных с силою и славою многою: 
MAT.24.31	и послет ангелы своя с трубным гласом велиим, и соберут избранныя его от четырех ветр, от конец небес до конец их. 
MAT.24.32	От смоковницы же научитеся притчи: егда уже ваия ея будут млада, и листвие прозябнет, ведите, яко близ есть жатва: 
MAT.24.33	тако и вы, егда видите сия вся, ведите, яко близ есть, при дверех. 
MAT.24.34	Аминь глаголю вам, не мимоидет род сей, дондеже вся сия будут: 
MAT.24.35	небо и земля мимоидет, словеса же моя не мимоидут. 
MAT.24.36	О дни же том и часе никтоже весть, ни ангели небеснии, токмо Отец мой един: 
MAT.24.37	якоже (бо бысть во) дни ноевы, тако будет и пришествие Сына Человеческаго: 
MAT.24.38	якоже бо беху во дни прежде потопа ядуще и пиюще, женящеся и посягающе, до негоже дне вниде ное в ковчег, 
MAT.24.39	и не уведеша, дондеже прииде вода и взят вся: тако будет и пришествие Сына Человеческаго: 
MAT.24.40	тогда два будета на селе: един поемлется, а другий оставляется: 
MAT.24.41	две мелюще в жерновех: едина поемлется, и едина оставляется. 
MAT.24.42	Бдите убо, яко не весте, в кий час Господь ваш приидет. 
MAT.24.43	Сие же ведите, яко аще бы ведал дому владыка, в кую стражу тать приидет, бдел убо бы и не бы дал подкопати храма своего. 
MAT.24.44	Сего ради и вы будите готови: яко, в оньже час не мните, Сын Человеческий приидет. 
MAT.24.45	Кто убо есть верный раб и мудрый, егоже поставит господин его над домом своим, еже даяти им пищу во время (их)? 
MAT.24.46	блажен раб той, егоже, пришед господин его, обрящет тако творяща: 
MAT.24.47	аминь глаголю вам, яко над всем имением своим поставит его. 
MAT.24.48	Аще ли же речет злый раб той в сердцы своем: коснит господин мой приити, 
MAT.24.49	и начнет бити клевреты своя, ясти же и пити с пияницами: 
MAT.24.50	приидет господин раба того в день, в оньже не чает, и в час, в оньже не весть, 
MAT.24.51	и растешет его полма, и часть его с неверными положит: ту будет плачь и скрежет зубом.
MAT.25.1	Тогда уподобися Царствие небесное десятим девам, яже прияша светилники своя и изыдоша в сретение жениху: 
MAT.25.2	пять же бе от них мудры и пять юродивы. 
MAT.25.3	Юродивыя же, приемшя светилники своя, не взяша с собою елеа: 
MAT.25.4	мудрыя же прияша елей в сосудех со светилники своими: 
MAT.25.5	коснящу же жениху, воздремашася вся и спаху. 
MAT.25.6	Полунощи же вопль бысть: се, жених грядет, исходите в сретение его. 
MAT.25.7	Тогда восташа вся девы тыя и украсиша светилники своя. 
MAT.25.8	Юродивыя же мудрым реша: дадите нам от елеа вашего, яко светилницы наши угасают. 
MAT.25.9	Отвещаша же мудрыя, глаголющя: еда како не достанет нам и вам: идите же паче к продающым и купите себе. 
MAT.25.10	Идущым же им купити, прииде жених: и готовыя внидоша с ним на браки, и затворены быша двери. 
MAT.25.11	Последи же приидоша и прочыя девы, глаголющя: господи, господи, отверзи нам. 
MAT.25.12	Он же отвещав рече им: аминь глаголю вам, не вем вас. 
MAT.25.13	Бдите убо, яко не весте дне ни часа, в оньже Сын Человеческий приидет. 
MAT.25.14	Якоже бо человек некий отходя призва своя рабы и предаде им имение свое: 
MAT.25.15	и овому убо даде пять талант, овому же два, овому же един, комуждо противу силы его: и отиде абие. 
MAT.25.16	Шед же приемый пять талант, дела в них и сотвори другия пять талант: 
MAT.25.17	такожде и иже два, приобрете и той другая два: 
MAT.25.18	приемый же един, шед вкопа (его) в землю и скры сребро господина своего. 
MAT.25.19	По мнозе же времени прииде господин раб тех и стязася с ними о словеси. 
MAT.25.20	И приступль пять талант приемый, принесе другия пять талант, глаголя: господи, пять талант ми еси предал: се, другия пять талант приобретох ими. 
MAT.25.21	Рече же ему господь его: добре, рабе благий и верный: о мале был еси верен, над многими тя поставлю: вниди в радость господа твоего. 
MAT.25.22	Приступль же и иже два таланта приемый, рече: господи, два таланта ми еси предал: се, другая два таланта приобретох има. 
MAT.25.23	Рече (же) ему господь его: добре, рабе благий и верный: о мале (ми) был еси верен, над многими тя поставлю: вниди в радость господа твоего. 
MAT.25.24	Приступль же и приемый един талант, рече: господи, ведях тя, яко жесток еси человек, жнеши, идеже не сеял еси, и собираеши идеже не расточил еси: 
MAT.25.25	и убоявся, шед скрых талант твой в земли: (и) се, имаши твое. 
MAT.25.26	Отвещав же господь его рече ему: лукавый рабе и ленивый, ведел еси, яко жну идеже не сеях, и собираю идеже не расточих: 
MAT.25.27	подобаше убо тебе вдати сребро мое торжником, и пришед аз взял бых свое с лихвою: 
MAT.25.28	возмите убо от него талант и дадите имущему десять талант: 
MAT.25.29	имущему бо везде дано будет и преизбудет: от неимущаго же, и еже мнится имея, взято будет от него: 
MAT.25.30	и неключимаго раба вверзите во тму кромешнюю: ту будет плачь и скрежет зубом. Сия глаголя возгласи: имеяй ушы слышати да слышит. 
MAT.25.31	Егда же приидет Сын Человеческий в славе своей и вси святии ангели с ним, тогда сядет на престоле славы своея, 
MAT.25.32	и соберутся пред ним вси языцы: и разлучит их друг от друга, якоже пастырь разлучает овцы от козлищ: 
MAT.25.33	и поставит овцы одесную себе, а козлища ошуюю. 
MAT.25.34	Тогда речет Царь сущым одесную его: приидите, благословеннии Отца моего, наследуйте уготованное вам Царствие от сложения мира: 
MAT.25.35	взалкахся бо, и дасте ми ясти: возжадахся, и напоисте мя: странен бех, и введосте мене: 
MAT.25.36	наг, и одеясте мя: болен, и посетисте мене: в темнице бех, и приидосте ко мне. 
MAT.25.37	Тогда отвещают ему праведницы, глаголюще: Господи, когда тя видехом алчуща, и напитахом? или жаждуща, и напоихом? 
MAT.25.38	когда же тя видехом странна, и введохом? или нага, и одеяхом? 
MAT.25.39	когда же тя видехом боляща, или в темнице, и приидохом к тебе? 
MAT.25.40	И отвещав Царь речет им: аминь глаголю вам, понеже сотвористе единому сих братий моих менших, мне сотвористе. 
MAT.25.41	Тогда речет и сущым ошуюю (его): идите от мене, проклятии, во огнь вечный, уготованный диаволу и аггелом его: 
MAT.25.42	взалкахся бо, и не дасте ми ясти: возжадахся, и не напоисте мене: 
MAT.25.43	странен бех, и не введосте мене: наг, и не одеясте мене: болен и в темнице, и не посетисте мене. 
MAT.25.44	Тогда отвещают ему и тии, глаголюще: Господи, когда тя видехом алчуща, или жаждуща, или странна, или нага, или больна, или в темнице, и не послужихом тебе? 
MAT.25.45	Тогда отвещает им, глаголя: аминь глаголю вам, понеже не сотвористе единому сих менших, ни мне сотвористе. 
MAT.25.46	И идут сии в муку вечную, праведницы же в живот вечный.
MAT.26.1	И бысть, егда сконча Иисус вся словеса сия, рече учеником своим: 
MAT.26.2	весте, яко по двою дню пасха будет, и Сын Человеческий предан будет на пропятие. 
MAT.26.3	Тогда собрашася архиерее и книжницы и старцы людстии во двор архиереов, глаголемаго каиафы, 
MAT.26.4	и совещаша, да Иисуса лестию имут и убиют: 
MAT.26.5	глаголаху же: но не в праздник, да не молва будет в людех. 
MAT.26.6	Иисусу же бывшу в вифании, в дому симона прокаженнаго, 
MAT.26.7	приступи к нему жена, сткляницу мира имущи многоценнаго, и возливаше на главу его возлежаща. 
MAT.26.8	Видевше же ученицы его негодоваша, глаголюще: чесо ради гибель сия (бысть)? 
MAT.26.9	можаше бо сие миро продано быти на мнозе и датися нищым. 
MAT.26.10	Разумев же Иисус рече им: что труждаете жену? дело бо добро содела о мне: 
MAT.26.11	всегда бо нищыя имате с собою, мене же не всегда имате: 
MAT.26.12	возлиявши бо сия миро сие на тело мое, на погребение мя сотвори: 
MAT.26.13	аминь глаголю вам: идеже аще проповедано будет Евангелие сие во всем мире, речется и еже сотвори сия, в память ея. 
MAT.26.14	Тогда шед един от обоюнадесяте, глаголемый иуда искариотский, ко архиереом, 
MAT.26.15	рече: что ми хощете дати, и аз вам предам его? Они же поставиша ему тридесять сребреник: 
MAT.26.16	и оттоле искаше удобна времене, да его предаст. 
MAT.26.17	В первый же день опресночный приступиша ученицы ко Иисусу, глаголюще ему: где хощеши уготоваем ти ясти пасху? 
MAT.26.18	Он же рече: идите во град ко онсице, и рцыте ему: учитель глаголет: время мое близ есть: у тебе сотворю пасху со ученики моими. 
MAT.26.19	И сотвориша ученицы, якоже повеле им Иисус, и уготоваша пасху. 
MAT.26.20	Вечеру же бывшу, возлежаше со обеманадесяте ученикома: 
MAT.26.21	и ядущым им, рече: аминь глаголю вам, яко един от вас предаст мя. 
MAT.26.22	И скорбяще зело, начаша глаголати ему един кийждо их: еда аз есмь, Господи? 
MAT.26.23	Он же отвещав рече: омочивый со мною в солило руку, той мя предаст: 
MAT.26.24	Сын убо Человеческий идет, якоже есть писано о нем: горе же человеку тому, имже Сын Человеческий предастся: добро бы было ему, аще не бы родился человек той. 
MAT.26.25	Отвещав же иуда предаяй его, рече: еда аз есмь, равви? глагола ему: ты рекл еси. 
MAT.26.26	Ядущым же им, приемь Иисус хлеб и благословив преломи, и даяше учеником, и рече: приимите, ядите: сие есть тело мое. 
MAT.26.27	И приемь чашу и хвалу воздав, даде им, глаголя: пийте от нея вси: 
MAT.26.28	сия бо есть кровь моя, новаго завета, яже за многия изливаема во оставление грехов. 
MAT.26.29	глаголю же вам, яко не имам пити отныне от сего плода лознаго, до дне того, егда е пию с вами ново во Царствии Отца моего. 
MAT.26.30	И воспевше изыдоша в гору елеонску. 
MAT.26.31	Тогда глагола им Иисус: вси вы соблазнитеся о мне в нощь сию: писано бо есть: поражу пастыря, и разыдутся овцы стада: 
MAT.26.32	по воскресении же моем варяю вы в галилеи. 
MAT.26.33	Отвещав же петр рече ему: аще и вси соблазнятся о тебе, аз никогдаже соблажнюся. 
MAT.26.34	Рече ему Иисус: аминь глаголю тебе, яко в сию нощь, прежде даже алектор не возгласит, трикраты отвержешися мене. 
MAT.26.35	Глагола ему петр: аще ми есть и умрети с тобою, не отвергуся тебе. Такожде и вси ученицы реша. 
MAT.26.36	Тогда прииде с ними Иисус в весь, нарицаемую гефсиманиа, и глагола учеником: седите ту, дондеже шед помолюся тамо. 
MAT.26.37	И поемь петра и оба сына зеведеова, начат скорбети и тужити. 
MAT.26.38	Тогда глагола им Иисус: прискорбна есть душа моя до смерти: пождите зде и бдите со мною. 
MAT.26.39	И прешед мало, паде на лицы своем, моляся и глаголя: Отче мой, аще возможно есть, да мимоидет от мене чаша сия: обаче не якоже аз хощу, но якоже ты. 
MAT.26.40	И пришед ко учеником, и обрете их спящих, и глагола петрови: тако ли не возмогосте единаго часа побдети со мною? 
MAT.26.41	бдите и молитеся, да не внидете в напасть: дух убо бодр, плоть же немощна. 
MAT.26.42	Паки вторицею шед помолися, глаголя: Отче мой, аще не может сия чаша мимоити от мене, аще не пию ея, буди воля твоя. 
MAT.26.43	И пришед обрете их паки спящих: беста бо им очи отяготене. 
MAT.26.44	И оставль их, шед паки, помолися третицею, тожде слово рек. 
MAT.26.45	Тогда прииде ко учеником своим и глагола им: спите прочее и почивайте: се, приближися час, и Сын Человеческий предается в руки грешников: 
MAT.26.46	востаните, идем: се, приближися предаяй мя. 
MAT.26.47	И еще ему глаголющу, се, иуда, един от обоюнадесяте, прииде, и с ним народ мног со оружием и дрекольми, от архиерей и старец людских. 
MAT.26.48	Предаяй же его даде им знамение, глаголя: егоже аще лобжу, той есть: имите его. 
MAT.26.49	И абие приступль ко Иисусови, рече: радуйся, равви. И облобыза его. 
MAT.26.50	Иисус же рече ему: друже, (твори,) на неже еси пришел. Тогда приступльше возложиша руце на Иисуса и яша его. 
MAT.26.51	И се, един от сущих со Иисусом, простер руку, извлече нож свой, и удари раба архиереова, и уреза ему ухо. 
MAT.26.52	Тогда глагола ему Иисус: возврати нож твой в место его: вси бо приемшии нож ножем погибнут: 
MAT.26.53	или мнится ти, яко не могу ныне умолити Отца моего, и представит ми вящше неже дванадесяте легеона ангел? 
MAT.26.54	како убо сбудутся писания, яко тако подобает быти? 
MAT.26.55	В той час рече Иисус народом: яко на разбойника ли изыдосте со оружием и дрекольми яти мя? по вся дни при вас седех учя в церкви, и не ясте мене. 
MAT.26.56	Се же все бысть, да сбудутся писания пророческая. Тогда ученицы вси оставльше его бежаша. 
MAT.26.57	(Воини) же емше Иисуса ведоша к каиафе архиереови, идеже книжницы и старцы собрашася. 
MAT.26.58	Петр же идяше по нем издалеча до двора архиереова: и вшед внутрь, седяше со слугами, видети кончину. 
MAT.26.59	Архиерее же и старцы и сонм весь искаху лжесвидетелства на Иисуса, яко да убиют его, 
MAT.26.60	и не обретаху: и многим лжесвидетелем приступльшым, не обретоша. Послежде же приступивша два лжесвидетеля, 
MAT.26.61	реста: сей рече: могу разорити церковь Божию и треми денми создати ю. 
MAT.26.62	И востав архиерей рече ему: ничесоже ли отвещаваеши, что сии на тя свидетелствуют? 
MAT.26.63	Иисус же молчаше. И отвещав архиерей рече ему: заклинаю тя Богом живым, да речеши нам, аще ты еси Христос, Сын Божий? 
MAT.26.64	глагола ему Иисус: ты рекл еси: обаче глаголю вам: отселе узрите Сына Человеческаго седяща одесную силы и грядуща на облацех небесных. 
MAT.26.65	Тогда архиерей растерза ризы своя, глаголя, яко хулу глагола: что еще требуем свидетелей? се, ныне слышасте хулу его: 
MAT.26.66	что вам мнится? Они же отвещавше реша: повинен есть смерти. 
MAT.26.67	Тогда заплеваша лице его и пакости ему деяху: овии же за ланиту удариша, 
MAT.26.68	глаголюще: прорцы нам, Христе, кто есть ударей тя? 
MAT.26.69	Петр же вне седяше во дворе. И приступи к нему едина рабыня, глаголющи: и ты был еси со Иисусом галилейским. 
MAT.26.70	Он же отвержеся пред всеми, глаголя: не вем, что глаголеши. 
MAT.26.71	Изшедшу же ему ко вратом, узре его другая, и глагола сущым тамо: и сей бе со Иисусом назореом. 
MAT.26.72	И паки отвержеся с клятвою, яко не знаю Человека. 
MAT.26.73	Помале же приступивше стоящии, реша петрови: воистинну и ты от них еси, ибо беседа твоя яве тя творит. 
MAT.26.74	Тогда начат ротитися и клятися, яко не знаю Человека. И абие петель возгласи. 
MAT.26.75	И помяну петр глаголгол Иисусов, реченный ему, яко прежде даже петель не возгласит, трикраты отвержешися мене. И изшед вон плакася горько.
MAT.27.1	Утру же бывшу, совет сотвориша вси архиерее и старцы людстии на Иисуса, яко убити его: 
MAT.27.2	и связавше его ведоша и предаша его понтийскому пилату игемону. 
MAT.27.3	Тогда видев иуда предавый его, яко осудиша его, раскаявся возврати тридесять сребреники архиереем и старцем, 
MAT.27.4	глаголя: согреших предав кровь неповинную. Они же реша: что есть нам? ты узриши. 
MAT.27.5	И поверг сребреники в церкви, отиде: и шед удавися. 
MAT.27.6	Архиерее же приемше сребреники, реша: недостойно есть вложити их в корвану, понеже цена крове есть. 
MAT.27.7	Совет же сотворше, купиша ими село скудельничо, в погребание странным: 
MAT.27.8	темже наречеся село то село крове, до сего дне: 
MAT.27.9	тогда сбыстся реченное иеремием пророком, глаголющим: и прияша тридесять сребреник, цену цененнаго, егоже цениша от сынов израилев, 
MAT.27.10	и даша я на село скудельничо, якоже сказа мне Господь. 
MAT.27.11	Иисус же ста пред игемоном. И вопроси его игемон, глаголя: ты ли еси Царь иудейский? Иисус же рече ему: ты глаголеши. 
MAT.27.12	И егда нань глаголаху архиерее и старцы, ничесоже отвещаваше. 
MAT.27.13	Тогда глагола ему пилат: не слышиши ли, колика на тя свидетелствуют? 
MAT.27.14	И не отвеща ему ни к единому глаголу, яко дивитися игемону зело. 
MAT.27.15	На (всяк) же праздник обычай бе игемону отпущати единаго народу связня, егоже хотяху: 
MAT.27.16	имяху же тогда связана нарочита, глаголемаго варавву: 
MAT.27.17	собравшымся же им, рече им пилат: кого хощете (от обою) отпущу вам: варавву ли, или Иисуса глаголемаго Христа? 
MAT.27.18	Ведяше бо, яко зависти ради предаша его. 
MAT.27.19	Седящу же ему на судищи, посла к нему жена его, глаголющи: ничтоже тебе и праведнику тому: много бо пострадах днесь во сне его ради. 
MAT.27.20	Архиерее же и старцы наустиша народы, да испросят варавву, Иисуса же погубят. 
MAT.27.21	Отвещав же игемон рече им: кого хощете от обою отпущу вам? Они же реша: варавву. 
MAT.27.22	Глагола им пилат: что убо сотворю Иисусу глаголемому Христу? Глаголаша ему вси: да распят будет. 
MAT.27.23	Игемон же рече: кое убо зло сотвори? Они же излиха вопияху, глаголюще: да пропят будет. 
MAT.27.24	Видев же пилат, яко ничтоже успевает, но паче молва бывает, приемь воду, умы руце пред народом, глаголя: неповинен есмь от крове праведнаго сего: вы узрите. 
MAT.27.25	И отвещавше вси людие реша: кровь его на нас и на чадех наших. 
MAT.27.26	Тогда отпусти им варавву: Иисуса же бив предаде (им), да его пропнут. 
MAT.27.27	Тогда воини игемоновы, приемше Иисуса на судище, собраша нань все множество воин: 
MAT.27.28	и совлекше его, одеяша его хламидою червленою: 
MAT.27.29	и сплетше венец от терния, возложиша на главу его, и трость в десницу его: и поклоньшеся на колену пред ним ругахуся ему, глаголюще: радуйся, Царю иудейский. 
MAT.27.30	И плюнувше нань, прияша трость и бияху по главе его. 
MAT.27.31	И егда поругашася ему, совлекоша с него багряницу и облекоша его в ризы его: и ведоша его на пропятие. 
MAT.27.32	Исходяще же обретоша человека киринейска, именем симона: и сему задеша понести крест его. 
MAT.27.33	И пришедше на место нарицаемое голгофа, еже есть глаголемо краниево место, 
MAT.27.34	даша ему пити оцет с желчию смешен: и вкушь, не хотяше пити. 
MAT.27.35	Распеншии же его разделиша ризы его, вергше жребия: 
MAT.27.36	и седяще стрежаху его ту: 
MAT.27.37	и возложиша верху главы его вину его написану: сей есть Иисус, Царь иудейский. 
MAT.27.38	Тогда распяша с ним два разбойника: единаго о десную, и единаго о шуюю. 
MAT.27.39	Мимоходящии же хуляху его, покивающе главами своими 
MAT.27.40	и глаголюще: разоряяй церковь и треми денми созидаяй, спасися сам: аще Сын еси Божий, сниди со креста. 
MAT.27.41	Такожде же и архиерее ругающеся с книжники и старцы (и фарисеи), глаголаху: 
MAT.27.42	иныя спасе, себе ли не может спасти? аще Царь израилев есть, да снидет ныне со креста, и веруем в него: 
MAT.27.43	упова на Бога: да избавит ныне его, аще хощет ему. Рече бо, яко Божий есмь Сын. 
MAT.27.44	Тожде же и разбойника распятая с ним поношаста ему. 
MAT.27.45	От шестаго же часа тма бысть по всей земли до часа девятаго: 
MAT.27.46	о девятем же часе возопи Иисус гласом велиим, глаголя: или, или, лима савахфани? еже есть, Боже мой, Боже мой, вскую мя еси оставил? 
MAT.27.47	Нецыи же от ту стоящих слышавше глаголаху, яко илию глашает сей. 
MAT.27.48	И абие тек един от них, и приемь губу, исполнив же оцта, и вонзе на трость, напаяше его. 
MAT.27.49	Прочии же глаголаху: остави, да видим, аще приидет илиа спасти его. 
MAT.27.50	Иисус же, паки возопив гласом велиим, испусти дух. 
MAT.27.51	И се, завеса церковная раздрася на двое с вышняго края до нижняго: и земля потрясеся: и камение распадеся: 
MAT.27.52	и гроби отверзошася: и многа телеса усопших святых восташа: 
MAT.27.53	и изшедше из гроб, по воскресении его, внидоша во святый град и явишася мнозем. 
MAT.27.54	Сотник же и иже с ним стрегущии Иисуса, видевше трус и бывшая, убояшася зело, глаголюще: воистинну Божий Сын бе сей. 
MAT.27.55	Бяху же ту и жены многи издалеча зрящя, яже идоша по Иисусе от галилеи, служащя ему: 
MAT.27.56	в нихже бе мариа магдалина, и мариа иакова и иосии мати, и мати сыну зеведеову. 
MAT.27.57	Позде же бывшу, прииде человек богат от аримафеа, именем иосиф, иже и сам учися у Иисуса: 
MAT.27.58	сей приступль к пилату, проси телесе Иисусова. Тогда пилат повеле дати тело. 
MAT.27.59	И приемь тело иосиф, обвит е плащаницею чистою 
MAT.27.60	и положи е в новем своем гробе, егоже изсече в камени: и возвалив камень велий над двери гроба, отиде. 
MAT.27.61	Бе же ту мариа магдалина и другая мариа, седяще прямо гроба. 
MAT.27.62	Во утрий же день, иже есть по пятце, собрашася архиерее и фарисее к пилату, 
MAT.27.63	глаголюще: господи, помянухом, яко льстец он рече, еще сый жив: по триех днех востану: 
MAT.27.64	повели убо утвердити гроб до третияго дне, да не како пришедше ученицы его нощию украдут его и рекут людем: воста от мертвых: и будет последняя лесть горша первыя. 
MAT.27.65	Рече же им пилат: имате кустодию: идите, утвердите, якоже весте. 
MAT.27.66	Они же шедше утвердиша гроб, знаменавше камень с кустодиею.
MAT.28.1	В вечер же субботный, свитающи во едину от суббот, прииде мариа магдалина и другая мариа, видети гроб. 
MAT.28.2	И се, трус бысть велий: ангел бо Господень сшед с небесе, приступль отвали камень от дверий гроба и седяше на нем: 
MAT.28.3	бе же зрак его яко молния, и одеяние его бело яко снег. 
MAT.28.4	От страха же его сотрясошася стрегущии и быша яко мертви. 
MAT.28.5	Отвещав же ангел рече женам: не бойтеся вы: вем бо, яко Иисуса распятаго ищете: 
MAT.28.6	несть зде: воста бо, якоже рече: приидите, видите место, идеже лежа Господь, 
MAT.28.7	и скоро шедше рцыте учеником его, яко воста от мертвых и се, варяет вы в галилеи: тамо его узрите: се, рех вам. 
MAT.28.8	И изшедше скоро от гроба со страхом и радостию велиею, текосте возвестити учеником его. 
MAT.28.9	Егда же идясте возвестити учеником его, и се, Иисус срете я, глаголя: радуйтеся. Оне же приступльше ястеся за нозе его и поклонистеся ему. 
MAT.28.10	Тогда глагола има Иисус: не бойтеся: идите, возвестите братии моей, да идут в галилею, и ту мя видят. 
MAT.28.11	Идущема же има, се, нецыи от кустодии пришедше во град, возвестиша архиереом вся бывшая. 
MAT.28.12	И собравшеся со старцы, совет сотвориша, сребреники доволны даша воином, 
MAT.28.13	глаголюще: рцыте, яко ученицы его нощию пришедше украдоша его, нам спящым: 
MAT.28.14	и аще сие услышано будет у игемона, мы утолим его и вас безпечальны сотворим. 
MAT.28.15	Они же приемше сребреники, сотвориша, якоже научени быша. И промчеся слово сие во иудеех даже до сего дне. 
MAT.28.16	Единии же надесяте ученицы идоша в галилею, в гору, аможе повеле им Иисус: 
MAT.28.17	и видевше его, поклонишася ему: ови же усумнешася. 
MAT.28.18	И приступль Иисус, рече им, глаголя: дадеся ми всяка власть на небеси и на земли: 
MAT.28.19	шедше убо научите вся языки, крестяще их во имя Отца и Сына и святаго Духа, 
MAT.28.20	учаще их блюсти вся, елика заповедах вам: и се, аз с вами есмь во вся дни до скончания века. Аминь. 
MRK.1.1	Зачало Евангелиа Иисуса Христа, Сына Божия, 
MRK.1.2	якоже есть писано во пророцех: се, аз посылаю ангела моего пред лицем твоим, иже уготовит путь твой пред тобою. 
MRK.1.3	Глас вопиющаго в пустыни: уготовайте путь Господень, правы творите стези его. 
MRK.1.4	Бысть иоанн крестяй в пустыни и проповедая крещение покаяния во отпущение грехов. 
MRK.1.5	И исхождаше к нему вся иудейская страна и Иерусалимляне: и крещахуся вси во иордане реце от него, исповедающе грехи своя. 
MRK.1.6	Бе же иоанн оболчен власы велблужди, и пояс усмен о чреслех его, и ядый акриды и мед дивий. 
MRK.1.7	И проповедаше, глаголя: грядет креплий мене вслед мене, емуже несмь достоин преклонься разрешити ремень сапог его: 
MRK.1.8	аз убо крестих вы водою: той же крестит вы Духом святым. 
MRK.1.9	И бысть во онех днех, прииде Иисус от назарета галилейскаго и крестися от иоанна во иордане. 
MRK.1.10	И абие восходя от воды, виде разводящася небеса и Духа яко голубя, сходяща нань. 
MRK.1.11	И глас бысть с небесе: ты еси Сын мой возлюбленный, о немже благоволих. 
MRK.1.12	И абие Дух изведе его в пустыню. 
MRK.1.13	И бе ту в пустыни дний четыредесять, искушаемь сатаною, и бе со зверьми: и ангели служаху ему. 
MRK.1.14	По предании же иоаннове, прииде Иисус в галилею, проповедая Евангелие Царствия Божия 
MRK.1.15	и глаголя, яко исполнися время и приближися Царствие Божие: покайтеся и веруйте во Евангелие. 
MRK.1.16	Ходя же при мори галилейстем, виде симона и андреа брата (того) симона, вметающа мрежи в море: беста бо рыбаря. 
MRK.1.17	И рече има Иисус: приидита вслед мене, и сотворю вас быти ловца человеком. 
MRK.1.18	И абие оставльша мрежи своя, по нем идоста. 
MRK.1.19	И прешед мало оттуду, узре иакова зеведеова и иоанна брата его, и та в корабли строяща мрежа: 
MRK.1.20	и абие воззва я. И оставльша отца своего зеведеа в корабли с наемники, по нем идоста. 
MRK.1.21	И внидоша в капернаум: и абие в субботы вшед в сонмище, учаше. 
MRK.1.22	И дивляхуся о учении его: бе бо учя их яко власть имый, и не яко книжницы. 
MRK.1.23	И бе в сонмищи их человек в дусе нечисте, и воззва, 
MRK.1.24	глаголя: остави, что нам и тебе, Иисусе назарянине? пришел еси погубити нас: вем тя, кто еси, святый Божий. 
MRK.1.25	И запрети ему Иисус, глаголя: умолчи и изыди из него. 
MRK.1.26	И стрясе его дух нечистый, и возопи гласом великим, и изыде из него. 
MRK.1.27	И ужасошася вси, якоже стязатися им к себе, глаголющым: что есть сие? (и) что учение новое сие, яко по области и духовом нечистым велит, и послушают его? 
MRK.1.28	Изыде же слух его абие во всю страну галилейску. 
MRK.1.29	И абие из сонмища изшедше, приидоша в дом симонов и андреов со иаковом и иоанном. 
MRK.1.30	Теща же симонова лежаше огнем жегома: и абие глаголаша ему о ней. 
MRK.1.31	И приступль воздвиже ю, емь за руку ея: и остави ю огнь абие, и служаше им. 
MRK.1.32	Позде же бывшу, егда захождаше солнце, приношаху к нему вся недужныя и бесныя. 
MRK.1.33	И бе весь град собрался к дверем. 
MRK.1.34	И изцели многи зле страждущыя различными недуги: и бесы многи изгна, и не оставляше глаголати бесы, яко ведяху его Христа суща. 
MRK.1.35	И утро, нощи сущей зело, востав изыде, и иде в пусто место, и ту молитву деяше. 
MRK.1.36	И гнаша его симон и иже с ним: 
MRK.1.37	и обретше его, глаголаша ему, яко вси тебе ищут. 
MRK.1.38	И глагола им: идем в ближния веси и грады, да и тамо проповем: на сие бо изыдох. 
MRK.1.39	И бе проповедая на сонмищих их, во всей галилеи, и бесы изгоня. 
MRK.1.40	И прииде к нему прокажен, моля его и на колену припадая пред ним, и глаголя ему, яко, аще хощеши, можеши мя очистити. 
MRK.1.41	Иисус же милосердовав, простер руку, коснуся его, и глагола ему: хощу, очистися. 
MRK.1.42	И рекшу ему, абие отиде от него прокажение, и чист бысть. 
MRK.1.43	И запрещь ему, абие изгна его: 
MRK.1.44	и глагола ему: блюди, ни комуже ничесоже рцы: но шед покажися иерееви и принеси за очищение твое, яже повеле моисей, во свидетелство им. 
MRK.1.45	Он же изшед начат проповедати много и проносити слово, якоже ктому не мощи ему яве во град внити: но вне в пустых местех бе. И прихождаху к нему отвсюду.
MRK.2.1	И вниде паки в капернаум по днех: и слышано бысть, яко в дому есть. 
MRK.2.2	И абие собрашася мнози, якоже ктому не вмещатися ни при дверех: и глаголаше им слово. 
MRK.2.3	И приидоша к нему носяще разслабленна (жилами), носима четырми: 
MRK.2.4	и не могущым приближитися к нему народа ради, открыша покров, идеже бе, и прокопавше свесиша одр, на немже разслабленный лежаше. 
MRK.2.5	Видев же Иисус веру их, глагола разслабленному: чадо, отпущаются тебе греси твои. 
MRK.2.6	Бяху же нецыи от книжник ту седяще и помышляюще в сердцах своих: 
MRK.2.7	что сей тако глаголет хулы? кто может оставляти грехи, токмо един Бог? 
MRK.2.8	И абие разумев Иисус духом своим, яко тако тии помышляют в себе, рече им: что сия помышляете в сердцах ваших? 
MRK.2.9	что есть удобее? рещи разслабленному: отпущаются тебе греси? или рещи: востани, и возми одр твой, и ходи? 
MRK.2.10	но да увесте, яко власть имать Сын Человеческий на земли отпущати грехи: глагола разслабленному: 
MRK.2.11	тебе глаголю: востани, и возми одр твой, и иди в дом твой. 
MRK.2.12	И воста абие, и взем одр, изыде пред всеми: яко дивитися всем и славити Бога, глаголющым, яко николиже тако видехом. 
MRK.2.13	И изыде паки к морю: и весь народ идяше к нему, и учаше их. 
MRK.2.14	И мимогрядый виде левию алфеова, седяща на мытнице, и глагола ему: по мне гряди. И востав вслед его иде. 
MRK.2.15	И бысть возлежащу ему в дому его, и мнози мытари и грешницы возлежаху со Иисусом и со ученики его: бяху бо мнози, и по нем идоша. 
MRK.2.16	И книжницы и фарисее, видевше его ядуща с мытари и грешники, глаголаху учеником его: что яко с мытари и грешники яст и пиет? 
MRK.2.17	И слышав Иисус глагола им: не требуют здравии врача, но болящии: не приидох призвати праведники, но грешники на покаяние. 
MRK.2.18	И бяху ученицы иоанновы и фарисейстии постящеся. И приидоша и глаголаша ему: почто ученицы иоанновы и фарисейстии постятся, а твои ученицы не постятся? 
MRK.2.19	И рече им Иисус: еда могут сынове брачнии, дондеже жених с ними есть, поститися? елико время с собою имут жениха, не могут поститися: 
MRK.2.20	приидут же дние, егда отимется от них жених, и тогда постятся в тыя дни: 
MRK.2.21	и никтоже приложения плата небелена пришивает к ризе ветсе: аще ли же ни, возмет конец его новое от ветхаго, и горша дира будет: 
MRK.2.22	и никтоже вливает вина нова в мехи ветхи: аще ли же ни, просадит вино новое мехи, и вино пролиется, и меси погибнут: но вино новое в мехи новы влияти. 
MRK.2.23	И бысть мимоходити ему в субботы сквозе сеяния, и начаша ученицы его путь творити, востерзающе класы. 
MRK.2.24	И фарисее глаголаху ему: виждь, что творят в субботы, егоже не достоит? 
MRK.2.25	И той глаголаше им: несте ли николиже чли, что сотвори давид, егда требование име и взалка сам и иже с ним? 
MRK.2.26	како вниде в дом Божий при авиафаре архиереи, и хлебы предложения снеде, ихже не достояше ясти токмо иереем, и даде и сущым с ним? 
MRK.2.27	И глаголаше им: суббота человека ради бысть, а не человек субботы ради: 
MRK.2.28	темже господь есть Сын Человеческий и субботе.
MRK.3.1	И вниде паки в сонмище: и бе тамо человек, суху имый руку. 
MRK.3.2	И назираху его, аще в субботы изцелит его, да нань возглаголют. 
MRK.3.3	И глагола человеку суху имущему руку: стани посреде. 
MRK.3.4	И глагола им: достоит ли в субботы добро творити, или зло творити? душу спасти, или погубити? Они же молчаху. 
MRK.3.5	И воззрев на них со гневом, скорбя о окаменении сердец их, глагола человеку: простри руку твою. И простре: и утвердися рука его цела яко другая. 
MRK.3.6	И изшедше фарисее, абие со иродианы совет творяху нань, како его погубят. 
MRK.3.7	Иисус же отиде со ученики своими к морю: и мног народ от галилеи по нем иде, и от иудеи, 
MRK.3.8	и от Иерусалима, и от идумеи, и со онаго полу иордана. И от тира и сидона множество многое, слышавше, елика творяше, (и) приидоша к нему. 
MRK.3.9	И рече учеником своим, да корабль будет у него народа ради, да не стужают ему. 
MRK.3.10	Многи бо изцели, якоже нападати на него, да ему прикоснутся, елицы имеяху раны. 
MRK.3.11	И дуси нечистии, егда видяху его, припадаху к нему и зваху, глаголюще, яко ты еси Сын Божий. 
MRK.3.12	И много прещаше им, да не явлена его сотворят. 
MRK.3.13	И взыде на гору и призва, ихже хотяше сам: и приидоша к нему. 
MRK.3.14	И сотвори дванадесяте, да будут с ним, и да посылает их проповедати, 
MRK.3.15	и имети власть целити недуги и изгонити бесы: 
MRK.3.16	и нарече симону имя петр: 
MRK.3.17	и иакова зеведеова и иоанна брата иаковля: и нарече има имена воанергес, еже есть сына громова: 
MRK.3.18	и андреа, и филиппа, и варфоломеа, и матфеа, и фому, и иакова алфеова, и фаддеа, и симона кананита, 
MRK.3.19	и иуду искариотскаго, иже и предаде его. 
MRK.3.20	И приидоша в дом: и собрася паки народ, яко не мощи им ни хлеба ясти. 
MRK.3.21	И слышавше иже бяху у него, изыдоша, да имут его: глаголаху бо, яко неистов есть. 
MRK.3.22	И книжницы, иже от Иерусалима низшедшии, глаголаху, яко веельзевула имать и яко о князи бесовстем изгонит бесы. 
MRK.3.23	И призвав их, в притчах глаголаше им: како может сатана сатану изгонити? 
MRK.3.24	И аще царство на ся разделится, не может стати царство то: 
MRK.3.25	и аще дом на ся разделится, не может стати дом той: 
MRK.3.26	и аще сатана воста на ся сам и разделися, не может стати, но конец имать. 
MRK.3.27	Никтоже может сосуды крепкаго, вшед в дом его, расхитити, аще не первее крепкаго свяжет: и тогда дом его расхитит. 
MRK.3.28	Аминь глаголю вам, яко вся отпустятся согрешения сыном человеческим, и хуления, елика аще восхулят: 
MRK.3.29	а иже восхулит на Духа святаго, не имать отпущения во веки, но повинен есть вечному суду. 
MRK.3.30	Зане глаголаху: духа нечистаго имать. 
MRK.3.31	Приидоша убо Мати и братия его, и вне стояще послаша к нему, зовуще его. 
MRK.3.32	И седяше народ окрест его. Реша же ему: се, Мати твоя и братия твоя (и сестры твоя) вне ищут тебе. 
MRK.3.33	И отвеща им, глаголя: кто есть Мати моя, или братия моя? 
MRK.3.34	И соглядав окрест себе седящыя, глагола: се, Мати моя и братия моя: 
MRK.3.35	иже бо аще сотворит волю Божию, сей брат мой и сестра моя и Мати (ми) есть.
MRK.4.1	И паки начат учити при мори: и собрася к нему народ мног, якоже самому влезшу в корабль, седети в мори: и весь народ при мори на земли бяше. 
MRK.4.2	И учаше их притчами много и глаголаше им во учении своем: 
MRK.4.3	слышите: се, изыде сеяй сеяти: 
MRK.4.4	и бысть егда сеяше, ово паде при пути, и приидоша птицы, и позобаша е: 
MRK.4.5	другое же паде при камени, идеже не имяше земли многи, и абие прозябе, зане не имяше глубины земныя: 
MRK.4.6	солнцу же возсиявшу присвяде, и зане не имяше корене, изсше: 
MRK.4.7	и другое паде в тернии, и взыде терние, и подави е: и плода не даде: 
MRK.4.8	и другое паде на земли добрей, и даяше плод восходящь и растущь, и приплодоваше на тридесять, и на шестьдесят, и на сто. 
MRK.4.9	И глаголаше: имеяй ушы слышати да слышит. 
MRK.4.10	Егда же бысть един, вопросиша его, иже бяху с ним, со обеманадесяте о притчи. 
MRK.4.11	И глаголаше им: вам есть дано ведати тайны Царствия Божия: онем же внешним в притчах вся бывают, 
MRK.4.12	да видяще видят, и не узрят: и слышаще слышат, и не разумеют: да не когда обратятся, и оставятся им греси. 
MRK.4.13	И глагола им: не весте ли притчи сея? и како вся притчи уразумеете? 
MRK.4.14	Сеяй, слово сеет. 
MRK.4.15	Сии же суть, иже при пути, идеже сеется слово, и егда услышат, абие приходит сатана и отемлет слово сеянное в сердцах их. 
MRK.4.16	И сии суть такожде иже на каменных сеемии, иже егда услышат слово, абие с радостию приемлют е: 
MRK.4.17	и не имут корения в себе, но привременни суть: таже бывшей печали или гонению словесе ради, абие соблажняются. 
MRK.4.18	А сии суть, иже в тернии сеемии, слышащии слово: 
MRK.4.19	и печали века сего, и лесть богатства, и о прочих похоти входящыя подавляют слово, и безплодно бывает. 
MRK.4.20	И сии суть, иже на земли добрей сеяннии, иже слышат слово и приемлют, и плодствуют на тридесять, и на шестьдесят, и на сто. 
MRK.4.21	И глаголаше им: еда светилник приходит, да под спудом положат его или под одром? не да ли на свещнице положен будет? 
MRK.4.22	несть бо тайно, еже не явится, ниже бысть потаено, но да приидет в явление: 
MRK.4.23	аще кто имать ушы слышати, да слышит. 
MRK.4.24	И глаголаше им: блюдите что слышите: в нюже меру мерите, возмерится вам, и приложится вам слышащым: 
MRK.4.25	иже бо аще имать, дастся ему: а иже не имать, и еже имать, отимется от него. 
MRK.4.26	И глаголаше: тако есть (и) Царствие Божие, якоже человек вметает семя в землю, 
MRK.4.27	и спит, и востает нощию и днию: и семя прозябает и растет, якоже не весть он: 
MRK.4.28	от себе бо земля плодит прежде траву, потом клас, таже исполняет пшеницу в класе: 
MRK.4.29	егда же созреет плод, абие послет серп, яко наста жатва. 
MRK.4.30	И глаголаше: чесому уподобим Царствие Божие? или коей притчи приложим е? 
MRK.4.31	яко зерно горушично, еже егда всеяно будет в земли, мнее всех семен есть земных: 
MRK.4.32	и егда всеяно будет, возрастает, и бывает более всех зелий, и творит ветви велия, яко мощи под сению его птицам небесным витати. 
MRK.4.33	И таковыми притчами многими глаголаше им слово, якоже можаху слышати. 
MRK.4.34	Без притчи же не глаголаше им словесе: особь же учеником своим сказаше вся. 
MRK.4.35	И глагола им в той день, вечеру бывшу: прейдем на он пол. 
MRK.4.36	И отпущше народы, пояша его якоже бе в корабли: и инии же корабли бяху с ним. 
MRK.4.37	И бысть буря ветрена велика: волны же вливахуся в корабль, яко уже погружатися ему. 
MRK.4.38	И бе сам на корме на возглавнице спя. И возбудиша его и глаголаша ему: учителю, не радиши ли, яко погибаем? 
MRK.4.39	И востав запрети ветру и рече морю: молчи, престани. И улеже ветр, и бысть тишина велия. 
MRK.4.40	И рече им: что тако страшливи есте? како не имате веры? 
MRK.4.41	И убояшася страхом велиим и глаголаху друг ко другу: кто убо сей есть, яко и ветр и море послушают его?
MRK.5.1	И приидоша на он пол моря, во страну гадаринскую. 
MRK.5.2	И излезшу ему из корабля, абие срете его от гробов человек в дусе нечисте, 
MRK.5.3	иже жилище имяше во гробех, и ни веригами никтоже можаше его связати: 
MRK.5.4	зане ему многажды путы и ужы (железны) связану сущу, и растерзатися от него ужем (железным) и путом сокрушатися: и никтоже можаше его умучити: 
MRK.5.5	и выну нощь и день во гробех и в горах бе, вопия и толкийся камением. 
MRK.5.6	Узрев же Иисуса издалеча, тече и поклонися ему, 
MRK.5.7	и возопив гласом велиим, рече: что мне и тебе, Иисусе, Сыне Бога вышняго? заклинаю тя Богом, не мучи мене. 
MRK.5.8	глаголаше бо ему: изыди, душе нечистый, от человека. 
MRK.5.9	И вопрошаше его: что ти есть имя? И отвеща глаголя: легеон имя мне, яко мнози есмы. 
MRK.5.10	И молиша его много, да не послет их вне страны. 
MRK.5.11	Бе же ту при горе стадо свиное велие пасомо. 
MRK.5.12	И молиша его вси беси, глаголюще: посли ны во свиния, да в ня внидем. 
MRK.5.13	И повеле им абие Иисус. И изшедше дуси нечистии, внидоша во свиния: и устремися стадо по брегу в море, бяху же яко две тысящы, и утопаху в мори. 
MRK.5.14	Пасущии же свиния бежаша и возвестиша во граде и в селех. И изыдоша видети, что есть бывшее. 
MRK.5.15	И приидоша ко Иисусови, и видеша бесновавшагося седяща и оболчена и смысляща, имевшаго легеон: и убояшася. 
MRK.5.16	Поведаша же им видевшии, како бысть бесному, и о свиниях. 
MRK.5.17	И начаша молити его отити от предел их. 
MRK.5.18	И влезшу ему в корабль, моляше его бесновавыйся, дабы был с ним. 
MRK.5.19	Иисус же не даде ему, но рече ему: иди в дом твой ко твоим и возвести им, елика ти Господь сотвори и помилова тя. 
MRK.5.20	И иде и нача проповедати в десяти градех, елика сотвори ему Иисус. И вси дивляхуся. 
MRK.5.21	И прешедшу Иисусу в корабли паки на он пол, собрася народ мног о нем. И бе при мори. 
MRK.5.22	И се, прииде един от архисинагог, именем иаир, и видев его, паде при ногу его 
MRK.5.23	и моляше его много, глаголя, яко дщи моя на кончине есть: да пришед возложиши на ню руце, яко да спасется и жива будет. 
MRK.5.24	И иде с ним: и по нем идяху народи мнози и угнетаху его. 
MRK.5.25	И жена некая сущи в точении крове лет дванадесяте, 
MRK.5.26	и много пострадавши от мног врачев, и издавши своя вся, и ни единыя пользы обретши, но паче в горшее пришедши: 
MRK.5.27	слышавши о Иисусе, пришедши в народе созади, прикоснуся ризе его: 
MRK.5.28	глаголаше бо, яко, аще прикоснуся ризам его, спасена буду. 
MRK.5.29	И абие изсякну источник крове ея: и разуме телом, яко изцеле от раны. 
MRK.5.30	И абие Иисус разуме в себе силу изшедшую от него, (и) обращься в народе, глаголаше: кто прикоснуся ризам моим? 
MRK.5.31	И глаголаху ему ученицы его: видиши народ угнетающь тя, и глаголеши: кто прикоснуся мне? 
MRK.5.32	И обглядаше видети сотворшую сие. 
MRK.5.33	Жена же убоявшися и трепещущи, ведящи, еже бысть ей, прииде и припаде к нему и рече ему всю истину. 
MRK.5.34	Он же рече ей: дщи, вера твоя спасе тя: иди в мире и буди цела от раны твоея. 
MRK.5.35	Еще ему глаголющу, (и) приидоша от архисинагога, глаголюще, яко дщи твоя умре: что еще движеши учителя? 
MRK.5.36	Иисус же абие слышав слово глаголемое, глагола архисинагогови: не бойся, токмо веруй. 
MRK.5.37	И не остави по себе ни единаго ити, токмо петра и иакова и иоанна брата иаковля. 
MRK.5.38	И прииде в дом архисинагогов и виде молву, плачущыяся и кричащыя много. 
MRK.5.39	И вшед глагола им: что молвите и плачетеся? отроковица несть умерла, но спит. 
MRK.5.40	И ругахуся ему. Он же изгнав вся, поят отца отроковицы и матерь, и иже (беху) с ним, и вниде, идеже бе отроковица лежащи. 
MRK.5.41	И емь за руку отроковицу, глагола ей: талифа куми: еже есть сказаемо: девице, тебе глаголю, востани. 
MRK.5.42	И абие воста девица и хождаше: бе бо лет двоюнадесяте. И ужасошася ужасом велиим. 
MRK.5.43	И запрети им много, да никтоже увесть сего, и рече: дадите ей ясти.
MRK.6.1	И изыде оттуду и прииде во отечествие свое: и по нем идоша ученицы его. 
MRK.6.2	И бывшей субботе, начат на сонмищи учити. И мнози слышащии дивляхуся, глаголюще: откуду сему сия? и что премудрость данная ему, и силы таковы рукама его бывают? 
MRK.6.3	не сей ли есть тектон, Сын Мариин, брат же иакову и иосии и иуде и симону? и не сестры ли его зде (суть) в нас? И блажняхуся о нем. 
MRK.6.4	глаголаше же им Иисус, яко несть пророк без чести, токмо во отечествии своем, и в сродстве и в дому своем. 
MRK.6.5	И не можаше ту ни единыя силы сотворити, токмо мало недужных, возложь руце, изцели. 
MRK.6.6	И дивляшеся за неверствие их: и обхождаше веси окрест учя. 
MRK.6.7	И призва обанадесяте, и начат их посылати два два, и даяше им власть над духи нечистыми. 
MRK.6.8	И заповеда им, да ничесоже возмут на путь, токмо жезл един: ни пиры, ни хлеба, ни при поясе меди: 
MRK.6.9	но обувени в сандалия: и не облачитися в две ризе. 
MRK.6.10	И глаголаше им: идеже аще внидете в дом, ту пребывайте, дондеже изыдете оттуду: 
MRK.6.11	и елицы аще не приимут вы, ниже послушают вас, исходяще оттуду, оттрясите прах, иже под ногами вашими, во свидетелство им: аминь глаголю вам, отраднее будет содомом и гоморром в день судный, неже граду тому. 
MRK.6.12	И изшедше проповедаху, да покаются: 
MRK.6.13	и бесы многи изгоняху: и мазаху маслом многи недужныя, и изцелеваху. 
MRK.6.14	И услыша царь ирод: яве бо бысть имя его: и глаголаше, яко иоанн креститель от мертвых воста, и сего ради силы деются о нем. 
MRK.6.15	Инии глаголаху, яко илиа есть: инии же глаголаху, яко пророк есть, или яко един от пророк. 
MRK.6.16	Слышав же ирод рече, яко, егоже аз усекнух иоанна, той есть: той воста от мертвых. 
MRK.6.17	Той бо ирод послав, ят иоанна и связа его в темнице, иродиады ради жены филиппа брата своего, яко оженися ею. 
MRK.6.18	Глаголаше бо иоанн иродови: не достоит тебе имети жену (филиппа) брата твоего. 
MRK.6.19	Иродиа же гневашеся на него и хотяше его убити: и не можаше. 
MRK.6.20	Ирод бо бояшеся иоанна, ведый его мужа праведна и свята, и соблюдаше его: и послушав его, многа творяше, и в сладость его послушаше. 
MRK.6.21	И приключшуся дню потребну, егда ирод рождеству своему вечерю творяше князем своим и тысящником и старейшинам галилейским: 
MRK.6.22	и вшедши дщерь тоя иродиады, и плясавши, и угождши иродови и возлежащым с ним, рече царь девице: проси у мене егоже аще хощеши, и дам ти. 
MRK.6.23	И клятся ей: яко егоже аще попросиши у мене, дам ти, и до пол царствия моего. 
MRK.6.24	Она же изшедши рече матери своей: чесо прошу? Она же рече: главы иоанна крестителя. 
MRK.6.25	И вшедши абие со тщанием к царю, просяше, глаголющи: хощу, да ми даси от него на блюде главу иоанна крестителя. 
MRK.6.26	И прискорбен быв царь, клятвы (же) ради и за возлежащих с ним не восхоте отрещи ей. 
MRK.6.27	И абие послав царь спекулатора, повеле принести главу его. 
MRK.6.28	Он же шед усекну его в темнице, и принесе главу его на блюде, и даде ю девице: и девица даде ю матери своей. 
MRK.6.29	И слышавше ученицы его, приидоша и взяша труп его, и положиша его во гробе. 
MRK.6.30	И собрашася апостоли ко Иисусу и возвестиша ему вся, и елика сотвориша, и елика научиша. 
MRK.6.31	И рече им: приидите вы сами в пусто место едини и почийте мало. Бяху бо приходящии и отходящии мнози, и ни ясти им бе когда. 
MRK.6.32	И идоша в пусто место кораблем едини. 
MRK.6.33	И видеша их идущих народи, и познаша их мнози: и пеши от всех градов стицахуся тамо, и предвариша их, и снидошася к нему. 
MRK.6.34	И изшед виде Иисус народ мног и милосердова о них, зане бяху яко овцы не имущыя пастыря: и начат их учити много. 
MRK.6.35	И уже часу многу бывшу, приступльше к нему ученицы его, глаголаша, яко пусто есть место, и уже час мног: 
MRK.6.36	отпусти их, да шедше во окрестных селех и весех купят себе хлебы: не имут бо чесо ясти. 
MRK.6.37	Он же отвещав рече им: дадите им вы ясти. И глаголаша ему: да шедше купим двема стома пенязь хлебы и дамы им ясти? 
MRK.6.38	Он же рече им: колико хлебы имате? идите и видите. И уведевше глаголаша: пять (хлеб), и две рыбе. 
MRK.6.39	И повеле им посадити вся на споды на споды на траве зелене. 
MRK.6.40	И возлегоша на лехи на лехи по сту и по пятидесят. 
MRK.6.41	И приемь пять хлеб и две рыбе, воззрев на небо, благослови и преломи хлебы, и даяше учеником своим, да предлагают пред ними: и обе рыбе раздели всем. 
MRK.6.42	И ядоша вси и насытишася: 
MRK.6.43	и взяша укрухи, дванадесяте кошя исполнь, и от рыбу. 
MRK.6.44	Бяше же ядших хлебы яко пять тысящ мужей. 
MRK.6.45	И абие понуди ученики своя внити в корабль и варити его на он пол к вифсаиде, дондеже сам отпустит народы. 
MRK.6.46	И отрекся им, иде в гору помолитися. 
MRK.6.47	И вечеру бывшу, бе корабль посреде моря, и сам един на земли. 
MRK.6.48	И виде их страждущих в плавании: бе бо ветр противен им: и о четвертей стражи нощней прииде к ним, по морю ходяй, и хотяше минути их. 
MRK.6.49	Они же видевше его ходяща по морю, мняху призрак быти и возопиша. 
MRK.6.50	Вси бо его видеша и смутишася. И абие глагола с ними и рече им: дерзайте: аз есмь, не бойтеся. 
MRK.6.51	И вниде к ним в корабль: и улеже ветр. И зело излиха в себе ужасахуся и дивляхуся. 
MRK.6.52	Не разумеша бо о хлебех: бе бо сердце их окаменено. 
MRK.6.53	И прешедше приидоша в землю геннисаретску и присташа. 
MRK.6.54	И изшедшым им из корабля, абие познаша его, 
MRK.6.55	обтекше всю страну ту, начаша на одрех приносити болящыя, идеже слышаху, яко ту есть. 
MRK.6.56	И аможе аще вхождаше в веси, или во грады, или села, на распутиих полагаху недужныя и моляху его, да поне воскрилию ризы его прикоснутся: и елицы аще прикасахуся ему, спасахуся.
MRK.7.1	И собрашася к нему фарисее и нецыи от книжник, пришедшии от Иерусалима: 
MRK.7.2	и видевше некиих от ученик его нечистыми руками, сиречь неумовеными, ядущих хлебы, ругахуся. 
MRK.7.3	Фарисее бо и вси иудее, аще не трыюще умыют рук, не ядят, держаще предания старец: 
MRK.7.4	и от торжища, аще не покуплются, не ядят. И ина многа суть, яже прияша держати: погружения сткляницам и чваном и котлом и одром. 
MRK.7.5	Потом же вопрошаху его фарисее и книжницы: почто ученицы твои не ходят по преданию старец, но неумовеными руками ядят хлеб? 
MRK.7.6	Он же отвещав рече им, яко добре пророчествова исаиа о вас лицемерех, якоже есть писано: сии людие устнами мя чтут, сердце же их далече отстоит от мене, 
MRK.7.7	всуе же чтут мя, учаще учением, заповедем человеческим: 
MRK.7.8	оставльше бо заповедь Божию, держите предания человеческая, крещения чваном и сткляницам, и ина подобна такова многа творите. 
MRK.7.9	И глаголаше им: добре отметаете заповедь Божию, да предание ваше соблюдете: 
MRK.7.10	Моисей бо рече: чти отца твоего и матерь твою: и иже злословит отца или матерь, смертию да умрет: 
MRK.7.11	вы же глаголете: аще речет человек отцу или матери: корван, еже есть дар, иже аще пользовался еси от мене: 
MRK.7.12	и не ктому оставляете его что сотворити отцу своему или матери своей, 
MRK.7.13	преступающе слово Божие преданием вашим, еже предасте: и подобна такова многа творите. 
MRK.7.14	И призвав весь народ, глаголаше им: послушайте мене вси и разумейте: 
MRK.7.15	ничтоже есть внеуду человека входимо в онь, еже может осквернити его: но исходящая от него, та суть сквернящая человека: 
MRK.7.16	аще кто имать ушы слышати, да слышит. 
MRK.7.17	И егда вниде в дом от народа, вопрошаху его ученицы его о притчи. 
MRK.7.18	И глагола им: тако ли и вы неразумливи есте? не разумеете ли, яко все, еже извне входимое в человека, не может осквернити его? 
MRK.7.19	яко не входит ему в сердце, но во чрево: и афедроном исходит, истребляя вся брашна. 
MRK.7.20	глаголаше же, яко исходящее от человека, то сквернит человека: 
MRK.7.21	извнутрь бо от сердца человеческа помышления злая исходят, прелюбодеяния, любодеяния, убийства, 
MRK.7.22	татьбы, лихоимства, (обиды,) лукавствия, лесть, студодеяния, око лукаво, хула, гордыня, безумство: 
MRK.7.23	вся сия злая извнутрь исходят и сквернят человека. 
MRK.7.24	И оттуду востав, иде в пределы т¦рски и сидонски: и вшед в дом, ни когоже хотяше, дабы его чул: и не може утаитися. 
MRK.7.25	Слышавши бо жена о нем, еяже дщи имяше духа нечиста, пришедши припаде к ногама его: 
MRK.7.26	жена же бе еллинска, сирофиникисса родом: и моляше его, да беса изженет из дщере ея. 
MRK.7.27	Иисус же рече ей: остави, да первее насытятся чада: несть бо добро отяти хлеб чадом и поврещи псом. 
MRK.7.28	Она же отвещавши глагола ему: ей, Господи: ибо и пси под трапезою ядят от крупиц детей. 
MRK.7.29	И рече ей: за сие слово, иди: изыде бес из дщере твоея. 
MRK.7.30	И шедши в дом свой, обрете беса изшедша и дщерь лежащу на одре. 
MRK.7.31	И паки изшед Иисус от предел тирских и сидонских, прииде на море галилейско, между пределы декапольски. 
MRK.7.32	И приведоша к нему глуха и гугнива, и моляху его, да возложит нань руку. 
MRK.7.33	И поемь его от народа единаго, вложи персты своя во ушы его и плюнув коснуся языка его: 
MRK.7.34	и воззрев на небо, воздохну и глагола ему: еффафа, еже есть разверзися. 
MRK.7.35	И абие разверзостася слуха его, и разрешися уза языка его, и глаголаше право. 
MRK.7.36	И запрети им, да ни комуже поведят: елико же им той запрещаше, паче излиха проповедаху. 
MRK.7.37	И преизлиха дивляхуся, глаголюще: добре все творит: и глухия творит слышати, и немыя глаголати.
MRK.8.1	В тыя дни, зело многу народу сущу, и не имущым чесо ясти, призвав Иисус ученики своя, глагола им: 
MRK.8.2	милосердую о народе, яко уже три дни приседят мне и не имут чесо ясти: 
MRK.8.3	и аще отпущу их не ядших в домы своя, ослабеют на пути: мнози бо от них издалеча пришли суть. 
MRK.8.4	И отвещаша ему ученицы его: откуду сих возможет кто зде насытити хлебы в пустыни? 
MRK.8.5	И вопроси их: колико имате хлебов? Они же реша: седмь. 
MRK.8.6	И повеле народу возлещи на земли: и приемь седмь хлебов, хвалу воздав, преломи и даяше учеником своим, да предлагают: и предложиша пред народом. 
MRK.8.7	И имяху рыбиц мало: и (сия) благословив, рече предложити и тыя. 
MRK.8.8	Ядоша же и насытишася: и взяша избытки укрух, седмь кошниц. 
MRK.8.9	Бяху же ядших яко четыре тысящы. И отпусти их. 
MRK.8.10	И абие влез в корабль со ученики своими, прииде во страны далмануфански. 
MRK.8.11	И изыдоша фарисее и начаша стязатися с ним, ищуще от него знамения с небесе, искушающе его. 
MRK.8.12	И воздохнув духом своим, глагола: что род сей знамения ищет? аминь глаголю вам, аще дастся роду сему знамение. 
MRK.8.13	И оставль их, влез паки в корабль, (и) иде на он пол. 
MRK.8.14	И забыша ученицы его взяти хлебы и разве единаго хлеба не имяху с собою в корабли. 
MRK.8.15	И прещаше им, глаголя: зрите, блюдитеся от кваса фарисейска и от кваса иродова. 
MRK.8.16	И помышляху, друг ко другу глаголюще, яко хлебы не имамы. 
MRK.8.17	И разумев Иисус, глагола им: что помышляете, яко хлебы не имате? не у ли чувствуете, ниже разумеете? еще ли окаменено сердце ваше имате? 
MRK.8.18	очи имуще не видите? и ушы имуще не слышите? и не помните ли, 
MRK.8.19	егда пять хлебы преломих в пять тысящ, колико кош исполнь укрух приясте? Глаголаша ему: дванадесять. 
MRK.8.20	Егда же седмь в четыре тысящы, колико кошниц исполнения укрух взясте? Они же реша: седмь. 
MRK.8.21	И глагола им: како не разумеете? 
MRK.8.22	И прииде в вифсаиду: и приведоша к нему слепа, и моляху его, да его коснется. 
MRK.8.23	И емь за руку слепаго, изведе его вон из веси: и плюнув на очи его, (и) возложь руце нань, вопрошаше его, аще что видит? 
MRK.8.24	И воззрев глаголаше: вижу человеки яко древие ходящя. 
MRK.8.25	Потом (же) паки возложи руце на очи его и сотвори его прозрети: и утворися и узре светло все. 
MRK.8.26	И посла его в дом его, глаголя: ни в весь вниди, ни повеждь кому в веси. 
MRK.8.27	И изыде Иисус и ученицы его в веси кесарии филипповы: и на пути вопрошаше ученики своя, глаголя им: кого мя глаголют человецы быти? 
MRK.8.28	Они же отвещаша: иоанна крестителя: и инии илию: друзии же единаго от пророк. 
MRK.8.29	И той глагола им: вы же кого мя глаголете быти? Отвещав же петр глагола ему: ты еси Христос. 
MRK.8.30	И запрети им, да ни комуже глаголют о нем. 
MRK.8.31	И начат учити их, яко подобает Сыну Человеческому много пострадати, и искушену быти от старец и архиерей и книжник, и убиену быти, и в третий день воскреснути. 
MRK.8.32	И не обинуяся слово глаголаше. И приемь его петр, начат претити ему. 
MRK.8.33	Он же обращься и воззрев на ученики своя, запрети петрови, глаголя: иди за мною, сатано: яко не мыслиши, яже (суть) Божия, но яже человеческа. 
MRK.8.34	И призвав народы со ученики своими, рече им: иже хощет по мне ити, да отвержется себе, и возмет крест свой, и по мне грядет: 
MRK.8.35	иже бо аще хощет душу свою спасти, погубит ю: а иже погубит душу свою мене ради и Евангелиа, той спасет ю: 
MRK.8.36	кая бо польза человеку, аще приобрящет мир весь, и отщетит душу свою? 
MRK.8.37	или что даст человек измену на души своей? 
MRK.8.38	иже бо аще постыдится мене и моих словес в роде сем прелюбодейнем и грешнем, и Сын Человеческий постыдится его, егда приидет во славе Отца своего со ангелы святыми.
MRK.9.1	И глаголаше им: аминь глаголю вам, яко суть нецыи от зде стоящих, иже не имут вкусити смерти, дондеже видят Царствие Божие пришедшее в силе. 
MRK.9.2	И по шести днех поят Иисус петра и иакова и иоанна, и возведе их на гору высоку особь едины: и преобразися пред ними. 
MRK.9.3	И ризы его быша блещащяся, белы зело яко снег, яцехже не может белилник убелити на земли. 
MRK.9.4	И явися им илиа с моисеем: и беста со Иисусом глаголюща. 
MRK.9.5	И отвещав петр глагола Иисусови: равви, добро есть нам зде быти: и сотворим кровы три, тебе един, и моисееви един, и илии един. 
MRK.9.6	Не ведяше бо, что рещи: бяху бо пристрашни. 
MRK.9.7	И бысть облак осеняя их: и прииде глас из облака, глаголя: сей есть Сын мой возлюбленный, того послушайте. 
MRK.9.8	И внезапу воззревше, ктому ни когоже видеша, токмо Иисуса единаго с собою. 
MRK.9.9	Сходящым же им с горы, запрети им, да ни комуже поведят, яже видеша, токмо егда Сын Человеческий из мертвых воскреснет. 
MRK.9.10	И слово удержаша в себе, стязающеся, что есть, еже из мертвых воскреснути. 
MRK.9.11	И вопрошаху его глаголюще: како глаголют книжницы, яко илии подобает приити прежде? 
MRK.9.12	Он же отвещав рече им: илиа убо пришед прежде, устроит вся: и како есть писано о Сыне Человечестем, да много постраждет и уничижен будет: 
MRK.9.13	но глаголю вам, яко и илиа прииде, и сотвориша ему, елика хотеша, якоже есть писано о нем. 
MRK.9.14	И пришед ко учеником, виде народ мног о них и книжники стязающяся с ними. 
MRK.9.15	И абие весь народ видев его ужасеся, и пририщуще целоваху его. 
MRK.9.16	И вопроси книжники: что стязаетеся к себе? 
MRK.9.17	И отвещав един от народа рече: учителю, приведох сына моего к тебе, имуща духа нема: 
MRK.9.18	и идеже колиждо имет его, разбивает его, и пены тещит, и скрежещет зубы своими, и оцепеневает: и рех учеником твоим, да изженут его, и не возмогоша. 
MRK.9.19	Он же отвещав ему глагола: о, роде неверен, доколе в вас буду? доколе терплю вы? приведите его ко мне. 
MRK.9.20	И приведоша его к нему. И видев его, абие дух стрясе его: и пад на земли, валяшеся, пены тещя. 
MRK.9.21	И вопроси отца его: колико лет есть, отнележе сие бысть ему? Он же рече: издетска: 
MRK.9.22	и многажды во огнь вверже его и в воды, да погубит его: но аще что можеши, помози нам, милосердовав о нас. 
MRK.9.23	Иисус же рече ему: еже аще что можеши веровати, вся возможна верующему. 
MRK.9.24	И абие возопив отец отрочате, со слезами глаголаше: верую, Господи: помози моему неверию. 
MRK.9.25	Видев же Иисус, яко срищется народ, запрети духу нечистому, глаголя ему: душе немый и глухий, аз ти повелеваю: изыди из него и ктому не вниди в него. 
MRK.9.26	И возопив и много пружався, изыде: и бысть яко мертв, якоже мнозем глаголати, яко умре. 
MRK.9.27	Иисус же емь его за руку, воздвиже его: и воста. 
MRK.9.28	И вшедшу ему в дом, ученицы его вопрошаху его единаго: яко мы не возмогохом изгнати его? 
MRK.9.29	И рече им: сей род ничимже может изыти, токмо молитвою и постом. 
MRK.9.30	И оттуду изшедше, идяху сквозе галилею: и не хотяше, да кто увесть. 
MRK.9.31	Учаше бо ученики своя и глаголаше им, яко Сын Человеческий предан будет в руце человечесте, и убиют его: и убиен быв, в третий день воскреснет. 
MRK.9.32	Они же не разумеваху глаголгола и бояхуся его вопросити. 
MRK.9.33	И прииде в капернаум: и в дому быв, вопрошаше их: что на пути в себе помышлясте? 
MRK.9.34	Они же молчаху: друг ко другу бо стязашася на пути, кто (есть) болий. 
MRK.9.35	И сед пригласи обанадесяте и глагола им: аще кто хощет старей быти, да будет всех менший и всем слуга. 
MRK.9.36	И приимь отроча, постави е посреде их: и о‹емь е, рече им: 
MRK.9.37	иже аще едино таковых отрочат приимет во имя мое, мене приемлет: и иже мене приемлет, не мене приемлет, но пославшаго мя. 
MRK.9.38	Отвеща ему иоанн, глаголя: учителю, видехом некоего именем твоим изгоняща бесы, иже не ходит по нас: и возбранихом ему, яко не последует нам. 
MRK.9.39	Иисус же рече: не браните ему: никтоже бо есть, иже сотворит силу о имени моем, и возможет вскоре злословити мя. 
MRK.9.40	Иже бо несть на вы, по вас есть. 
MRK.9.41	Иже бо аще напоит вы чашею воды во имя мое, яко Христовы есте, аминь глаголю вам, не погубит мзды своея. 
MRK.9.42	И иже аще соблазнит единаго от малых сих верующих в мя, добрее есть ему паче, аще облежит камень жерновный о выи его, и ввержен будет в море. 
MRK.9.43	И аще соблажняет тя рука твоя, отсецы ю: добрее ти есть беднику в живот внити, неже обе руце имущу внити в геенну, во огнь неугасающий, 
MRK.9.44	идеже червь их не умирает, и огнь не угасает. 
MRK.9.45	И аще нога твоя соблажняет тя, отсецы ю: добрее ти есть внити в живот хрому, неже две нозе имущу ввержену быти в геенну, во огнь неугасающий, 
MRK.9.46	идеже червь их не умирает, и огнь не угасает. 
MRK.9.47	И аще око твое соблажняет тя, исткни е: добрее ти есть со единем оком внити в Царствие Божие, неже две оце имущу ввержену быти в геенну огненную, 
MRK.9.48	идеже червь их не умирает, и огнь не угасает. 
MRK.9.49	Всяк бо огнем осолится, и всяка жертва солию осолится. 
MRK.9.50	Добро соль: аще же соль не слана будет, чим осолится? Имейте соль в себе, и мир имейте между собою.
MRK.10.1	И оттуду востав прейде в пределы иудейския, об он пол иордана. И снидошася паки народи к нему: и яко обычай име, паки учаше их. 
MRK.10.2	И приступльше фарисее вопросиша его: аще достоит мужу жену пустити? искушающе его. 
MRK.10.3	Он же отвещав рече им: что вам заповеда моисей? 
MRK.10.4	Они же реша: моисей повеле книгу распустную написати, и пустити. 
MRK.10.5	И отвещав Иисус рече им: по жестосердию вашему написа вам заповедь сию: 
MRK.10.6	от начала же создания, мужа и жену сотворил я есть Бог: 
MRK.10.7	сего ради оставит человек отца своего и матерь 
MRK.10.8	и прилепится к жене своей, и будета оба в плоть едину: темже уже неста два, но плоть едина: 
MRK.10.9	еже убо Бог сочета, человек да не разлучает. 
MRK.10.10	И в дому паки ученицы его о сем вопросиша его. 
MRK.10.11	И глагола им: иже аще пустит жену свою и оженится иною, прелюбы творит на ню: 
MRK.10.12	и аще жена пустит мужа и посягнет за иного, прелюбы творит. 
MRK.10.13	И приношаху к нему дети, да коснется их: ученицы же прещаху приносящым. 
MRK.10.14	Видев же Иисус негодова и рече им: оставите детей приходити ко мне и не браните им, тацех бо есть Царствие Божие: 
MRK.10.15	аминь глаголю вам: иже аще не приимет Царствия Божия яко отроча, не имать внити в не. 
MRK.10.16	И о‹емь их, возложь руце на них, благословляше их. 
MRK.10.17	И исходящу ему на путь, притек некий и поклонься на колену ему, вопрошаше его: учителю благий, что сотворю, да живот вечный наследствую? 
MRK.10.18	Иисус же рече ему: что мя глаголеши блага? никтоже благ, токмо един Бог. 
MRK.10.19	Заповеди веси: не прелюбы сотвориши: не убий: не укради: не лжесвидетелствуй: не обиди: чти отца твоего и матерь. 
MRK.10.20	Он же отвещав рече ему: учителю, сия вся сохраних от юности моея. 
MRK.10.21	Иисус же воззрев нань, возлюби его и рече ему: единаго еси не докончал: иди, елика имаши, продаждь и даждь нищым, и имети имаши сокровище на небеси: и прииди (и) ходи вслед мене, взем крест. 
MRK.10.22	Он же дряхл быв о словеси, отиде скорбя: бе бо имея стяжания многа. 
MRK.10.23	И воззрев Иисус глагола учеником своим: како неудобь имущии богатство в Царствие Божие внидут. 
MRK.10.24	ученицы же ужасахуся о словесех его. Иисус же паки отвещав глагола им: чада, како неудобь уповающым на богатство в Царствие Божие внити: 
MRK.10.25	удобее бо есть вельбуду сквозе иглине ушы проити, неже богату в Царствие Божие внити. 
MRK.10.26	Они же излиха дивляхуся, глаголюще к себе: то кто может спасен быти? 
MRK.10.27	Воззрев же на них Иисус глагола: у человек невозможно, но не у Бога: вся бо возможна суть у Бога. 
MRK.10.28	Начат же петр глаголати ему: се, мы оставихом вся и вслед тебе идохом. 
MRK.10.29	Отвещав же Иисус рече: аминь глаголю вам: никтоже есть, иже оставил есть дом, или братию, или сестры, или отца, или матерь, или жену, или чада, или села, мене ради и Евангелиа ради: 
MRK.10.30	аще не приимет сторицею ныне во время сие, домов, и братий, и сестр, и отца, и матере, и чад, и сел, во изгнании, и в век грядущий живот вечный: 
MRK.10.31	мнози же будут первии последни, и последнии перви. 
MRK.10.32	Бяху же на пути, восходяще во Иерусалим: и бе варяя их Иисус, и ужасахуся, и вслед идуще, бояхуся. И поемь паки обанадесять, начат им глаголати, яже хотяху ему быти: 
MRK.10.33	яко, се, восходим во Иерусалим, и Сын Человеческий предан будет архиереом и книжником, и осудят его на смерть, и предадят его языком: 
MRK.10.34	и поругаются ему, и уязвят его, и оплюют его, и убиют его: и в третий день воскреснет. 
MRK.10.35	И пред него приидоста иаков и иоанн, сына зеведеева, глаголюща: учителю, хощева, да, еже аще просива, сотвориши нама. 
MRK.10.36	Он же рече има: что хощета, да сотворю вама? 
MRK.10.37	Она же реста ему: даждь нам, да един о десную тебе и един о шуюю тебе сядева во славе твоей. 
MRK.10.38	Иисус же рече има: не веста, чесо просита: можета ли пити чашу, юже аз пию, и крещением, имже аз крещаюся, креститися? 
MRK.10.39	Она же реста ему: можева. Иисус же рече има: чашу убо, юже аз пию, испиета, и крещением, имже аз крещаюся, креститася: 
MRK.10.40	а еже сести о десную мене и о шуюю, несть мне дати, но имже уготовано есть. 
MRK.10.41	И слышавше десять, начаша негодовати о иакове и иоанне. 
MRK.10.42	Иисус же призвав их, глагола им: весте, яко мнящиися владети языки, соодолевают им, и велицыи их обладают ими: 
MRK.10.43	не тако же будет в вас: но иже аще хощет в вас вящший быти, да будет вам слуга: 
MRK.10.44	и иже аще хощет в вас быти старей, да будет всем раб: 
MRK.10.45	ибо Сын Человечь не прииде, да послужат ему, но да послужит и даст душу свою избавление за многи. 
MRK.10.46	И приидоша во иерихон. И исходящу ему от иерихона, и учеником его, и народу многу, сын тимеов вартимей слепый седяше при пути, прося. 
MRK.10.47	И слышав, яко Иисус назорянин есть, начат звати и глаголати: Сыне давидов Иисусе, помилуй мя. 
MRK.10.48	И прещаху ему мнози, да умолчит: он же множае паче зваше: Сыне давидов, помилуй мя. 
MRK.10.49	И став Иисус, рече его возгласити. И возгласиша слепца, глаголюще ему: дерзай, востани, зовет тя. 
MRK.10.50	Он же отверг ризы своя, востав прииде ко Иисусови. 
MRK.10.51	И отвещав глагола ему Иисус: что хощеши, да сотворю тебе? Слепый же глагола ему: учителю, да прозрю. 
MRK.10.52	Иисус же рече ему: иди: вера твоя спасе тя. И абие прозре и по Иисусе иде в путь.
MRK.11.1	И егда приближися во Иерусалим, в вифсфагию и вифанию, к горе елеонстей, посла два от ученик своих 
MRK.11.2	и глагола има: идита в весь, яже есть прямо вама: и абие входяща в ню, обрящета жребя привязано, на неже никтоже от человек вседе: отрешша е, приведита: 
MRK.11.3	и аще кто вама речет: что творита сие? рцыта, яко Господь требует е: и абие послет е семо. 
MRK.11.4	Идоста же, и обретоста жребя привязано при дверех вне на распутии, и отрешиста е. 
MRK.11.5	И нецыи от стоящих ту глаголаху има: что деета отрешающа жребя? 
MRK.11.6	Она же реста им, якоже заповеда има Иисус: и оставиша я. 
MRK.11.7	И приведоста жребя ко Иисусови: и возложиша на не ризы своя, и вседе на не. 
MRK.11.8	Мнози же ризы своя постлаша по пути: друзии же ваиа резаху от древия и постилаху по пути. 
MRK.11.9	И предходящии и вслед грядущии вопияху, глаголюще: осанна, благословен грядый во имя Господне, 
MRK.11.10	благословено грядущее Царство во имя Господа отца нашего давида: осанна в вышних. 
MRK.11.11	И вниде во Иерусалим Иисус и в церковь: и соглядав вся, позде уже сущу часу, изыде в вифанию со обеманадесяте. 
MRK.11.12	И наутрие изшедшым им от вифании, взалка: 
MRK.11.13	и видев смоковницу издалеча, имущу листвие, прииде, аще убо что обрящет на ней: и пришед к ней, ничесоже обрете, токмо листвие: не у бо бе время смоквам. 
MRK.11.14	И отвещав Иисус рече ей: да не ктому от тебе во веки никтоже плода снесть. И слышаху ученицы его. 
MRK.11.15	И приидоша (паки) во Иерусалим. И вшед Иисус в церковь, начат изгонити продающыя и купующыя в церкви: и трапезы торжником и седалища продающих голуби испроверже: 
MRK.11.16	и не даяше, да кто мимонесет сосуд сквозе церковь. 
MRK.11.17	И учаше, глаголя им: несть ли писано, яко храм мой храм молитвы наречется всем языком? вы же сотвористе его вертеп разбойником. 
MRK.11.18	И слышаша книжницы и архиерее, и искаху, како его погубят: бояхубося его, яко весь народ дивляшеся о учении его. 
MRK.11.19	И яко позде бысть, исхождаше вон из града. 
MRK.11.20	И утро мимоходяще, видеша смоковницу изсохшу из корения. 
MRK.11.21	И воспомянув петр глагола ему: равви, виждь, смоковница, юже проклял еси, усше. 
MRK.11.22	И отвещав Иисус глагола им: 
MRK.11.23	имейте веру Божию: аминь бо глаголю вам, яко, иже аще речет горе сей: двигнися и верзися в море: и не размыслит в сердцы своем, но веру имет, яко еже глаголет, бывает: будет ему, еже аще речет: 
MRK.11.24	сего ради глаголю вам: вся елика аще молящеся просите, веруйте, яко приемлете: и будет вам: 
MRK.11.25	и егда стоите молящеся, отпущайте, аще что имате на кого, да и Отец ваш, иже есть на небесех, отпустит вам согрешения ваша: 
MRK.11.26	аще ли же вы не отпущаете, ни Отец ваш, иже есть на небесех, отпустит вам согрешений ваших. 
MRK.11.27	И приидоша паки во Иерусалим. И в церкви ходящу ему, приидоша к нему архиерее и книжницы и старцы 
MRK.11.28	и глаголаша ему: коею областию сия твориши? и кто ти область сию даде, да сия твориши? 
MRK.11.29	Иисус же отвещав рече им: вопрошу вы и аз словесе единаго, и отвещайте ми: и реку вам, коею областию сия творю: 
MRK.11.30	крещение иоанново с небесе ли бе, или от человек? отвещайте ми. 
MRK.11.31	И мысляху в себе, глаголюще: аще речем, с небесе, речет: почто убо не веровасте ему? 
MRK.11.32	но аще речем, от человек: бояхуся людий: вси бо имеяху иоанна, яко воистинну пророк бе. 
MRK.11.33	И отвещавше глаголаша Иисусови: не вемы. И отвещав Иисус глагола им: ни аз глаголю вам, коею областию сия творю.
MRK.12.1	И начат им в притчах глаголати: виноград насади человек, и огради оплотом, и ископа точило, и созда столп, и предаде его тяжателем, и отиде. 
MRK.12.2	И посла к тяжателем во время раба, да от тяжатель приимет от плода винограда: 
MRK.12.3	они же емше его биша и отослаша тща. 
MRK.12.4	И паки посла к ним другаго раба: и того камением бивше, пробиша главу ему и послаша безчестна. 
MRK.12.5	И паки иного посла: и того убиша: и многи ины, овы убо биюще, овы же убивающе. 
MRK.12.6	Еще убо единаго сына име возлюбленнаго своего, посла и того к ним последи, глаголя, яко усрамятся сына моего. 
MRK.12.7	Они же тяжателе реша к себе, яко сей есть наследник: приидите, убием его, и наше будет наследствие. 
MRK.12.8	И емше его убиша и извергоша его вон из винограда. 
MRK.12.9	Что убо сотворит господь винограда? Приидет и погубит тяжатели и даст виноград инем. 
MRK.12.10	Ни писания ли сего чли есте: камень, егоже не в ряду сотвориша зиждущии, сей бысть во главу угла: 
MRK.12.11	от Господа бысть сие, и есть дивно во очию нашею? 
MRK.12.12	И искаху его яти, и убояшася народа: разумеша бо, яко к ним притчу рече: и оставльше его отидоша. 
MRK.12.13	И послаша к нему некия от фарисей и иродиан, да его обольстят словом. 
MRK.12.14	Они же пришедше глаголаша ему: учителю, вемы, яко истинен еси и не радиши ни о комже: не зриши бо на лице человеков, но воистинну пути Божию учиши: достоит ли кинсон кесареви дати, или ни? дамы ли, или не дамы? 
MRK.12.15	Он же ведый их лицемерие, рече им: что мя искушаете? принесите ми пенязь, да вижу. 
MRK.12.16	Они же принесоша. И глагола им: чий образ сий и написание? Они же реша ему: кесарев. 
MRK.12.17	И отвещав Иисус рече им: воздадите кесарева кесареви и Божия Богови. И чудишася о нем. 
MRK.12.18	И приидоша саддукее к нему, иже глаголют воскресению не быти: и вопросиша его, глаголюще: 
MRK.12.19	учителю, моисей написа нам, яко аще кому брат умрет и оставит жену, а чад не оставит: да поймет брат его жену его и воскресит семя брату своему. 
MRK.12.20	Седмь братий бе: и первый поят жену и умирая не остави семене: 
MRK.12.21	и вторый поят ю и умре, и ни той остави семене: и третий такожде: 
MRK.12.22	и пояша ю седмь и не оставиша семене: последи же всех умре и жена. 
MRK.12.23	В воскресение убо, егда воскреснут, которому их будет жена: седмь бо имеша ю жену. 
MRK.12.24	И отвещав Иисус рече им: не сего ли ради прельщаетеся, не ведуще писания, ни силы Божия? 
MRK.12.25	егда бо из мертвых воскреснут, ни женятся, ни посягают, но суть яко ангели на небесех: 
MRK.12.26	о мертвых же, яко востают, несте ли чли в книгах моисеовых, при купине яко рече ему Бог, глаголя: аз Бог авраамов и Бог исааков и Бог иаковль? 
MRK.12.27	несть Бог мертвых, но Бог живых: вы убо много прельщаетеся. 
MRK.12.28	И приступль един от книжник, слышав их стязающихся и видев, яко добре отвеща им, вопроси его: кая есть первая всех заповедий? 
MRK.12.29	Иисус же отвеща ему: яко первейши всех заповедий: слыши, израилю, Господь Бог ваш Господь един есть: 
MRK.12.30	и возлюбиши Господа Бога твоего всем сердцем твоим, и всею душею твоею, и всем умом твоим, и всею крепостию твоею: сия есть первая заповедь. 
MRK.12.31	И вторая подобна ей: возлюбиши ближняго своего яко сам себе. Болшая сею ина заповедь несть. 
MRK.12.32	И рече ему книжник: добре, учителю, воистинну рекл еси, яко един есть Бог, и несть ин разве его: 
MRK.12.33	и еже любити его всем сердцем, и всем разумом, и всею душею, и всею крепостию: и еже любити ближняго яко себе, боле есть всех всесожжений и жертв. 
MRK.12.34	Иисус же видев, яко смысленно отвеща, рече ему: не далече еси от Царствия Божия. И никтоже смеяше ктому его вопросити. 
MRK.12.35	И отвещав Иисус глаголаше, учя в церкви: како глаголют книжницы, яко Христос Сын есть давидов? 
MRK.12.36	Той бо давид рече Духом святым: глагола Господь Господеви моему: седи о десную мене, дондеже положу враги твоя подножие ногама твоима. 
MRK.12.37	Сам убо давид глаголет его Господа: и откуду Сын ему есть? И мног народ послушаше его в сладость. 
MRK.12.38	И глаголаше им во учении своем: блюдитеся от книжник, хотящих во одеяниих ходити, и целования на торжищих, 
MRK.12.39	и преждеседания на сонмищих, и первовозлежания на вечерях: 
MRK.12.40	поядающе домы вдовиц и непщеванием надолзе молящеся, сии приимут лишшее осуждение. 
MRK.12.41	И сед Иисус прямо сокровищному хранилищу, зряше, како народ мещет медь в сокровищное хранилище. И мнози богатии вметаху многа. 
MRK.12.42	И пришедши едина вдовица убога, вверже лепте две, еже есть кодрант. 
MRK.12.43	И призвав ученики своя, рече им: аминь глаголю вам, яко вдовица сия убогая множае всех вверже вметающих в сокровищное хранилище: 
MRK.12.44	вси бо от избытка своего ввергоша: сия же от лишения своего вся, елика имеяше, вверже, все житие свое.
MRK.13.1	И исходящу ему от церкве, глагола ему един от ученик его: учителю, виждь, каково камение и какова здания. 
MRK.13.2	И отвещав Иисус рече ему: видиши ли сия великая здания? не имать остати зде камень на камени, иже не разорится. 
MRK.13.3	И седящу ему на горе елеонстей прямо церкве, вопрошаху его единаго петр и иаков, и иоанн и андрей: 
MRK.13.4	рцы нам, когда сия будут? и кое (будет) знамение, егда имут вся сия скончатися? 
MRK.13.5	Иисус же отвещав им, начат глаголати: блюдитеся, да не кто вас прельстит. 
MRK.13.6	Мнози бо приидут во имя мое, глаголюще, яко аз есмь: и многи прельстят. 
MRK.13.7	Егда же услышите брани и слышания бранем, не ужасайтеся: подобает бо быти: но не у кончина. 
MRK.13.8	Востанет бо язык на язык, и царство на царство: и будут труси по местом, и будут глади и мятежи. Начало болезнем сия. 
MRK.13.9	Блюдитеся же вы сами: предадят бо вы в сонмища, и на соборищих биени будете: и пред воеводы и цари ведени будете мене ради, во свидетелство им. 
MRK.13.10	И во всех языцех подобает прежде проповедатися Евангелию. 
MRK.13.11	Егда же поведут вы предающе, не прежде пецытеся, что возглаголете, ни поучайтеся: но еже аще дастся вам в той час, се глаголите: не вы бо будете глаголющии, но Дух святый. 
MRK.13.12	Предаст же брат брата на смерть, и отец чадо: и востанут чада на родители и убиют их. 
MRK.13.13	И будете ненавидими всеми имене моего ради: претерпевый же до конца, той спасен будет. 
MRK.13.14	Егда же узрите мерзость запустения, реченную даниилом пророком, стоящу, идеже не подобает: чтый да разумеет: тогда сущии во иудеи да бежат на горы: 
MRK.13.15	и иже на крове, да не слазит в дом, ни да внидет взяти чесо от дому своего: 
MRK.13.16	и иже на селе сый, да не возвратится вспять взяти ризу свою. 
MRK.13.17	Горе же непраздным и доящым в тыя дни. 
MRK.13.18	Молитеся же, да не будет бегство ваше в зиме. 
MRK.13.19	Будут бо дние тии скорбь, якова не бысть такова от начала создания, еже созда Бог, доныне, и не будет. 
MRK.13.20	И аще не бы Господь прекратил дний, не бы убо спаслася всяка плоть: но избранных ради, ихже избра, прекратит дни. 
MRK.13.21	Тогда аще кто речет вам: се, зде Христос, или: се, онде: не имите веры. 
MRK.13.22	Востанут бо лжехристи и лжепророцы и дадят знамения и чудеса, еже прельстити, аще возможно, и избранныя. 
MRK.13.23	Вы же блюдитеся: се, прежде рех вам вся. 
MRK.13.24	Но в тыя дни, по скорби той, солнце померкнет, и луна не даст света своего, 
MRK.13.25	и звезды будут с небесе спадающя, и силы, яже на небесех, подвижутся. 
MRK.13.26	И тогда узрят Сына Человеческаго грядуща на облацех с силою и славою многою. 
MRK.13.27	И тогда послет ангелы своя и соберет избранныя своя от четырех ветр, от конца земли до конца неба. 
MRK.13.28	От смоковницы же научитеся притчи: егда уже ветвие ея будет младо и изращает листвие, ведите, яко близ есть жатва: 
MRK.13.29	тако и вы, егда сия видите бывающа, ведите, яко близ есть, при дверех. 
MRK.13.30	Аминь глаголю вам, яко не имать прейти род сей, дондеже вся сия будут. 
MRK.13.31	Небо и земля прейдут, словеса же моя не прейдут. 
MRK.13.32	О дни же том или о часе никтоже весть, ни ангели, иже суть на небесех, ни Сын, токмо Отец. 
MRK.13.33	Блюдите, бдите и молитеся: не весте бо, когда время будет. 
MRK.13.34	Якоже человек отходя оставль дом свой, и дав рабом своим власть, и комуждо дело свое, и вратарю повеле, да бдит. 
MRK.13.35	Бдите убо: не весте бо, когда господь дому приидет, вечер, или полунощи, или в петлоглашение, или утро: 
MRK.13.36	да не пришед внезапу, обрящет вы спящя. 
MRK.13.37	А яже вам глаголю, всем глаголю: бдите.
MRK.14.1	Бе же пасха и опресноцы по двою днию: и искаху архиерее и книжницы, како его лестию емше убиют: 
MRK.14.2	глаголаху же: (но) не в праздник, еда како молва будет людска. 
MRK.14.3	И сущу ему в вифании, в дому симона прокаженнаго, возлежащу ему, прииде жена, имущи алавастр мира нарднаго пистикиа многоценна: и сокрушши алавастр, возливаше ему на главу. 
MRK.14.4	Бяху же нецыи негодующе в себе и глаголюще: почто гибель сия мирная бысть? 
MRK.14.5	можаше бо сие продано быти вящше триех сот пенязь и датися нищым. И прещаху ей. 
MRK.14.6	Иисус же рече: оставите ю: что ей труды даете? добро дело содела о мне. 
MRK.14.7	Всегда бо нищыя имате с собою, и егда хощете, можете им добро творити: мене же не всегда имате. 
MRK.14.8	Еже име сия, сотвори: предвари помазати мое тело на погребение. 
MRK.14.9	Аминь глаголю вам: идеже аще проповестся Евангелие сие во всем мире, и еже сотвори сия, глаголано будет в память ея. 
MRK.14.10	И иуда искариотский, един от обоюнадесяте, иде ко архиереем, да предаст его им. 
MRK.14.11	Они же слышавше возрадовашася и обещаша ему сребреники дати. И искаше, како его в удобно время предаст. 
MRK.14.12	И в первый день опреснок, егда пасху жряху, глаголаша ему ученицы его: где хощеши, шедше уготоваем, да яси пасху? 
MRK.14.13	И посла два от ученик своих и глагола има: идита во град: и срящет вас человек в скудельнице воду нося: по нем идита, 
MRK.14.14	и идеже аще внидет, рцыта господину дому, яко учитель глаголет: где есть виталница, идеже пасху со ученики моими снем? 
MRK.14.15	и той вама покажет горницу велию, постлану, готову: ту уготовайта нам. 
MRK.14.16	И изыдоста ученика его, и приидоста во град, и обретоста, якоже рече има: и уготоваста пасху. 
MRK.14.17	И вечеру бывшу прииде со обеманадесяте. 
MRK.14.18	И возлежащым им и ядущым, рече Иисус: аминь глаголю вам, яко един от вас предаст мя, ядый со мною. 
MRK.14.19	Они же начаша скорбети и глаголати ему един по единому: еда аз? И другий: еда аз? 
MRK.14.20	Он же отвещав рече им: един от обоюнадесяте, омочивый со мною в солило. 
MRK.14.21	Сын убо Человеческий идет, якоже есть писано о нем: горе же человеку тому, имже Сын Человеческий предастся: добрее было бы ему, аще не бы родился человек той. 
MRK.14.22	И ядущым им, приемь Иисус хлеб, (и) благословив, преломи и даде им, и рече: приимите, ядите: сие есть тело мое. 
MRK.14.23	И приим чашу, хвалу воздав, даде им: и пиша от нея вси. 
MRK.14.24	И рече им: сия есть кровь моя новаго завета, за многи изливаема: 
MRK.14.25	аминь глаголю вам, яко ктому не имам пити от плода лознаго до дне того, егда е пию ново во Царствии Божии. 
MRK.14.26	И воспевше изыдоша в гору елеонскую. 
MRK.14.27	И глагола им Иисус, яко вси соблазнитеся о мне в нощь сию: писано бо есть: поражу пастыря, и разыдутся овцы. 
MRK.14.28	Но потом, егда воскресну, варяю вы в галилеи. 
MRK.14.29	Петр же рече ему: аще и вси соблазнятся, но не аз. 
MRK.14.30	И глагола ему Иисус: аминь глаголю тебе, яко ты днесь в нощь сию, прежде даже вторицею петель не возгласит, трикраты отвержешися мене. 
MRK.14.31	Он же множае глаголаше паче: аще (же) ми есть с тобою и умрети, не отвергуся тебе. Такожде и вси глаголаху. 
MRK.14.32	И приидоша в весь, ейже имя гефсиманиа: и глагола учеником своим: седите зде, дондеже шед помолюся. 
MRK.14.33	И поят петра и иакова и иоанна с собою: и начат ужасатися и тужити. 
MRK.14.34	И глагола им: прискорбна есть душа моя до смерти: будите зде и бдите. 
MRK.14.35	И прешед мало, паде на земли и моляшеся, да, аще возможно есть, мимо идет от него час: 
MRK.14.36	и глаголаше: авва Отче, вся возможна тебе: мимо неси от мене чашу сию: но не еже аз хощу, но еже ты. 
MRK.14.37	И прииде, и обрете их спящих, и глагола петрови: симоне, спиши ли? не возмогл еси единаго часа побдети? 
MRK.14.38	бдите и молитеся, да не внидете в напасть: дух убо бодр, плоть же немощна. 
MRK.14.39	И паки шед помолися, тожде слово рек. 
MRK.14.40	И возвращься обрете я паки спящя: бяху бо очеса им тяготна: и не ведяху, что быша ему отвещали. 
MRK.14.41	И прииде третицею и глагола им: спите прочее и почивайте: приспе конец, прииде час: се, предается Сын Человеческий в руки грешником: 
MRK.14.42	востаните, идем: се, предаяй мя приближися. 
MRK.14.43	И абие, еще ему глаголющу, прииде иуда, един сый от обоюнадесяте, и с ним народ мног со оружием и дрекольми, от архиерей и книжник и старец. 
MRK.14.44	Даде же предаяй его знамение им, глаголя: егоже аще лобжу, той есть: имите его и ведите (его) сохранно. 
MRK.14.45	И пришед, абие приступль к нему, глагола (ему): равви, равви. И облобыза его. 
MRK.14.46	Они же возложиша руце свои на него и яша его. 
MRK.14.47	Един же некто от стоящих извлек нож, удари раба архиереова и уреза ему ухо. 
MRK.14.48	И отвещав Иисус рече им: яко на разбойника ли изыдосте со оружием и дрекольми яти мя? 
MRK.14.49	по вся дни бех при вас в церкви учя, и не ясте мене: но да сбудется писание. 
MRK.14.50	И оставльше его, вси бежаша. 
MRK.14.51	И един некто юноша иде по нем, одеян в плащаницу по нагу: и яша того юношу. 
MRK.14.52	Он же оставль плащаницу, наг бежа от них. 
MRK.14.53	И ведоша Иисуса ко архиерею: и снидошася к нему вси архиерее и книжницы и старцы. 
MRK.14.54	И петр издалеча вслед его иде до внутрь во двор архиереов: и бе седя со слугами и греяся при свещи. 
MRK.14.55	Архиерее же и весь сонм искаху на Иисуса свидетелства, да умертвят его: и не обретаху. 
MRK.14.56	Мнози бо лжесвидетелствоваху на него, и равна свидетелства не бяху. 
MRK.14.57	И нецыи воставше лжесвидетелствоваху на него, глаголюще: 
MRK.14.58	яко мы слышахом его глаголюща, яко аз разорю церковь сию рукотвореную и треми денми ину нерукотворену созижду. 
MRK.14.59	И ни тако равно бе свидетелство их. 
MRK.14.60	И востав архиерей посреде, вопроси Иисуса, глаголя: не отвещаваеши ли ничесоже? что сии на тя свидетелствуют? 
MRK.14.61	Он же молчаше и ничтоже отвещаваше. Паки архиерей вопроси его и глагола ему: ты ли еси Христос, Сын благословеннаго? 
MRK.14.62	Иисус же рече: аз есмь: и узрите Сына Человеческаго о десную седяща силы и грядуща со облаки небесными. 
MRK.14.63	Архиерей же растерзав ризы своя, глагола: что еще требуем свидетелей? 
MRK.14.64	слышасте хулу: что вам мнится? Они же вси осудиша его быти повинна смерти. 
MRK.14.65	И начаша нецыи плювати нань, и прикрывати лице его, и мучити его, и глаголати ему: прорцы. И слуги по ланитома его бияху. 
MRK.14.66	И сущу петрови во дворе низу, прииде едина от рабынь архиереовых, 
MRK.14.67	и видевши петра греющася, воззревши на него, глагола: и ты с назарянином Иисусом был еси. 
MRK.14.68	Он же отвержеся, глаголя: не вем, ниже знаю, что ты глаголеши. И изыде вон на преддворие: и алектор возгласи. 
MRK.14.69	И рабыня видевши его паки, начат глаголати предстоящым, яко сей от них есть. 
MRK.14.70	Он же паки отметашеся. И помале паки предстоящии глаголаху петрови: воистинну от них еси: ибо галилеанин еси, и беседа твоя подобится. 
MRK.14.71	Он же нача ротитися и клятися, яко не вем Человека сего, егоже вы глаголете. 
MRK.14.72	И второе алектор возгласи. И помяну петр глаголгол, егоже рече ему Иисус, яко прежде даже петель не возгласит двакраты, отвержешися мене трикраты. И начен плакашеся.
MRK.15.1	И абие наутрие совет сотвориша архиерее со старцы и книжники, и весь сонм, связавше Иисуса ведоша и предаша (его) пилату. 
MRK.15.2	И вопроси его пилат: ты ли еси Царь иудейский? Он же отвещав рече ему: ты глаголеши. 
MRK.15.3	И глаголаху на него архиерее много. 
MRK.15.4	Пилат же паки вопроси его, глаголя: не отвещаваеши ли ничтоже? виждь, колика на тя свидетелствуют. 
MRK.15.5	Иисус же ктому ничтоже отвеща, яко дивитися пилату. 
MRK.15.6	На (всяк) же праздник отпущаше им единаго связня, егоже прошаху. 
MRK.15.7	Бе же нарицаемый варавва со сковники своими связан, иже в кове убийство сотвориша. 
MRK.15.8	И возопив народ нача просити, якоже всегда творяше им. 
MRK.15.9	Пилат же отвеща им, глаголя: хощете ли, пущу вам Царя иудейска? 
MRK.15.10	Ведяше бо, яко зависти ради предаша его архиерее. 
MRK.15.11	Архиерее же помануша народу, да паче варавву пустит им. 
MRK.15.12	Пилат же отвещав паки рече им: что убо хощете сотворю, егоже глаголете Царя иудейска? 
MRK.15.13	Они же паки возопиша (глаголюще): пропни его. 
MRK.15.14	Пилат же глаголаше им: что бо зло сотвори? Они же излиха вопияху: пропни его. 
MRK.15.15	Пилат же хотя народу хотение сотворити, пусти им варавву: и предаде Иисуса, бив, да пропнут его. 
MRK.15.16	Воини же ведоша его внутрь двора, еже есть претор: и созваша всю спиру, 
MRK.15.17	и облекоша его в препряду, и возложиша на него сплетше тернов венец, 
MRK.15.18	и начаша целовати его (и глаголати): радуйся, Царю иудейский. 
MRK.15.19	И бияху его по главе тростию, и плюваху на него, и прегибающе колена покланяхуся ему. 
MRK.15.20	И егда поругашася ему, совлекоша с него препряду и облекоша его в ризы своя: и изведоша его, да пропнут его. 
MRK.15.21	И задеша мимоходящу некоему симону киринею, грядущу с села, отцу александрову и руфову, да возмет крест его. 
MRK.15.22	И приведоша его на голгофу место, еже есть сказаемо лобное место. 
MRK.15.23	И даяху ему пити есмирнисмено вино: он же не прият. 
MRK.15.24	И распеншии его разделиша ризы его, метающе жребий о них, кто что возмет. 
MRK.15.25	Бе же час третий, и распяша его. 
MRK.15.26	И бе написание вины его написано: Царь иудейск. 
MRK.15.27	И с ним распяша два разбойника, единаго о десную и единаго о шуюю его. 
MRK.15.28	И сбыстся писание, еже глаголет: и со беззаконными вменися. 
MRK.15.29	И мимоходящии хуляху его, покивающе главами своими и глаголюще: уа, разоряяй церковь и треми денми созидаяй, 
MRK.15.30	спасися сам и сниди со креста. 
MRK.15.31	Такожде и архиерее ругающеся, друг ко другу с книжники глаголаху: ины спасе, себе ли не может спасти? 
MRK.15.32	Христос, Царь израилев, да снидет ныне со креста, да видим и веру имем ему. И распятая с ним поношаста ему. 
MRK.15.33	Бывшу же часу шестому, тма бысть по всей земли до часа девятаго. 
MRK.15.34	И в час девятый возопи Иисус гласом велиим, глаголя: елои, елои, лама савахфани? еже есть сказаемо: Боже мой, Боже мой, почто мя оставил еси? 
MRK.15.35	И нецыи от предстоящих слышавше, глаголаху: се, илию гласит. 
MRK.15.36	Тек же един, и наполнив губу оцта, и возложь на трость, напаяше его, глаголя: оставите, да видим, аще приидет илиа сняти его. 
MRK.15.37	Иисус же пущь глас велий, издше. 
MRK.15.38	И завеса церковная раздрася на двое, свыше до низу. 
MRK.15.39	Видев же сотник стояй прямо ему, яко тако возопив издше, рече: воистинну Человек сей Сын бе Божий. 
MRK.15.40	Бяху же и жены издалеча зрящя, в нихже бе мариа магдалина, и мариа иакова малаго и иосии мати, и саломиа, 
MRK.15.41	яже, и егда бе в галилеи, хождаху по нем и служаху ему: и ины многия, яже взыдоша с ним во Иерусалим. 
MRK.15.42	И уже позде бывшу, понеже бе пяток, еже есть к субботе, 
MRK.15.43	прииде иосиф, иже от аримафеа, благообразен советник, иже и той бе чая Царствия Божия, дерзнув вниде к пилату, и проси телесе Иисусова. 
MRK.15.44	Пилат же дивися, аще уже умре: и призвав сотника, вопроси его: аще уже умре? 
MRK.15.45	И уведев от сотника, даде тело иосифови. 
MRK.15.46	И купив плащаницу и снемь его, обвит плащаницею: и положи его во гроб, иже бе изсечен от камене: и привали камень над двери гроба. 
MRK.15.47	Мариа же магдалина и мариа иосиева зрясте, где его полагаху.
MRK.16.1	И минувшей субботе, мариа магдалина и мариа иаковля и саломиа купиша ароматы, да пришедшя помажут Иисуса. 
MRK.16.2	И зело заутра во едину от суббот приидоша на гроб, возсиявшу солнцу, 
MRK.16.3	и глаголаху к себе: кто отвалит нам камень от дверий гроба? 
MRK.16.4	И воззревшя видеша, яко отвален бе камень: бе бо велий зело. 
MRK.16.5	И вшедшя во гроб, видеша юношу седяща в десных, одеяна во одежду белу: и ужасошася. 
MRK.16.6	Он же глагола им: не ужасайтеся: Иисуса ищете назарянина распятаго: воста, несть зде: се, место, идеже положиша его: 
MRK.16.7	но идите, рцыте учеником его и петрови, яко варяет вы в галилеи: тамо его видите, якоже рече вам. 
MRK.16.8	И изшедшя бежаша от гроба: имяше же их трепет и ужас: и ни комуже ничтоже реша: бояхубося. 
MRK.16.9	воскрес же (Иисус) заутра в первую субботу, явися прежде марии магдалини, из неяже изгна седмь бесов. 
MRK.16.10	Она (же) шедши возвести с ним бывшым, плачущымся и рыдающым: 
MRK.16.11	и они слышавше, яко жив есть и виден бысть от нея, не яша веры. 
MRK.16.12	По сих же двема от них грядущема явися инем образом, идущема на село. 
MRK.16.13	И та шедша возвестиста прочым: и ни тема веры яша. 
MRK.16.14	Последи (же) возлежащым им единомунадесяте явися, и поноси неверствию их и жестосердию, яко видевшым его воставша не яша веры. 
MRK.16.15	И рече им: шедше в мир весь, проповедите Евангелие всей твари. 
MRK.16.16	Иже веру имет и крестится, спасен будет: а иже не имет веры, осужден будет. 
MRK.16.17	Знамения же веровавшым сия последуют: именем моим бесы ижденут: языки возглаголют новы: 
MRK.16.18	змия возмут: аще и что смертно испиют, не вредит их: на недужныя руки возложат, и здрави будут. 
MRK.16.19	Господь же убо, по глаголголании (его) к ним, вознесеся на небо и седе о десную Бога. 
MRK.16.20	Они же изшедше проповедаша всюду, Господу поспешствующу и слово утверждающу последствующими знаменьми. Аминь. 
LUK.1.1	Понеже убо мнози начаша чинити повесть о извествованных в нас вещех, 
LUK.1.2	якоже предаша нам, иже исперва самовидцы и слуги бывшии словесе: 
LUK.1.3	изволися и мне последовавшу выше вся испытно, поряду писати тебе, державный феофиле, 
LUK.1.4	да разумееши, о нихже научился еси словесех утверждение. 
LUK.1.5	Бысть во дни ирода царя иудейска, иерей некий, именем захариа, от дневныя чреды авиани: и жена его от дщерей аароновех, и имя ей елисаветь. 
LUK.1.6	Беста же праведна оба пред Богом, ходяща во всех заповедех и оправданиих Господних безпорочна. 
LUK.1.7	И не бе има чада, понеже елисаветь бе неплоды, и оба заматоревша во днех своих беста. 
LUK.1.8	Бысть же служащу ему в чину чреды своея пред Богом, 
LUK.1.9	по обычаю священничества ключися ему покадити вшедшу в церковь Господню: 
LUK.1.10	и все множество людий бе молитву дея вне, в год фимиама: 
LUK.1.11	явися же ему ангел Господень, стоя о десную олтаря кадилнаго: 
LUK.1.12	и смутися захариа видев, и страх нападе нань. 
LUK.1.13	Рече же к нему ангел: не бойся, захарие: зане услышана бысть молитва твоя, и жена твоя елисаветь родит сына тебе, и наречеши имя ему иоанн: 
LUK.1.14	и будет тебе радость и веселие, и мнози о рождестве его возрадуются: 
LUK.1.15	будет бо велий пред Господем: и вина и сикера не имать пити, и Духа святаго исполнится еще из чрева матере своея: 
LUK.1.16	и многих от сынов израилевых обратит ко Господу Богу их: 
LUK.1.17	и той предидет пред ним духом и силою илииною, обратити сердца отцем на чада, и противныя в мудрости праведных, уготовати Господеви люди совершены. 
LUK.1.18	И рече захариа ко ангелу: по чесому разумею сие? аз бо есмь стар, и жена моя заматоревши во днех своих. 
LUK.1.19	И отвещав ангел рече ему: аз есмь гавриил предстояй пред Богом, и послан есмь глаголати к тебе и благовестити тебе сия: 
LUK.1.20	и се, будеши молчя и не могий проглаголати, до негоже дне будут сия: зане не веровал еси словесем моим, яже сбудутся во время свое. 
LUK.1.21	И беша людие ждуще захарию: и чудяхуся коснящу ему в церкви. 
LUK.1.22	Изшед же не можаше глаголати к ним: и разумеша, яко видение виде в церкви: и той бе помавая им, и пребываше нем. 
LUK.1.23	И бысть яко исполнишася дние службы его, иде в дом свой. 
LUK.1.24	По сих же днех зачат елисаветь жена его, и таяшеся месяц пять, глаголющи: 
LUK.1.25	яко тако мне сотвори Господь во дни, в няже призре отяти поношение мое в человецех. 
LUK.1.26	В месяц же шестый послан бысть ангел гавриил от Бога во град галилейский, емуже имя назарет, 
LUK.1.27	к Деве обрученней мужеви, емуже имя иосиф, от дому давидова: и имя Деве Мариамь. 
LUK.1.28	И вшед к ней ангел рече: радуйся, благодатная: Господь с тобою: благословена ты в женах. 
LUK.1.29	Она же видевши смутися о словеси его и помышляше, каково будет целование сие. 
LUK.1.30	И рече ангел ей: не бойся, Мариамь: обрела бо еси благодать у Бога. 
LUK.1.31	И се зачнеши во чреве, и родиши сына, и наречеши имя ему Иисус: 
LUK.1.32	сей будет велий, и Сын вышняго наречется: и даст ему Господь Бог престол давида отца его: 
LUK.1.33	и воцарится в дому иаковли во веки, и Царствию его не будет конца. 
LUK.1.34	Рече же Мариамь ко ангелу: како будет сие, идеже мужа не знаю? 
LUK.1.35	И отвещав ангел рече ей: Дух святый найдет на тя, и сила вышняго осенит тя: темже и раждаемое свято наречется Сын Божий: 
LUK.1.36	и се, елисаветь южика твоя, и та зачат сына в старости своей: и сей месяц шестый есть ей нарицаемей неплоды: 
LUK.1.37	яко не изнеможет у Бога всяк глаголгол. 
LUK.1.38	Рече же Мариамь: се, раба Господня: буди мне по глаголу твоему. И отиде от нея ангел. 
LUK.1.39	Воставши же Мариамь во дни тыя, иде в горняя со тщанием, во град иудов: 
LUK.1.40	и вниде в дом захариин и целова елисаветь. 
LUK.1.41	И бысть яко услыша елисаветь целование Мариино, взыграся младенец во чреве ея: и исполнися Духа свята елисаветь, 
LUK.1.42	и возопи гласом велиим, и рече: благословена ты в женах, и благословен плод чрева твоего: 
LUK.1.43	и откуду мне сие, да приидет Мати Господа моего ко мне? 
LUK.1.44	се бо, яко бысть глас целования твоего во ушию моею, взыграся младенец радощами во чреве моем: 
LUK.1.45	и блаженна веровавшая, яко будет совершение глаголголанным ей от Господа. 
LUK.1.46	И рече Мариамь: величит душа моя Господа, 
LUK.1.47	и возрадовася дух мой о Бозе спасе моем: 
LUK.1.48	яко призре на смирение рабы своея: се бо, отныне ублажат мя вси роди: 
LUK.1.49	яко сотвори мне величие сильный, и свято имя его: 
LUK.1.50	и милость его в роды родов боящымся его: 
LUK.1.51	сотвори державу мышцею своею: расточи гордыя мыслию сердца их? 
LUK.1.52	низложи сильныя со престол, и вознесе смиренныя: 
LUK.1.53	алчущыя исполни благ и богатящыяся отпусти тщы: 
LUK.1.54	восприят израиля отрока своего, помянути милости, 
LUK.1.55	якоже глагола ко отцем нашым, аврааму и семени его до века. 
LUK.1.56	Пребысть же Мариамь с нею яко три месяцы и возвратися в дом свой. 
LUK.1.57	Елисавети же исполнися время родити ей, и роди сына. 
LUK.1.58	И слышаша окрест живущии и ужики ея, яко возвеличил есть Господь милость свою с нею: и радовахуся с нею. 
LUK.1.59	И бысть во осмый день, приидоша обрезати отроча, и нарицаху е именем отца его, захарию. 
LUK.1.60	И отвещавши мати его рече: ни, но да наречется иоанн. 
LUK.1.61	И реша к ней, яко никтоже есть в родстве твоем, иже нарицается именем тем. 
LUK.1.62	И помаваху отцу его, еже како бы хотел нарещи е. 
LUK.1.63	И испрошь дщицу, написа, глаголя: иоанн будет имя ему. И чудяхуся вси. 
LUK.1.64	Отверзошася же уста его абие и язык его, и глаголаше благословя Бога. 
LUK.1.65	И бысть на всех страх живущих окрест их: и во всей стране иудейстей поведаеми бяху вси глаголи сии. 
LUK.1.66	И положиша вси слышавшии в сердцы своем, глаголюще: что убо отроча сие будет? И рука Господня бе с ним. 
LUK.1.67	И захариа отец его исполнися Духа свята, и пророчествова, глаголя: 
LUK.1.68	благословен Господь Бог израилев, яко посети и сотвори избавление людем своим: 
LUK.1.69	и воздвиже рог спасения нам, в дому давида отрока своего: 
LUK.1.70	якоже глагола усты святых сущих от века пророк его, 
LUK.1.71	спасение от враг наших и из руки всех ненавидящих нас: 
LUK.1.72	сотворити милость со отцы нашими и помянути завет святый свой, 
LUK.1.73	клятву, еюже клятся ко аврааму отцу нашему, дати нам, 
LUK.1.74	без страха, из руки враг наших избавльшымся, 
LUK.1.75	служити ему преподобием и правдою пред ним вся дни живота нашего. 
LUK.1.76	И ты, отроча, пророк вышняго наречешися: предидеши бо пред лицем Господним, уготовати пути его, 
LUK.1.77	дати разум спасения людем его, во оставление грех их, 
LUK.1.78	милосердия ради милости Бога нашего, в нихже посетил есть нас восток свыше, 
LUK.1.79	просветити во тме и сени смертней седящыя, направити ноги нашя на путь мирен. 
LUK.1.80	Отроча же растяше и крепляшеся духом: и бе в пустынех до дне явления своего ко израилю.
LUK.2.1	Бысть же во дни тыя, изыде повеление от кесаря августа написати всю вселенную. 
LUK.2.2	Сие написание первое бысть владящу сириею киринию. 
LUK.2.3	И идяху вси написатися, кождо во свой град. 
LUK.2.4	Взыде же и иосиф от галилеи, из града назарета, во иудею, во град давидов, иже нарицается вифлеем, зане быти ему от дому и отечества давидова, 
LUK.2.5	написатися с Мариею обрученою ему женою, сущею непраздною. 
LUK.2.6	Бысть же, егда быста тамо, исполнишася дние родити ей: 
LUK.2.7	и роди сына своего первенца, и повит его, и положи его в яслех: зане не бе им места во обители. 
LUK.2.8	И пастырие беху в тойже стране, бдяще и стрегуще стражу нощную о стаде своем. 
LUK.2.9	И се, ангел Господень ста в них, и слава Господня осия их: и убояшася страхом велиим. 
LUK.2.10	И рече им ангел: не бойтеся: се бо, благовествую вам радость велию, яже будет всем людем: 
LUK.2.11	яко родися вам днесь спас, иже есть Христос Господь, во граде давидове: 
LUK.2.12	и се вам знамение: обрящете Младенца повита, лежаща в яслех. 
LUK.2.13	И внезапу бысть со ангелом множество вой небесных, хвалящих Бога и глаголющих: 
LUK.2.14	слава в вышних Богу, и на земли мир, во человецех благоволение. 
LUK.2.15	И бысть, яко отидоша от них на небо ангели, и человецы пастырие реша друг ко другу: прейдем до вифлеема и видим глаголгол сей бывший, егоже Господь сказа нам. 
LUK.2.16	И приидоша поспешшеся, и обретоша Мариамь же и иосифа, и Младенца лежаща во яслех. 
LUK.2.17	Видевше же сказаша о глаголголе глаголголаннем им о отрочати сем. 
LUK.2.18	И вси слышавшии дивишася о глаголанных от пастырей к ним. 
LUK.2.19	Мариамь же соблюдаше вся глаголы сия, слагающи в сердцы своем. 
LUK.2.20	И возвратишася пастырие, славяще и хваляще Бога о всех, яже слышаша и видеша, якоже глаголано бысть к ним. 
LUK.2.21	И егда исполнишася осмь дний, да обрежут его, и нарекоша имя ему Иисус, нареченное ангелом прежде даже не зачатся во чреве. 
LUK.2.22	И егда исполнишася дние очищения ею, по закону моисеову, вознесоста его во Иерусалим, поставити его пред Господем, 
LUK.2.23	якоже есть писано в законе Господни: яко всяк младенец мужеска полу, разверзая ложесна, свято Господеви наречется: 
LUK.2.24	и еже дати жертву, по реченному в законе Господни, два горличища или два птенца голубина. 
LUK.2.25	И се, бе человек во Иерусалиме, емуже имя симеон. И человек сей праведен и благочистив, чая утехи израилевы: и Дух бе свят в нем. 
LUK.2.26	И бе ему обещанно Духом святым, не видети смерти, прежде даже не видит Христа Господня. 
LUK.2.27	И прииде Духом в церковь. И егда введоста родителя отроча Иисуса, сотворити има по обычаю законному о нем, 
LUK.2.28	и той приемь его на руку своею, и благослови Бога, и рече: 
LUK.2.29	ныне отпущаеши раба твоего, Владыко, по глаголголу твоему, с миром: 
LUK.2.30	яко видесте очи мои спасение твое, 
LUK.2.31	еже еси уготовал пред лицем всех людий: 
LUK.2.32	свет во откровение языком, и славу людий твоих израиля. 
LUK.2.33	И бе иосиф и Мати его чудящася о глаголемых о нем. 
LUK.2.34	И благослови я симеон, и рече к Марии Матери его: се, лежит сей на падение и на востание многим во израили, и в знамение пререкаемо: 
LUK.2.35	и тебе же самой душу пройдет оружие: яко да открыются от многих сердец помышления. 
LUK.2.36	И бе анна пророчица, дщи фануилева, от колена асирова: сия заматоревши во днех мнозех, живши с мужем седмь лет от девства своего: 
LUK.2.37	и та вдова яко лет осмьдесят и четыре, яже не отхождаше от церкве, постом и молитвами служащи день и нощь. 
LUK.2.38	И та в той час приставши исповедашеся Господеви и глаголаше о нем всем чающым избавления во Иерусалиме. 
LUK.2.39	И яко скончашася вся по закону Господню, возвратишася в галилею, во град свой назарет. 
LUK.2.40	Отроча же растяше и крепляшеся духом, исполняяся премудрости: и благодать Божия бе на нем. 
LUK.2.41	И хождаста родителя его на всяко лето во Иерусалим в праздник пасхи. 
LUK.2.42	И егда бысть двоюнадесяти лету, восходящым им во Иерусалим по обычаю праздника, 
LUK.2.43	и скончавшым дни, и возвращающимася има, оста отрок Иисус во Иерусалиме: и не разуме иосиф и Мати его: 
LUK.2.44	мневша же его в дружине суща, преидоста дне путь, и искаста его во сродницех и в знаемых: 
LUK.2.45	и не обретша его, возвратистася во Иерусалим, взыскающа его. 
LUK.2.46	И бысть по триех днех, обретоста его в церкви, седящаго посреде учителей, и послушающаго их, и вопрошающаго их: 
LUK.2.47	ужасахуся же вси послушающии его о разуме и о ответех его. 
LUK.2.48	И видевша его, дивистася: и к нему Мати его рече: чадо, что сотвори нама тако? се, отец твой и аз боляща искахома тебе. 
LUK.2.49	И рече к нима: что яко искаста мене? не веста ли, яко в тех, яже Отца моего, достоит быти ми? 
LUK.2.50	И та не разуместа глаголгола, егоже глагола има. 
LUK.2.51	И сниде с нима и прииде в назарет: и бе повинуяся има. И Мати его соблюдаше вся глаголголы сия в сердцы своем. 
LUK.2.52	И Иисус преспеваше премудростию и возрастом и благодатию у Бога и человек.
LUK.3.1	В пятое же надесяте лето владычества тивериа кесаря, обладающу понтийскому пилату иудеею, и четвертовластвующу галилеею ироду, филиппу же брату его четвертовластвующу итуреею и трахонитскою страною, и лисанию авилиниею четвертовластвующу, 
LUK.3.2	при архиереи анне и каиафе, бысть глаголгол Божий ко иоанну захариину сыну в пустыни. 
LUK.3.3	И прииде во всю страну иорданскую, проповедая крещение покаяния во оставление грехов: 
LUK.3.4	якоже есть писано в книзе словес исаии пророка, глаголюща: глас вопиющаго в пустыни: уготовайте путь Господень: правы творите стези его: 
LUK.3.5	всяка дебрь исполнится, и всяка гора и холм смирится: и будут стропотная в правая, и острии в пути гладки: 
LUK.3.6	и узрит всяка плоть спасение Божие. 
LUK.3.7	Глаголаше же исходящым народом креститися от него: порождения ехиднова, кто сказа вам бежати от грядущаго гнева? 
LUK.3.8	Сотворите убо плоды достойны покаяния: и не начинайте глаголати в себе: отца имамы авраама: глаголю бо вам, яко может Бог от камения сего воздвигнути чада аврааму. 
LUK.3.9	Уже бо и секира при корени древа лежит: всяко убо древо не творящее плода добра посекается и во огнь вметается. 
LUK.3.10	И вопрошаху его народи, глаголюще: что убо сотворим? 
LUK.3.11	Отвещав же глагола им: имеяй две ризе, да подаст неимущему: и имеяй брашна, такожде да творит. 
LUK.3.12	Приидоша же и мытари креститися от него и реша к нему: учителю, что сотворим? 
LUK.3.13	Он же рече к ним: ничтоже более от повеленнаго вам творите. 
LUK.3.14	Вопрошаху же его и воини, глаголюще: и мы что сотворим? И рече к ним: ни когоже обидите, ни оклеветавайте: и доволни будите оброки вашими. 
LUK.3.15	Чающым же людем, и помышляющым всем в сердцах своих о иоанне, еда той есть Христос, 
LUK.3.16	отвещаваше иоанн всем, глаголя: аз убо водою крещаю вы: грядет же креплий мене, емуже несмь достоин отрешити ремень сапогу его: той вы крестит Духом святым и огнем: 
LUK.3.17	емуже лопата в руку его, и отребит гумно свое, и соберет пшеницу в житницу свою, плевы же сожжет огнем негасающим. 
LUK.3.18	Многа же убо и ина утешая благовествоваша людем. 
LUK.3.19	Ирод же четвертовластник, обличаемь от него о иродиаде жене брата своего, и о всех, яже сотвори злая ирод, 
LUK.3.20	приложи и сие над всеми, и затвори иоанна в темнице. 
LUK.3.21	Бысть же егда крестишася вси людие, и Иисусу крещашуся и молящуся, отверзеся небо, 
LUK.3.22	и сниде Дух святый телесным образом, яко голубь, нань: и глас с небесе бысть, глаголя: ты еси Сын мой возлюбленный, о тебе благоволих. 
LUK.3.23	И той бе Иисус яко лет тридесять начиная, сый, яко мнимь, Сын иосифов, илиев, 
LUK.3.24	матфатов, левиин, мелхиин, ианнаев, иосифов, 
LUK.3.25	маттафиев, амосов, наумов, еслимов, наггеов, 
LUK.3.26	маафов, маттафиев, семеиев, иосифов, иудин, 
LUK.3.27	иоаннанов, рисаев, зоровавелев, салафиилев, нириев, 
LUK.3.28	мелхиев, аддиев, косамов, елмодамов, иров, 
LUK.3.29	иосиев, елиезеров, иоримов, матфатов, левиин, 
LUK.3.30	симеонов, иудин, иосифов, ионанов, елиакимов, 
LUK.3.31	мелеаев, маинанов, маттафаев, нафанов, давидов, 
LUK.3.32	иессеов, овидов, воозов, салмонов, наассонов, 
LUK.3.33	аминадавов, арамов, есромов, фаресов, иудин, 
LUK.3.34	иаковль, исааков, авраамов, фарин, нахоров, 
LUK.3.35	серухов, рагавов, фалеков, еверов, саланов, 
LUK.3.36	каинанов, арфаксадов, симов, ноев, ламехов, 
LUK.3.37	мафусалев, енохов, иаредов, малелеилов, каинанов, 
LUK.3.38	еносов, сифов, адамов, Божий.
LUK.4.1	Иисус же исполнь Духа свята возвратися от иордана: и ведяшеся Духом в пустыню, 
LUK.4.2	дний четыридесять искушаемь от диавола: и не яст ничесоже во дни тыя: и скончавшымся им, последи взалка. 
LUK.4.3	И рече ему диавол: аще Сын еси Божий, рцы каменеви сему, да будет хлеб. 
LUK.4.4	И отвеща Иисус к нему, глаголя: писано есть, яко не о хлебе единем жив будет человек, но о всяцем глаголголе Божии. 
LUK.4.5	И возвед его диавол на гору высоку, показа ему вся царствия вселенныя в часе временне, 
LUK.4.6	и рече ему диавол: тебе дам власть сию всю и славу их: яко мне предана есть, и, емуже аще хощу, дам ю: 
LUK.4.7	ты убо аще поклонишися предо мною, будут тебе вся. 
LUK.4.8	И отвещав рече ему Иисус: иди за мною, сатано: писано есть: поклонишися Господу Богу твоему, и тому единому послужиши. 
LUK.4.9	И веде его во Иерусалим, и постави его на криле церковнем, и рече ему: аще Сын еси Божий, верзися отсюду долу: 
LUK.4.10	писано бо есть, яко ангелом своим заповесть о тебе сохранити тя: 
LUK.4.11	и на руках возмут тя, да не когда преткнеши о камень ногу твою. 
LUK.4.12	И отвещав рече ему Иисус, яко речено есть: не искусиши Господа Бога твоего. 
LUK.4.13	И скончав все искушение диавол, отиде от него до времене. 
LUK.4.14	И возвратися Иисус в силе духовней в галилею: и весть изыде по всей стране о нем. 
LUK.4.15	И той учаше на сонмищих их, славимь всеми. 
LUK.4.16	И прииде в назарет, идеже бе воспитан. и вниде, по обычаю своему, в день субботный в сонмище, и воста чести. 
LUK.4.17	И даша ему книгу исаии пророка: и разгнув книгу, обрете место, идеже бе написано: 
LUK.4.18	Дух Господень на мне: егоже ради помаза мя благовестити нищым, посла мя изцелити сокрушенныя сердцем, проповедати плененным отпущение и слепым прозрение, отпустити сокрушенныя во отраду, 
LUK.4.19	проповедати лето Господне приятно. 
LUK.4.20	И согнув книгу, отдав слузе, седе: и всем в сонмищи очи беху зряще нань. 
LUK.4.21	И начат глаголати к ним, яко днесь сбыстся писание сие во ушию вашею. 
LUK.4.22	И вси свидетелствоваху ему, и дивляхуся о словесех благодати, исходящих из уст его, и глаголаху: не сей ли есть Сын иосифов? 
LUK.4.23	И рече к ним: всяко речете ми притчу сию: врачу, изцелися сам: елика слышахом бывшая в капернауме, сотвори и зде во отечествии своем. 
LUK.4.24	Рече же: аминь глаголю вам, яко ни который пророк приятен есть во отечествии своем: 
LUK.4.25	поистинне же глаголю вам: многи вдовицы беша во дни илиины во израили, егда заключися небо три лета и месяц шесть, яко бысть глад велик по всей земли: 
LUK.4.26	и ни ко единей их послан бысть илиа, токмо в сарепту сидонскую к жене вдовице: 
LUK.4.27	и мнози прокажени беху при елиссеи пророце во израили: и ни един же от них очистися, токмо нееман сирианин. 
LUK.4.28	И исполнишася вси ярости в сонмищи, слышавшии сия: 
LUK.4.29	и воставше изгнаша его вон из града, и ведоша его до верху горы, на нейже град их создан бяше, да быша его низринули: 
LUK.4.30	он же прошед посреде их, идяше. 
LUK.4.31	И сниде в капернаум град галилейский: и бе учя их в субботы. 
LUK.4.32	И ужасахуся о учении его: яко со властию бе слово его. 
LUK.4.33	И в сонмищи бе человек имый духа беса нечиста, и возопи гласом велиим, 
LUK.4.34	глаголя: остави, что нам и тебе, Иисусе назарянине? пришел еси погубити нас: вем тя, кто еси, святый Божий. 
LUK.4.35	И запрети ему Иисус, глаголя: премолчи и изыди из него. И поверг его бес посреде, изыде из него, никакоже вредив его. 
LUK.4.36	И бысть ужас на всех, и стязахуся друг ко другу, глаголюще: что слово сие, яко властию и силою велит нечистым духовом, и исходят? 
LUK.4.37	И исхождаше глас о нем во всяко место страны. 
LUK.4.38	Востав же из сонмища, вниде в дом симонов: теща же симонова бе одержима огнем велиим: и молиша его о ней. 
LUK.4.39	И став над нею, запрети огню, и остави ю. Абие же воставши служаше им. 
LUK.4.40	Заходящу же солнцу, вси, елицы имеяху болящыя недуги различными, привождаху их к нему: он же на единаго коегождо их руце возложь, изцеляше их. 
LUK.4.41	Исхождаху же и беси от многих, вопиюще и глаголюще, яко ты еси Христос Сын Божий. И запрещая не даяше им глаголати, яко ведяху Христа самаго суща. 
LUK.4.42	Бывшу же дню, изшед иде в пусто место: и народи искаху его, и приидоша к нему, и удержаваху его, дабы не отшел от них. 
LUK.4.43	Он же рече к ним, яко и другим градовом благовестити ми подобает Царствие Божие: яко на се послан есмь. 
LUK.4.44	И бе проповедая на сонмищих галилейских.
LUK.5.1	Бысть же належащу ему народу, да быша слышали слово Божие, и той бе стоя при езере геннисаретсте: 
LUK.5.2	и виде два корабля стояща при езере: рыбарие же отшедше от нею, измываху мрежи. 
LUK.5.3	Влез же в един от кораблю, иже бе симонов, моли его от земли отступити мало: и сед учаше из корабля народы. 
LUK.5.4	Якоже преста глаголя, рече к симону: поступи во глубину, и вверзите мрежи вашя в ловитву. 
LUK.5.5	И отвещав симон рече ему: наставниче, об нощь всю труждшеся, ничесоже яхом: по глаголголу же твоему ввергу мрежу. 
LUK.5.6	И се сотворше, яша множество рыб много: протерзашеся же мрежа их. 
LUK.5.7	И помануша причастником, иже беху во друзем корабли, да пришедше помогут им: и приидоша, и исполниша оба корабля, яко погружатися има. 
LUK.5.8	Видев же симон петр, припаде к коленома Иисусовома, глаголя: изыди от мене, яко муж грешен есмь, Господи. 
LUK.5.9	Ужас бо одержаше его и вся сущыя с ним, о ловитве рыб, яже яша: 
LUK.5.10	такожде же иакова и иоанна сына зеведеова, яже беста обещника симонови. И рече к симону Иисус: не бойся: отселе будеши человеки ловя. 
LUK.5.11	И извлекше (оба) корабля на землю, оставльше вся, вслед его идоша. 
LUK.5.12	И бысть егда бе Иисус во единем от градов, и се, муж исполнь прокажения: и видев Иисуса, пад ниц, моляся ему, глаголя: Господи, аще хощеши, можеши мя очистити. 
LUK.5.13	И простер руку, коснуся его, рек: хощу, очистися. И абие проказа отиде от него. 
LUK.5.14	И той заповеда ему ни комуже поведати: но шед покажися иереови, и принеси о очищении твоем, якоже повеле моисей, во свидетелство им. 
LUK.5.15	Прохождаше же паче слово о нем: и схождахуся народи мнози слышати и целитися от него от недуг своих. 
LUK.5.16	Той же бе отходя в пустыню и моляся. 
LUK.5.17	И бысть во един от дний, и той бе учя: и беху седяще фарисее и законоучителие, иже беху пришли от всякия веси галилейския и иудейския и Иерусалимския: и сила Господня бе изцеляющи их: 
LUK.5.18	и се, мужие носяще на одре человека, иже бе разслаблен, и искаху внести его и положити пред ним: 
LUK.5.19	и не обретше куде внести его народа ради, взлезше на храм, сквозе скуделы низвесиша его со одром на среду пред Иисуса. 
LUK.5.20	И видев веру их, рече ему: человече, оставляюттися греси твои. 
LUK.5.21	И начаша помышляти книжницы и фарисее, глаголюще: кто есть сей, иже глаголет хулы? кто может оставляти грехи, токмо един Бог? 
LUK.5.22	Разумев же Иисус помышления их, отвещав рече к ним: что помышляете в сердцах ваших? 
LUK.5.23	что есть удобее рещи: оставляюттися греси твои? или рещи: востани и ходи? 
LUK.5.24	но да увесте, яко власть имать Сын Человеческий на земли отпущати грехи, рече разслабленному: тебе глаголю: востани, и возми одр твой, и иди в дом твой. 
LUK.5.25	И абие востав пред ними, взем, на немже лежаше, иде в дом свой, славя Бога. 
LUK.5.26	И ужас прият всех, и славляху Бога: и исполнишася страха, глаголюще, яко видехом преславная днесь. 
LUK.5.27	И посем изыде, и узре мытаря именем левию, седяща на мытнице, и рече ему: иди по мне. 
LUK.5.28	И оставль вся, востав вслед его иде. 
LUK.5.29	И сотвори учреждение велие левий ему в дому своем: и бе народ мытарей мног, и инех, иже бяху с ним возлежаще. 
LUK.5.30	И роптаху книжницы на него и фарисее, ко учеником его глаголюще: почто с мытари и грешники ясте и пиете? 
LUK.5.31	И отвещав Иисус рече к ним: не требуют здравии врача, но болящии: 
LUK.5.32	не приидох призвати праведных, но грешныя в покаяние. 
LUK.5.33	Они же реша к нему: почто ученицы иоанновы постятся часто и молитвы творят, такожде и фарисейстии, а твои ядят и пиют? 
LUK.5.34	Он же рече к ним: еда можете сыны брачныя, дондеже жених с ними есть, сотворити поститися? 
LUK.5.35	приидут же дние, егда отят будет от них жених, и тогда постятся в тыя дни. 
LUK.5.36	глаголаше же и притчу к ним, яко никтоже приставления ризы новы приставляет на ризу ветху: аще ли же ни, и новую раздерет, и ветсей не согласует еже от новаго. 
LUK.5.37	И никтоже вливает вина нова в мехи ветхи: аще ли же ни, расторгнет новое вино мехи, и само излиется, и меси погибнут: 
LUK.5.38	но вино новое в мехи новы вливати: и обоя соблюдутся. 
LUK.5.39	И никтоже пив ветхое, абие хощет новаго: глаголет бо: ветхое лучше есть.
LUK.6.1	Бысть же в субботу второпервую ити ему сквозе сеяния: и восторгаху ученицы его класы, и ядяху, стирающе руками. 
LUK.6.2	Нецыи же от фарисей реша им: что творите, егоже не достоит творити в субботы? 
LUK.6.3	И отвещав Иисус рече к ним: ни ли сего чли есте, еже сотвори давид, егда взалкася сам и иже с ним бяху? 
LUK.6.4	како вниде в дом Божий, и хлебы предложения взем, и яде, и даде и сущым с ним, ихже не достояше ясти, токмо единем иереем? 
LUK.6.5	И глаголаше им, яко господь есть Сын Человеческий и субботе. 
LUK.6.6	Бысть же и в другую субботу внити ему в сонмище и учити: и бе тамо человек, и рука ему десная бе суха. 
LUK.6.7	Назираху же книжницы и фарисее, аще в субботу изцелит, да обрящут речь нань. 
LUK.6.8	Он же ведяше помышления их и рече человеку имущему суху руку: востани и стани посреде. Он же востав ста. 
LUK.6.9	Рече же Иисус к ним: вопрошу вы: что достоит в субботы, добро творити, или зло творити? душу спасти, или погубити? Они же умолчаша. 
LUK.6.10	И воззрев на всех их, рече ему: простри руку твою. Он же сотвори тако: и утвердися рука его здрава яко другая. 
LUK.6.11	Они же исполнишася безумия и глаголаху друг ко другу, что быша сотворили Иисусови. 
LUK.6.12	Бысть же во дни тыя, изыде в гору помолитися: и бе об нощь в молитве Божии. 
LUK.6.13	И егда бысть день, призва ученики своя: и избра от них дванадесяте, ихже и апостолы нарече: 
LUK.6.14	симона, егоже именова петра, и андреа брата его, иакова и иоанна, филиппа и варфоломеа, 
LUK.6.15	матфеа и фому, иакова алфеева и симона нарицаемаго зилота, 
LUK.6.16	иуду иаковля, и иуду искариотскаго, иже и бысть предатель. 
LUK.6.17	Изшед с ними, ста на месте равне: и народ ученик его, и множество много людий от всея иудеи и Иерусалима, и помория тирска и сидонска, 
LUK.6.18	иже приидоша послушати его и изцелитися от недуг своих, и страждущии от дух нечистых: и изцеляхуся. 
LUK.6.19	И весь народ искаше прикасатися ему: яко сила от него исхождаше и изцеляше вся. 
LUK.6.20	И той возвед очи свои на ученики своя, глаголаше: блажени нищии духом: яко ваше есть Царствие Божие. 
LUK.6.21	Блажени, алчущии ныне: яко насытитеся. Блажени, плачущии ныне: яко возсмеетеся. 
LUK.6.22	Блажени будете, егда возненавидят вас человецы, и егда разлучат вы и поносят, и пронесут имя ваше яко зло, Сына Человеческаго ради. 
LUK.6.23	Возрадуйтеся в той день и взыграйте: се бо, мзда ваша многа на небеси. По сим бо творяху пророком отцы их. 
LUK.6.24	Обаче горе вам богатым: яко отстоите утешения вашего. 
LUK.6.25	Горе вам, насыщеннии ныне: яко взалчете. Горе вам смеющымся ныне: яко возрыдаете и восплачете. 
LUK.6.26	Горе, егда добре рекут вам вси человецы. По сим бо творяху лжепророком отцы их. 
LUK.6.27	Но вам глаголю слышащым: любите враги вашя, добро творите ненавидящым вас, 
LUK.6.28	благословите кленущыя вы, и молитеся за творящих вам обиду. 
LUK.6.29	Биющему тя в ланиту, подаждь и другую: и от взимающаго ти ризу, и срачицу не возбрани. 
LUK.6.30	Всякому же просящему у тебе дай: и от взимающаго твоя не истязуй. 
LUK.6.31	И якоже хощете да творят вам человецы, и вы творите им такожде. 
LUK.6.32	И аще любите любящыя вы, кая вам благодать есть? ибо и грешницы любящыя их любят. 
LUK.6.33	И аще благотворите благотворящым вам, кая вам благодать есть? ибо и грешницы тожде творят. 
LUK.6.34	И аще взаим даете, от нихже чаете восприяти, кая вам благодать есть, ибо и грешницы грешником взаим давают, да восприимут равная. 
LUK.6.35	Обаче любите враги вашя, и благотворите, и взаим дайте, ничесоже чающе: и будет мзда ваша многа, и будете сынове вышняго: яко той благ есть на безблагодатныя и злыя. 
LUK.6.36	Будите убо милосерди, якоже и Отец ваш милосерд есть. 
LUK.6.37	И не судите, и не судят вам: (и) не осуждайте, да не осуждени будете: отпущайте, и отпустят вам: 
LUK.6.38	дайте, и дастся вам: меру добру, наткану и потрясну и преливающуся дадят на лоно ваше: тою бо мерою, еюже мерите, возмерится вам. 
LUK.6.39	Рече же притчу им: еда может слепец слепца водити? не оба ли в яму впадетася? 
LUK.6.40	Несть ученик над учителя своего: совершен же всяк будет, якоже и учитель его. 
LUK.6.41	Что же видиши сучец, иже есть во очеси брата твоего, бервна же, еже есть во очеси твоем, не чуеши? 
LUK.6.42	Или како можеши рещи брату твоему: брате, остави, да изму сучец, иже есть во очеси твоем, сам сущаго во очеси твоем бервна не видя? Лицемере, изми первее бервно из очесе твоего, и тогда прозриши изяти сучец из очесе брата твоего. 
LUK.6.43	Несть бо древо добро, творя плода зла: ниже древо зло, творя плода добра. 
LUK.6.44	Всяко бо древо от плода своего познается: не от терния бо чешут смоквы, ни от купины емлют гроздия. 
LUK.6.45	Благий человек от благаго сокровища сердца своего износит благое: и злый человек от злаго сокровища сердца своего износит злое: от избытка бо сердца глаголют уста его. 
LUK.6.46	Что же мя зовете: Господи, Господи, и не творите, яже глаголю? 
LUK.6.47	Всяк грядый ко мне и слышай словеса моя и творя я, скажу вам, кому есть подобен: 
LUK.6.48	подобен есть человеку зиждущу храмину, иже ископа и углуби, и положи основание на камени: наводнению же бывшу, припаде река ко храмине той, и не може поколебати ея: основана бо бе на камени. 
LUK.6.49	Слышавый же и не сотворивый подобен есть человеку создавшему храмину на земли без основания: к нейже припаде река, и абие падеся, и бысть разрушение храмины тоя велие.
LUK.7.1	Егда же сконча вся глаголголы своя в слухи людем, вниде в капернаум. 
LUK.7.2	Сотнику же некоему раб боля зле, хотяше умрети, иже бе ему честен. 
LUK.7.3	Слышав же о Иисусе, посла к нему старцы иудейския, моля его, яко да пришед спасет раба его. 
LUK.7.4	Они же пришедше ко Иисусови, моляху его тощно, глаголюще, яко достоин есть, емуже даси сие: 
LUK.7.5	любит бо язык наш, и сонмище той созда нам. 
LUK.7.6	Иисус же идяше с ними. И уже ему не далече сущу от храмины, посла к нему сотник други, глаголя ему: Господи, не движися: несмь бо достоин, да под кров мой внидеши: 
LUK.7.7	темже ни себе достойна сотворих приити к тебе: но рцы слово, и изцелеет отрок мой: 
LUK.7.8	ибо и аз человек есмь под владыкою учинен, имея под собою воины: и глаголю сему: иди, и идет: и другому: прииди, и приидет: и рабу моему: сотвори сие, и сотворит. 
LUK.7.9	Слышав же сия Иисус, чудися ему, и обращься идущему по нем народу рече: глаголю вам, ни во израили толики веры обретох. 
LUK.7.10	И возвращшеся посланнии обретоша болящаго раба изцелевша. 
LUK.7.11	И бысть посем, идяше во град, нарицаемый наин: и с ним идяху ученицы его мнози и народ мног. 
LUK.7.12	Якоже приближися ко вратом града, и се изношаху умерша, сына единородна матери своей, и та бе вдова: и народ от града мног с нею. 
LUK.7.13	И видев ю Господь, милосердова о ней, и рече ей: не плачи. 
LUK.7.14	И приступль коснуся во одр: носящии же сташа: и рече: юноше, тебе глаголю, востани. 
LUK.7.15	И седе мертвый, и начат глаголати: и даде его матери его. 
LUK.7.16	Прият же страх всех, и славляху Бога, глаголюще: яко пророк велий воста в нас, и яко посети Бог людий своих. 
LUK.7.17	И изыде слово сие по всей иудеи о нем, и по всей стране. 
LUK.7.18	И возвестиша иоанну ученицы его о всех сих. 
LUK.7.19	И призвав два некая от ученик своих иоанн, посла ко Иисусу, глаголя: ты ли еси грядый, или иного чаем? 
LUK.7.20	Пришедша же к нему мужа, реста: иоанн креститель посла нас к тебе, глаголя: ты ли еси грядый, или иного чаем, 
LUK.7.21	В той же час изцели многи от недуг и ран и дух злых и многим слепым дарова прозрение. 
LUK.7.22	И отвещав Иисус рече има: шедша возвестита иоанну, яже видеста и слышаста: яко слепии прозирают, хромии ходят, прокаженнии очищаются, глусии слышат, мертвии востают, нищии благовествуют: 
LUK.7.23	и блажен есть, иже аще не соблазнится о мне. 
LUK.7.24	Отшедшема же ученикома иоанновома, начат глаголати к народом о иоанне: чесо изыдосте в пустыню видети, трость ли ветром колеблему? 
LUK.7.25	Но чесо изыдосте видети? человека ли в мягки ризы одеяна? Се, иже во одежди славней и пищи сущии, во царствии суть. 
LUK.7.26	Но чесо изыдосте видети? пророка ли? Ей, глаголю вам, и лишше пророка. 
LUK.7.27	Сей (бо) есть, о немже писано есть: се, аз послю ангела моего пред лицем твоим, иже устроит путь твой пред тобою. 
LUK.7.28	глаголю бо вам: болий в рожденных женами пророка иоанна крестителя никтоже есть: мний же во Царствии Божии болий его есть. 
LUK.7.29	И вси людие слышавше и мытарие оправдиша Бога, крещшеся крещением иоанновым: 
LUK.7.30	фарисее же и законницы совет Божий отвергоша о себе, не крещшеся от него. 
LUK.7.31	Рече же Господь: кому убо уподоблю человеки рода сего, и кому суть подобни? 
LUK.7.32	Подобни суть отрочищем седящым на торжищих, и приглашающым друг друга, и глаголющым: пискахом вам, и не плясасте: рыдахом вам, и не плакасте. 
LUK.7.33	Прииде бо иоанн креститель ни хлеба ядый, ни вина пия, и глаголете: беса имать. 
LUK.7.34	Прииде Сын Человеческий ядый и пия, и глаголете: сей человек ядца и винопийца, друг мытарем и грешником. 
LUK.7.35	И оправдися премудрость от чад своих всех. 
LUK.7.36	Моляше же его некий от фарисей, дабы ял с ним: и вшед в дом фарисеов, возлеже. 
LUK.7.37	И се, жена во граде, яже бе грешница, и уведевши, яко возлежит во храмине фарисеове, принесши алавастр мира, 
LUK.7.38	и ставши при ногу его созади, плачущися, начат умывати нозе его слезами, и власы главы своея отираше, и облобызаше нозе его, и мазаше миром. 
LUK.7.39	Видев же фарисей воззвавый его, рече в себе, глаголя: сей аще бы был пророк, ведел бы, кто и какова жена прикасается ему: яко грешница есть. 
LUK.7.40	И отвещав Иисус рече к нему: симоне, имам ти нечто рещи. Он же рече: учителю, рцы. 
LUK.7.41	Иисус же рече: два должника беста заимодавцу некоему: един бе должен пятиюсот динарий, другий же пятиюдесят: 
LUK.7.42	не имущема же има воздати, обема отда. Который убо ею, рцы, паче возлюбит его? 
LUK.7.43	Отвещав же симон рече: мню, яко емуже вящше отда. Он же рече ему: право судил еси. 
LUK.7.44	И обращься к жене, симонови рече: видиши ли сию жену? Внидох в дом твой, воды на нозе мои не дал еси: сия же слезами облия ми нозе и власы главы своея отре. 
LUK.7.45	Лобзания ми не дал еси: сия же, отнелиже внидох, не преста облобызающи ми нозе. 
LUK.7.46	Маслом главы моея не помазал еси: сия же миром помаза ми нозе. 
LUK.7.47	Егоже ради, глаголю ти, отпущаются греси ея мнози, яко возлюби много: а емуже мало оставляется, менше любит. 
LUK.7.48	Рече же ей: отпущаются тебе греси. 
LUK.7.49	И начаша возлежащии с ним глаголати в себе: кто сей есть, иже и грехи отпущает? 
LUK.7.50	Рече же к жене: вера твоя спасе тя: иди в мире.
LUK.8.1	И бысть посем, и той прохождаше сквозе грады и веси, проповедуя и благовествуя Царствие Божие: и обанадесяте с ним, 
LUK.8.2	и жены некия, яже бяху изцелены от духов злых и недуг: мариа нарицаемая магдалина, из неяже бесов седмь изыде, 
LUK.8.3	и иоанна жена хузаня, приставника иродова, и сусанна, и ины многи, яже служаху ему от имений своих. 
LUK.8.4	Разумевающу же народу многу, и от всех градов грядущым к нему, рече притчу: 
LUK.8.5	изыде сеяй сеяти семене своего: и егда сеяше, ово паде при пути, и попрано бысть, и птицы небесныя позобаша е: 
LUK.8.6	а другое паде на камени, и прозяб усше, зане не имеяше влаги: 
LUK.8.7	и другое паде посреде терния, и возрасте терние, и подави е: 
LUK.8.8	другое же паде на земли блазе, и прозяб сотвори плод сторицею. Сия глаголя, возгласи: имеяй ушы слышати, да слышит. 
LUK.8.9	Вопрошаху же его ученицы его, глаголюще: что есть притча сия? 
LUK.8.10	Он же рече: вам есть дано ведати тайны Царствия Божия, прочым же в притчах, да видяще не видят и слышаще не разумеют. 
LUK.8.11	Есть же сия притча: семя есть слово Божие: 
LUK.8.12	а иже при пути, суть слышащии, потом (же) приходит диавол и вземлет слово от сердца их, да не веровавше спасутся: 
LUK.8.13	а иже на камени, иже егда услышат, с радостию приемлют слово: и сии корене не имут, иже во время веруют, и во время напасти отпадают: 
LUK.8.14	а еже в тернии падшее, сии суть слышавшии, и от печали и богатства и сластьми житейскими ходяще подавляются, и не совершают плода: 
LUK.8.15	а иже на добрей земли, сии суть, иже добрым сердцем и благим слышавше слово, держат и плод творят в терпении. Сия глаголя, возгласи: имеяй ушы слышати, да слышит. 
LUK.8.16	Никтоже (убо) светилника вжег, покрывает его сосудом, или под одр подлагает: но на свещник возлагает, да входящии видят свет. 
LUK.8.17	Несть бо тайно, еже не явлено будет: ниже утаено, еже не познается и в явление приидет. 
LUK.8.18	Блюдитеся убо, како слышите: иже бо имать, дастся ему: и иже аще не имать, и еже мнится имея, возмется от него. 
LUK.8.19	Приидоша же к нему Мати и братия его, и не можаху беседовати к нему народа ради. 
LUK.8.20	И возвестиша ему, глаголюще: Мати твоя и братия твоя вне стоят, видети тя хотяще. 
LUK.8.21	Он же отвещав рече к ним: мати моя и братия моя сии суть, слышащии слово Божие, и творящии е. 
LUK.8.22	И бысть во един от дний, той влезе в корабль и ученицы его: и рече к ним: прейдем на он пол езера. И поидоша. 
LUK.8.23	Идущым же им, успе. И сниде буря ветреная в езеро, и скончавахуся и в беде беху. 
LUK.8.24	И приступльше воздвигоша его, глаголюще: наставниче, наставниче, погибаем. Он же востав запрети ветру и волнению водному: и улегоста, и бысть тишина. 
LUK.8.25	Рече же им: где есть вера ваша? Убоявшеся же чудишася, глаголюще друг ко другу: кто убо сей есть, яко и ветром повелевает и воде, и послушают его? 
LUK.8.26	И преидоша во страну гадаринску, яже есть об он пол галилеи. 
LUK.8.27	Изшедшу же ему на землю, срете его муж некий от града, иже имяше бесы от лет многих, и в ризу не облачашеся, и во храме не живяше, но во гробех. 
LUK.8.28	Узрев же Иисуса и возопив, припаде к нему, и гласом велиим рече: что мне и тебе, Иисусе Сыне Бога вышняго? молюся ти, не мучи мене. 
LUK.8.29	Повеле бо духови нечистому изыти от человека: от многих бо лет восхищаше его: и вязаху его узы (железны) и путы, стрегуще его: и растерзая узы, гонимь бываше бесом сквозе пустыни. 
LUK.8.30	Вопроси же его Иисус, глаголя: что ти есть имя? Он же рече: легеон: яко беси мнози внидоша в онь. 
LUK.8.31	И моляху его, да не повелит им в бездну ити. 
LUK.8.32	Бе же ту стадо свиний много пасомо в горе: и моляху его, да повелит им в ты внити. И повеле им. 
LUK.8.33	Изшедше же беси от человека, внидоша во свиния: и устремися стадо по брегу в езеро, и истопе. 
LUK.8.34	Видевше же пасущии бывшее, бежаша, и возвестиша во граде и в селех. 
LUK.8.35	Изыдоша же видети бывшее: и приидоша ко Иисусови и обретоша человека седяща, из негоже беси изыдоша, оболчена и смысляща, при ногу Иисусову: и убояшася. 
LUK.8.36	Возвестиша же им видевшии, како спасеся бесновавыйся. 
LUK.8.37	И моли его весь народ страны гадаринския отити от них, яко страхом велиим одержими беху. Он же влез в корабль, возвратися. 
LUK.8.38	Моляшеся же ему муж, из негоже изыдоша беси, дабы с ним был. Отпусти же его Иисус, глаголя: 
LUK.8.39	возвратися в дом твой и поведай, елика ти сотвори Бог. И иде, по всему граду проповедая, елика сотвори ему Иисус. 
LUK.8.40	Бысть же егда возвратися Иисус, прият его народ: беху бо вси чающе его. 
LUK.8.41	И се, прииде муж, емуже имя иаир, и той князь сонмищу бе: и пад при ногу Иисусову, моляше его внити в дом свой: 
LUK.8.42	яко дщи единородна бе ему, яко лет двоюнадесяте, и та умираше. Егда же идяше, народи угнетаху его. 
LUK.8.43	И жена сущи в точении крове от двоюнадесяте лету, яже врачем издавши все имение, (и) не возможе ни от единаго изцелети: 
LUK.8.44	(и) приступльши созади, коснуся края риз его: и абие ста ток крове ея. 
LUK.8.45	И рече Иисус: кто есть коснувыйся мне? Отметающымся же всем, рече петр и иже с ним: наставниче, народи одержат тя и гнетут, и глаголеши: кто есть коснувыйся мне? 
LUK.8.46	Иисус же рече: прикоснуся мне некто: аз бо чух силу изшедшую из мене. 
LUK.8.47	Видевши же жена, яко не утаися, трепещущи прииде, и падши пред ним, еяже ради вины прикоснуся ему, поведа ему пред всеми людьми, и яко изцеле абие. 
LUK.8.48	Он же рече ей: дерзай дщи, вера твоя спасе тя: иди в мире. 
LUK.8.49	Еще ему глаголющу, прииде некий от архисинагога, глаголя ему, яко умре дщи твоя: не движи учителя. 
LUK.8.50	Иисус же слышав отвеща ему, глаголя: не бойся, токмо веруй, и спасена будет. 
LUK.8.51	Пришед же в дом, не остави ни единаго внити, токмо петра и иоанна и иакова, и отца отроковицы, и матере. 
LUK.8.52	Плакахуся же вси и рыдаху ея. Он же рече: не плачитеся: не умре (бо), но спит. 
LUK.8.53	И ругахуся ему, ведяще, яко умре. 
LUK.8.54	Он же изгнав вон всех, и емь за руку ея, возгласи, глаголя: отроковице, востани. 
LUK.8.55	И возвратися дух ея, и воскресе абие: и повеле дати ей ясти. 
LUK.8.56	И дивистася родителя ея. Он же повеле има ни комуже поведати бывшаго.
LUK.9.1	Созвав же обанадесяте, даде им силу и власть на вся бесы, и недуги целити: 
LUK.9.2	и посла их проповедати Царствие Божие и изцелити болящыя. 
LUK.9.3	И рече к ним: ничесоже возмите на путь: ни жезла, ни пиры, ни хлеба, ни сребра, ни по двема ризама имети: 
LUK.9.4	и в оньже дом внидете, ту пребывайте, и оттуду исходите: 
LUK.9.5	и елицы аще не приемлют вас, исходяще от града того, и прах от ног ваших оттрясите, во свидетелство на ня. 
LUK.9.6	Исходяще же прохождаху сквозе веси, благовествующе и изцеляюще всюду. 
LUK.9.7	Слыша же ирод четвертовластник бывающая от него вся и недоумевашеся: зане глаголемо бе от неких, яко иоанн воста от мертвых: 
LUK.9.8	от инех же, яко илиа явися: от других же, яко пророк един от древних воскресе. 
LUK.9.9	И рече ирод: иоанна аз усекнух: кто же есть сей, о немже аз слышу таковая? И искаше видети его. 
LUK.9.10	И возвращшеся апостоли поведаша ему, елика сотвориша: и поимь их, отиде един на место пусто града, нарицаемаго вифсаида. 
LUK.9.11	Народи же разумевше, по нем идоша: и приемь их, глаголаше им о Царствии Божии и требующыя изцеления целяше. 
LUK.9.12	День же начат прекланятися. Приступльше же обанадесяте рекоша ему: отпусти народ, да шедше во окрестныя веси и села витают и обрящут брашно: яко зде в пусте месте есмы. 
LUK.9.13	Рече же к ним: дадите им вы ясти. Они же реша: несть у нас вящше, токмо пять хлеб и рыбе две, аще убо не шедше мы купим во вся люди сия брашна. 
LUK.9.14	Беху бо мужей яко пять тысящ. Рече же ко учеником своим: посадите их на купы по пятидесят. 
LUK.9.15	И сотвориша тако, и посадиша их вся. 
LUK.9.16	Приим же пять хлеб и обе рыбе, воззрев на небо, благослови их, и преломи, и даяше учеником, предложити народу. 
LUK.9.17	И ядоша, и насытишася вси: и взяша избывшыя им укрухи кошя дванадесяте. 
LUK.9.18	И бысть егда моляшеся един, с ним беху ученицы: и вопроси их, глаголя: кого мя глаголют народи быти? 
LUK.9.19	Они же отвещавше реша: иоанна крестителя: инии же илию: друзии же, яко пророк некий от древних воскресе. 
LUK.9.20	Рече же им: вы же кого мя глаголете быти? Отвещав же петр рече: Христа Божия. 
LUK.9.21	Он же запрещь им, повеле ни комуже глаголати сего, 
LUK.9.22	рек, яко подобает Сыну Человеческому много пострадати, и искушену быти от старец и архиерей и книжник, и убиену быти, и в третий день востати. 
LUK.9.23	глаголаше же ко всем: аще кто хощет по мне ити, да отвержется себе, и возмет крест свой, и последует ми. 
LUK.9.24	Иже бо аще хощет душу свою спасти, погубит ю: а иже погубит душу свою мене ради, сей спасет ю. 
LUK.9.25	Что бо пользы имать человек, приобрет мир весь, себе же погубив или отщетив? 
LUK.9.26	Иже бо аще постыдится мене и моих словес, сего Сын Человеческий постыдится, егда приидет во славе своей и Отчей и святых ангел. 
LUK.9.27	глаголю же вам воистинну: суть нецыи от зде стоящих, иже не имут вкусити смерти, дондеже видят Царствие Божие. 
LUK.9.28	Бысть же по словесех сих яко дний осмь, и поемь петра и иоанна и иакова, взыде на гору помолитися. 
LUK.9.29	И бысть егда моляшеся, видение лица его ино, и одеяние его бело блистаяся. 
LUK.9.30	И се, мужа два с ним глаголюща, яже беста моисей и илиа, 
LUK.9.31	явльшася во славе, глаголаста же исход его, егоже хотяше скончати во Иерусалиме. 
LUK.9.32	Петр же и сущии с ним бяху отягчени сном: убуждшеся же видеша славу его, и оба мужа стояща с ним. 
LUK.9.33	И бысть егда разлучистася от него, рече петр ко Иисусу: наставниче, добро есть нам зде быти: и сотворим сени три, едину тебе, и едину моисеови, и едину илии: не ведый, еже глаголаше. 
LUK.9.34	Се же ему глаголющу, бысть облак, и осени их: убояшася же, вшедше во облак. 
LUK.9.35	И глас бысть из облака, глаголя: сей есть Сын мой возлюбленный, того послушайте. 
LUK.9.36	И егда бысть глас, обретеся Иисус един. И тии умолчаша, и ни комуже возвестиша в тыя дни ничесоже от тех, яже видеша. 
LUK.9.37	Бысть же в прочий день, сшедшым им с горы, срете его народ мног. 
LUK.9.38	И се, муж из народа возопи, глаголя: учителю, молютися, призри на сына моего, яко единороден ми есть: 
LUK.9.39	и се дух емлет его, и внезапу вопиет, и пружается с пенами, и едва отходит от него, сокрушая его: 
LUK.9.40	и молихся учеником твоим, да ижденут его: и не возмогоша. 
LUK.9.41	Отвещав же Иисус рече: о, роде неверный и развращенный, доколе буду в вас и терплю вы? приведи (ми) сына твоего семо. 
LUK.9.42	Еще же грядущу ему, поверже его бес и стрясе. Запрети же Иисус духови нечистому, и изцели отрока, и вдаде его отцу его. 
LUK.9.43	Дивляхуся же вси о величии Божии. Всем же чудящымся о всех, яже творяше Иисус, рече ко учеником своим: 
LUK.9.44	вложите вы во ушы ваши словеса сия: Сын бо Человеческий имать предатися в руце человечесте. 
LUK.9.45	Они же не разумеша глаголгола сего, бе бо прикровен от них, да не ощутят его: и бояхуся вопросити его о глаголголе сем. 
LUK.9.46	Вниде же помышление в них, кто их вящший бы был. 
LUK.9.47	Иисус же ведый помышление сердец их, приемь отроча, постави е у себе 
LUK.9.48	и рече им: иже аще приимет сие отроча во имя мое, мене приемлет: и иже аще мене приемлет, приемлет пославшаго мя: иже бо менший есть в вас, сей есть велик. 
LUK.9.49	Отвещав же иоанн рече: наставниче, видехом некоего о имени твоем изгоняща бесы: и возбранихом ему, яко вслед не ходит с нами. 
LUK.9.50	И рече к нему Иисус: не браните: иже бо несть на вы, по вас есть. 
LUK.9.51	Бысть же егда скончавахуся дние восхождению его, и той утверди лице свое ити во Иерусалим: 
LUK.9.52	и посла вестники пред лицем своим: и изшедше внидоша в весь самарянску, яко да уготовят ему: 
LUK.9.53	и не прияша его, яко лице его бе грядущее во Иерусалим. 
LUK.9.54	Видевша же ученика его иаков и иоанн, реста: Господи, хощеши ли, речема, да огнь снидет с небесе и потребит их, якоже и илиа сотвори? 
LUK.9.55	Обращься же запрети има, и рече: не веста, коего духа еста вы: 
LUK.9.56	Сын бо Человеческий не прииде душ человеческих погубити, но спасти. И идоша во ину весь. 
LUK.9.57	Бысть же идущым им по пути, рече некий к нему: иду по тебе, аможе аще идеши, Господи. 
LUK.9.58	И рече ему Иисус: лиси язвины имут, и птицы небесныя гнезда: Сын же Человеческий не имать где главу подклонити. 
LUK.9.59	Рече же ко другому: ходи вслед мене. Он же рече: Господи, повели ми, да шед прежде погребу отца моего. 
LUK.9.60	Рече же ему Иисус: остави мертвыя погребсти своя мертвецы: ты же шед возвещай Царствие Божие. 
LUK.9.61	Рече же и другий: иду по тебе, Господи: прежде же повели ми отвещатися, иже суть в дому моем. 
LUK.9.62	Рече же к нему Иисус: никтоже возложь руку свою на рало и зря вспять, управлен есть в Царствии Божии.
LUK.10.1	По сих же яви Господь и инех седмьдесят, и посла их по двема пред лицем своим во всяк град и место, аможе хотяше сам ити: 
LUK.10.2	глаголаше же к ним: жатва убо многа, делателей же мало: молитеся убо Господину жатве, да изведет делатели на жатву свою. 
LUK.10.3	Идите: се аз посылаю вы яко агнцы посреде волков. 
LUK.10.4	Не носите влагалища, ни пиры, ни сапог: и ни когоже на пути целуйте. 
LUK.10.5	В оньже аще дом внидете, первее глаголите: мир дому сему: 
LUK.10.6	и аще убо будет ту сын мира, почиет на нем мир ваш: аще ли же ни, к вам возвратится: 
LUK.10.7	в том же дому пребывайте, ядуще и пиюще, яже суть у них: достоин бо есть делатель мзды своея. Не преходите из дому в дом. 
LUK.10.8	И в оньже аще град входите, и приемлют вы, ядите предлагаемая вам: 
LUK.10.9	и изцелите недужныя, иже суть в нем, и глаголите им: приближися на вы Царствие Божие. 
LUK.10.10	И в оньже аще град входите, и не приемлют вас, изшедше на распутия его, рцыте: 
LUK.10.11	и прах, прилепший нам от града вашего, оттрясаем вам. Обаче сие ведите, яко приближися на вы Царствие Божие: 
LUK.10.12	глаголю вам, яко содомляном в день той отраднее будет, неже граду тому. 
LUK.10.13	Горе тебе, хоразине, горе тебе, вифсаидо: яко аще в тире и сидоне быша силы были бывшыя в ваю, древле убо во вретищи и пепеле седяще покаялися быша: 
LUK.10.14	обаче тиру и сидону отраднее будет на суде, неже вама. 
LUK.10.15	И ты, капернауме, иже до небес вознесыйся, до ада низведешися. 
LUK.10.16	Слушаяй вас, мене слушает: и отметаяйся вас, мене отметается: отметаяйся же мене, отметается пославшаго мя. 
LUK.10.17	Возвратишася же седмьдесят с радостию, глаголюще: Господи, и беси повинуются нам о имени твоем. 
LUK.10.18	Рече же им: видех сатану яко молнию с небесе спадша. 
LUK.10.19	Се, даю вам власть наступати на змию и на скорпию и на всю силу вражию: и ничесоже вас вредит: 
LUK.10.20	обаче о сем не радуйтеся, яко дуси вам повинуются: радуйтеся же, яко имена ваша написана суть на небесех. 
LUK.10.21	В той час возрадовася Духом Иисус и рече: исповедаютися, Отче, Господи небесе и земли, яко утаил еси сия от премудрых и разумных, и открыл еси та младенцем: ей, Отче, яко тако бысть благоволение пред тобою. 
LUK.10.22	И обращься ко учеником, рече: вся мне предана быша от Отца моего: и никтоже весть, кто есть Сын, токмо Отец: и кто есть Отец, токмо Сын, и емуже аще хощет Сын открыти. 
LUK.10.23	И обращься ко учеником, един рече: блажени очи видящии, яже видите: 
LUK.10.24	глаголю бо вам, яко мнози пророцы и царие восхотеша видети, яже вы видите, и не видеша: и слышати, яже слышите, и не слышаша. 
LUK.10.25	И се, законник некий воста, искушая его и глаголя: учителю, что сотворив, живот вечный наследую? 
LUK.10.26	Он же рече к нему: в законе что писано есть? како чтеши? 
LUK.10.27	Он же отвещав рече: возлюбиши Господа Бога твоего от всего сердца твоего, и от всея души твоея, и всею крепостию твоею, и всем помышлением твоим: и ближняго своего яко сам себе. 
LUK.10.28	Рече же ему: право отвещал еси: сие сотвори, и жив будеши. 
LUK.10.29	Он же хотя оправдитися сам, рече ко Иисусу: и кто есть ближний мой? 
LUK.10.30	Отвещав же Иисус рече: человек некий схождаше от Иерусалима во иерихон, и в разбойники впаде, иже совлекше его, и язвы возложше отидоша, оставльше едва жива суща. 
LUK.10.31	По случаю же священник некий схождаше путем тем, и видев его, мимоиде. 
LUK.10.32	Такожде же и левит, быв на том месте, пришед и видев, мимоиде. 
LUK.10.33	Самарянин же некто грядый, прииде над него, и видев его, милосердова: 
LUK.10.34	и приступль обвяза струпы его, возливая масло и вино: всадив же его на свой скот, приведе его в гостинницу и прилежа ему: 
LUK.10.35	и наутрия изшед, иземь два сребреника, даде гостиннику и рече ему: прилежи ему: и еже аще прииждивеши, аз егда возвращуся, воздам ти. 
LUK.10.36	Кто убо от тех триех ближний мниттися быти впадшему в разбойники? 
LUK.10.37	Он же рече: сотворивый милость с ним. Рече же ему Иисус: иди, и ты твори такожде. 
LUK.10.38	Бысть же ходящым им, и сам вниде в весь некую: жена же некая именем марфа прият его в дом свой: 
LUK.10.39	и сестра ей бе нарицаемая мариа, яже и седши при ногу Иисусову, слышаше слово его. 
LUK.10.40	Марфа же молвяше о мнозе службе, ставши же рече: Господи, не брежеши ли, яко сестра моя едину мя остави служити? рцы убо ей, да ми поможет. 
LUK.10.41	Отвещав же Иисус рече ей: марфо, марфо, печешися и молвиши о мнозе, 
LUK.10.42	едино же есть на потребу. Мариа же благую часть избра, яже не отимется от нея.
LUK.11.1	И бысть внегда быти ему на месте некоем молящуся, (и) яко преста, рече некий от ученик его к нему: Господи, научи ны молитися, якоже и иоанн научи ученики своя. 
LUK.11.2	Рече же им: егда молитеся, глаголите: Отче наш, иже на небесех, да святится имя твое: да приидет Царствие твое: да будет воля твоя, яко на небеси, и на земли: 
LUK.11.3	хлеб наш насущный подавай нам на всяк день: 
LUK.11.4	и остави нам грехи нашя, ибо и сами оставляем всякому должнику нашему: и не введи нас во искушение, но избави нас от лукаваго. 
LUK.11.5	И рече к ним: кто от вас имать друга, и идет к нему в полунощи, и речет ему: друже, даждь ми взаим три хлебы: 
LUK.11.6	понеже друг прииде с пути ко мне, и не имам чесо предложити ему. 
LUK.11.7	И той извнутрь отвещав речет: не твори ми труды: уже двери затворены суть, и дети моя со мною на ложи суть: (и) не могу востав дати тебе. 
LUK.11.8	Глаголю же вам: аще и не даст ему востав, зане друг ему есть: но за безочьство его, востав даст ему, елика требует. 
LUK.11.9	И аз вам глаголю: просите, и дастся вам: ищите, и обрящете: толцыте, и отверзется вам: 
LUK.11.10	всяк бо просяй приемлет, и ищяй обретает, и толкущему отверзется. 
LUK.11.11	Котораго же вас отца воспросит сын хлеба, еда камень подаст ему? или рыбы, еда в рыбы место змию подаст ему? 
LUK.11.12	или аще попросит яица, еда подаст ему скорпию? 
LUK.11.13	Аще убо вы зли суще, умеете даяния блага даяти чадом вашым, кольми паче Отец, иже с небесе, даст Духа святаго просящым у него? 
LUK.11.14	И бе изгоня беса, и той бе нем: бысть же бесу изшедшу, проглагола немый: и дивишася народи. 
LUK.11.15	Нецыи же от них реша: о веельзевуле князи бесовстем изгонит бесы. 
LUK.11.16	Друзии же искушающе, знамения от него искаху с небесе. 
LUK.11.17	Он же ведый помышления их, рече им: всяко царство само в себе разделяяся, запустеет: и дом на дом, падает. 
LUK.11.18	Аще же и сатана сам в себе разделися, како станет царство его, якоже глаголете, о веельзевуле изгонящя мя бесы. 
LUK.11.19	Аще же аз о веельзевуле изгоню бесы, сынове ваши о ком изгонят? Сего ради тии будут вам судии. 
LUK.11.20	Аще ли же о персте Божии изгоню бесы, убо постиже на вас Царствие Божие. 
LUK.11.21	Егда крепкий вооружився хранит свой двор, во смирении суть имения его: 
LUK.11.22	егда же креплей его нашед победит его, все оружие его возмет, на неже уповаше, и корысть его раздает. 
LUK.11.23	Иже несть со мною, на мя есть: и иже не собирает со мною, расточает. 
LUK.11.24	Егда (же) нечистый дух изыдет от человека, преходит сквозе безводная места, ищя покоя: и не обретая, глаголет: возвращуся в дом мой, отнюдуже изыдох. 
LUK.11.25	И пришед обрящет и пометен и украшен: 
LUK.11.26	тогда идет и поймет седмь других духов горших себе, и вшедше живут ту: и бывают последняя человеку тому горша первых. 
LUK.11.27	Бысть же егда глаголаше сия, воздвигши некая жена глас от народа, рече ему: блажено чрево носившее тя, и сосца, яже еси ссал. 
LUK.11.28	Он же рече: темже убо блажени слышащии слово Божие и хранящии е. 
LUK.11.29	Народом же собирающымся начат глаголати: род сей лукав есть: знамения ищет, и знамение не дастся ему, токмо знамение ионы пророка: 
LUK.11.30	якоже бо бысть иона знамение ниневитом, тако будет и Сын Человеческий роду сему. 
LUK.11.31	Царица южская востанет на суд с мужи рода сего, и осудит их: яко прииде от конец земли слышати премудрость соломонову: и се множае соломона зде. 
LUK.11.32	Мужие ниневитстии востанут на суд с родом сим и осудят и: яко покаяшася проповедию иониною: и се, множае ионы зде. 
LUK.11.33	Никтоже (убо) светилника вжег, в скрове полагает, ни под спудом, но на свещнице, да входящии свет видят. 
LUK.11.34	Светилник телу есть око: егда убо око твое просто будет, все тело твое светло будет: егда же лукаво будет, и тело твое темно: 
LUK.11.35	блюди убо, еда свет, иже в тебе, тма есть. 
LUK.11.36	Аще бо тело твое все светло, не имый некия части темны, будет светло все, якоже егда светилник блистанием прсвещает тя. 
LUK.11.37	Егда же глаголаше, моляше его фарисей некий, да обедует у него: вшед же возлеже. 
LUK.11.38	Фарисей же видев дивися, яко не прежде крестися прежде обеда. 
LUK.11.39	Рече же Господь к нему: ныне вы, фарисее, внешняя сткляницы и блюда очищаете, внутреннее же ваше полно грабления есть и лукавства. 
LUK.11.40	Безумнии, не иже ли сотвори внешнее, и внутреннее сотворил есть? 
LUK.11.41	Обаче от сущих дадите милостыню: и се, вся чиста вам будут. 
LUK.11.42	Но горе вам фарисеом, яко одесятствуете от мятвы и пигана и всякаго зелия, и мимоходите суд и любовь Божию: сия подобаше сотворити, и онех не оставляти. 
LUK.11.43	Горе вам фарисеом, яко любите председания на сонмищих и целования на торжищих. 
LUK.11.44	Горе вам, книжницы и фарисее, лицемери, яко есте яко гроби неведоми, и человецы ходящии верху не ведят. 
LUK.11.45	Отвещав же некий от законник рече ему: Учителю, сия глаголя и нам досаждаеши. 
LUK.11.46	Он же рече: и вам законником горе, яко накладаете на человеки бремена не удобь носима, и сами единем перстом вашим не прикасаетеся бременем. 
LUK.11.47	Горе вам, яко зиждете гробы пророк, отцы же ваши избиша их: 
LUK.11.48	убо свидетелствуете и соблаговолите делом отец ваших: яко тии убо избиша их, вы же зиждете их гробы. 
LUK.11.49	Сего ради и премудрость Божия рече: послю в них пророки и апостолы, и от них убиют и изженут: 
LUK.11.50	да взыщется кровь всех пророк, проливаемая от сложения мира, от рода сего, 
LUK.11.51	от крове авеля даже до крове захарии, погибшаго между олтарем и храмом: ей, глаголю вам, взыщется от рода сего. 
LUK.11.52	Горе вам законником, яко взясте ключь разумения: сами не внидосте, и входящым возбранисте. 
LUK.11.53	глаголющу же ему сия к ним, начаша книжницы и фарисее бедне гневатися нань и престати его о мнозе, 
LUK.11.54	лающе его, ищуще уловити нечто от уст его, да нань возглаголют.
LUK.12.1	О нихже собравшымся тмам народа, яко попирати друг друга, начат глаголати учеником своим первее: внемлите себе от кваса фарисейска, еже есть лицемерие. 
LUK.12.2	Ничтоже бо покровено есть, еже не открыется, и тайно, еже не уразумеется: 
LUK.12.3	зане, елика во тме ресте, во свете услышатся: и еже ко уху глаголасте во храмех, проповестся на кровех. 
LUK.12.4	глаголю же вам другом своим: не убойтеся от убивающих тело и потом не могущих лишше что сотворити: 
LUK.12.5	сказую же вам, кого убойтеся: убойтеся имущаго власть по убиении воврещи в дебрь огненную: ей, глаголю вам, того убойтеся. 
LUK.12.6	Не пять ли птиц ценится пенязема двема? и ни едина от них несть забвена пред Богом. 
LUK.12.7	Но и власи главы вашея вси изочтени суть. Не убойтеся убо: мнозех птиц унши есте вы. 
LUK.12.8	глаголю же вам: всяк, иже аще исповесть мя пред человеки, и Сын Человеческий исповесть его пред ангелы Божиими: 
LUK.12.9	а отвергийся мене пред человеки отвержен будет пред ангелы Божиими. 
LUK.12.10	И всяк иже речет слово на Сына Человеческаго, оставится ему: а на святаго Духа хулившему не оставится. 
LUK.12.11	Егда же приведут вы на соборища и власти и владычества, не пецытеся, како или что отвещаете, или что речете: 
LUK.12.12	святый бо Дух научит вы в той час, яже подобает рещи. 
LUK.12.13	Рече же ему некий от народа: Учителю, рцы брату моему разделити со мною достояние. 
LUK.12.14	Он же рече ему: человече, кто мя постави судию или делителя над вами? 
LUK.12.15	Рече же к ним: блюдите и хранитеся от лихоимства: яко не от избытка кому живот его есть от имения его. 
LUK.12.16	Рече же притчу к ним, глаголя: человеку некоему богату угобзися нива: 
LUK.12.17	и мысляше в себе, глаголя: что сотворю, яко не имам где собрати плодов моих? 
LUK.12.18	И рече: се сотворю: разорю житницы моя, и болшыя созижду, и соберу ту вся жита моя и благая моя: 
LUK.12.19	и реку души моей: душе, имаши многа блага, лежаща на лета многа: почивай, яждь, пий, веселися. 
LUK.12.20	Рече же ему Бог: безумне, в сию нощь душу твою истяжут от тебе: а яже уготовал еси, кому будут? 
LUK.12.21	Тако собираяй себе, а не в Бога богатея. 
LUK.12.22	Рече же ко учеником своим: сего ради глаголю вам: не пецытеся душею вашею, что ясте: ни телом, во что облечетеся: 
LUK.12.23	душа болши есть пищи, и тело одежды. 
LUK.12.24	Смотрите вран, яко не сеют, ни жнут: имже несть сокровища, ни житницы, и Бог питает их: кольми паче вы есте лучши птиц? 
LUK.12.25	Кто же от вас пекийся может приложити возрасту своему лакоть един? 
LUK.12.26	Аще убо ни мала чесо можете, что о прочих печетеся? 
LUK.12.27	Смотрите крины, како растут: не труждаются, ни прядут: глаголю же вам, яко ни соломон во всей славе своей облечеся, яко един от сих. 
LUK.12.28	Аще же траву, на селе днесь сущу и утре в пещь вмещему, Бог тако одевает: кольми паче вас, маловери? 
LUK.12.29	И вы не ищите, что ясте, или что пиете: и не возноситеся: 
LUK.12.30	всех бо сих языцы мира сего ищут: ваш же Отец весть, яко требуете сих: 
LUK.12.31	обаче ищите Царствия Божия, и сия вся приложатся вам. 
LUK.12.32	Не бойся, малое стадо: яко благоизволи Отец ваш дати вам Царство. 
LUK.12.33	Продадите имения ваша и дадите милостыню. Сотворите себе влагалища неветшающа, сокровище неоскудеемо на небесех, идеже тать не приближается, ни моль растлевает. 
LUK.12.34	Идеже бо сокровище ваше, ту и сердце ваше будет. 
LUK.12.35	Да будут чресла ваша препоясана, и светилницы горящии: 
LUK.12.36	и вы подобни человеком чающым господа своего, когда возвратится от брака, да пришедшу и толкнувшу, абие отверзут ему. 
LUK.12.37	Блажени раби тии, ихже пришед господь обрящет бдящих: аминь глаголю вам, яко препояшется и посадит их, и минув послужит им. 
LUK.12.38	И аще приидет во вторую стражу, и в третию стражу приидет, и обрящет (их) тако, блажени суть раби тии. 
LUK.12.39	Се же ведите, яко аще бы ведал господин храмины, в кий час тать приидет, бдел убо бы, и не бы дал подкопати дому своего: 
LUK.12.40	и вы убо будите готови: яко, в оньже час не мните, Сын Человеческий приидет. 
LUK.12.41	Рече же ему петр: Господи, к нам ли притчу сию глаголеши, или ко всем? 
LUK.12.42	Рече же Господь: кто убо есть верный строитель и мудрый, егоже поставит господь над челядию своею, даяти во время житомерие? 
LUK.12.43	Блажен раб той, егоже пришед господь его обрящет творяща тако: 
LUK.12.44	воистинну глаголю вам, яко над всем имением своим поставит его. 
LUK.12.45	Аще же речет раб той в сердцы своем: коснит господин мой приити: и начнет бити рабы и рабыни, ясти же и пити и упиватися: 
LUK.12.46	приидет господин раба того в день, в оньже не чает, и в час, в оньже не весть: и растешет его, и часть его с неверными положит. 
LUK.12.47	Той же раб ведевый волю господина своего, и не уготовав, ни сотворив по воли его, биен будет много: 
LUK.12.48	неведевый же, сотворив же достойная ранам, биен будет мало. Всякому же, емуже дано будет много, много взыщется от него: и емуже предаша множайше, множайше просят от него. 
LUK.12.49	Огня приидох воврещи на землю, и что хощу, аще уже возгореся? 
LUK.12.50	Крещением же имам креститися, и како удержуся, дондеже скончаются? 
LUK.12.51	Мните ли, яко мир приидох дати на землю? ни, глаголю вам, но разделение: 
LUK.12.52	будут бо отселе пять во единем дому разделени, трие на два, и два на три: 
LUK.12.53	разделится отец на сына, и сын на отца: мати на дщерь, и дщи на матерь: свекры на невесту свою, и невеста на свекровь свою. 
LUK.12.54	глаголаше же и народом: егда узрите облак восходящь от запада, абие глаголете: туча грядет: и бывает тако: 
LUK.12.55	и егда юг веющь, глаголете: зной будет: и бывает. 
LUK.12.56	Лицемери, лице небу и земли весте искушати: времене же сего како не искушаете? 
LUK.12.57	Что же и о себе не судите праведное? 
LUK.12.58	Егда бо грядеши с соперником твоим ко князю, на пути даждь делание избыти от него: да не како привлечет тебе к судии, и судия тя предаст слузе, и слуга всадит тя в темницу: 
LUK.12.59	глаголю тебе: не изыдеши оттуду, дондеже и последнюю медницу воздаси.
LUK.13.1	Приидоша же нецыи в то время, поведающе ему о галилеех, ихже кровь пилат смеси с жертвами их. 
LUK.13.2	И отвещав Иисус рече им: мните ли, яко галилеане сии грешнейши паче всех галилеан бяху, яко тако пострадаша? 
LUK.13.3	Ни, глаголю вам: но аще не покаетеся, вси такожде погибнете. 
LUK.13.4	Или они осмьнадесяте, на нихже паде столп силоамский и поби их, мните ли, яко тии должнейши бяху паче всех живущих во Иерусалиме? 
LUK.13.5	Ни, глаголю вам: но аще не покаетеся, вси такожде погибнете. 
LUK.13.6	глаголаше же сию притчу: смоковницу имяше некий в винограде своем всаждену: и прииде ищя плода на ней, и не обрете: 
LUK.13.7	рече же к винареви: се, третие лето, отнелиже прихожду ищя плода на смоковнице сей, и не обретаю: посецы ю (убо), вскую и землю упражняет? 
LUK.13.8	Он же отвещав рече ему: господи, остави ю и се лето, дондеже окопаю окрест ея и осыплю гноем: 
LUK.13.9	и аще убо сотворит плод: аще ли же ни, во грядущее посечеши ю. 
LUK.13.10	Бяше же учя на единем от сонмищ в субботу: 
LUK.13.11	и се, жена бе имущи дух недужен лет осмьнадесять, и бе сляка и не могущи восклонитися отнюд. 
LUK.13.12	Видев же ю Иисус, пригласи и рече ей: жено, отпущена еси от недуга твоего. 
LUK.13.13	И возложи на ню руце: и абие простреся и славляше Бога. 
LUK.13.14	Отвещав же старейшина собору, негодуя, зане в субботу изцели (ю) Иисус, глаголаше народу: шесть дний есть, в няже достоит делати: в тыя убо приходяще целитеся, а не в день субботный. 
LUK.13.15	Отвеща (же) убо ему Господь и рече: лицемере, кождо вас в субботу не отрешает ли своего вола или осла от яслий, и вед напаяет? 
LUK.13.16	сию же дщерь авраамлю сущу, юже связа сатана, се, осмоенадесяте лето, не достояше ли разрешитися ей от юзы сея в день субботный? 
LUK.13.17	И сия ему глаголющу, стыдяхуся вси противляющиися ему: и вси людие радовахуся о всех славных бывающих от него. 
LUK.13.18	Глаголаше же: кому подобно есть Царствие Божие? и кому уподоблю е? 
LUK.13.19	подобно есть зерну горушну, еже приемь человек вверже в вертоград свой: и возрасте, и бысть древо велие, и птицы небесныя вселишася в ветвие его. 
LUK.13.20	Паки рече: кому уподоблю Царствие Божие? 
LUK.13.21	подобно есть квасу, егоже приемши жена, скры в сатех триех муки, дондеже вскисе все. 
LUK.13.22	И прохождаше сквозе грады и веси, учя и шествие творя во Иерусалим. 
LUK.13.23	Рече же некий ему: Господи, аще мало есть спасающихся? Он же рече к ним: 
LUK.13.24	подвизайтеся внити сквозе тесная врата: яко мнози, глаголю вам, взыщут внити, и не возмогут. 
LUK.13.25	Отнележе востанет дому владыка и затворит двери, и начнете вне стояти и ударяти в двери, глаголюще: Господи, Господи, отверзи нам. И отвещав речет вам: не вем вас, откуду есте. 
LUK.13.26	Тогда начнете глаголати: ядохом пред тобою и пихом, и на распутиих наших учил еси. 
LUK.13.27	И речет: глаголю вам, не вем вас, откуду есте: отступите от мене, вси делателие неправды. 
LUK.13.28	Ту будет плачь и скрежет зубом, егда узрите авраама и исаака и иакова и вся пророки во Царствии Божии, вас же изгонимых вон. 
LUK.13.29	И приидут от восток и запад и севера и юга, и возлягут в Царствии Божии. 
LUK.13.30	И се, суть последнии, иже будут перви, и суть первии, иже будут последни. 
LUK.13.31	В той день приступиша нецыи от фарисей, глаголюще ему: изыди и иди отсюду, яко ирод хощет тя убити. 
LUK.13.32	И рече им: шедше рцыте лису тому: се, изгоню бесы и изцеления творю днесь и утре, и в третий скончаюся: 
LUK.13.33	обаче подобает ми днесь и утре и в ближний ити: яко невозможно есть пророку погибнути кроме Иерусалима. 
LUK.13.34	Иерусалиме, Иерусалиме, избивый пророки и камением побивая посланныя к тебе, колькраты восхотех собрати чада твоя, якоже кокош гнездо свое под криле, и не восхотесте? 
LUK.13.35	Се оставляется вам дом ваш пуст. глаголю же вам, яко не имате мене видети, дондеже приидет, егда речете: благословен грядый во имя Господне.
LUK.14.1	И бысть егда внити ему в дом некоего князя фарисейска в субботу хлеб ясти, и тии бяху назирающе его: 
LUK.14.2	и се, человек некий, имый водный труд, бе пред ним. 
LUK.14.3	И отвещав Иисус рече к законником и фарисеом, глаголя: аще достоит в субботу целити? 
LUK.14.4	Они же умолчаша. И приемь изцели его, и отпусти. 
LUK.14.5	И отвещав к ним рече: котораго от вас осел или вол в студенец впадет, и не абие ли исторгнет его в день субботный? 
LUK.14.6	И не возмогоша отвещати ему к сим. 
LUK.14.7	глаголаше же к званным притчу, обдержя, како председания избираху, глаголя к ним: 
LUK.14.8	егда зван будеши ким на брак, не сяди на преднем месте: еда кто честнее тебе будет званных, 
LUK.14.9	и пришед иже тебе звавый и онаго, речет ти: даждь сему место: и тогда начнеши со студом последнее место держати. 
LUK.14.10	Но егда зван будеши, шед сяди на последнем месте, да егда приидет звавый тя, речет ти: друже, посяди выше: тогда будет ти слава пред званными с тобою: 
LUK.14.11	яко всяк возносяйся смирится, и смиряяйся вознесется. 
LUK.14.12	глаголаше же и ко звавшему его: егда сотвориши обед или вечерю, не зови другов твоих, ни братии твоея, ни сродник твоих, ни сосед богатых: еда когда и тии тя такожде воззовут, и будет ти воздаяние. 
LUK.14.13	Но егда твориши пир, зови нищыя, маломощныя, хромыя, слепыя: 
LUK.14.14	и блажен будеши, яко не имут ти что воздати: воздаст же ти ся в воскрешение праведных. 
LUK.14.15	Слышав же некий от возлежащих с ним сия, рече ему: блажен, иже снесть обед в Царствии Божии. 
LUK.14.16	Он же рече ему: человек некий сотвори вечерю велию и зва многи: 
LUK.14.17	и посла раба своего в год вечери рещи званным: грядите, яко уже готова суть вся. 
LUK.14.18	И начаша вкупе отрицатися вси. Первый рече ему: село купих и имам нужду изыти и видети е: молютися, имей мя отречена. 
LUK.14.19	И другий рече: супруг волов купих пять и гряду искусити их: молю тя, имей мя отречена. 
LUK.14.20	И другий рече: жену поях и сего ради не могу приити. 
LUK.14.21	И пришед раб той поведа господину своему сия. Тогда разгневався дому владыка, рече рабу своему: изыди скоро на распутия и стогны града, и нищыя и бедныя и слепыя и хромыя введи семо. 
LUK.14.22	И рече раб: господи, бысть якоже повелел еси, и еще место есть. 
LUK.14.23	И рече господин к рабу: изыди на пути и халуги, и убеди внити, да наполнится дом мой: 
LUK.14.24	глаголю бо вам, яко ни един мужей тех званных вкусит моея вечери: мнози бо суть звани, мало же избранных. 
LUK.14.25	Идяху же с ним народи мнози: и обращься рече к ним: 
LUK.14.26	аще кто грядет ко мне, и не возненавидит отца своего и матерь, и жену и чад, и братию и сестр, еще же и душу свою, не может мой быти ученик: 
LUK.14.27	и иже не носит креста своего и вслед мене грядет, не может мой быти ученик. 
LUK.14.28	Кто бо от вас, хотяй столп создати, не прежде ли сед разчтет имение, аще имать, еже есть на совершение? 
LUK.14.29	да не, когда положит основание и не возможет совершити, вси видящии начнут ругатися ему, 
LUK.14.30	глаголюще, яко сей человек начат здати и не може совершити? 
LUK.14.31	Или кий царь идый ко иному царю снитися с ним на брань, не сед ли прежде совещавает, аще силен есть срести с десятию тысящ грядущаго со двемадесятма тысящама нань? 
LUK.14.32	аще ли же ни, еще далече ему сущу, моление послав молится о смирении. 
LUK.14.33	Тако убо всяк от вас, иже не отречется всего своего имения, не может быти мой ученик. 
LUK.14.34	Добро есть соль: аще же соль обуяет, чим осолится? 
LUK.14.35	ни в землю, ни в гной потребна есть: вон изсыплют ю. Имеяй ушы слышати, да слышит.
LUK.15.1	Бяху же приближающеся к нему вси мытарие и грешницы, послушати его. 
LUK.15.2	И роптаху фарисее и книжницы, глаголюще, яко сей грешники приемлет и с ними яст. 
LUK.15.3	Рече же к ним притчу сию, глаголя: 
LUK.15.4	кий человек от вас имый сто овец, и погубль едину от них, не оставит ли девятидесяти и девяти в пустыни и идет вслед погибшия, дондеже обрящет ю? 
LUK.15.5	и обрет возлагает на раме свои радуяся: 
LUK.15.6	и пришед в дом, созывает други и соседы, глаголя им: радуйтеся со мною, яко обретох овцу мою погибшую. 
LUK.15.7	глаголю вам, яко тако радость будет на небеси о единем грешнице кающемся, нежели о девятидесятих и девяти праведник, иже не требуют покаяния. 
LUK.15.8	Или кая жена имущи десять драхм, аще погубит драхму едину, не вжигает ли светилника, и пометет храмину, и ищет прилежно, дондеже обрящет? 
LUK.15.9	и обретши созывает другини и соседы, глаголющи: радуйтеся со мною, яко обретох драхму погибшую. 
LUK.15.10	Тако, глаголю вам, радость бывает пред ангелы Божиими о единем грешнице кающемся. 
LUK.15.11	Рече же: человек некий име два сына: 
LUK.15.12	и рече юнейший ею отцу: отче, даждь ми достойную часть имения. И раздели има имение. 
LUK.15.13	И не по мнозех днех собрав все мний сын, отиде на страну далече, и ту расточи имение свое, живый блудно. 
LUK.15.14	Изжившу же ему все, бысть глад крепок на стране той, и той начат лишатися: 
LUK.15.15	и шед прилепися единому от житель тоя страны: и посла его на села своя пасти свиния: 
LUK.15.16	и желаше насытити чрево свое от рожец, яже ядяху свиния: и никтоже даяше ему. 
LUK.15.17	В себе же пришед, рече: колико наемником отца моего избывают хлебы, аз же гладом гиблю? 
LUK.15.18	востав иду ко отцу моему, и реку ему: отче, согреших на небо и пред тобою, 
LUK.15.19	и уже несмь достоин нарещися сын твой: сотвори мя яко единаго от наемник твоих. 
LUK.15.20	И востав иде ко отцу своему. Еще же ему далече сущу, узре его отец его, и мил ему бысть, и тек нападе на выю его, и облобыза его. 
LUK.15.21	Рече же ему сын: отче, согреших на небо и пред тобою, и уже несмь достоин нарещися сын твой. 
LUK.15.22	Рече же отец к рабом своим: изнесите одежду первую и облецыте его, и дадите перстень на руку его и сапоги на нозе: 
LUK.15.23	и приведше телец упитанный заколите, и ядше веселимся: 
LUK.15.24	яко сын мой сей мертв бе, и оживе: и изгибл бе, и обретеся. И начаша веселитися. 
LUK.15.25	Бе же сын его старей на селе: и яко грядый приближися к дому, слыша пение и лики: 
LUK.15.26	и призвав единаго от отрок, вопрошаше: что (убо) сия суть? 
LUK.15.27	Он же рече ему, яко брат твой прииде: и закла отец твой телца упитанна, яко здрава его прият. 
LUK.15.28	Разгневася же, и не хотяше внити. Отец же его изшед моляше его. 
LUK.15.29	Он же отвещав рече отцу: се, толико лет работаю тебе и николиже заповеди твоя преступих, и мне николиже дал еси козляте, да со други своими возвеселился бых: 
LUK.15.30	егда же сын твой сей, изядый твое имение с любодейцами, прииде, заклал еси ему телца питомаго. 
LUK.15.31	Он же рече ему: чадо, ты всегда со мною еси, и вся моя твоя суть: 
LUK.15.32	возвеселитижеся и возрадовати подобаше, яко брат твой сей мертв бе, и оживе: и изгибл бе, и обретеся.
LUK.16.1	глаголаше же ко учеником своим: человек некий бе богат, иже имяше приставника: и той оклеветан бысть к нему, яко расточает имения его: 
LUK.16.2	и пригласив его рече ему: что се слышу о тебе? воздаждь ответ о приставлении домовнем: не возможеши бо ктому дому строити. 
LUK.16.3	Рече же в себе приставник дому: что сотворю, яко господь мой отемлет строение дому от мене? копати не могу, просити стыжуся: 
LUK.16.4	разумех, что сотворю, да егда отставлен буду от строения дому, приимут мя в домы своя. 
LUK.16.5	И призвав единаго когождо от должник господина своего, глаголаше первому: колицем должен еси господину моему? 
LUK.16.6	Он же рече: сто мер масла. И рече ему: приими писание твое, и сед скоро напиши пятьдесят. 
LUK.16.7	Потом же рече другому: ты же колицем должен еси? Он же рече: сто мер пшеницы. И глагола ему: приими писание твое, и напиши осмьдесят. 
LUK.16.8	И похвали господь дому строителя неправеднаго, яко мудре сотвори: яко сынове века сего мудрейши паче сынов света в роде своем суть. 
LUK.16.9	И аз вам глаголю: сотворите себе други от мамоны неправды, да, егда оскудеете, приимут вы в вечныя кровы. 
LUK.16.10	Верный в мале, и во мнозе верен есть: и неправедный в мале, и во мнозе неправеден есть. 
LUK.16.11	Аще убо в неправеднем имении верни не бысте, во истиннем кто вам веру имет? 
LUK.16.12	И аще в чужем верни не бысте, ваше кто вам даст? 
LUK.16.13	Ни кий же раб может двема господинома работати: ибо или единаго возненавидит, а другаго возлюбит: или единаго держится, о друзем же нерадети начнет: не можете Богу работати и мамоне. 
LUK.16.14	Слышаху же сия вся и фарисее, сребролюбцы суще, ругахуся ему. 
LUK.16.15	И рече им: вы есте оправдающе себе пред человеки, Бог же весть сердца ваша: яко, еже есть в человецех высоко, мерзость есть пред Богом. 
LUK.16.16	Закон и пророцы до иоанна: оттоле Царствие Божие благовествуется, и всяк в не нудится. 
LUK.16.17	Удобее же есть небу и земли прейти, неже от закона единей черте погибнути. 
LUK.16.18	Всяк пущаяй жену свою и приводя ину прелюбы деет: и женяйся пущеною от мужа прелюбы творит. 
LUK.16.19	Человек же некий бе богат, и облачашеся в порфиру и виссон, веселяся на вся дни светло. 
LUK.16.20	Нищь же бе некто, именем лазарь, иже лежаше пред враты его гноен 
LUK.16.21	и желаше насытитися от крупиц падающих от трапезы богатаго: но и пси приходяще облизаху гной его. 
LUK.16.22	Бысть же умрети нищему и несену быти ангелы на лоно авраамле: умре же и богатый, и погребоша его: 
LUK.16.23	и во аде возвед очи свои, сый в муках, узре авраама издалеча, и лазаря на лоне его: 
LUK.16.24	и той возглашь рече: отче аврааме, помилуй мя и посли лазаря, да омочит конец перста своего в воде и устудит язык мой, яко стражду во пламени сем. 
LUK.16.25	Рече же авраам: чадо, помяни, яко восприял еси благая твоя в животе твоем, и лазарь такожде злая: ныне же зде утешается, ты же страждеши: 
LUK.16.26	и над всеми сими между нами и вами пропасть велика утвердися, яко да хотящии прейти отсюду к вам не возмогут, ни иже оттуду, к нам преходят. 
LUK.16.27	Рече же: молю тя убо, отче, да послеши его в дом отца моего: 
LUK.16.28	имам бо пять братий: яко да засвидетелствует им, да не и тии приидут на место сие мучения. 
LUK.16.29	Глагола ему авраам: имут моисеа и пророки: да послушают их. 
LUK.16.30	Он же рече: ни, отче аврааме: но аще кто от мертвых идет к ним, покаются. 
LUK.16.31	Рече же ему: аще моисеа и пророков не послушают, и аще кто от мертвых воскреснет, не имут веры.
LUK.17.1	Рече же ко учеником своим: не возможно есть не приити соблазном, горе же, егоже ради приходят: 
LUK.17.2	унее ему было бы, аще жернов оселский облежал бы о выи его, и ввержен в море, неже да соблазнит от малых сих единаго. 
LUK.17.3	Внемлите себе. Аще согрешит к тебе брат твой, запрети ему: и аще покается, остави ему: 
LUK.17.4	и аще седмищи на день согрешит к тебе и седмищи на день обратится, глаголя: каюся: остави ему. 
LUK.17.5	И рекоша апостоли Господеви: приложи нам веру. 
LUK.17.6	Рече же Господь: аще бысте имели веру яко зерно горушно, глаголали бысте убо ягодичине сей: восторгнися и всадися в море: и послушала бы вас. 
LUK.17.7	Который же от вас раба имея орюща или пасуща, иже пришедшу ему с села речет: абие минув возлязи? 
LUK.17.8	Но не речет ли ему: уготовай, что вечеряю, и препоясався служи ми, дондеже ям и пию: и потом яси и пиеши ты? 
LUK.17.9	Еда имать хвалу рабу тому, яко сотвори повеленная? не мню. 
LUK.17.10	Тако и вы, егда сотворите вся повеленная вам, глаголите, яко раби неключими есмы: яко, еже должни бехом сотворити, сотворихом. 
LUK.17.11	И бысть идущу ему во Иерусалим, и той прохождаше между самариею и галилеею. 
LUK.17.12	Входящу же ему в некую весь, сретоша его десять прокаженных мужей, иже сташа издалеча: 
LUK.17.13	и тии вознесоша глас, глаголюще: Иисусе наставниче, помилуй ны. 
LUK.17.14	И видев рече им: шедше покажитеся священником. И бысть идущым им, очистишася. 
LUK.17.15	Един же от них, видев, яко изцеле, возвратися, со гласом велиим славя Бога, 
LUK.17.16	и паде ниц при ногу его, хвалу ему воздая: и той бе самарянин. 
LUK.17.17	Отвещав же Иисус рече: не десять ли очистишася? да девять где? 
LUK.17.18	како не обретошася возвращшеся дати славу Богу, токмо иноплеменник сей? 
LUK.17.19	И рече ему: востав иди: вера твоя спасе тя. 
LUK.17.20	Вопрошен же быв от фарисей, когда приидет Царствие Божие, отвещав им рече: не приидет Царствие Божие с соблюдением: 
LUK.17.21	ниже рекут: се зде, или: онде. Се бо, Царствие Божие внутрь вас есть. 
LUK.17.22	Рече же ко учеником (своим): приидут дние, егда вожделеете единаго дне Сына Человеческаго видети, и не узрите: 
LUK.17.23	и рекут вам: се зде, или: се, онде: не изыдите, ни пожените: 
LUK.17.24	яко бо молния блистающися от поднебесныя на поднебесней светится: тако будет Сын Человеческий в день свой. 
LUK.17.25	Прежде же подобает ему много пострадати и искушену быти от рода сего. 
LUK.17.26	И якоже бысть во дни ноевы, тако будет и во дни Сына Человеческа: 
LUK.17.27	ядяху, пияху, женяхуся, посягаху, до негоже дне вниде ное в ковчег: и прииде потоп и погуби вся. 
LUK.17.28	Такожде и якоже бысть во дни лотовы: ядяху, пияху, куповаху, продаяху, саждаху, здаху: 
LUK.17.29	в оньже день изыде лот от содомлян, одожди камык горящь и огнь с небесе и погуби вся: 
LUK.17.30	по тому же будет и в день, в оньже Сын Человеческий явится. 
LUK.17.31	В той день, иже будет на крове, и сосуди его в дому, да не слазит взяти их: и иже на селе, такожде да не возвратится вспять: 
LUK.17.32	поминайте жену лотову. 
LUK.17.33	Иже аще взыщет душу свою спасти, погубит ю: и иже аще погубит ю, живит ю. 
LUK.17.34	глаголю вам: в ту нощь будета два на одре единем: един поемлется, а другий оставляется: 
LUK.17.35	будете две вкупе мелюще: едина поемлется, а другая оставляется. 
LUK.17.36	Два будета на селе: един поемлется, а другий оставляется. 
LUK.17.37	И отвещавше глаголаша ему: где, Господи? Он же рече им: идеже тело, тамо соберутся и орли.
LUK.18.1	глаголаше же и притчу к ним, како подобает всегда молитися и не стужати (си), 
LUK.18.2	глаголя: судия бе некий в некоем граде, Бога не бояся и человек не срамляяся. 
LUK.18.3	Вдова же некая бе во граде том: и прихождаше к нему, глаголющи: отмсти мене от соперника моего. 
LUK.18.4	И не хотяше на долзе времени. Последи же рече в себе: аще и Бога не боюся, и человек не срамляюся: 
LUK.18.5	но зане творит ми труды вдовица сия, отмщу ея: да не до конца приходящи застоит мене. 
LUK.18.6	Рече же Господь: слышите, что судия неправды глаголет? 
LUK.18.7	Бог же не имать ли сотворити отмщение избранных своих, вопиющих к нему день и нощь, и долготерпя о них? 
LUK.18.8	глаголю вам, яко сотворит отмщение их вскоре: обаче Сын Человеческий пришед убо обрящет ли (си) веру на земли? 
LUK.18.9	Рече же и ко другим уповающым собою, яко суть праведницы, и уничижающым прочих, притчу сию: 
LUK.18.10	человека два внидоста в церковь помолитися: един фарисей, а другий мытарь. 
LUK.18.11	Фарисей же став, сице в себе моляшеся: Боже, хвалу тебе воздаю, яко несмь якоже прочии человецы, хищницы, неправедницы, прелюбодее, или якоже сей мытарь: 
LUK.18.12	пощуся двакраты в субботу, десятину даю всего елико притяжу. 
LUK.18.13	Мытарь же издалеча стоя, не хотяше ни очию возвести на небо: но бияше перси своя, глаголя: Боже, милостив буди мне грешнику. 
LUK.18.14	глаголю вам, яко сниде сей оправдан в дом свой паче онаго: яко всяк возносяйся смирится, смиряяй же себе вознесется. 
LUK.18.15	Приношаху же к нему и младенцы, да их коснется: видевше же ученицы запретиша им. 
LUK.18.16	Иисус же призвав их, глагола: оставите детей приходити ко мне и не браните им: таковых бо есть Царствие Божие: 
LUK.18.17	аминь бо глаголю вам: иже аще не приимет Царствия Божия яко отроча, не имать внити в не. 
LUK.18.18	И вопроси его некий князь, глаголя: Учителю благий, что сотворив, живот вечный наследствую? 
LUK.18.19	Рече же ему Иисус: что мя глаголеши блага? никтоже благ, токмо един Бог: 
LUK.18.20	заповеди веси: не прелюбы твори, не убий, не укради, не лжесвидетелствуй, чти отца твоего и матерь твою. 
LUK.18.21	Он же рече: вся сия сохраних от юности моея. 
LUK.18.22	Слышав же сия Иисус рече ему: еще единаго не докончал еси: вся, елика имаши, продаждь и раздай нищым: и имети имаши сокровище на небеси: и гряди вслед мене. 
LUK.18.23	Он же слышав сие, прискорбен бысть: бе бо богат зело. 
LUK.18.24	Видев же его Иисус прискорбна бывша, рече: како не удобь имущии богатство в Царствие Божие внидут: 
LUK.18.25	удобее бо есть вельбуду сквозе иглине ушы проити, неже богату в Царствие Божие внити. 
LUK.18.26	Реша же слышавшии: то кто может спасен быти? 
LUK.18.27	Он же рече: невозможная у человек возможна суть у Бога. 
LUK.18.28	Рече же петр: се, мы оставихом вся и по тебе идохом. 
LUK.18.29	Он же рече им: аминь глаголю вам, яко никтоже есть, иже оставит дом, или родители, или братию, или сестры, или жену, или чада, Царствия ради Божия, 
LUK.18.30	иже не приимет множицею во время сие, и в век грядущий живот вечный. 
LUK.18.31	Поемь же обанадесяте ученики своя, рече к ним: се, восходим во Иерусалим, и скончаются вся писанная пророки о Сыне Человечесте: 
LUK.18.32	предадят бо его языком и поругаются ему, и укорят его и оплюют его, 
LUK.18.33	и бивше убиют его: и в третий день воскреснет. 
LUK.18.34	И тии ничесоже от сих разумеша: и бе глаголгол сей сокровен от них, и не разумеваху глаголголемых. 
LUK.18.35	Бысть же егда приближишася во иерихон, слепец некий седяше при пути прося: 
LUK.18.36	слышав же народ мимоходящь, вопрошаше: что убо есть се? 
LUK.18.37	Поведаша же ему, яко Иисус назарянин мимоходит. 
LUK.18.38	И возопи, глаголя: Иисусе Сыне давидов, помилуй мя. 
LUK.18.39	И предидущии прещаху ему, да умолчит: он же паче множае вопияше: Сыне давидов, помилуй мя. 
LUK.18.40	Став же Иисус повеле привести его к себе. Приближшуся же ему к нему, вопроси его, 
LUK.18.41	глаголя: что хощеши, да ти сотворю? Он же рече: Господи, да прозрю. 
LUK.18.42	Иисус же рече ему: прозри: вера твоя спасе тя. 
LUK.18.43	И абие прозре, и вслед его идяше, славя Бога. И вси людие видевше воздаша хвалу Богови.
LUK.19.1	И вшед прохождаше иерихон. 
LUK.19.2	И се, муж нарицаемый закхей, и сей бе старей мытарем, и той бе богат: 
LUK.19.3	и искаше видети Иисуса, кто есть, и не можаше от народа, яко возрастом мал бе: 
LUK.19.4	и предитек, возлезе на ягодичину, да видит, яко хотяше мимо ея проити. 
LUK.19.5	И яко прииде на место, воззрев Иисус виде его и рече к нему: закхее, потщався слези: днесь бо в дому твоем подобает ми быти. 
LUK.19.6	И потщався слезе и прият его радуяся. 
LUK.19.7	И видевше вси роптаху, глаголюще, яко ко грешну мужу вниде витати. 
LUK.19.8	Став же закхей рече ко Господу: се, пол имения моего, Господи, дам нищым: и аще кого чим обидех, возвращу четверицею. 
LUK.19.9	Рече же к нему Иисус, яко днесь спасение дому сему бысть, зане и сей сын авраамль есть: 
LUK.19.10	прииде бо Сын Человечь взыскати и спасти погибшаго. 
LUK.19.11	Слышащым же им сия, приложь рече притчу, зане близ ему быти Иерусалима, и мняху, яко абие Царство Божие хощет явитися. 
LUK.19.12	Рече убо: человек некий добра рода иде на страну далече прияти себе царство и возвратитися: 
LUK.19.13	призвав же десять раб своих, даде им десять мнас и рече к ним: куплю дейте, дондеже прииду. 
LUK.19.14	И граждане его ненавидяху его и послаша послы вслед его, глаголюще: не хощем сему, да царствует над нами. 
LUK.19.15	И бысть егда возвратися приим царство, рече пригласити рабы тыя, имже даде сребро, да увесть, какову куплю суть сотворили. 
LUK.19.16	Прииде же первый, глаголя: господи, мнас твоя придела десять мнас. 
LUK.19.17	И рече ему: благо, рабе добрый: яко о мале верен был еси, буди область имея над десятию градов. 
LUK.19.18	И прииде вторый, глаголя: господи, мнас твоя сотвори пять мнас. 
LUK.19.19	Рече же и тому: и ты буди над пятию градов. 
LUK.19.20	И другий прииде, глаголя: господи, се, мнас твоя, юже имех положену во убрусе: 
LUK.19.21	бояхся бо тебе, яко человек яр еси, вземлеши, егоже не положил еси, и жнеши, егоже не сеял еси. 
LUK.19.22	Глагола же ему: от уст твоих сужду ти, лукавый рабе: ведел еси, яко аз человек яр есмь, вземлю, егоже не положих, и жну, егоже не сеях: 
LUK.19.23	и почто не вдал еси моего сребра купцем, и аз пришед с лихвою истязал бых е? 
LUK.19.24	И предстоящым рече: возмите от него мнас и дадите имущему десять мнас. 
LUK.19.25	И реша ему: господи, имать десять мнас. 
LUK.19.26	Глаголю бо вам, яко всякому имущему дастся: а от неимущаго, и еже имать, отимется от него: 
LUK.19.27	обаче враги моя оны, иже не восхотеша мене, да царь бых был над ними, приведите семо и изсецыте предо мною. 
LUK.19.28	И сия рек, идяше преди, восходя во Иерусалим. 
LUK.19.29	И бысть яко приближися в вифсфагию и вифанию, к горе нарицаемей елеон, посла два ученик своих, 
LUK.19.30	глаголя: идита в прямную весь: (и) в нюже входяща обрящета жребя привязано, на неже никтоже николиже от человек вседе: отрешша е приведита: 
LUK.19.31	и аще кто вы вопрошает: почто отрешаета? сице рцыта ему, яко Господь его требует. 
LUK.19.32	Шедша же посланная обретоста, якоже рече има. 
LUK.19.33	Отрешающема же има жребя, рекоша господие его к нима: что отрешаета жребя? 
LUK.19.34	Она же рекоста, яко Господь его требует. 
LUK.19.35	И приведоста е ко Иисусови: и возвергше ризы своя на жребя, всадиша Иисуса. 
LUK.19.36	Идущу же ему, постилаху ризы своя по пути. 
LUK.19.37	Приближающужеся ему уже (абие) к низхождению горе елеонстей, начаша все множество ученик радующеся хвалити Бога гласом велиим о всех силах, яже видеша, 
LUK.19.38	глаголюще: благословен грядый Царь во имя Господне: мир на небеси и слава в вышних. 
LUK.19.39	И нецыи фарисее от народа реша к нему: Учителю, запрети учеником твоим. 
LUK.19.40	И отвещав рече им: глаголю вам, яко, аще сии умолчат, камение возопиет. 
LUK.19.41	И яко приближися, видев град, плакася о нем, 
LUK.19.42	глаголя: яко аще бы разумел и ты, в день сей твой, еже к смирению твоему: ныне же скрыся от очию твоею: 
LUK.19.43	яко приидут дние на тя, и обложат врази твои острог о тебе, и обыдут тя, и оымут тя отвсюду, 
LUK.19.44	и разбиют тя и чада твоя в тебе, и не оставят камень на камени в тебе: понеже не разумел еси времене посещения твоего. 
LUK.19.45	И вшед в церковь, начат изгонити продающыя в ней и купующыя, 
LUK.19.46	глаголя им: писано есть: дом мой дом молитвы есть: вы же сотвористе его пещеру разбойником. 
LUK.19.47	И бе учя по вся дни в церкви. Архиерее же и книжницы искаху его погубити, и старейшины людем: 
LUK.19.48	и не обретаху, что бы сотворили ему: людие бо вси держахуся его, послушающе его.
LUK.20.1	И бысть во един от дний онех, учащу ему люди в церкви и благовествующу, приидоша священницы и книжницы со старцы 
LUK.20.2	и реша к нему, глаголюще: рцы нам, коею областию сия твориши, или кто есть давый тебе власть сию? 
LUK.20.3	Отвещав же рече к ним: вопрошу вы и аз единаго словесе, и рцыте ми: 
LUK.20.4	крещение иоанново с небесе ли бе, или от человек? 
LUK.20.5	Они же помышляху в себе, глаголюще, яко аще речем: с небесе, речет: почто убо не веровасте ему? 
LUK.20.6	аще ли же речем: от человек, вси людие камением побиют ны: известно бо бе о иоанне, яко пророк бе. 
LUK.20.7	И отвещаша: не вемы откуду. 
LUK.20.8	Иисус же рече им: ни аз глаголю вам, коею областию сия творю. 
LUK.20.9	Начат же к людем глаголати притчу сию: человек некий насади виноград, и вдаде его делателем, и отиде на лета многа: 
LUK.20.10	и во время посла к делателем раба, да от плода винограда дадут ему: делатели же бивше его, послаша тща. 
LUK.20.11	И приложи послати другаго раба: они же и того бивше и досадивше (ему), послаша тща. 
LUK.20.12	И приложи послати третияго: они же и того уязвльше изгнаша. 
LUK.20.13	Рече же господин винограда: что сотворю? послю сына моего возлюбленнаго, еда како, его видевше, усрамятся. 
LUK.20.14	Видевше же его делателе, мышляху в себе, глаголюще: сей есть наследник: приидите, убием его, да наше будет достояние. 
LUK.20.15	И изведше его вон из винограда, убиша. Что убо сотворит им господин винограда? 
LUK.20.16	Приидет и погубит делатели сия и вдаст виноград инем. Слышавше же рекоша: да не будет. 
LUK.20.17	Он же воззрев на них, рече: что убо писаное сие: камень, егоже небрегоша зиждущии, сей бысть во главу угла? 
LUK.20.18	всяк падый на камени том, сокрушится: а на немже падет, стрыет его. 
LUK.20.19	И взыскаша архиерее и книжницы возложити нань руце в той час и убояшася народа: разумеша бо, яко к ним притчу сию рече. 
LUK.20.20	И наблюдше послаша лаятели, притворяющих себе праведники быти: да имут его в словеси, во еже предати его началству и области игемонове. 
LUK.20.21	И вопросиша его, глаголюще: Учителю, вемы, яко право глаголеши и учиши, и не на лица зриши, но воистинну пути Божию учиши: 
LUK.20.22	достоит ли нам кесареви дань даяти, или ни? 
LUK.20.23	Разумев же их лукавство, рече к ним: что мя искушаете? 
LUK.20.24	покажите ми цату: чий имать образ и надписание? Отвещавше же рекоша: кесарев. 
LUK.20.25	Он же рече им: воздадите убо, яже кесарева, кесареви, и яже Божия, Богови. 
LUK.20.26	И не могоша зазрети глаголгола его пред людьми: и дивишася о ответе его и умолчаша. 
LUK.20.27	Приступиша же нецыи от саддукей, глаголющии воскресению не быти, вопрошаху его, 
LUK.20.28	глаголюще: Учителю, моисей написа нам: аще кому брат умрет имый жену, и той безчаден умрет, да брат его поймет жену и возставит семя брату своему: 
LUK.20.29	седмь убо братий бе: и первый поят жену, умре безчаден: 
LUK.20.30	и поят вторый жену, и той умре безчаден: 
LUK.20.31	и третий поят ю: такожде же и вси седмь: и не оставиша чад и умроша: 
LUK.20.32	послежде же всех умре и жена: 
LUK.20.33	в воскресение убо, котораго их будет жена? седмь бо имеша ю жену. 
LUK.20.34	И отвещав рече им Иисус: сынове века сего женятся и посягают: 
LUK.20.35	а сподобльшиися век он улучити и воскресение, еже от мертвых, ни женятся, ни посягают: 
LUK.20.36	ни умрети бо ктому могут: равни бо суть ангелом и Сынове суть Божии, воскресения Сынове суще: 
LUK.20.37	а яко востают мертвии, и моисей сказа при купине, якоже глаголет Господа Бога авраамля и Бога исаакова и Бога иаковля: 
LUK.20.38	Бог же несть мертвых, но живых: вси бо тому живи суть. 
LUK.20.39	Отвещавше же нецыи от книжник рекоша: Учителю, добре рекл еси. 
LUK.20.40	Ктому же не смеяху его вопросити ничесоже. Рече же к ним: 
LUK.20.41	како глаголют Христа Сына давидова быти? 
LUK.20.42	Сам бо давид глаголет в книзе псаломстей: рече Господь Господеви моему: седи о десную мене, 
LUK.20.43	дондеже положу враги твоя подножие ногама твоима. 
LUK.20.44	Давид убо Господа его нарицает, и како Сын ему есть? 
LUK.20.45	Слышащым же всем людем, рече учеником своим: 
LUK.20.46	внемлите себе от книжник хотящих ходити во одеждах и любящих целования на торжищих и председания на сонмищих и преждевозлежания на вечерях: 
LUK.20.47	иже снедают домы вдовиц и виною далече молятся: сии приимут лишше осуждение.
LUK.21.1	Воззрев же виде вметающыя в храм набдящий имения дары своя богатыя: 
LUK.21.2	виде же и некую вдовицу убогу вметающу ту две лепте, 
LUK.21.3	и рече: воистинну глаголю вам, яко вдовица сия убогая множае всех вверже: 
LUK.21.4	вси бо сии от избытка своего ввергоша в дары Богови: сия же от лишения своего все житие, еже име, вверже. 
LUK.21.5	И неким глаголющым о церкви, яко камением добрым и сосуды украшена, рече: 
LUK.21.6	сия яже видите, приидут дние, в няже не останет камень на камени, иже не разорится. 
LUK.21.7	Вопросиша же его, глаголюще: Учителю, когда убо сия будут? и что есть знамение, егда хотят сия быти? 
LUK.21.8	Он же рече: блюдите, да не прельщени будете: мнози бо приидут во имя мое, глаголюще, яко аз есмь: и время приближися. Не изыдите убо вслед их. 
LUK.21.9	Егда же услышите брани и нестроения, не убойтеся: подобает бо сим быти прежде: но не у абие кончина. 
LUK.21.10	Тогда глаголаше им: востанет (бо) язык на язык, и царство на царство: 
LUK.21.11	труси же велицы по местом и глади и пагубы будут, страхования же и знамения велия с небесе будут. 
LUK.21.12	Прежде же сих всех возложат на вы руки своя и ижденут, предающе на сонмища и темницы, ведомы к царем и владыкам, имене моего ради: 
LUK.21.13	прилучится же вам во свидетелство. 
LUK.21.14	Положите убо на сердцах ваших, не прежде поучатися отвещавати: 
LUK.21.15	аз бо дам вам уста и премудрость, ейже не возмогут противитися или отвещати вси противляющиися вам. 
LUK.21.16	Предани же будете и родители и братиею и родом и други, и умертвят от вас: 
LUK.21.17	и будете ненавидими от всех имене моего ради: 
LUK.21.18	и влас главы вашея не погибнет: 
LUK.21.19	в терпении вашем стяжите душы вашя. 
LUK.21.20	Егда же узрите обстоимь Иерусалим вои, тогда разумейте, яко приближися запустение ему: 
LUK.21.21	тогда сущии во иудеи да бегают в горы: и иже посреде его, да исходят: и иже во странах, да не входят в онь: 
LUK.21.22	яко дние отмщению сии суть, яко исполнитися всему писанному. 
LUK.21.23	Горе же имущым во утробе и доящым в тыя дни: будет бо беда велия на земли и гнев на людех сих, 
LUK.21.24	и падут во острии меча, и пленени будут во вся языки: и Иерусалим будет попираемь языки, дондеже скончаются времена язык. 
LUK.21.25	И будут знамения в солнце и луне и звездах: и на земли туга языком от нечаяния шума морскаго и возмущения, 
LUK.21.26	издыхающым человеком от страха и чаяния грядущих на вселенную: силы бо небесныя подвигнутся, 
LUK.21.27	и тогда узрят Сына Человеческа грядуща на облацех с силою и славою многою. 
LUK.21.28	Начинающым же сим бывати, восклонитеся и воздвигните главы вашя: зане приближается избавление ваше. 
LUK.21.29	И рече притчу им: видите смоковницу и вся древа: 
LUK.21.30	егда прошибаются уже, видяще сами весте, яко близ жатва есть. 
LUK.21.31	Тако и вы, егда узрите сия бывающа, ведите, яко близ есть Царствие Божие. 
LUK.21.32	Аминь глаголю вам, яко не имать прейти род сей, дондеже вся сия будут: 
LUK.21.33	небо и земля мимо идет, а словеса моя не имут прейти. 
LUK.21.34	Внемлите же себе, да не когда отягчают сердца ваша объядением и пиянством и печальми житейскими, и найдет на вы внезапу день той: 
LUK.21.35	яко сеть бо приидет на вся живущыя на лицы всея земли: 
LUK.21.36	бдите убо на всяко время молящеся, да сподобитеся убежати всех сих хотящих быти, и стати пред Сыном Человеческим. 
LUK.21.37	Бе же во дни во церкви учя: нощию же исходя водворяшеся в горе нарицаемей елеон. 
LUK.21.38	И вси людие из утра прихождаху к нему во церковь послушати его.
LUK.22.1	Приближашеся же праздник опреснок, глаголемый пасха: 
LUK.22.2	и искаху архиерее и книжницы, како бы убили его: бояхуся бо людий. 
LUK.22.3	Вниде же сатана во иуду нарицаемаго искариот, суща от числа обоюнадесяте, 
LUK.22.4	и шед глагола архиереом и воеводам, како его предаст им. 
LUK.22.5	И возрадовашася и совещаша ему сребреники дати: 
LUK.22.6	и исповеда и искаше удобна времене, да предаст его им без народа. 
LUK.22.7	Прииде же день опресноков, в оньже подобаше жрети пасху: 
LUK.22.8	и посла петра и иоанна, рек: шедша уготовайта нам пасху, да ямы. 
LUK.22.9	Она же рекоста ему: где хощеши уготоваем? 
LUK.22.10	Он же рече има: се, восходящема вама во град, срящет вы человек в скудельнице воду нося: по нем идета в дом, в оньже входит, 
LUK.22.11	и рцета дому владыце: глаголет тебе учитель: где есть обитель, идеже пасху со ученики моими снем? 
LUK.22.12	и той вама покажет горницу велию постлану: ту уготовайта. 
LUK.22.13	Шедша же обретоста, якоже рече има: и уготоваста пасху. 
LUK.22.14	И егда бысть час, возлеже, и обанадесяте апостола с ним, 
LUK.22.15	и рече к ним: желанием возжелех сию пасху ясти с вами, прежде даже не прииму мук: 
LUK.22.16	глаголю бо вам, яко отселе не имам ясти от нея, дондеже скончаются во Царствии Божии. 
LUK.22.17	И приим чашу, хвалу воздав, рече: приимите сию, и разделите себе: 
LUK.22.18	глаголю бо вам, яко не имам пити от плода лознаго, дондеже Царствие Божие приидет. 
LUK.22.19	И приим хлеб, хвалу воздав, преломи и даде им, глаголя: сие есть тело мое, еже за вы даемо: сие творите в мое воспоминание. 
LUK.22.20	Такожде же и чашу по вечери, глаголя: сия чаша новый завет моею кровию, яже за вы проливается: 
LUK.22.21	обаче се, рука предающаго мя со мною (есть) на трапезе, 
LUK.22.22	и Сын убо Человеческий идет по реченному: обаче горе человеку тому, имже предается. 
LUK.22.23	И тии начаша искати в себе, который убо от них хощет сие сотворити. 
LUK.22.24	Бысть же и пря в них, кий мнится их быти болий. 
LUK.22.25	Он же рече им: царие язык господствуют ими, и обладающии ими благодателе нарицаются: 
LUK.22.26	вы же не тако: но болий в вас, да будет яко мний: и старей, яко служай. 
LUK.22.27	Кто бо болий, возлежай ли, или служай? не возлежай ли? Аз же посреде вас есмь яко служай. 
LUK.22.28	Вы же есте пребывше со мною в напастех моих, 
LUK.22.29	и аз завещаваю вам, якоже завеща мне Отец мой, Царство, 
LUK.22.30	да ясте и пиете на трапезе моей во Царствии моем: и сядете на престолех, судяще обеманадесяте коленома израилевома. 
LUK.22.31	Рече же Господь: симоне, симоне, се, сатана просит вас, дабы сеял, яко пшеницу: 
LUK.22.32	аз же молихся о тебе, да не оскудеет вера твоя: и ты некогда обращься утверди братию твою. 
LUK.22.33	Он же рече ему: Господи, с тобою готов есмь и в темницу и на смерть ити. 
LUK.22.34	Он же рече: глаголю ти, петре, не возгласит петель днесь, дондеже трикраты отвержешися мене не ведети. 
LUK.22.35	И рече им: егда послах вы без влагалища и без меха и без сапог, еда чесого лишени бысте? Они же реша: ничесоже. 
LUK.22.36	Рече же им: но ныне иже имать влагалище, да возмет, такожде и мех: а иже не имать, да продаст ризу свою, и купит нож: 
LUK.22.37	глаголю бо вам, яко еще писаное се, подобает, да скончается о мне, еже: и со беззаконными вменися. Ибо еже о мне, кончину имать. 
LUK.22.38	Они же реша: Господи, се, ножа зде два. Он же рече им: доволно есть. 
LUK.22.39	И изшед иде по обычаю в гору елеонскую: по нем же идоша ученицы его. 
LUK.22.40	Быв же на месте, рече им: молитеся, да не внидете в напасть. 
LUK.22.41	И сам отступи от них яко вержением камене, и поклонь колена моляшеся, 
LUK.22.42	глаголя: Отче, аще волиши мимонести чашу сию от мене: обаче не моя воля, но твоя да будет. 
LUK.22.43	Явися же ему ангел с небесе, укрепляя его. 
LUK.22.44	И быв в подвизе, прилежнее моляшеся: бысть же пот его яко капли крове каплющыя на землю. 
LUK.22.45	И востав от молитвы (и) пришед ко учеником, обрете их спящих от печали 
LUK.22.46	и рече им: что спите? воставше молитеся, да не внидете в напасть. 
LUK.22.47	Еще же ему глаголющу, се, народ, и нарицаемый иуда, един от обоюнадесяте, идяше пред ними, и приступи ко Иисусови целовати его. Сие бо бе знамение дал им: егоже аще лобжу, той есть. 
LUK.22.48	Иисус же рече ему: иудо, лобзанием ли Сына Человеческаго предаеши? 
LUK.22.49	Видевше же, иже беху с ним, бываемое, реша ему: Господи, аще ударим ножем? 
LUK.22.50	И удари един некий от них архиереова раба и уреза ему ухо десное. 
LUK.22.51	Отвещав же Иисус рече: оставите до сего. И коснувся уха его, изцели его. 
LUK.22.52	Рече же Иисус ко пришедшым нань архиереом и воеводам церковным и старцем: яко на разбойника ли изыдосте со оружием и дрекольми яти мя? 
LUK.22.53	по вся дни сущу ми с вами в церкви, не простросте руки на мя: но се есть ваша година и область темная. 
LUK.22.54	Емше же его ведоша и введоша его во двор архиереов. Петр же вслед идяше издалеча. 
LUK.22.55	Возгнещшым же огнь посреде двора и вкупе седящым им, седяше петр посреде их. 
LUK.22.56	Узревши же его рабыня некая седяща при свете и воззревши нань, рече: и сей с ним бе. 
LUK.22.57	Он же отвержеся его, глаголя: жено, не знаю его. 
LUK.22.58	И помале другий видев его, рече: и ты от них еси. Петр же рече: человече, несмь. 
LUK.22.59	И мимошедшу яко часу единому, ин некий крепляшеся глаголя: воистинну и сей с ним бе: ибо галилеанин есть. 
LUK.22.60	Рече же петр: человече, не вем, еже глаголеши. И абие, еще глаголющу ему, возгласи петель. 
LUK.22.61	И обращься Господь воззре на петра: и помяну петр слово Господне, якоже рече ему, яко прежде даже петель не возгласит, отвержешися мене трикраты. 
LUK.22.62	И изшед вон плакася горько. 
LUK.22.63	И мужие держащии Иисуса ругахуся ему, биюще: 
LUK.22.64	и закрывше его, бияху его по лицу и вопрошаху его, глаголюще: прорцы, кто есть ударей тя? 
LUK.22.65	И ина многа хуляще глаголаху нань. 
LUK.22.66	И яко бысть день, собрашася старцы людстии и архиерее и книжницы, и ведоша его на сонм свой, 
LUK.22.67	глаголюще: аще ты еси Христос? рцы нам. Рече же им: аще вам реку, не имете веры: 
LUK.22.68	аще же и вопрошу (вы), не отвещаете ми, ни отпустите: 
LUK.22.69	отселе будет Сын Человеческий седяй о десную силы Божия. 
LUK.22.70	Реша же вси: ты ли убо еси Сын Божий? Он же к ним рече: вы глаголете, яко аз есмь. 
LUK.22.71	Они же реша: что еще требуем свидетелства? сами бо слышахом от уст его.
LUK.23.1	И воставше все множество их, ведоша его к пилату, 
LUK.23.2	начаша же нань вадити, глаголюще: сего обретохом развращающа язык наш и возбраняюща кесареви дань даяти, глаголюща себе Христа Царя быти. 
LUK.23.3	Пилат же вопроси его, глаголя: ты ли еси Царь иудеом? Он же отвещав рече ему: ты глаголеши. 
LUK.23.4	Пилат же рече ко архиереом и народу: ни коеяже обретаю вины в Человеце сем. 
LUK.23.5	Они же крепляхуся глаголюще, яко развращает люди, учя по всей иудеи, начен от галилеи до зде. 
LUK.23.6	Пилат же слышав галилею, вопроси, аще Человек галилеанин есть? 
LUK.23.7	И разумев, яко от области иродовы есть, посла его ко ироду, сущу и тому во Иерусалиме в тыя дни. 
LUK.23.8	Ирод же видев Иисуса рад бысть зело: бе бо желая от многа времене видети его, зане слышаше многа о нем: и надеяшеся знамение некое видети от него бываемо: 
LUK.23.9	вопрошаше же его словесы многими: он же ничесоже отвещаваше ему. 
LUK.23.10	Стояху же архиерее и книжницы, прилежно вадяще нань. 
LUK.23.11	Укорив же его ирод с вои своими и поругався, оболк его в ризу светлу, возврати его к пилату. 
LUK.23.12	Быста же друга ирод же и пилат в той день с собою: прежде бо беста вражду имуща между собою. 
LUK.23.13	Пилат же созвав архиереи и князи и люди, 
LUK.23.14	рече к ним: приведосте ми Человека сего, яко развращающа люди: и се, аз пред вами истязав, ни единыя же обретаю в Человеце сем вины, яже нань вадите: 
LUK.23.15	но ни ирод: послах бо его к нему, и се, ничтоже достойно смерти сотворено есть о нем: 
LUK.23.16	наказав убо его отпущу. 
LUK.23.17	Нужду же имяше на вся праздники отпущати им единаго. 
LUK.23.18	Возопиша же вси народи, глаголюще: возми сего, отпусти же нам варавву. 
LUK.23.19	Иже бе за некую крамолу бывшую во граде и убийство ввержен в темницу. 
LUK.23.20	Паки же пилат возгласи, хотя отпустити Иисуса. 
LUK.23.21	Они же возглашаху, глаголюще: распни, распни его. 
LUK.23.22	Он же третицею рече к ним: что бо зло сотвори сей? ничесоже достойна смерти обретох в нем: наказав убо его отпущу. 
LUK.23.23	Они же прилежаху гласы великими, просяще его на распятие: и устояху гласи их и архиерейстии. 
LUK.23.24	Пилат же посуди быти прошению их: 
LUK.23.25	отпусти же бывшаго за крамолу и убийство всаждена в темницу, егоже прошаху: Иисуса же предаде воли их. 
LUK.23.26	И яко поведоша его, емше симона некоего киринеа, грядуща с села, возложиша нань крест нести по Иисусе. 
LUK.23.27	Идяше же вслед его народ мног людий, и жены, яже и плакахуся и рыдаху его. 
LUK.23.28	Обращься же к ним Иисус рече: дщери Иерусалимски, не плачитеся о мне, обаче себе плачите и чад ваших: 
LUK.23.29	яко се, дние грядут, в няже рекут: блажены неплоды, и утробы, яже не родиша, и сосцы, иже не доиша: 
LUK.23.30	тогда начнут глаголати горам: падите на ны: и холмом: покрыйте ны: 
LUK.23.31	зане, аще в сурове древе сия творят, в сусе что будет? 
LUK.23.32	Ведяху же и ина два злодея с ним убити. 
LUK.23.33	И егда приидоша на место, нарицаемое лобное, ту распяша его и злодея, оваго убо о десную, а другаго о шуюю. 
LUK.23.34	Иисус же глаголаше: Отче, отпусти им: не ведят бо что творят. Разделяюще же ризы его, метаху жребия. 
LUK.23.35	И стояху людие зряще. Ругахуся же и князи с ними, глаголюще: иныя спасе, да спасет и себе, аще той есть Христос Божий избранный. 
LUK.23.36	Ругахуся же ему и воини, приступающе и оцет придеюще ему, 
LUK.23.37	и глаголаху: аще ты еси Царь иудейск, спасися сам. 
LUK.23.38	Бе же и написание написано над ним писмены еллинскими и римскими и еврейскими: сей есть Царь иудейск. 
LUK.23.39	Един же от обешеною злодею хуляше его, глаголя: аще ты еси Христос, спаси себе и наю. 
LUK.23.40	Отвещав же другий прещаше ему, глаголя: ни ли ты боишися Бога, яко в томже осужден еси? 
LUK.23.41	и мы убо в правду: достойная бо по делом наю восприемлева: сей же ни единаго зла сотвори. 
LUK.23.42	И глаголаше Иисусови: помяни мя, Господи, егда приидеши во Царствии си. 
LUK.23.43	И рече ему Иисус: аминь глаголю тебе, днесь со мною будеши в раи. 
LUK.23.44	Бе же час яко шестый, и тма бысть по всей земли до часа девятаго: 
LUK.23.45	и померче солнце, и завеса церковная раздрася посреде. 
LUK.23.46	И возглашь гласом велиим Иисус, рече: Отче, в руце твои предаю дух мой. И сия рек издше. 
LUK.23.47	Видев же сотник бывшее, прослави Бога, глаголя: воистинну Человек сей праведен бе. 
LUK.23.48	И вси пришедшии народи на позор сей, видяще бывающая, биюще перси своя возвращахуся. 
LUK.23.49	Стояху же вси знаемии его издалеча, и жены споследствовавшыя ему от галилеи, зрящя сия. 
LUK.23.50	И се, муж именем иосиф, советник сый, муж благ и праведен 
LUK.23.51	сей не бе пристал совету и делу их, от аримафеа града иудейска, иже чаяше и сам Царствия Божия: 
LUK.23.52	сей приступль к пилату, проси телесе Иисусова: 
LUK.23.53	и снем е обвит плащаницею, и положи е во гробе изсечене, в немже не бе никтоже никогдаже положен. 
LUK.23.54	И день бе пяток, и суббота светаше. 
LUK.23.55	Вслед же шедшыя жены, яже бяху пришли с ним от галилеи, видеша гроб, и яко положено бысть тело его: 
LUK.23.56	возвращшяся же уготоваша ароматы и миро: и в субботу убо умолчаша по заповеди.
LUK.24.1	Во едину же от суббот зело рано приидоша на гроб, носящя яже уготоваша ароматы: и другия с ними: 
LUK.24.2	обретоша же камень отвален от гроба, 
LUK.24.3	и вшедшя не обретоша телесе Господа Иисуса. 
LUK.24.4	И бысть не домышляющымся им о сем, и се, мужа два стаста пред ними в ризах блещащихся. 
LUK.24.5	Пристрашным же бывшым им и поклоньшым лица на землю, рекоста к ним: что ищете живаго с мертвыми? 
LUK.24.6	несть зде, но воста: помяните, якоже глагола вам, еще сый в галилеи, 
LUK.24.7	глаголя, яко подобает Сыну Человеческому предану быти в руце человек грешник, и пропяту быти, и в третий день воскреснути. 
LUK.24.8	И помянуша глаголголы его, 
LUK.24.9	и возвращшяся от гроба, возвестиша вся сия единомунадесяте и всем прочым. 
LUK.24.10	Бяше же магдалина мариа и иоанна и мариа иаковля, и прочыя с ними, яже глаголаху ко апостолом сия. 
LUK.24.11	И явишася пред ними яко лжа глаголы их, и не вероваху им. 
LUK.24.12	Петр же востав тече ко гробу и приник виде ризы едины лежащя: и отиде, в себе дивяся бывшему. 
LUK.24.13	И се, два от них беста идуща в тойже день в весь отстоящу стадий шестьдесят от Иерусалима, ейже имя еммаус: 
LUK.24.14	и та беседоваста к себе о всех сих приключшихся. 
LUK.24.15	И бысть беседующема има и совопрошающемася, и сам Иисус приближився идяше с нима: 
LUK.24.16	очи же ею держастеся, да его не познаета. 
LUK.24.17	Рече же к нима: что суть словеса сия, о нихже стязаетася к себе идуща, и еста дряхла? 
LUK.24.18	Отвещав же един, емуже имя клеопа, рече к нему: ты ли един пришлец еси во Иерусалим, и не уведел еси бывших в нем во дни сия? 
LUK.24.19	И рече има: киих? Она же реста ему: яже о Иисусе назарянине, иже бысть муж пророк, силен делом и словом пред Богом и всеми людьми: 
LUK.24.20	како предаша его архиерее и князи наши на осуждение смерти и распяша его: 
LUK.24.21	мы же надеяхомся, яко сей есть хотя избавити израиля: но и над всеми сими, третий сей день есть днесь, отнелиже сия быша: 
LUK.24.22	но и жены некия от нас ужасиша ны, бывшыя рано у гроба: 
LUK.24.23	и не обретшя телесе его, приидоша, глаголющя, яко и явление ангел видеша, иже глаголют его жива: 
LUK.24.24	и идоша нецыи от нас ко гробу и обретоша тако, якоже и жены реша: самаго же не видеша. 
LUK.24.25	И той рече к нима: о несмысленная и косная сердцем, еже веровати о всех, яже глаголаша пророцы: 
LUK.24.26	не сия ли подобаше пострадати Христу и внити в славу свою? 
LUK.24.27	И начен от моисеа и от всех пророк, сказаше има от всех писаний яже о нем. 
LUK.24.28	И приближишася в весь, в нюже идяста: и той творяшеся далечайше ити: 
LUK.24.29	и нуждаста его, глаголюща: облязи с нама, яко к вечеру есть, и приклонился есть день. И вниде с нима облещи. 
LUK.24.30	И бысть яко возлеже с нима, (и) приим хлеб благослови, и преломив даяше има: 
LUK.24.31	онема же отверзостеся очи, и познаста его: и той невидимь бысть има. 
LUK.24.32	И рекоста к себе: не сердце ли наю горя бе в наю, егда глаголаше нама на пути и егда сказоваше нама писания? 
LUK.24.33	И воставша в той час, возвратистася во Иерусалим и обретоста совокупленых единонадесяте и иже бяху с ними, 
LUK.24.34	глаголющих, яко воистинну воста Господь и явися симону. 
LUK.24.35	И та поведаста, яже быша на пути, и яко познася има в преломлении хлеба. 
LUK.24.36	Сия же им глаголющым, (и) сам Иисус ста посреде их и глагола им: мир вам. 
LUK.24.37	Убоявшеся же и пристрашни бывше, мняху дух видети: 
LUK.24.38	и рече им: что смущени есте? и почто помышления входят в сердца ваша? 
LUK.24.39	видите руце мои и нозе мои, яко сам аз есмь: осяжите мя и видите: яко дух плоти и кости не имать, якоже мене видите имуща. 
LUK.24.40	И сие рек, показа им руце и нозе. 
LUK.24.41	Еще же неверующым им от радости и чудящымся, рече им: имате ли что снедно зде? 
LUK.24.42	Они же даша ему рыбы печены часть и от пчел сот. 
LUK.24.43	И взем пред ними яде, 
LUK.24.44	рече же им: сия суть словеса, яже глаголах к вам еще сый с вами, яко подобает скончатися всем написанным в законе моисеове и пророцех и псалмех о мне. 
LUK.24.45	Тогда отверзе им ум разумети писания 
LUK.24.46	и рече им, яко тако писано есть, и тако подобаше пострадати Христу и воскреснути от мертвых в третий день, 
LUK.24.47	и проповедатися во имя его покаянию и отпущению грехов во всех языцех, наченше от Иерусалима: 
LUK.24.48	вы же есте свидетелие сим: 
LUK.24.49	и се, аз послю обетование Отца моего на вы: вы же седите во граде Иерусалимсте, дондеже облечетеся силою свыше. 
LUK.24.50	Извед же их вон до вифании и воздвиг руце свои, (и) благослови их. 
LUK.24.51	И бысть егда благословляше их, отступи от них и возношашеся на небо. 
LUK.24.52	И тии поклонишася ему, и возвратишася во Иерусалим с радостию великою: 
LUK.24.53	и бяху выну в церкви, хваляще и благословяще Бога. Аминь. 
JHN.1.1	В начале бе слово, и слово бе к Богу, и Бог бе слово. 
JHN.1.2	Сей бе искони к Богу: 
JHN.1.3	вся тем быша, и без него ничтоже бысть, еже бысть. 
JHN.1.4	В том живот бе, и живот бе свет человеком: 
JHN.1.5	и свет во тме светится, и тма его не объят. 
JHN.1.6	Бысть человек послан от Бога, имя ему иоанн: 
JHN.1.7	сей прииде во свидетелство, да свидетелствует о свете, да вси веру имут ему. 
JHN.1.8	Не бе той свет, но да свидетелствует о свете: 
JHN.1.9	бе свет истинный, иже просвещает всякаго человека грядущаго в мир: 
JHN.1.10	в мире бе, и мир тем бысть, и мир его не позна: 
JHN.1.11	во своя прииде, и свои его не прияша. 
JHN.1.12	Елицы же прияша его, даде им область чадом Божиим быти, верующым во имя его, 
JHN.1.13	иже не от крове, ни от похоти плотския, ни от похоти мужеския, но от Бога родишася. 
JHN.1.14	И слово Плоть бысть и вселися в ны, и видехом славу его, славу яко единороднаго от Отца, исполнь благодати и истины. 
JHN.1.15	Иоанн свидетелствует о нем и воззва глаголя: сей бе, егоже рех, иже по мне грядый, предо мною бысть, яко первее мене бе. 
JHN.1.16	И от исполнения его мы вси прияхом и благодать воз благодать: 
JHN.1.17	яко закон моисеом дан бысть, благодать (же) и истина Иисус Христом бысть. 
JHN.1.18	Бога никтоже виде нигдеже: единородный Сын, сый в лоне Отчи, той исповеда. 
JHN.1.19	И сие есть свидетелство иоанново, егда послаша жидове от Иерусалима иереев и левитов, да вопросят его: ты кто еси? 
JHN.1.20	И исповеда и не отвержеся: и исповеда, яко несмь аз Христос. 
JHN.1.21	И вопросиша его: что убо? илиа ли еси ты? И глагола: несмь. Пророк ли еси? И отвеща: ни. 
JHN.1.22	Реша же ему: кто еси? да ответ дамы пославшым ны: что глаголеши о тебе самем? 
JHN.1.23	Рече: аз глас вопиющаго в пустыни: исправите путь Господень, якоже рече исаиа пророк. 
JHN.1.24	И посланнии беху от фарисей: 
JHN.1.25	и вопросиша его и реша ему: что убо крещаеши, аще ты неси Христос, ни илиа, ни пророк? 
JHN.1.26	Отвеща им иоанн, глагола: аз крещаю водою: посреде же вас стоит, егоже вы не весте: 
JHN.1.27	той есть грядый по мне, иже предо мною бысть, емуже несмь аз достоин, да отрешу ремень сапогу его. 
JHN.1.28	Сия в вифаваре быша об он пол иордана, идеже бе иоанн крестя. 
JHN.1.29	Во утрий (же) виде иоанн Иисуса грядуща к себе и глагола: се, агнец Божий, вземляй грехи мира: 
JHN.1.30	сей есть, о немже аз рех: по мне грядет муж, иже предо мною бысть, яко первее мене бе: 
JHN.1.31	и аз не ведех его: но да явится израилеви, сего ради приидох аз водою крестя. 
JHN.1.32	И свидетелствова иоанн, глаголя, яко видех Духа сходяща яко голубя с небесе, и пребысть на нем: 
JHN.1.33	и аз не ведех его: но пославый мя крестити водою, той мне рече: над негоже узриши Духа сходяща и пребывающа на нем, той есть крестяй Духом святым: 
JHN.1.34	и аз видех и свидетелствовах, яко сей есть Сын Божий. 
JHN.1.35	Во утрий (же) паки стояше иоанн, и от ученик его два. 
JHN.1.36	И узрев Иисуса грядуща, глагола: се, агнец Божий. 
JHN.1.37	И слышаста его оба ученика глаголющаго, и по Иисусе идоста. 
JHN.1.38	Обращься же Иисус и видев я по себе идуща, глагола има: чесо ищета? Она же реста ему: равви, еже глаголется сказаемо учителю, где живеши? 
JHN.1.39	(И) глагола има: приидита и видита. Приидоста и видеста, где живяше, и у него пребыста день той. Бе же час яко десятый. 
JHN.1.40	Бе (же) андрей, брат симона петра, един от обою слышавшею от иоанна и по нем шедшею. 
JHN.1.41	Обрете сей прежде брата своего симона и глагола ему: обретохом мессию, еже есть сказаемо Христос. 
JHN.1.42	И приведе его ко Иисусови. Воззрев же нань Иисус рече: ты еси симон сын ионин: ты наречешися кифа, еже сказается петр. 
JHN.1.43	Во утрий (же) восхоте изыти в галилею: и обрете филиппа и глагола ему: гряди по мне. 
JHN.1.44	Бе (же) филипп от вифсаиды, от града андреова и петрова. 
JHN.1.45	Обрете филипп нафанаила и глагола ему: егоже писа моисей в законе и пророцы, обретохом Иисуса Сына иосифова, иже от назарета. 
JHN.1.46	И глагола ему нафанаил: от назарета может ли что добро быти? Глагола ему филипп: прииди и виждь. 
JHN.1.47	Виде (же) Иисус нафанаила грядуща к себе и глагола о нем: се, воистинну израилтянин, в немже льсти несть. 
JHN.1.48	Глагола ему нафанаил: како мя знаеши? Отвеща Иисус и рече ему: прежде даже не возгласи тебе филипп, суща под смоковницею видех тя. 
JHN.1.49	Отвеща нафанаил и глагола ему: равви, ты еси Сын Божий, ты еси Царь израилев. 
JHN.1.50	Отвеща Иисус и рече ему: зане рех ти, яко видех тя под смоковницею, веруеши: болша сих узриши. 
JHN.1.51	И глагола ему: аминь, аминь глаголю вам, отселе узрите небо отверсто и ангелы Божия восходящыя и нисходящыя над сына Человеческаго.
JHN.2.1	И в третий день брак бысть в кане галилейстей: и бе Мати Иисусова ту. 
JHN.2.2	Зван же бысть Иисус и ученицы его на брак. 
JHN.2.3	И недоставшу вину, глаголгола Мати Иисусова к нему: вина не имут. 
JHN.2.4	глагола ей Иисус: что (есть) мне и тебе, жено? не у прииде час мой. 
JHN.2.5	глаголгола Мати его слугам: еже аще глаголет вам, сотворите. 
JHN.2.6	Беху же ту водоноси каменни шесть, лежаще по очищению иудейску, вместящии по двема или трием мерам. 
JHN.2.7	глагола им Иисус: наполните водоносы воды. И наполниша их до верха. 
JHN.2.8	И глагола им: почерпите ныне и принесите архитриклинови. И принесоша. 
JHN.2.9	Якоже вкуси архитриклин вина бывшаго от воды, и не ведяше, откуду есть: слуги же ведяху почерпшии воду: пригласи жениха архитриклин 
JHN.2.10	и глагола ему: всяк человек прежде доброе вино полагает, и егда упиются, тогда хуждшее: ты (же) соблюл еси доброе вино доселе. 
JHN.2.11	Се сотвори начаток знамением Иисус в кане галилейстей и яви славу свою: и вероваша в него ученицы его. 
JHN.2.12	По сем сниде в капернаум сам и Мати его, и братия его и ученицы его: и ту не многи дни пребыша. 
JHN.2.13	И близ бе пасха иудейска, и взыде во Иерусалим Иисус 
JHN.2.14	и обрете в церкви продающая овцы и волы и голуби, и пеняжники седящыя. 
JHN.2.15	И сотворив бичь от вервий, вся изгна из церкве, овцы и волы: и торжником разсыпа пенязи и дски опроверже: 
JHN.2.16	и продающым голуби рече: возмите сия отсюду и не творите дому Отца моего дому купленаго. 
JHN.2.17	Помянуша же ученицы его, яко писано есть: жалость дому твоего снесть мя. 
JHN.2.18	Отвещаша же иудее и реша ему: кое знамение являеши нам, яко сия твориши? 
JHN.2.19	Отвеща Иисус и рече им: разорите церковь сию, и треми денми воздвигну ю. 
JHN.2.20	Реша же иудее: четыредесять и шестию лет создана бысть церков сия, и ты ли треми денми воздвигнеши ю? 
JHN.2.21	Он же глаголаше о церкви тела своего. 
JHN.2.22	Егда убо воста от мертвых, помянуша ученицы его, яко се глаголаше, и вероваша писанию и словеси, еже рече Иисус. 
JHN.2.23	Егда же бе в Иерусалимех в праздник пасхи, мнози вероваша во имя его, видяще знамения его, яже творяше. 
JHN.2.24	Сам же Иисус не вдаяше себе в веру их, зане сам ведяше вся, 
JHN.2.25	и яко не требоваше, да кто свидетелствует о человецех: сам бо ведяше, что бе в человеце.
JHN.3.1	Бе же человек от фарисей, никодим имя ему, князь жидовский: 
JHN.3.2	сей прииде ко Иисусу нощию и рече ему: равви, вем, яко от Бога пришел еси учитель: никтоже бо может знамений сих творити, яже ты твориши, аще не будет Бог с ним. 
JHN.3.3	Отвеща Иисус и рече ему: аминь, аминь глаголю тебе: аще кто не родится свыше, не может видети Царствия Божия. 
JHN.3.4	Глагола к нему никодим: како может человек родитися стар сый? еда может второе внити во утробу матере своея и родитися? 
JHN.3.5	Отвеща Иисус: аминь, аминь глаголю тебе: аще кто не родится водою и Духом, не может внити во Царствие Божие: 
JHN.3.6	рожденное от плоти плоть есть, и рожденное от Духа дух есть. 
JHN.3.7	Не дивися, яко рех ти: подобает вам родитися свыше. 
JHN.3.8	Дух, идеже хощет, дышет, и глас его слышиши, но не веси, откуду приходит и камо идет: тако есть всяк (человек) рожденный от Духа. 
JHN.3.9	Отвеща никодим и рече ему: како могут сия быти? 
JHN.3.10	Отвеща Иисус и рече ему: ты еси учитель израилев, и сих ли не веси? 
JHN.3.11	Аминь, аминь глаголю тебе, яко, еже вемы, глаголем, и еже видехом, свидетелствуем, и свидетелства нашего не приемлете: 
JHN.3.12	аще земная рекох вам, и не веруете: како, аще реку вам небесная, уверуете? 
JHN.3.13	И никтоже взыде на небо, токмо сшедый с небесе Сын Человеческий, сый на небеси: 
JHN.3.14	и якоже моисей вознесе змию в пустыни, тако подобает вознестися Сыну Человеческому, 
JHN.3.15	да всяк веруяй в онь не погибнет, но имать живот вечный. 
JHN.3.16	Тако бо возлюби Бог мир, яко и Сына своего единороднаго дал есть, да всяк веруяй в онь не погибнет, но имать живот вечный. 
JHN.3.17	Не посла бо Бог Сына своего в мир, да судит мирови, но да спасется им мир. 
JHN.3.18	Веруяй в онь не будет осужден: а не веруяй уже осужден есть, яко не верова во имя единороднаго Сына Божия. 
JHN.3.19	Сей же есть суд, яко свет прииде в мир, и возлюбиша человецы паче тму, неже свет: беша бо их дела зла. 
JHN.3.20	Всяк бо делаяй злая ненавидит света и не приходит к свету, да не обличатся дела его, яко лукава суть: 
JHN.3.21	творяй же истину грядет к свету, да явятся дела его, яко о Бозе суть соделана. 
JHN.3.22	По сих (же) прииде Иисус и ученицы его в жидовскую землю: и ту живяше с ними и крещаше. 
JHN.3.23	Бе же иоанн крестя во еноне близ салима, яко воды многи бяху ту: и прихождаху и крещахуся: 
JHN.3.24	не у бо бе всажден в темницу иоанн. 
JHN.3.25	Бысть же стязание от ученик иоанновых со иудеи о очищении: 
JHN.3.26	и приидоша ко иоанну и рекоша ему: равви, иже бе с тобою об он пол иордана, емуже ты свидетелствовал еси, се, сей крещает, и вси грядут к нему. 
JHN.3.27	Отвеща иоанн и рече: не может человек приимати ничесоже, аще не будет дано ему с небесе. 
JHN.3.28	Вы сами мне свидетелствуете, яко рех: несмь аз Христос, но яко послан есмь пред ним. 
JHN.3.29	Имеяй невесту жених есть: а друг женихов, стоя и послушая его, радостию радуется за глас женихов: сия убо радость моя исполнися: 
JHN.3.30	оному подобает расти, мне же малитися. 
JHN.3.31	Грядый свыше над всеми есть: сый от земли от земли есть и от земли глаголет: грядый с небесе над всеми есть, 
JHN.3.32	и еже виде и слыша, сие свидетелствует: и свидетелства его никтоже приемлет. 
JHN.3.33	Приемый его свидетелство верова, яко Бог истинен есть. 
JHN.3.34	Егоже бо посла Бог, глаголголы Божия глаголет: не в меру бо Бог дает Духа. 
JHN.3.35	Отец (бо) любит Сына и вся даде в руце его. 
JHN.3.36	Веруяй в Сына имать живот вечный: а иже не верует в Сына, не узрит живота, но гнев Божий пребывает на нем.
JHN.4.1	Егда убо разуме Иисус, яко услышаша фарисее, яко Иисус множайшыя ученики творит и крещает, неже иоанн: 
JHN.4.2	Иисус же сам не крещаше, но ученицы его: 
JHN.4.3	остави иудею и иде паки в галилею. 
JHN.4.4	Подобаше же ему проити сквозе самарию. 
JHN.4.5	Прииде убо во град самарийский, глаголемый сихарь, близ веси, юже даде иаков иосифу сыну своему: 
JHN.4.6	бе же ту источник иаковль. Иисус же утруждся от пути, седяше тако на источнице: бе (же) яко час шестый. 
JHN.4.7	Прииде жена от самарии почерпати воду. глагола ей Иисус: даждь ми пити. 
JHN.4.8	ученицы бо его отшли бяху во град, да брашно купят. 
JHN.4.9	Глагола ему жена самаряныня: како ты жидовин сый от мене пити просиши, жены самаряныни сущей? не прикасаютбося жидове самаряном. 
JHN.4.10	Отвеща Иисус и рече ей: аще бы ведала еси дар Божий, и кто есть глаголяй ти: даждь ми пити: ты бы просила у него, и дал бы ти воду живу. 
JHN.4.11	Глагола ему жена: господи, ни почерпала имаши, и студенец есть глубок: откуду убо имаши воду живу? 
JHN.4.12	еда ты болий еси отца нашего иакова, иже даде нам студенец сей, и той из него пит и сынове его и скоти его? 
JHN.4.13	Отвеща Иисус и рече ей: всяк пияй от воды сея, вжаждется паки: 
JHN.4.14	а иже пиет от воды, юже аз дам ему, не вжаждется во веки: но вода, юже (аз) дам ему, будет в нем источник воды текущия в живот вечный. 
JHN.4.15	Глагола к нему жена: господи, даждь ми сию воду, да ни жажду, ни прихожду семо почерпати. 
JHN.4.16	глагола ей Иисус: иди, пригласи мужа твоего и прииди семо. 
JHN.4.17	Отвеща жена и рече (ему): не имам мужа. глагола ей Иисус: добре рекла еси, яко мужа не имам: 
JHN.4.18	пять бо мужей имела еси, и ныне, егоже имаши, несть ти муж: се воистинну рекла еси. 
JHN.4.19	Глагола ему жена: Господи, вижу, яко пророк еси ты: 
JHN.4.20	отцы наши в горе сей поклонишася: и вы глаголете, яко во Иерусалимех есть место, идеже кланятися подобает. 
JHN.4.21	глагола ей Иисус: жено, веру ми ими, яко грядет час, егда ни в горе сей, ни во Иерусалимех поклонитеся Отцу: 
JHN.4.22	вы кланяетеся, егоже не весте: мы кланяемся, егоже вемы, яко спасение от иудей есть: 
JHN.4.23	но грядет час, и ныне есть, егда истиннии поклонницы поклонятся Отцу духом и истиною: ибо Отец таковых ищет покланяющихся ему: 
JHN.4.24	Дух (есть) Бог: и иже кланяется ему, духом и истиною достоит кланятися. 
JHN.4.25	Глагола ему жена: вем, яко мессиа приидет, глаголемыи Христос: егда той приидет, возвестит нам вся. 
JHN.4.26	глагола ей Иисус: аз есмь, глаголяй с тобою. 
JHN.4.27	И тогда приидоша ученицы его и чудяхуся, яко с женою глаголаше: обаче никтоже рече: чесо ищеши? или: что глаголеши с нею? 
JHN.4.28	Остави же водонос свой жена, и иде во град, и глагола человеком: 
JHN.4.29	приидите (и) видите Человека, иже рече ми вся, елика сотворих: еда той есть Христос? 
JHN.4.30	Изыдоша же из града и грядяху к нему. 
JHN.4.31	Между же сим моляху его ученицы (его), глаголюще: равви, яждь. 
JHN.4.32	Он же рече им: аз брашно имам ясти, егоже вы не весте. 
JHN.4.33	Глаголаху убо ученицы к себе: еда кто принесе ему ясти? 
JHN.4.34	глагола им Иисус: мое брашно есть, да сотворю волю пославшаго мя и совершу дело его. 
JHN.4.35	Не вы ли глаголете, яко еще четыри месяцы суть, и жатва приидет? Се, глаголю вам: возведите очи ваши и видите нивы, яко плавы суть к жатве уже: 
JHN.4.36	и жняй мзду приемлет и собирает плод в живот вечный, да и сеяй вкупе радуется и жняй: 
JHN.4.37	о сем бо слово есть истинное, яко ин есть сеяй, и ин (есть) жняй: 
JHN.4.38	аз послах вы жати, идеже вы не трудистеся: инии трудишася, и вы в труд их внидосте. 
JHN.4.39	От града же того мнози вероваша в онь от самарян, за слово жены свидетелствующия, яко рече ми вся, елика сотворих. 
JHN.4.40	Егда убо приидоша к нему самаряне, моляху его, дабы пребыл у них: и пребысть ту два дни. 
JHN.4.41	И много паче вероваша за слово его: 
JHN.4.42	жене же глаголаху, яко не ктому за твою беседу веруем: сами бо слышахом и вемы, яко сей есть воистинну спас миру, Христос. 
JHN.4.43	По двою же дню изыде оттуду и иде в галилею: 
JHN.4.44	сам бо Иисус свидетелствова, яко пророк во своем отечествии чести не имать. 
JHN.4.45	Егда же прииде в галилею, прияша его галилеане, вся видевше, яже сотвори во Иерусалимех в праздник: и тии бо приидоша в праздник. 
JHN.4.46	Прииде же паки Иисус в кану галилейскую, идеже претвори воду в вино. И бе некий царев муж, егоже сын боляше в капернауме. 
JHN.4.47	Сей слышав, яко Иисус прииде от иудеи в галилею, иде к нему и моляше его, да снидет и исцелит сына его: имеяше бо умрети. 
JHN.4.48	Рече убо Иисус к нему: аще знамении и чудес не видите, не имате веровати. 
JHN.4.49	Глагола к нему царев муж: Господи, сниди, прежде даже не умрет отроча мое. 
JHN.4.50	глагола ему Иисус: иди, сын твой жив есть. И верова человек словеси, еже рече ему Иисус, и идяше. 
JHN.4.51	Абие же входящу ему, (се,) раби его сретоша его и возвестиша (ему), глаголюще, яко сын твой жив есть. 
JHN.4.52	Вопрошаше убо от них о часе, в который легчае ему бысть, и реша ему, яко вчера в час седмый остави его огнь. 
JHN.4.53	Разуме же отец, яко той бе час, в оньже рече ему Иисус, яко сын твой жив есть: и верова сам и весь дом его. 
JHN.4.54	Сие паки второе знамение сотвори Иисус, пришед от иудеи в галилею.
JHN.5.1	По сих (же) бе праздник иудейский, и взыде Иисус во Иерусалим. 
JHN.5.2	Есть же во Иерусалимех овчая купель, яже глаголется еврейски вифесда, пять притвор имущи: 
JHN.5.3	в тех слежаше множество болящих, слепых, хромых, сухих, чающих движения воды: 
JHN.5.4	ангел бо Господень на (всяко) лето схождаше в купель и возмущаше воду: (и) иже первее влазяше по возмущении воды, здрав бываше, яцем же недугом одержимь бываше. 
JHN.5.5	Бе же ту некий человек, тридесять и осмь лет имый в недузе (своем). 
JHN.5.6	Сего видев Иисус лежаща и разумев, яко многа лета уже имяше (в недузе), глагола ему: хощеши ли цел быти? 
JHN.5.7	Отвеща ему недужный: ей, Господи, человека не имам, да, егда возмутится вода, ввержет мя в купель: егда же прихожду аз, ин прежде мене слазит. 
JHN.5.8	глагола ему Иисус: востани, возми одр твой и ходи. 
JHN.5.9	И абие здрав бысть человек: и взем одр свой и хождаше. Бе же суббота в той день. 
JHN.5.10	Глаголаху же жидове исцелевшему: суббота есть, и не достоит ти взяти одра (твоего). 
JHN.5.11	Он (же) отвеща им: иже мя сотвори цела, той мне рече: возми одр твой и ходи. 
JHN.5.12	Вопросиша же его: кто есть Человек рекий ти: возми одр твой и ходи? 
JHN.5.13	Изцелевый же не ведяше, кто есть: Иисус бо уклонися, народу сущу на месте. 
JHN.5.14	Потом (же) обрете его Иисус в церкви и рече ему: се, здрав еси: ктому не согрешай, да не горше ти что будет. 
JHN.5.15	Иде (же) человек и поведа иудеом, яко Иисус есть, иже мя сотвори цела. 
JHN.5.16	И сего ради гоняху Иисуса иудее и искаху его убити, зане сия творяше в субботу. 
JHN.5.17	Иисус же отвещаваше им: Отец мой доселе делает, и аз делаю. 
JHN.5.18	И сего ради паче искаху его иудее убити, яко не токмо разоряше субботу, но и Отца своего глаголаше Бога, равен ся творя Богу. 
JHN.5.19	Отвеща же Иисус и рече им: аминь, аминь глаголю вам, не может Сын творити о себе ничесоже, аще не еже видит Отца творяща: яже бо он творит, сия и Сын такожде творит. 
JHN.5.20	Отец бо любит Сына и вся показует ему, яже сам творит: и болша сих покажет ему дела, да вы чудитеся. 
JHN.5.21	Якоже бо Отец воскрешает мертвыя и живит, тако и Сын, ихже хощет, живит. 
JHN.5.22	Отец бо не судит ни комуже, но суд весь даде Сынови, 
JHN.5.23	да вси чтут Сына, якоже чтут Отца. (А) иже не чтит Сына, не чтит Отца пославшаго его. 
JHN.5.24	Аминь, аминь глаголю вам, яко слушаяй словесе моего и веруяй пославшему мя имать живот вечный, и на суд не приидет, но прейдет от смерти в живот. 
JHN.5.25	Аминь, аминь глаголю вам, яко грядет час, и ныне есть, егда мертвии услышат глас Сына Божия и услышавше оживут. 
JHN.5.26	Якоже бо Отец имать живот в себе, тако даде и Сынови живот имети в себе 
JHN.5.27	и область даде ему и суд творити, яко Сын Человечь есть. 
JHN.5.28	Не дивитеся сему: яко грядет час, в оньже вси сущии во гробех услышат глас Сына Божия, 
JHN.5.29	и изыдут сотворшии благая в воскрешение живота, а сотворшии злая в воскрешение суда. 
JHN.5.30	Не могу аз о себе творити ничесоже. Якоже слышу, сужду, и суд мой праведен есть, яко не ищу воли моея, но воли пославшаго мя Отца. 
JHN.5.31	Аще аз свидетелствую о мне, свидетельство мое несть истинно: 
JHN.5.32	ин есть свидетелствуяй о мне, и вем, яко истинно есть свидетелство, еже свидетелствует о мне: 
JHN.5.33	вы посласте ко иоанну, и свидетелствова о истине. 
JHN.5.34	Аз же не от человека свидетелства приемлю, но сия глаголю, да вы спасени будете. 
JHN.5.35	Он бе светилник горя и светя: вы же восхотесте возрадоватися в час светения его. 
JHN.5.36	Аз же имам свидетелство более иоаннова: дела бо, яже даде мне Отец, да совершу я, та дела, яже аз творю, свидетелствуют о мне, яко Отец мя посла. 
JHN.5.37	И пославый мя Отец сам свидетелствова о мне. Ни гласа его нигдеже слышасте, ни видения его видесте, 
JHN.5.38	и словесе его не имате пребывающа в вас, зане, егоже той посла, сему вы веры не емлете. 
JHN.5.39	Испытайте писаний, яко вы мните в них имети живот вечный: и та суть свидетелствующая о мне. 
JHN.5.40	И не хощете приити ко мне, да живот имате. 
JHN.5.41	Славы от человек не приемлю, 
JHN.5.42	но разумех вы, яко любве Божия не имате в себе. 
JHN.5.43	Аз приидох во имя Отца моего, и не приемлете мене: аще ин приидет во имя свое, того приемлете. 
JHN.5.44	Како вы можете веровати, славу друг от друга приемлюще, и славы, яже от единаго Бога, не ищете? 
JHN.5.45	Не мните, яко аз на вы реку ко Отцу: есть, иже на вы глаголет, моисей, наньже вы уповаете. 
JHN.5.46	Аще бо бысте веровали моисеови, веровали бысте (убо и) мне: о мне бо той писа. 
JHN.5.47	Аще ли того писанием не веруете, како моим глаголголом веру имете?
JHN.6.1	По сих иде Иисус на он пол моря галилеи тивериадска: 
JHN.6.2	и по нем идяше народ мног, яко видяху знамения его, яже творяше над недужными. 
JHN.6.3	Взыде же на гору Иисус и ту седяше со ученики своими. 
JHN.6.4	Бе же близ пасха, праздник жидовский. 
JHN.6.5	Возвед убо Иисус очи и видев, яко мног народ грядет к нему, глагола к филиппу: чим купим хлебы, да ядят сии? 
JHN.6.6	Сие же глаголаше искушая его: сам бо ведяше, что хощет сотворити. 
JHN.6.7	Отвеща ему филипп: двема стома пенязей хлебы не довлеют им, да кийждо их мало что приимет. 
JHN.6.8	Глагола ему един от ученик его, андрей, брат симона петра: 
JHN.6.9	есть отрочищь зде един, иже имать пять хлеб ячменных и две рыбе: но сии что суть на толико? 
JHN.6.10	Рече же Иисус: сотворите человеки возлещи. Бе же трава многа на месте. Возлеже убо мужей числом яко пять тысящ. 
JHN.6.11	Прият же хлебы Иисус и, хвалу воздав, подаде учеником, ученицы же возлежащым: такожде и от рыбу, елико хотяху. 
JHN.6.12	И яко насытишася, глагола учеником своим: соберите избытки укрух, да не погибнет ничтоже. 
JHN.6.13	Собраша же и исполниша дванадесяте кошя укрух от пятих хлеб ячменных, иже избыша ядшым. 
JHN.6.14	Человецы же видевше знамение, еже сотвори Иисус, глаголаху, яко сей есть воистинну пророк грядый в мир. 
JHN.6.15	Иисус убо разумев, яко хотят приити, да восхитят его и сотворят его Царя, отиде паки в гору един. 
JHN.6.16	Яко позде бысть, снидоша ученицы его на море, 
JHN.6.17	и влезоша в корабль, и идяху на он пол моря в капернаум. И тма абие бысть, и не (у) бе пришел к ним Иисус. 
JHN.6.18	Море же, ветру велию дыхающу, воздвизашеся. 
JHN.6.19	Гребше же яко стадий двадесять пять или тридесять, узреша Иисуса ходяща по морю и близ корабля бывша, и убояшася. 
JHN.6.20	Он же глагола им: аз есмь, не бойтеся. 
JHN.6.21	Хотяху убо прияти его в корабль: и абие корабль бысть на земли, в нюже идяху. 
JHN.6.22	Во утрий (же) народ, иже стояше об он пол моря, видев, яко корабля иного не бе ту, токмо един той, в оньже внидоша ученицы его, и яко не вниде со ученики своими Иисус в корабль, но едини ученицы его идоша: 
JHN.6.23	и ини приидоша корабли от тивериады близ места, идеже ядоша хлебы, хвалу воздавше Господеви: 
JHN.6.24	егда же видеша народи, яко Иисуса не бысть ту, ни ученик его, влезоша сами в корабли и приидоша в капернаум, ищуще Иисуса, 
JHN.6.25	и обретше его об он пол моря, реша ему: равви, когда зде бысть? 
JHN.6.26	Отвеща им Иисус и рече: аминь, аминь глаголю вам, ищете мене, не яко видесте знамение, но яко яли есте хлебы и насытистеся: 
JHN.6.27	делайте не брашно гиблющее, но брашно пребывающее в живот вечный, еже Сын Человеческии вам даст: сего бо Отец знамена Бог. 
JHN.6.28	Реша же к нему: что сотворим, да делаем дела Божия? 
JHN.6.29	Отвеща Иисус и рече им: се есть дело Божие, да веруете в того, егоже посла он. 
JHN.6.30	Реша же ему: кое убо ты твориши знамение, да видим и веру имем тебе? что делаеши? 
JHN.6.31	отцы наши ядоша манну в пустыни, якоже есть писано: хлеб с небесе даде им ясти. 
JHN.6.32	Рече убо им Иисус: аминь, аминь глаголю вам, не моисей даде вам хлеб с небесе, но Отец мой дает вам хлеб истинный с небесе: 
JHN.6.33	хлеб бо Божии есть сходяй с небесе и даяй живот миру. 
JHN.6.34	Реша убо к нему: Господи, всегда даждь нам хлеб сей. 
JHN.6.35	Рече же им Иисус: аз есмь хлеб животный: грядый ко мне не имать взалкатися, и веруяй в мя не имать вжаждатися никогдаже. 
JHN.6.36	Но рех вам, яко и видесте мя, и не веруете. 
JHN.6.37	Все, еже дает мне Отец, ко мне приидет, и грядущаго ко мне не изжену вон: 
JHN.6.38	яко снидох с небесе, не да творю волю мою, но волю пославшаго мя Отца. 
JHN.6.39	Се же есть воля пославшаго мя Отца, да все, еже даде ми, не погублю от него, но воскрешу е в последний день. 
JHN.6.40	Се же есть воля пославшаго мя, да всяк видяй Сына и веруяй в него имать живот вечный, и воскрешу его аз в последний день. 
JHN.6.41	Роптаху убо иудее о нем, яко рече: аз есмь хлеб сшедый с небесе. 
JHN.6.42	И глаголаху: не сей ли есть Иисус сын иосифов, егоже мы знаем отца и Матерь? како убо глаголет сей, яко с небесе снидох? 
JHN.6.43	Отвеща убо Иисус и рече им: не ропщите между собою: 
JHN.6.44	никтоже может приити ко мне, аще не Отец пославый мя привлечет его, и аз воскрешу его в последний день. 
JHN.6.45	Есть писано во пророцех: и будут вси научени Богом. Всяк слышавый от Отца и навык, приидет ко мне. 
JHN.6.46	Не яко Отца видел есть кто, токмо сый от Бога, сей виде Отца. 
JHN.6.47	Аминь, аминь глаголю вам: веруяй в мя имать живот вечный. 
JHN.6.48	Аз есмь хлеб животный: 
JHN.6.49	отцы ваши ядоша манну в пустыни и умроша: 
JHN.6.50	сей есть хлеб сходяй с небесе, да, аще кто от него яст, не умрет: 
JHN.6.51	аз есмь хлеб животный, иже сшедый с небесе: аще кто снесть от хлеба сего, жив будет во веки: и хлеб, егоже аз дам, Плоть моя есть, юже аз дам за живот мира. 
JHN.6.52	Пряхуся же между собою жидове, глаголюще: како может сей нам дати Плоть (свою) ясти? 
JHN.6.53	Рече же им Иисус: аминь, аминь глаголю вам: аще не снесте Плоти Сына Человеческаго, ни пиете крове его, живота не имате в себе. 
JHN.6.54	Ядый мою Плоть и пияй мою кровь имать живот вечный, и аз воскрешу его в последний день. 
JHN.6.55	Плоть бо моя истинно есть брашно, и кровь моя истинно есть пиво. 
JHN.6.56	Ядый мою Плоть и пияй мою кровь во мне пребывает, и аз в нем. 
JHN.6.57	Якоже посла мя живый Отец, и аз живу Отца ради: и ядый мя, и той жив будет мене ради. 
JHN.6.58	Сей есть хлеб сшедый с небесе: не якоже ядоша отцы ваши манну и умроша: ядый хлеб сей жив будет во веки. 
JHN.6.59	Сия рече на сонмищи, учя в капернауме. 
JHN.6.60	Мнози убо слышавше от ученик его, реша: жестоко есть слово сие: (и) кто может его послушати? 
JHN.6.61	Ведый же Иисус в себе, яко ропщут о сем ученицы его, рече им: сие ли вы блазнит? 
JHN.6.62	аще убо узрите Сына Человеческаго восходяща, идеже бе прежде? 
JHN.6.63	Дух есть, иже оживляет, плоть не пользует ничтоже: глаголголы, яже аз глаголах вам, дух суть и живот суть: 
JHN.6.64	но суть от вас нецыи, иже не веруют. Ведяше бо искони Иисус, кии суть неверующии, и кто есть предаяй его. 
JHN.6.65	И глаголаше: сего ради рех вам, яко никтоже может приити ко мне, аще не будет ему дано от Отца моего. 
JHN.6.66	От сего мнози от ученик его идоша вспять и ктому не хождаху с ним. 
JHN.6.67	Рече же Иисус обеманадесяте: еда и вы хощете ити? 
JHN.6.68	Отвеща убо ему симон петр: Господи, к кому идем? глаголголы живота вечнаго имаши, 
JHN.6.69	и мы веровахом и познахом, яко ты еси Христос, Сын Бога живаго. 
JHN.6.70	Отвеща им Иисус: не аз ли вас дванадесяте избрах? и един от вас диавол есть. 
JHN.6.71	глаголаше же иуду симонова искариота: сей бо хотяше предати его, един сый от обоюнадесяте.
JHN.7.1	И хождаше Иисус по сих в галилеи: не хотяше бо во иудеи ходити, яко искаху его иудее убити. 
JHN.7.2	Бе же близ праздник иудейский, потчение сени. 
JHN.7.3	Реша убо к нему братия его: прейди отсюду, и иди во иудею, да и ученицы твои видят дела твоя, яже твориши: 
JHN.7.4	никтоже бо в тайне творит что, и ищет сам яве быти: аще сия твориши, яви себе мирови. 
JHN.7.5	Ни братия бо его вероваху в него. 
JHN.7.6	глагола убо им Иисус: время мое не у прииде: время же ваше всегда готово есть: 
JHN.7.7	не может мир ненавидети вас, мене же ненавидит, яко аз свидетелствую о нем, яко дела его зла суть: 
JHN.7.8	вы взыдите в праздник сей, аз не взыду в праздник сей, яко время мое не у исполнися. 
JHN.7.9	Сия рек им, оста в галилеи. 
JHN.7.10	Егда же взыдоша братия его в праздник, тогда и сам взыде, не яве, но яко тай. 
JHN.7.11	Жидове же искаху его в праздник и глаголаху: где есть он? 
JHN.7.12	И ропот мног бе о нем в народех: овии глаголаху, яко благ есть: инии же глаголаху: ни, но льстит народы. 
JHN.7.13	Никтоже убо яве глаголаше о нем, страха ради иудейскаго. 
JHN.7.14	Абие же в преполовение праздника взыде Иисус во церковь и учаше. 
JHN.7.15	И дивляхуся иудее, глаголюще: како сей книги весть не учився? 
JHN.7.16	Отвеща (убо) им Иисус и рече: мое учение несть мое, но пославшаго мя: 
JHN.7.17	аще кто хощет волю его творити, разумеет о учении, кое от Бога есть, или аз от себе глаголю: 
JHN.7.18	глаголяй от себе славы своея ищет: а ищяй славы пославшаго его, сей истинен есть, и несть неправды в нем. 
JHN.7.19	Не моисей ли даде вам закон? и никтоже от вас творит закона. Что мене ищете убити? 
JHN.7.20	Отвеща народ и рече: беса ли имаши? кто тебе ищет убити? 
JHN.7.21	Отвеща Иисус и рече им: едино дело сотворих, и вси дивитеся: 
JHN.7.22	сего ради моисей даде вам обрезание, не яко от моисеа есть, но от отец: и в субботу обрезаете человека: 
JHN.7.23	аще обрезание приемлет человек в субботу, да не разорится закон моисеов, на мя ли гневаетеся, яко всего человека здрава сотворих в субботу? 
JHN.7.24	не судите на лица, но праведный суд судите. 
JHN.7.25	Глаголаху убо нецыи от Иерусалимлян: не сей ли есть, егоже ищут убити? 
JHN.7.26	и се, не обинуяся глаголет, и ничесоже ему не глаголют: еда како разумеша князи, яко сей есть Христос? 
JHN.7.27	но сего вемы, откуду есть: Христос же егда приидет, никтоже весть, откуду будет. 
JHN.7.28	Воззва убо в церкви учя Иисус и глаголя: и мене весте, и весте, откуду есмь: и о себе не приидох, но есть истинен пославый мя, егоже вы не весте: 
JHN.7.29	аз вем его, яко от него есмь, и той мя посла. 
JHN.7.30	Искаху убо, да имут его: и никтоже возложи нань руки, яко не у бе пришел час его. 
JHN.7.31	Мнози же от народа вероваша в него и глаголаху, яко Христос, егда приидет, еда болша знамения сотворит, яже сей творит? 
JHN.7.32	Слышаша фарисее народ ропщущь о нем сия, и послаша фарисее и архиерее слуги, да имут его. 
JHN.7.33	Рече убо Иисус: еще мало время с вами есмь, и иду к пославшему мя: 
JHN.7.34	взыщете мене и не обрящете: и идеже есмь аз, вы не можете приити. 
JHN.7.35	Реша же иудее к себе: камо сей хощет ити, яко мы не обрящем его? еда в разсеяние еллинское хощет ити и учити еллины? 
JHN.7.36	что есть сие слово, еже рече: взыщете мене и не обрящете: и идеже есмь аз, вы не можете приити? 
JHN.7.37	В последний же день великий праздника стояше Иисус и зваше, глаголя: аще кто жаждет, да приидет ко мне и пиет: 
JHN.7.38	веруяй в мя, якоже рече писание, реки от чрева его истекут воды живы. 
JHN.7.39	Сие же рече о Дусе, егоже хотяху приимати верующии во имя его: не у бо бе Дух святый, яко Иисус не у бе прославлен. 
JHN.7.40	Мнози же от народа слышавше слово, глаголаху: сей есть воистинну пророк. 
JHN.7.41	Друзии глаголаху: сей есть Христос. Овии же глаголаху: еда от галилеи Христос приходит? 
JHN.7.42	не писание ли рече, яко от семене давидова и от вифлеемския веси, идеже бе давид, Христос приидет? 
JHN.7.43	Распря убо бысть в народе его ради. 
JHN.7.44	Нецыи же от них хотяху яти его: но никтоже возложи нань руце. 
JHN.7.45	Приидоша же слуги ко архиереом и фарисеом: и реша им тии: почто не приведосте его? 
JHN.7.46	Отвещаша слуги: николиже тако есть глаголал человек, яко сей Человек. 
JHN.7.47	Отвещаша убо им фарисее: еда и вы прельщени бысте? 
JHN.7.48	еда кто от князь верова в онь, или от фарисей? 
JHN.7.49	но народ сей, иже не весть закона, прокляти суть. 
JHN.7.50	Глагола никодим к ним, иже пришедый к нему нощию, един сый от них: 
JHN.7.51	еда закон наш судит человеку, аще не слышит от него прежде и разумеет, что творит? 
JHN.7.52	Отвещаша и рекоша ему: еда и ты от галилеи еси? испытай и виждь, яко пророк от галилеи не приходит. 
JHN.7.53	И иде кийждо в дом свой.
JHN.8.1	Иисус же иде в гору елеонску: 
JHN.8.2	заутра же паки прииде в церковь, и вси людие идяху к нему: и сед учаше их. 
JHN.8.3	Приведоша же книжницы и фарисее к нему жену в прелюбодеянии яту, и поставивше ю посреде, 
JHN.8.4	глаголаша ему: учителю, сия жена ята есть ныне в прелюбодеянии: 
JHN.8.5	в законе же нам моисей повеле таковыя камением побивати: ты же что глаголеши? 
JHN.8.6	Сие же реша искушающе его, да быша имели что глаголати нань. Иисус же долу преклонься, перстом писаше на земли, не слагая (им). 
JHN.8.7	Якоже прилежаху вопрошающе его, восклонься рече к ним: иже есть без греха в вас, прежде верзи камень на ню. 
JHN.8.8	И паки долу преклонься, писаше на земли. 
JHN.8.9	Они же слышавше и совестию обличаеми, исхождаху един по единому, наченше от старец до последних: и оста един Иисус, и жена посреде сущи. 
JHN.8.10	Восклонься же Иисус и ни единаго видев, точию жену, рече ей: жено, где суть, иже важдаху на тя? ни кийже ли тебе осуди? 
JHN.8.11	Она же рече: никтоже, Господи. Рече же ей Иисус: ни аз тебе осуждаю: иди и (отселе) ктому не согрешай. 
JHN.8.12	Паки же им Иисус рече глаголя: аз есмь свет миру: ходяй по мне не имать ходити во тме, но имать свет животный. 
JHN.8.13	Реша убо ему фарисее: ты о себе сам свидетелствуеши: свидетелство твое несть истинно. 
JHN.8.14	Отвеща Иисус и рече им: аще аз свидетелствую о себе, истинно есть свидетелство мое, яко вем, откуду приидох и камо иду: вы же не весте, откуду прихожду и камо гряду: 
JHN.8.15	вы по плоти судите, аз не сужду ни комуже: 
JHN.8.16	и аще сужду аз, суд мой истинен есть, яко един несмь, но аз и пославый мя Отец: 
JHN.8.17	и в законе же вашем писано есть, яко двою человеку свидетелство истинно есть: 
JHN.8.18	аз есмь свидетелствуяй о мне самем, и свидетелствует о мне пославый мя Отец. 
JHN.8.19	Глаголаху же ему: где есть Отец твой? Отвеща Иисус: ни мене весте, ни Отца моего: аще мя бысте ведали, и Отца моего ведали бысте. 
JHN.8.20	Сия глаголголы глагола Иисус в газофилакии, учя в церкви: и никтоже ят его, яко не у бе пришел час его. 
JHN.8.21	Рече же им паки Иисус: аз иду, и взыщете мене, и во гресе вашем умрете: аможе аз иду, вы не можете приити. 
JHN.8.22	Глаголаху убо иудее: еда ся сам убиет, яко глаголет: аможе аз иду, вы не можете приити? 
JHN.8.23	И рече им: вы от нижних есте, аз от вышних есмь: вы от мира сего есте, аз несмь от мира сего: 
JHN.8.24	рех убо вам, яко умрете во гресех ваших: аще бо не имете веры, яко аз есмь, умрете во гресех ваших. 
JHN.8.25	Глаголаху убо ему: ты кто еси? И рече им Иисус: начаток, яко и глаголю вам: 
JHN.8.26	многа имам о вас глаголати и судити: но пославый мя истинен есть, и аз, яже слышах от него, сия глаголю в мире. 
JHN.8.27	Не разумеша (убо), яко Отца им глаголаше. 
JHN.8.28	Рече же им Иисус: егда вознесете Сына Человеческаго, тогда уразумеете, яко аз есмь, и о себе ничесоже творю, но, якоже научи мя Отец мой, сия глаголю: 
JHN.8.29	и пославый мя со мною есть: не остави мене единаго Отец, яко аз угодная ему всегда творю. 
JHN.8.30	Сия ему глаголющу, мнози вероваша в него. 
JHN.8.31	глаголаше убо Иисус к веровавшым ему иудеом: аще вы пребудете во словеси моем, воистинну ученицы мои будете 
JHN.8.32	и уразумеете истину, и истина свободит вы. 
JHN.8.33	Отвещаша (и реша) ему: семя авраамле есмы и ни комуже работахом николиже: како ты глаголеши, яко свободни будете? 
JHN.8.34	Отвеща им Иисус: аминь, аминь глаголю вам, яко всяк творяй грех раб есть греха: 
JHN.8.35	раб же не пребывает в дому во век: сын пребывает во век: 
JHN.8.36	аще убо Сын вы свободит, воистинну свободни будете: 
JHN.8.37	вем, яко семя авраамле есте: но ищете мене убити, яко слово мое не вмещается в вы: 
JHN.8.38	аз, еже видех у Отца моего, глаголю: и вы убо, еже видесте у отца вашего, творите. 
JHN.8.39	Отвещаша и реша ему: отец наш авраам есть. глагола им Иисус: аще чада авраамля бысте были, дела авраамля бысте творили: 
JHN.8.40	ныне же ищете мене убити, Человека, иже истину вам глаголах, юже слышах от Бога: сего авраам несть сотворил: 
JHN.8.41	вы творите дела отца вашего. Реша же ему: мы от любодеяния несмы рождени: единаго Отца имамы, Бога. 
JHN.8.42	Рече же им Иисус: аще Бог Отец ваш (бы) был, любили бысте (убо) мене: аз бо от Бога изыдох и приидох: не о себе бо приидох, но той мя посла: 
JHN.8.43	почто беседы моея не разумеете? яко не можете слышати словесе моего: 
JHN.8.44	вы отца (вашего) диавола есте, и похоти отца вашего хощете творити: он человекоубийца бе искони и во истине не стоит, яко несть истины в нем: егда глаголет лжу, от своих глаголет, яко ложь есть и отец лжи: 
JHN.8.45	аз же зане истину глаголю, не веруете мне: 
JHN.8.46	кто от вас обличает мя о гресе? аще ли истину глаголю, почто вы не веруете мне? 
JHN.8.47	иже есть от Бога, глаголголов Божиих послушает: сего ради вы не послушаете, яко от Бога несте. 
JHN.8.48	Отвещаша убо иудее и реша ему: не добре ли мы глаголем, яко самарянин еси ты и беса имаши? 
JHN.8.49	Отвеща Иисус: аз беса не имам, но чту Отца моего, и вы не чтете мене: 
JHN.8.50	аз же не ищу славы моея: есть ищя и судя: 
JHN.8.51	аминь, аминь глаголю вам: аще кто слово мое соблюдет, смерти не имать видети во веки. 
JHN.8.52	Реша убо ему жидове: ныне разумехом, яко беса имаши: авраам умре и пророцы, и ты глаголеши: аще кто слово мое соблюдет, смерти не имать вкусити во веки: 
JHN.8.53	еда ты болий еси отца нашего авраама, иже умре? и пророцы умроша: кого себе сам ты твориши? 
JHN.8.54	Отвеща Иисус: аще аз славлюся сам, слава моя ничесоже есть: есть Отец мой славяй мя, егоже вы глаголете, яко Бог ваш есть: 
JHN.8.55	и не познасте его, аз же вем его: и аще реку, яко не вем его, буду подобен вам ложь: но вем его и слово его соблюдаю: 
JHN.8.56	авраам отец ваш рад бы был, дабы видел день мой: и виде и возрадовася. 
JHN.8.57	Реша убо иудее к нему: пятидесят лет не у имаши, и авраама ли еси видел? 
JHN.8.58	Рече (же) им Иисус: аминь, аминь глаголю вам: прежде даже авраам не бысть, аз есмь. 
JHN.8.59	Взяша убо камение, да вергут нань: Иисус же скрыся и изыде из церкве, прошед посреде их: и мимохождаше тако.
JHN.9.1	И мимоидый виде человека слепа от рождества. 
JHN.9.2	И вопросиша его ученицы его, глаголюще: равви, кто согреши, сей ли, или родителя его, яко слеп родися? 
JHN.9.3	Отвеща Иисус: ни сей согреши, ни родителя его, но да явятся дела Божия на нем: 
JHN.9.4	мне подобает делати дела пославшаго мя, дондеже день есть: приидет нощь, егда никтоже может делати: 
JHN.9.5	егда в мире есмь, свет есмь миру. 
JHN.9.6	Сия рек, плюну на землю, и сотвори брение от плюновения, и помаза очи брением слепому, 
JHN.9.7	и рече ему: иди, умыйся в купели силоамсте, еже сказается послан. Иде убо и умыся, и прииде видя. 
JHN.9.8	Соседи же и иже бяху видели его прежде, яко слеп бе, глаголаху: не сей ли есть седяй и просяй? 
JHN.9.9	Овии глаголаху, яко сей есть: инии же (глаголаху), яко подобен ему есть. Он (же) глаголаше, яко аз есмь. 
JHN.9.10	Глаголаху же ему: како ти отверзостеся очи? 
JHN.9.11	Отвеща он и рече: Человек нарицаемый Иисус брение сотвори и помаза очи мои и рече ми: иди в купель силоамлю и умыйся. Шед же и умывся, прозрех. 
JHN.9.12	Реша убо ему: кто той есть? Глагола: не вем. 
JHN.9.13	Ведоша (же) его к фарисеом, иже бе иногда слеп. 
JHN.9.14	Бе же суббота, егда сотвори брение Иисус и отверзе ему очи. 
JHN.9.15	Паки же вопрошаху его и фарисее, како прозре. Он же рече им: брение положи мне на очи, и умыхся, и вижу. 
JHN.9.16	Глаголаху убо от фарисей нецыи: несть сей от Бога Человек, яко субботу не хранит. Овии глаголаху: како может человек грешен сицева знамения творити? И распря бе в них. 
JHN.9.17	Глаголаху (убо) слепцу паки: ты что глаголеши о нем, яко отверзе очи твои? Он же рече, яко пророк есть. 
JHN.9.18	Не яша убо веры иудее о нем, яко слеп бе и прозре, дондеже возгласиша родителя того прозревшаго 
JHN.9.19	и вопросиша я, глаголюще: сей ли есть сын ваю, егоже вы глаголете, яко слеп родися? како убо ныне видит? 
JHN.9.20	Отвещаста (же) им родителя его и реста: вемы, яко сей есть сын наю и яко слеп родися: 
JHN.9.21	како же ныне видит, не вемы, или кто отверзе ему очи, мы не вемы: сам возраст имать, самого вопросите, сам о себе да глаголет. 
JHN.9.22	Сия рекоста родителя его, яко боястася жидов: уже бо бяху сложилися жидове, да, аще кто его исповесть Христа, отлучен от сонмища будет: 
JHN.9.23	сего ради родителя его рекоста, яко возраст имать, самого вопросите. 
JHN.9.24	Возгласиша же вторицею человека, иже бе слеп, и реша ему: даждь славу Богу: мы вемы, яко Человек сей грешен есть. 
JHN.9.25	Отвеща убо он и рече: аще грешен есть, не вем: едино вем, яко слеп бех, ныне же вижу. 
JHN.9.26	Реша же ему паки: что сотвори тебе? како отверзе очи твои? 
JHN.9.27	Отвеща им: рекох вам уже, и не слышасте: что паки хощете слышати? еда и вы ученицы его хощете быти? 
JHN.9.28	Они же укориша его и реша (ему): ты ученик еси того: мы же моисеовы есмы ученицы: 
JHN.9.29	мы вемы, яко моисеови глагола Бог, сего же не вемы, откуду есть. 
JHN.9.30	Отвеща человек и рече им: о сем бо дивно есть, яко вы не весте, откуду есть, и отверзе очи мои: 
JHN.9.31	вемы же, яко грешники Бог не послушает, но аще кто Богочтец есть и волю его творит, того послушает: 
JHN.9.32	от века несть слышано, яко кто отверзе очи слепу рождену: 
JHN.9.33	аще не бы был сей от Бога, не могл бы творити ничесоже. 
JHN.9.34	Отвещаша и реша ему: во гресех ты родился еси весь, и ты ли ны учиши? И изгнаша его вон. 
JHN.9.35	Услыша Иисус, яко изгнаша его вон, и обрет его, рече ему: ты веруеши ли в Сына Божия? 
JHN.9.36	Отвеща он и рече: и кто есть, Господи, да верую в него? 
JHN.9.37	Рече же ему Иисус: и видел еси его, и глаголяй с тобою той есть. 
JHN.9.38	Он же рече: верую, Господи. И поклонися ему. 
JHN.9.39	И рече Иисус: на суд аз в мир сей приидох, да невидящии видят, и видящии слепи будут. 
JHN.9.40	И слышаша от фарисей сия сущии с ним и реша ему: еда и мы слепи есмы? 
JHN.9.41	Рече им Иисус: аще бысте слепи были, не бысте имели греха: ныне же глаголете, яко видим, грех убо ваш пребывает.
JHN.10.1	Аминь, аминь глаголю вам: не входяй дверьми во двор овчий, но прелазя инуде, той тать есть и разбойник: 
JHN.10.2	а входяй дверьми пастырь есть овцам: 
JHN.10.3	сему дверник отверзает, и овцы глас его слышат, и своя овцы глашает по имени, и изгонит их: 
JHN.10.4	и егда своя овцы ижденет, пред ними ходит: и овцы по нем идут, яко ведят глас его: 
JHN.10.5	по чуждем же не идут, но бежат от него, яко не знают чуждаго гласа. 
JHN.10.6	Сию притчу рече им Иисус: они же не разумеша, что бяше, яже глаголаше им. 
JHN.10.7	Рече же паки им Иисус: аминь, аминь глаголю вам, яко аз есмь дверь овцам. 
JHN.10.8	Вси, елико (их) прииде прежде мене, татие суть и разбойницы: но не послушаша их овцы. 
JHN.10.9	Аз есмь дверь: мною аще кто внидет, спасется, и внидет и изыдет, и пажить обрящет. 
JHN.10.10	Тать не приходит, разве да украдет и убиет и погубит: аз приидох, да живот имут и лишше имут. 
JHN.10.11	Аз есмь пастырь добрый: пастырь добрый душу свою полагает за овцы: 
JHN.10.12	а наемник, иже несть пастырь, емуже не суть овцы своя, видит волка грядуща и оставляет овцы и бегает, и волк расхитит их и распудит овцы: 
JHN.10.13	а наемник бежит, яко наемник есть и нерадит о овцах. 
JHN.10.14	Аз есмь пастырь добрый: и знаю моя, и знают мя моя: 
JHN.10.15	якоже знает мя Отец, и аз знаю Отца: и душу мою полагаю за овцы. 
JHN.10.16	И ины овцы имам, яже не суть от двора сего, и тыя ми подобает привести: и глас мой услышат, и будет едино стадо (и) един пастырь. 
JHN.10.17	Сего ради мя Отец любит, яко аз душу мою полагаю, да паки прииму ю: 
JHN.10.18	никтоже возмет ю от мене, но аз полагаю ю о себе: область имам положити ю и область имам паки прияти ю: сию заповедь приях от Отца моего. 
JHN.10.19	Распря же паки бысть во иудеех за словеса сия. 
JHN.10.20	Глаголаху же мнози от них: беса имать и неистов есть: что его послушаете? 
JHN.10.21	Инии глаголаху: сии глаголголи не суть беснующагося: еда может бес слепым очи отверсти? 
JHN.10.22	Быша же (тогда) обновления во Иерусалимех, и зима бе. 
JHN.10.23	И хождаше Иисус в церкви, в притворе соломони. 
JHN.10.24	Обыдоша же его иудее и глаголаху ему: доколе душы нашя вземлеши? аще ты еси Христос, рцы нам не обинуяся. 
JHN.10.25	Отвеща им Иисус: рех вам, и не веруете: дела, яже аз творю о имени Отца моего, та свидетелствуют о мне: 
JHN.10.26	но вы не веруете, несте бо от овец моих, якоже рех вам: 
JHN.10.27	овцы моя гласа моего слушают, и аз знаю их, и по мне грядут: 
JHN.10.28	и аз живот вечный дам им, и не погибнут во веки, и не восхитит их никтоже от руки моея: 
JHN.10.29	Отец мой, иже даде мне, болий всех есть, и никтоже может восхитити их от руки Отца моего: 
JHN.10.30	аз и Отец едино есма. 
JHN.10.31	Взяша же камение паки иудее, да побиют его. 
JHN.10.32	Отвеща им Иисус: многа добра дела явих вам от Отца моего: за кое их дело камение мещете на мя? 
JHN.10.33	Отвещаша ему иудее, глаголюще: о добре деле камение не мещем на тя, но о хуле, яко ты, Человек сый, твориши себе Бога. 
JHN.10.34	Отвеща им Иисус: несть ли писано в законе вашем: аз рех: бози есте? 
JHN.10.35	Аще оных рече богов, к нимже слово Божие бысть, и не может разоритися писание: 
JHN.10.36	егоже Отец святи и посла в мир, вы глаголете, яко хулу глаголеши, зане рех: Сын Божий есмь. 
JHN.10.37	Аще не творю дела Отца моего, не имите ми веры: 
JHN.10.38	аще ли творю, аще и мне не веруете, делом (моим) веруйте: да разумеете и веруете, яко во мне Отец, и аз в нем. 
JHN.10.39	Искаху убо паки яти его: и изыде от рук их, 
JHN.10.40	и иде паки на он пол иордана, на место, идеже бе иоанн прежде крестя, и пребысть ту. 
JHN.10.41	И мнози приидоша к нему и глаголаху, яко иоанн убо знамения не сотвори ни единаго: вся же, елика рече иоанн о сем, истинна бяху. 
JHN.10.42	И мнози вероваша в него ту.
JHN.11.1	Бе же некто боля лазарь от вифании, от веси мариины и марфы сестры ея. 
JHN.11.2	Бе же мариа помазавшая Господа миром и отершая нозе его власы своими, еяже брат лазарь боляше. 
JHN.11.3	Посласте убо сестре к нему, глаголюще: Господи, се, егоже любиши, болит. 
JHN.11.4	Слышав же Иисус рече: сия болезнь несть к смерти, но о славе Божии, да прославится Сын Божий ея ради. 
JHN.11.5	Любляше же Иисус марфу и сестру ея и лазаря. 
JHN.11.6	Егда же услыша, яко болит, тогда пребысть на немже бе месте два дни. 
JHN.11.7	Потом же глагола учеником: идем во иудею паки. 
JHN.11.8	Глаголаша ему ученицы: равви, ныне искаху тебе камением побити иудее, и паки ли идеши тамо? 
JHN.11.9	Отвеща Иисус: не два ли надесяте часа еста во дни? аще кто ходит во дни, не поткнется, яко свет мира сего видит: 
JHN.11.10	аще же кто ходит в нощи, поткнется, яко несть света в нем. 
JHN.11.11	Сия рече и посем глагола им: лазарь друг наш успе: но иду, да возбужу его. 
JHN.11.12	Реша убо ученицы его: Господи, аще успе, спасен будет. 
JHN.11.13	Рече же Иисус о смерти его: они же мнеша, яко о успении сна глаголет. 
JHN.11.14	Тогда рече им Иисус не обинуяся: лазарь умре: 
JHN.11.15	и радуюся вас ради, да веруете, яко не бех тамо: но идем к нему. 
JHN.11.16	Рече же фома, глаголемый близнец, учеником: идем и мы, да умрем с ним. 
JHN.11.17	Пришед же Иисус, обрете его четыри дни уже имуща во гробе. 
JHN.11.18	Бе же вифаниа близ Иерусалима, яко стадий пятьнадесять, 
JHN.11.19	и мнози от иудей бяху пришли к марфе и марии, да утешат их о брате ею. 
JHN.11.20	Марфа убо егда услыша, яко Иисус грядет, срете его: мариа же дома седяше. 
JHN.11.21	Рече же марфа ко Иисусу: Господи, аще бы еси зде был, не бы брат мой умерл: 
JHN.11.22	но и ныне вем, яко елика аще просиши от Бога, даст тебе Бог. 
JHN.11.23	глагола ей Иисус: воскреснет брат твой. 
JHN.11.24	Глагола ему марфа: вем, яко воскреснет в воскрешение, в последний день. 
JHN.11.25	Рече (же) ей Иисус: аз есмь воскрешение и живот: веруяй в мя, аще и умрет, оживет: 
JHN.11.26	и всяк живый и веруяй в мя не умрет во веки. Емлеши ли веру сему? 
JHN.11.27	Глагола ему: ей, Господи: аз веровах, яко ты еси Христос Сын Божий, иже в мир грядый. 
JHN.11.28	И сия рекши, иде и пригласи марию сестру свою тай, рекши: учитель пришел есть и глашает тя. 
JHN.11.29	Она (же) яко услыша, воста скоро и иде к нему. 
JHN.11.30	Не уже бо бе пришел Иисус в весь, но бе на месте, идеже срете его марфа. 
JHN.11.31	Иудее (же) убо сущии с нею в дому и утешающе ю, видевше марию, яко скоро воста и изыде, по ней идоша, глаголюще, яко идет на гроб, да плачет тамо. 
JHN.11.32	Мариа же яко прииде, идеже бе Иисус, видевши его, паде ему на ногу, глаголющи ему: Господи, аще бы еси был зде, не бы умерл мой брат. 
JHN.11.33	Иисус убо, яко виде ю плачущуся и пришедшыя с нею иудеи плачущя, запрети духу и возмутися сам 
JHN.11.34	и рече: где положисте его? Глаголаша ему: Господи, прииди и виждь. 
JHN.11.35	Прослезися Иисус. 
JHN.11.36	Глаголаху убо жидове: виждь, како любляше его. 
JHN.11.37	Нецыи же от них реша: не можаше ли сей, отверзый очи слепому, сотворити, да и сей не умрет? 
JHN.11.38	Иисус же паки претя в себе, прииде ко гробу. Бе же пещера, и камень лежаше на ней. 
JHN.11.39	глагола Иисус: возмите камень. Глагола ему сестра умершаго марфа: Господи, уже смердит: четверодневен бо есть. 
JHN.11.40	глагола ей Иисус: не рех ли ти, яко аще веруеши, узриши славу Божию? 
JHN.11.41	Взяша убо камень, идеже бе умерый лежя. Иисус же возведе очи горе и рече: Отче, хвалу тебе воздаю, яко услышал еси мя: 
JHN.11.42	аз же ведех, яко всегда мя послушаеши: но народа ради стоящаго окрест рех, да веру имут, яко ты мя послал еси. 
JHN.11.43	И сия рек, гласом великим воззва: лазаре, гряди вон. 
JHN.11.44	И изыде умерый, обязан рукама и ногама укроем, и лице его убрусом обязано. глагола им Иисус: разрешите его и оставите ити. 
JHN.11.45	Мнози убо от иудей пришедшии к марии и видевше, яже сотвори Иисус, вероваша в него: 
JHN.11.46	нецыи же от них идоша к фарисеом и рекоша им, яже сотвори Иисус. 
JHN.11.47	Собраша убо архиерее и фарисее сонм и глаголаху: что сотворим? яко Человек сей многа знамения творит: 
JHN.11.48	аще оставим его тако, вси уверуют в него: и приидут римляне и возмут место и язык наш. 
JHN.11.49	Един же некто от них каиафа, архиерей сый лету тому, рече им: вы не весте ничесоже, 
JHN.11.50	ни помышляете, яко уне есть нам, да един человек умрет за люди, а не весь язык погибнет. 
JHN.11.51	Сего же о себе не рече, но архиерей сый лету тому, прорече, яко хотяше Иисус умрети за люди, 
JHN.11.52	и не токмо за люди, но да и чада Божия расточеная соберет во едино. 
JHN.11.53	От того убо дне совещаша, да убиют его. 
JHN.11.54	Иисус же ктому не яве хождаше во иудеех, но иде оттуду во страну близ пустыни, во ефрем нарицаемый град, и ту хождаше со ученики своими. 
JHN.11.55	Бе же близ пасха иудейска, и взыдоша мнози во Иерусалим от стран прежде пасхи, да очистятся. 
JHN.11.56	Искаху убо Иисуса и глаголаху к себе, в церкви стояще: что мнится вам, яко не имать ли приити в праздник? 
JHN.11.57	Даша же архиерее и фарисее заповедь, да аще кто ощутит (его), где будет, повесть, яко да имут его.
JHN.12.1	Иисус же прежде шести дний пасхи прииде в вифанию, идеже бе лазарь умерый, егоже воскреси от мертвых. 
JHN.12.2	Сотвориша же ему вечерю ту, и марфа служаше: лазарь же един бе от возлежащих с ним. 
JHN.12.3	Мариа же приемши литру мира нарда пистика многоценна, помаза нозе Иисусове, и отре власы своими нозе его: храмина же исполнися от вони масти (благовонныя). 
JHN.12.4	Глагола же един от ученик его, иуда симонов искариотский, иже хотяше его предати: 
JHN.12.5	чесо ради миро сие не продано бысть на триех стех пенязь и дано нищым? 
JHN.12.6	Сие же рече, не яко о нищих печашеся, но яко тать бе, и ковчежец имеяше, и вметаемая ношаше. 
JHN.12.7	Рече же Иисус: не дейте ея, да в день погребения моего соблюдет е: 
JHN.12.8	нищыя бо всегда имате с собою, мене же не всегда имате. 
JHN.12.9	Разуме же народ мног от иудей, яко ту есть: и приидоша не Иисуса ради токмо, но да и лазаря видят, егоже воскреси от мертвых. 
JHN.12.10	Совещаша же архиерее, да и лазаря убиют, 
JHN.12.11	яко мнози его ради идяху от иудей и вероваху во Иисуса. 
JHN.12.12	Во утрий (же) день народ мног пришедый в праздник, слышавше, яко Иисус грядет во Иерусалим, 
JHN.12.13	прияша ваиа от финик и изыдоша в сретение ему, и зваху (глаголюще): осанна, благословен грядый во имя Господне, Царь израилев. 
JHN.12.14	Обрет же Иисус осля, вседе на не, якоже есть писано: 
JHN.12.15	не бойся, дщи сионя: се, Царь твой грядет, седя на жребяти осли. 
JHN.12.16	Сих же не разумеша ученицы его прежде: но егда прославися Иисус, тогда помянуша, яко сия быша о нем писана, и сия сотвориша ему. 
JHN.12.17	Свидетелствоваше убо народ, иже бе (прежде) с ним, егда лазаря возгласи от гроба и воскреси его от мертвых: 
JHN.12.18	сего ради и срете его народ, яко слышаша его сие сотворша знамение. 
JHN.12.19	Фарисее убо реша к себе: видите, яко ни каяже польза есть? се, мир по нем идет. 
JHN.12.20	Бяху же нецыи еллини от пришедших, да поклонятся в праздник: 
JHN.12.21	сии убо приступиша к филиппу, иже бе от вифсаиды галилейския, и моляху его, глаголюще: господи, хощем Иисуса видети. 
JHN.12.22	Прииде филипп и глагола андреови: и паки андрей и филипп глаголаста Иисусови. 
JHN.12.23	Иисус же отвеща има, глаголя: прииде час, да прославится Сын Человеческий: 
JHN.12.24	аминь, аминь глаголю вам: аще зерно пшенично пад на земли не умрет, то едино пребывает: аще же умрет, мног плод сотворит: 
JHN.12.25	любяй душу свою погубит ю, и ненавидяй души своея в мире сем в живот вечный сохранит ю: 
JHN.12.26	аще кто мне служит, мне да последствует, и идеже есмь аз, ту и слуга мой будет: и аще кто мне служит, почтит его Отец (мой): 
JHN.12.27	ныне душа моя возмутися: и что реку? Отче, спаси мя от часа сего: но сего ради приидох на час сей: 
JHN.12.28	Отче, прослави имя твое. Прииде же глас с небесе: и прославих, и паки прославлю. 
JHN.12.29	Народ же стояй и слышав, глаголаху: гром бысть. Инии глаголаху: ангел глагола ему. 
JHN.12.30	Отвеща Иисус и рече: не мене ради глас сей бысть, но народа ради: 
JHN.12.31	ныне суд есть миру сему: ныне князь мира сего изгнан будет вон: 
JHN.12.32	и аще аз вознесен буду от земли, вся привлеку к себе. 
JHN.12.33	Сие же глаголаше, назнаменуя, коею смертию хотяше умрети. 
JHN.12.34	Отвеща ему народ: мы слышахом от закона, яко Христос пребывает во веки: како ты глаголеши: вознестися подобает Сыну Человеческому? кто есть сей Сын Человеческий? 
JHN.12.35	Рече же им Иисус: еще мало время свет в вас есть: ходите, дондеже свет имате, да тма вас не имет: и ходяй во тме не весть, камо идет: 
JHN.12.36	дондеже свет имате, веруйте во свет, да сынове света будете. Сия глагола Иисус, и отшед скрыся от них. 
JHN.12.37	Толика знамения сотворшу ему пред ними, не вероваху в него, 
JHN.12.38	да сбудется слово исаии пророка, еже рече: Господи, кто верова слуху нашему, и мышца Господня кому открыся? 
JHN.12.39	Сего ради не можаху веровати, яко паки рече исаиа: 
JHN.12.40	ослепи очи их и окаменил есть сердца их, да не видят очима, ни разумеют сердцем, и обратятся, и исцелю их. 
JHN.12.41	Сия рече исаиа, егда виде славу его и глагола о нем. 
JHN.12.42	Обаче убо и от князь мнози вероваша в него, но фарисей ради не исповедоваху, да не из сонмищ изгнани будут: 
JHN.12.43	возлюбиша бо паче славу человеческую, неже славу Божию. 
JHN.12.44	Иисус же воззва и рече: веруяй в мя не верует в мя, но в пославшаго мя: 
JHN.12.45	и видяй мя видит пославшаго мя: 
JHN.12.46	аз свет в мир приидох, да всяк веруяй в мя во тме не пребудет: 
JHN.12.47	и аще кто услышит глаголголы моя и не верует, аз не сужду ему: не приидох бо, да сужду мирови, но да спасу мир: 
JHN.12.48	отметаяйся мене и не приемляй глаголгол моих имать судящаго ему: слово, еже глаголах, то судит ему в последний день: 
JHN.12.49	яко аз от себе не глаголах, но пославый мя Отец, той мне заповедь даде, что реку и что возглаголю: 
JHN.12.50	и вем, яко заповедь его живот вечный есть: яже убо аз глаголю, якоже рече мне Отец, тако глаголю.
JHN.13.1	Прежде же праздника пасхи, ведый Иисус, яко прииде ему час, да прейдет от мира сего ко Отцу, возлюбль своя сущыя в мире, до конца возлюби их. 
JHN.13.2	И вечери бывшей, диаволу уже вложившу в сердце иуде симонову искариотскому, да его предаст, 
JHN.13.3	ведый Иисус, яко вся даде ему Отец в руце, и яко от Бога изыде и к Богу грядет: 
JHN.13.4	воста от вечери и положи ризы, и приемь лентион, препоясася: 
JHN.13.5	потом влия воду во умывалницу и начат умывати ноги учеником и отирати лентием, имже бе препоясан. 
JHN.13.6	Прииде же к симону петру, и глагола ему той: Господи, ты ли мои умыеши нозе? 
JHN.13.7	Отвеща Иисус и рече ему: еже аз творю, ты не веси ныне, уразумееши же по сих. 
JHN.13.8	Глагола ему петр: не умыеши ногу моею во веки. Отвеща ему Иисус: аще не умыю тебе, не имаши части со мною. 
JHN.13.9	Глагола ему симон петр: Господи, не нозе мои токмо, но и руце и главу. 
JHN.13.10	глагола ему Иисус: измовенный не требует, токмо нозе умыти, есть бо весь чист: и вы чисти есте, но не вси. 
JHN.13.11	Ведяше бо предающаго его: сего ради рече, яко не вси чисти есте. 
JHN.13.12	Егда же умы ноги их, прият ризы своя, возлег паки, рече им: весте ли, что сотворих вам? 
JHN.13.13	Вы глашаете мя учителя и Господа, и добре глаголете: есмь бо. 
JHN.13.14	Аще убо аз умых ваши нозе, Господь и учитель, и вы должни есте друг другу умывати нозе: 
JHN.13.15	образ бо дах вам, да, якоже аз сотворих вам, и вы творите. 
JHN.13.16	Аминь, аминь глаголю вам: несть раб болий господа своего, ни посланник болий пославшаго его. 
JHN.13.17	Аще сия весте, блажени есте, аще творите я. 
JHN.13.18	Не о всех вас глаголю: аз (бо) вем, ихже избрах: но да писание сбудется: ядый со мною хлеб воздвиже на мя пяту свою. 
JHN.13.19	Отселе глаголю вам, прежде даже не будет, да, егда будет, веру имете, яко аз есмь. 
JHN.13.20	Аминь, аминь глаголю вам: приемляй, аще кого послю, мене приемлет: а приемляй мене приемлет пославшаго мя. 
JHN.13.21	Сия рек Иисус возмутися духом и свидетелствова и рече: аминь, аминь глаголю вам, яко един от вас предаст мя. 
JHN.13.22	Сзирахуся убо между собою ученицы, недоумеющеся, о ком глаголет. 
JHN.13.23	Бе же един от ученик его возлежя на лоне Иисусове, егоже любляше Иисус: 
JHN.13.24	поману же сему симон петр вопросити, кто бы был, о немже глаголет. 
JHN.13.25	Напад же той на перси Иисусовы, глагола ему: Господи, кто есть? 
JHN.13.26	Отвеща Иисус: той есть, емуже аз омочив хлеб подам. И омочь хлеб, даде иуде симонову искариотскому. 
JHN.13.27	И по хлебе тогда вниде в онь сатана. глагола убо ему Иисус: еже твориши, сотвори скоро. 
JHN.13.28	Сего же никтоже разуме от возлежащих, к чесому рече ему. 
JHN.13.29	Нецыи же мняху, понеже ковчежец имяше иуда, яко глаголет ему Иисус: купи, еже требуем на праздник: или нищым да нечто даст. 
JHN.13.30	Приим же он хлеб, абие изыде: бе же нощь. Егда изыде, 
JHN.13.31	глагола Иисус: ныне прославися Сын Человеческий, и Бог прославися о нем: 
JHN.13.32	аще Бог прославися о нем, и Бог прославит его в себе, и абие прославит его. 
JHN.13.33	Чадца, еще с вами мало есмь: взыщете мене, и якоже рех иудеом, яко аможе аз иду, вы не можете приити: и вам глаголю ныне. 
JHN.13.34	Заповедь новую даю вам, да любите друг друга: якоже возлюбих вы, да и вы любите себе: 
JHN.13.35	о сем разумеют вси, яко мои ученицы есте, аще любовь имате между собою. 
JHN.13.36	Глагола ему симон петр: Господи, камо идеши? Отвеща ему Иисус: аможе (аз) иду, не можеши ныне по мне ити: последи же по мне идеши. 
JHN.13.37	Глагола ему петр: Господи, почто не могу ныне по тебе ити? (ныне) душу мою за тя положу. 
JHN.13.38	Отвеща ему Иисус: душу ли твою за мя положиши? аминь, аминь глаголю тебе: не возгласит алектор, дондеже отвержешися мене трищи.
JHN.14.1	Да не смущается сердце ваше: веруйте в Бога, и в мя веруйте: 
JHN.14.2	в дому Отца моего обители многи суть: аще ли же ни, рекл бых вам: иду уготовати место вам: 
JHN.14.3	и аще уготовлю место вам, паки прииду и поиму вы к себе, да идеже есмь аз, и вы будете: 
JHN.14.4	и аможе аз иду, весте, и путь весте. 
JHN.14.5	Глагола ему фома: Господи, не вемы, камо идеши: и како можем путь ведети? 
JHN.14.6	глагола ему Иисус: аз есмь путь и истина и живот: никтоже приидет ко Отцу, токмо мною: 
JHN.14.7	аще мя бысте знали, и Отца моего знали бысте (убо): и отселе познасте его, и видесте его. 
JHN.14.8	Глагола ему филипп: Господи, покажи нам Отца, и довлеет нам. 
JHN.14.9	глагола ему Иисус: толико время с вами есмь, и не познал еси мене, филиппе? видевый мене виде Отца: и како ты глаголеши: покажи нам Отца? 
JHN.14.10	не веруеши ли, яко аз во Отце, и Отец во мне есть? глаголголы, яже аз глаголю вам, о себе не глаголю: Отец же во мне пребываяй, той творит дела: 
JHN.14.11	веруйте мне, яко аз во Отце, и Отец во мне: аще ли же ни, за та дела веру имите ми. 
JHN.14.12	Аминь, аминь глаголю вам: веруяй в мя, дела, яже аз творю, и той сотворит, и болша сих сотворит: яко аз ко Отцу моему гряду: 
JHN.14.13	и еже аще что просите (от Отца) во имя мое, то сотворю, да прославится Отец в Сыне: 
JHN.14.14	(и) аще чесо просите во имя мое, аз сотворю. 
JHN.14.15	Аще любите мя, заповеди моя соблюдите, 
JHN.14.16	и аз умолю Отца, и иного утешителя даст вам, да будет с вами в век, 
JHN.14.17	Дух истины, егоже мир не может прияти, яко не видит его, ниже знает его: вы же знаете его, яко в вас пребывает и в вас будет. 
JHN.14.18	Не оставлю вас сиры: прииду к вам: 
JHN.14.19	еще мало, и мир ктому не увидит мене: вы же увидите мя, яко аз живу, и вы живи будете: 
JHN.14.20	в той день уразумеете вы, яко аз во Отце моем, и вы во мне, и аз в вас. 
JHN.14.21	Имеяй заповеди моя и соблюдаяй их, той есть любяй мя: а любяй мя возлюблен будет Отцем моим, и аз возлюблю его и явлюся ему сам. 
JHN.14.22	Глагола ему иуда не искариотский: Господи, и что бысть, яко нам хощеши явитися, а не мирови? 
JHN.14.23	Отвеща Иисус и рече ему: аще кто любит мя, слово мое соблюдет: и Отец мой возлюбит его, и к нему приидема и обитель у него сотворима: 
JHN.14.24	не любяй мя словес моих не соблюдает: и слово, еже слышасте, несть мое, но пославшаго мя Отца. 
JHN.14.25	Сия глаголах вам в вас сый: 
JHN.14.26	утешитель же, Дух святый, егоже послет Отец во имя мое, той вы научит всему и воспомянет вам вся, яже рех вам. 
JHN.14.27	Мир оставляю вам, мир мой даю вам: не якоже мир дает, аз даю вам. Да не смущается сердце ваше, ни устрашает. 
JHN.14.28	Слышасте, яко аз рех вам: иду и прииду к вам. Аще бысте любили мя, возрадовалися бысте (убо), яко рех: иду ко Отцу: яко Отец мой болий мене есть. 
JHN.14.29	И ныне рех вам, прежде даже не будет, да, егда будет, веру имете. 
JHN.14.30	Ктому не много глаголю с вами: грядет бо сего мира князь и во мне не имать ничесоже. 
JHN.14.31	Но да разумеет мир, яко люблю Отца, и якоже заповеда мне Отец, тако творю: востаните, идем отсюду.
JHN.15.1	Аз есмь лоза истинная, и Отец мой делатель есть: 
JHN.15.2	всяку розгу о мне не творящую плода, измет ю: и всяку творящую плод, отребит ю, да множайший плод принесет. 
JHN.15.3	Уже вы чисти есте за слово, еже глаголах вам. 
JHN.15.4	Будите во мне, и аз в вас. Якоже розга не может плода сотворити о себе, аще не будет на лозе, тако и вы, аще во мне не пребудете. 
JHN.15.5	Аз есмь лоза, вы (же) рождие: (и) иже будет во мне, и аз в нем, той сотворит плод мног, яко без мене не можете творити ничесоже: 
JHN.15.6	аще кто во мне не пребудет, извержется вон, якоже розга, и изсышет: и собирают ю и во огнь влагают, и сгарает: 
JHN.15.7	аще пребудете во мне и глаголголы мои в вас пребудут, егоже аще хощете, просите, и будет вам: 
JHN.15.8	о сем прославися Отец мой, да плод мног сотворите и будете мои учениицы. 
JHN.15.9	Якоже возлюби мя Отец, и аз возлюбих вас: будите в любви моей: 
JHN.15.10	аще заповеди моя соблюдете, пребудете в любви моей, якоже аз заповеди Отца моего соблюдох и пребываю в его любви. 
JHN.15.11	Сия глаголах вам, да радость моя в вас будет и радость ваша исполнится. 
JHN.15.12	Сия есть заповедь моя, да любите друг друга, якоже возлюбих вы: 
JHN.15.13	болши сея любве никтоже имать, да кто душу свою положит за други своя. 
JHN.15.14	Вы друзи мои есте, аще творите, елика аз заповедаю вам: 
JHN.15.15	не ктому вас глаголю рабы, яко раб не весть, что творит господь его: вас же рекох други, яко вся, яже слышах от Отца моего, сказах вам. 
JHN.15.16	Не вы мене избрасте, но аз избрах вас и положих вас, да вы идете и плод принесете, и плод ваш пребудет, да, егоже аще просите от Отца во имя мое, даст вам. 
JHN.15.17	Сия заповедаю вам, да любите друг друга. 
JHN.15.18	Аще мир вас ненавидит, ведите, яко мене прежде вас возненавиде: 
JHN.15.19	аще от мира бысте были, мир убо свое любил бы: якоже от мира несте, но аз избрах вы от мира, сего ради ненавидит вас мир. 
JHN.15.20	Поминайте слово, еже аз рех вам: несть раб болий господа своего: аще мене изгнаша, и вас изженут: аще слово мое соблюдоша, и ваше соблюдут: 
JHN.15.21	но сия вся творят вам за имя мое, яко не ведят пославшаго мя. 
JHN.15.22	Аще не бых пришел и глаголал им, греха не быша имели: ныне же вины не имут о гресе своем: 
JHN.15.23	ненавидяй мене, и Отца моего ненавидит: 
JHN.15.24	аще дел не бых сотворил в них, ихже ин никтоже сотвори, греха не быша имели: ныне же и видеша, и возненавидеша мене и Отца моего: 
JHN.15.25	но да сбудется слово, писанное в законе их, яко возненавидеша мя туне. 
JHN.15.26	Егда же приидет утешитель, егоже аз послю вам от Отца, Дух истины, иже от Отца исходит, той свидетелствует о мне: 
JHN.15.27	и вы же свидетелствуете, яко искони со мною есте.
JHN.16.1	Сия глаголах вам, да не соблазнитеся. 
JHN.16.2	От сонмищ ижденут вы: но приидет час, да всяк, иже убиет вы, возмнится службу приносити Богу: 
JHN.16.3	и сия сотворят, яко не познаша Отца, ни мене. 
JHN.16.4	Но сия глаголах вам, да, егда приидет час, воспомянете сия, яко аз рех вам: сих же вам исперва не рех, яко с вами бех. 
JHN.16.5	Ныне же иду к пославшему мя, и никтоже от вас вопрошает мене: камо идеши? 
JHN.16.6	Но яко сия глаголах вам, скорби исполних сердца ваша. 
JHN.16.7	Но аз истину вам глаголю: уне есть вам, да аз иду: аще бо не иду аз, утешитель не приидет к вам: аще (ли) же иду, послю его к вам, 
JHN.16.8	и пришед он обличит мир о гресе и о правде и о суде: 
JHN.16.9	о гресе убо, яко не веруют в мя: 
JHN.16.10	о правде же, яко ко Отцу моему иду, и ктому не видите мене: 
JHN.16.11	о суде же, яко князь мира сего осужден бысть. 
JHN.16.12	Еще много имам глаголати вам, но не можете носити ныне: 
JHN.16.13	егда же приидет он, Дух истины, наставит вы на всяку истину: не от себе бо глаголати имать, но елика аще услышит, глаголати имать, и грядущая возвестит вам: 
JHN.16.14	он мя прославит, яко от моего приимет и возвестит вам. 
JHN.16.15	Вся, елика имать Отец, моя суть: сего ради рех, яко от моего приимет и возвестит вам. 
JHN.16.16	Вмале, и (ктому) не видите мене: и паки вмале, и узрите мя, яко иду ко Отцу. 
JHN.16.17	Реша же от ученик его к себе: что есть сие, еже глаголет нам: вмале, и не видите мене: и паки вмале, и узрите мя: и: яко аз иду ко Отцу? 
JHN.16.18	Глаголаху убо: что сие есть, еже глаголет: вмале? не вемы, что глаголет. 
JHN.16.19	Разуме же Иисус, яко хотяху его вопрошати, и рече им: о сем ли стязаетеся между собою, яко рех: вмале, и не видите мене: и паки вмале, и узрите мя? 
JHN.16.20	аминь, аминь глаголю вам, яко восплачетеся и возрыдаете вы, а мир возрадуется: вы же печальни будете, но печаль ваша в радость будет: 
JHN.16.21	жена егда раждает, скорбь имать, яко прииде год ея: егда же родит отроча, ктому не помнит скорби за радость, яко родися человек в мир: 
JHN.16.22	и вы же печаль имате убо ныне: паки же узрю вы, и возрадуется сердце ваше, и радости вашея никтоже возмет от вас: 
JHN.16.23	и в той день мене не воспросите ничесоже. Аминь, аминь глаголю вам, яко елика аще (чесо) просите от Отца во имя мое, даст вам: 
JHN.16.24	доселе не просисте ничесоже во имя мое: просите, и приимете, да радость ваша исполнена будет. 
JHN.16.25	Сия в притчах глаголах вам: но приидет час, егда ктому в притчах не глаголю вам, но яве о Отце возвещу вам. 
JHN.16.26	В той день во имя мое воспросите, и не глаголю вам, яко аз умолю Отца о вас: 
JHN.16.27	сам бо Отец любит вы, яко вы мене возлюбисте и веровасте, яко аз от Бога изыдох. 
JHN.16.28	Изыдох от Отца и приидох в мир: (и) паки оставляю мир и иду ко Отцу. 
JHN.16.29	Глаголаша ему ученицы его: се, ныне не обинуяся глаголеши, а притчи ни коеяже не глаголеши: 
JHN.16.30	ныне вемы, яко веси вся и не требуеши, да кто тя вопрошает: о сем веруем, яко от Бога изшел еси. 
JHN.16.31	Отвеща им Иисус: ныне ли веруете? 
JHN.16.32	се, грядет час, и ныне прииде, да разыдетеся кийждо во своя и мене единаго оставите: и несмь един, яко Отец со мною есть: 
JHN.16.33	сия глаголах вам, да во мне мир имате: в мире скорбни будете: но дерзайте, (яко) аз победих мир.
JHN.17.1	Сия глагола Иисус и возведе очи свои на небо и рече: Отче, прииде час: прослави Сына твоего, да и Сын твой прославит тя: 
JHN.17.2	якоже дал еси ему власть всякия плоти, да всяко, еже дал еси ему, даст им живот вечный: 
JHN.17.3	се же есть живот вечный, да знают тебе единаго истиннаго Бога, и егоже послал еси Иисус Христа. 
JHN.17.4	Аз прославих тя на земли, дело соверших, еже дал еси мне да сотворю: 
JHN.17.5	и ныне прослави мя ты, Отче, у тебе самого славою, юже имех у тебе прежде мир не бысть. 
JHN.17.6	Явих имя твое человеком, ихже дал еси мне от мира: твои беша, и мне их дал еси, и слово твое сохраниша: 
JHN.17.7	ныне разумеша, яко вся, елика дал еси мне, от тебе суть: 
JHN.17.8	яко глаголголы, ихже дал еси мне, дах им, и тии прияша и разумеша воистинну, яко от тебе изыдох, и вероваша, яко ты мя послал еси. 
JHN.17.9	Аз о сих молю: не о (всем) мире молю, но о тех, ихже дал еси мне, яко твои суть: 
JHN.17.10	и моя вся твоя суть, и твоя моя: и прославихся в них: 
JHN.17.11	и ктому несмь в мире, и сии в мире суть, и аз к тебе гряду. Отче святый, соблюди их во имя твое, ихже дал еси мне, да будут едино, якоже (и) мы. 
JHN.17.12	Егда бех с ними в мире, аз соблюдах их во имя твое: ихже дал еси мне, сохраних, и никтоже от них погибе, токмо сын погибельный, да сбудется писание: 
JHN.17.13	ныне же к тебе гряду, и сия глаголю в мире, да имут радость мою исполнену в себе. 
JHN.17.14	Аз дах им слово твое, и мир возненавиде их, яко не суть от мира, якоже (и) аз от мира несмь: 
JHN.17.15	не молю, да возмеши их от мира, но да соблюдеши их от неприязни: 
JHN.17.16	от мира не суть, якоже (и) аз от мира несмь: 
JHN.17.17	святи их во истину твою: слово твое истина есть. 
JHN.17.18	Якоже мене послал еси в мир, и аз послах их в мир, 
JHN.17.19	и за них аз свящу себе, да и тии будут священи во истину. 
JHN.17.20	Не о сих же молю токмо, но и о верующих словесе их ради в мя, 
JHN.17.21	да вси едино будут: якоже ты, Отче, во мне, и аз в тебе, да и тии в нас едино будут: да (и) мир веру имет, яко ты мя послал еси: 
JHN.17.22	и аз славу, юже дал еси мне, дах им: да будут едино, якоже мы едино есма: 
JHN.17.23	аз в них, и ты во мне: да будут совершени во едино, и да разумеет мир, яко ты мя послал еси и возлюбил еси их, якоже мене возлюбил еси. 
JHN.17.24	Отче, ихже дал еси мне, хощу, да идеже есмь аз, и тии будут со мною, да видят славу мою, юже дал еси мне, яко возлюбил мя еси прежде сложения мира. 
JHN.17.25	Отче праведный, и мир тебе не позна, аз же тя познах, и сии познаша, яко ты мя послал еси: 
JHN.17.26	и сказах им имя твое, и скажу, да любы, еюже мя еси возлюбил, в них будет, и аз в них.
JHN.18.1	(И) сия рек Иисус, изыде со ученики своими на он пол потока кедрска, идеже бе вертоград, в оньже вниде сам и ученицы его: 
JHN.18.2	ведяше же иуда предаяй его место, яко множицею собирашеся Иисус ту со ученики своими. 
JHN.18.3	Иуда убо приемь спиру и от архиерей и фарисей слуги, прииде тамо со светилы и свещами и оружии. 
JHN.18.4	Иисус же ведый вся грядущая нань, изшед рече им: кого ищете? 
JHN.18.5	Отвещаша ему: Иисуса назореа. глагола им Иисус: аз есмь. Стояше же и иуда, иже предаяше его, с ними. 
JHN.18.6	Егда же рече им: аз есмь, идоша вспять и падоша на земли. 
JHN.18.7	Паки убо вопроси их (Иисус): кого ищете? Они же реша: Иисуса назореа. 
JHN.18.8	Отвеща Иисус: рех вам, яко аз есмь: аще убо мене ищете, оставите сих ити: 
JHN.18.9	да сбудется слово, еже рече, яко ихже дал еси мне, не погубих от них ни когоже. 
JHN.18.10	Симон же петр, имый нож, извлече его и удари архиереова раба и уреза ему ухо десное: бе же имя рабу малх. 
JHN.18.11	Рече убо Иисус петрови: вонзи нож в ножницу: чашу, юже даде мне Отец, не имам ли пити ея? 
JHN.18.12	Спира же и тысящник и слуги иудейстии яша Иисуса и связаша его, 
JHN.18.13	и ведоша его ко анне первее: бе бо тесть каиафе, иже бе архиерей лету тому: 
JHN.18.14	бе же каиафа давый совет иудеом, яко уне есть единому человеку умрети за люди. 
JHN.18.15	По Иисусе же идяше симон петр и другий ученик: ученик же той бе знаемь архиереови и вниде со Иисусом во двор архиереов: 
JHN.18.16	петр же стояше при дверех вне. Изыде убо ученик той, иже бе знаемь архиереови, и рече двернице и введе петра. 
JHN.18.17	Глагола же раба дверница петрови: еда и ты ученик еси Человека сего? Глагола он: несмь. 
JHN.18.18	Стояху же раби и слуги огнь сотворше, яко зима бе, и греяхуся: бе же с ними петр стоя и греяся. 
JHN.18.19	Архиерей же вопроси Иисуса о ученицех его и о учении его. 
JHN.18.20	Отвеща ему Иисус: аз не обинуяся глаголах миру: аз всегда учах на сонмищих и в церкви, идеже всегда иудее снемлются, и тай не глаголах ничесоже: 
JHN.18.21	что мя вопрошаеши? вопроси слышавших, что глаголах им: се, сии ведят, яже рех аз. 
JHN.18.22	Сия же рекшу ему, един от предстоящих слуг удари в ланиту Иисуса, рек: тако ли отвещаваеши архиереови? 
JHN.18.23	Отвеща ему Иисус: аще зле глаголах, свидетелствуй о зле: аще ли добре, что мя биеши? 
JHN.18.24	Посла же его анна связана к каиафе архиереови. 
JHN.18.25	Бе же симон петр стоя и греяся. Реша же ему: еда и ты от ученик его еси? Он (же) отвержеся и рече: несмь. 
JHN.18.26	Глагола един от раб архиереовых, южика сый, емуже петр уреза ухо: не аз ли тя видех в вертограде с ним? 
JHN.18.27	Паки убо петр отвержеся, и абие петель возгласи. 
JHN.18.28	Ведоша же Иисуса от каиафы в претор. Бе же утро: и тии не внидоша в претор, да не осквернятся, но да ядят пасху. 
JHN.18.29	Изыде же пилат к ним вон и рече: кую речь приносите на Человека сего? 
JHN.18.30	Отвещаша и реша ему: аще не бы (был) сей злодей, не быхом предали его тебе. 
JHN.18.31	Рече же им пилат: поимите его вы и по закону вашему судите ему. Реша же ему иудее: нам не достоит убити ни когоже: 
JHN.18.32	да слово Иисусово сбудется, еже рече, назнаменуя, коею смертию хотяше умрети. 
JHN.18.33	Вниде убо паки пилат в претор и пригласи Иисуса и рече ему: ты ли еси Царь иудейск? 
JHN.18.34	Отвеща ему Иисус: о себе ли ты сие глаголеши, или инии тебе рекоша о мне? 
JHN.18.35	Отвеща пилат: еда аз жидовин есмь? род твой и архиерее предаша тя мне: что еси сотворил? 
JHN.18.36	Отвеща Иисус: Царство мое несть от мира сего: аще от мира сего было бы Царство мое, слуги мои (убо) подвизалися быша, да не предан бых был иудеом: ныне же Царство мое несть отсюду. 
JHN.18.37	Рече же ему пилат: убо Царь ли еси ты? Отвеща Иисус: ты глаголеши, яко Царь есмь аз: аз на сие родихся и на сие приидох в мир, да свидетелствую истину: (и) всяк, иже есть от истины, послушает гласа моего. 
JHN.18.38	Глагола ему пилат: что есть истина? И сие рек, паки изыде ко иудеом и глагола им: аз ни единыя вины обретаю в нем: 
JHN.18.39	есть же обычай вам, да единаго вам отпущу на пасху: хощете ли убо, (да) отпущу вам Царя иудейска? 
JHN.18.40	Возопиша же паки вси, глаголюще: не сего, но варавву. Бе же варавва разбойник.
JHN.19.1	Тогда убо пилат поят Иисуса и би (его): 
JHN.19.2	и воини сплетше венец от терния, возложиша ему на главу, и в ризу багряну облекоша его, 
JHN.19.3	и глаголаху: радуйся, Царю иудейский. И бияху его по ланитома. 
JHN.19.4	Изыде убо паки вон пилат и глагола им: се, извожду его вам вон, да разумеете, яко в нем ни единыя вины обретаю. 
JHN.19.5	Изыде же вон Иисус, нося терновен венец и багряну ризу. И глагола им: се, Человек. 
JHN.19.6	Егда же видеша его архиерее и слуги, возопиша глаголюще: распни, распни его. Глагола им пилат: поимите его вы и распните, аз бо не обретаю в нем вины. 
JHN.19.7	Отвещаша ему иудее: мы закон имамы, и по закону нашему должен есть умрети, яко себе Сына Божия сотвори. 
JHN.19.8	Егда убо слыша пилат сие слово, паче убояся, 
JHN.19.9	и вниде в претор паки и глагола Иисусови: откуду еси ты? Иисус же ответа не даде ему. 
JHN.19.10	Глагола же ему пилат: мне ли не глаголеши? не веси ли, яко власть имам распяти тя и власть имам пустити тя? 
JHN.19.11	Отвеща Иисус: не имаши власти ни единыя на мне, аще не бы ти дано свыше: сего ради предавый мя тебе болий грех имать. 
JHN.19.12	От сего искаше пилат пустити его. Иудее же вопияху, глаголюще: аще сего пустиши, неси друг кесарев: всяк, яже царя себе творит, противится кесарю. 
JHN.19.13	Пилат убо слышав сие слово, изведе вон Иисуса и седе на судищи, на месте глаголемем лифостротон, еврейски же гаввафа. 
JHN.19.14	Бе же пяток пасце, час же яко шестый. И глагола иудеом: се, Царь ваш. 
JHN.19.15	Они же вопияху: возми, возми, распни его. Глагола им пилат: Царя ли вашего распну? Отвещаша архиерее: не имамы царя токмо кесаря. 
JHN.19.16	Тогда убо предаде его им, да распнется. Поемше же Иисуса и ведоша: 
JHN.19.17	и нося крест свой, изыде на глаголемое лобное место, еже глаголется еврейски голгофа, 
JHN.19.18	идеже пропяша его и с ним ина два сюду и сюду, посреде же Иисуса. 
JHN.19.19	Написа же и титла пилат и положи на кресте. Бе же написано: Иисус назорянин, Царь иудейский. 
JHN.19.20	Сего же титла мнози чтоша от иудей, яко близ бе место града, идеже пропяша Иисуса: и бе написано еврейски, гречески, римски. 
JHN.19.21	Глаголаху убо пилату архиерее иудейстии: не пиши: Царь иудейский: но яко сам рече: Царь есмь иудейский. 
JHN.19.22	Отвеща пилат: еже писах, писах. 
JHN.19.23	Воини же, егда пропяша Иисуса, прияша ризы его и сотвориша четыри части, коемуждо воину часть, и хитон: бе же хитон нешвен, свыше исткан весь. 
JHN.19.24	Реша же к себе: не предерем его, но метнем жребия о нем, кому будет: да сбудется писание, глаголющее: разделиша ризы моя себе и о иматисме моей меташа жребия. Воини убо сия сотвориша. 
JHN.19.25	Стояху же при кресте Иисусове Мати его и сестра Матере его мариа клеопова и мариа магдалина. 
JHN.19.26	Иисус же видев Матерь и ученика стояща, егоже любляше, глагола Матери своей: жено, се, сын твой. 
JHN.19.27	Потом глагола ученику: се, Мати твоя. И от того часа поят ю ученик во своя си. 
JHN.19.28	Посем ведый Иисус, яко вся уже совершишася, да сбудется писание, глагола: жажду. 
JHN.19.29	Сосуд же стояше полн оцта. Они же исполнивше губу оцта и на трость вонзше, придеша ко устом его. 
JHN.19.30	Егда же прият оцет Иисус, рече: совершишася. И преклонь главу, предаде дух. 
JHN.19.31	Иудее же, понеже пяток бе, да не останут на кресте телеса в субботу, бе бо велик день тоя субботы, молиша пилата, да пребиют голени их и возмут. 
JHN.19.32	Приидоша же воини, и первому убо пребиша голени, и другому распятому с ним: 
JHN.19.33	на Иисуса же пришедше, яко видеша его уже умерша, не пребиша ему голений, 
JHN.19.34	но един от воин копием ребра ему прободе, и абие изыде кровь и вода. 
JHN.19.35	И видевый свидетелствова, и истинно есть свидетелство его, и той весть, яко истину глаголет, да вы веру имете: 
JHN.19.36	быша бо сия, да сбудется писание: кость не сокрушится от него. 
JHN.19.37	И паки другое писание глаголет: воззрят нань, егоже прободоша. 
JHN.19.38	По сих же моли пилата иосиф, иже от аримафеа, сый ученик Иисусов, потаен же страха ради иудейска, да возмет тело Иисусово: и повеле пилат. Прииде же и взят тело Иисусово. 
JHN.19.39	Прииде же и никодим, пришедый ко Иисусови нощию прежде, нося смешение смирнено и алойно, яко литр сто. 
JHN.19.40	Прияста же тело Иисусово и обвиста е ризами со ароматы, якоже обычай есть иудеом погребати. 
JHN.19.41	Бе же на месте, идеже распятся, верт, и в верте гроб нов, в немже николиже никтоже положен бе: 
JHN.19.42	ту убо пятка ради иудейска, яко близ бяше гроб, положиста Иисуса.
JHN.20.1	Во едину же от суббот мариа магдалина прииде заутра, еще сущей тме, на гроб, и виде камень взят от гроба: 
JHN.20.2	тече убо и прииде к симону петру и к другому ученику, егоже любляше Иисус, и глагола има: взяша Господа от гроба, и не вем, где положиша его. 
JHN.20.3	Изыде же петр и другий ученик и идяста ко гробу: 
JHN.20.4	течаста же оба вкупе: и другий ученик тече скорее петра и прииде прежде ко гробу, 
JHN.20.5	и приник виде ризы лежащя: обаче не вниде. 
JHN.20.6	Прииде же симон петр вслед его, и вниде во гроб, и виде ризы (едины) лежащя 
JHN.20.7	и сударь, иже бе на главе его, не с ризами лежащь, но особь свит на единем месте. 
JHN.20.8	Тогда убо вниде и другий ученик, пришедый прежде ко гробу, и виде и верова: 
JHN.20.9	не у бо ведяху писания, яко подобает ему из мертвых воскреснути. 
JHN.20.10	Идоста же паки к себе ученика. 
JHN.20.11	Мариа же стояше у гроба вне плачущи: якоже плакашеся, приниче во гроб, 
JHN.20.12	и виде два ангела в белых (ризах) седяща, единаго у главы и единаго у ногу, идеже бе лежало тело Иисусово. 
JHN.20.13	И глаголаста ей она: жено, что плачешися? Глагола има: яко взяша Господа моего, и не вем, где положиша его. 
JHN.20.14	И сия рекши обратися вспять и виде Иисуса стояща, и не ведяше, яко Иисус есть. 
JHN.20.15	глагола ей Иисус: жено, что плачеши? кого ищеши? Она (же) мнящи, яко вертоградарь есть, глагола ему: господи, аще ты еси взял его, повеждь ми, где еси положил его, и аз возму его. 
JHN.20.16	глагола ей Иисус: марие. Она (же) обращшися глагола ему: раввуни, еже глаголется, учителю. 
JHN.20.17	глагола ей Иисус: не прикасайся мне, не у бо взыдох ко Отцу моему: иди же ко братии моей и рцы им: восхожду ко Отцу моему и Отцу вашему, и Богу моему и Богу вашему. 
JHN.20.18	Прииде (же) мариа магдалина поведающи учеником, яко виде Господа, и сия рече ей. 
JHN.20.19	Сущу же позде в день той во едину от суббот, и дверем затворенным, идеже бяху ученицы (его) собрани, страха ради иудейска, прииде Иисус и ста посреде и глагола им: мир вам. 
JHN.20.20	И сие рек, показа им руце (и нозе) и ребра своя. Возрадовашася убо ученицы, видевше Господа. 
JHN.20.21	Рече же им Иисус паки: мир вам: якоже посла мя Отец, и аз посылаю вы. 
JHN.20.22	И сие рек, дуну и глагола им: приимите Дух свят: 
JHN.20.23	имже отпустите грехи, отпустятся им: и имже держите, держатся. 
JHN.20.24	Fома же, един от обоюнадесяте, глаголемыи близнец, не бе (ту) с ними, егда прииде Иисус. 
JHN.20.25	Глаголаху же ему друзии ученицы: видехом Господа. Он же рече им: аще не вижу на руку его язвы гвоздинныя, и вложу перста моего в язвы гвоздинныя, и вложу руку мою в ребра его, не иму веры. 
JHN.20.26	И по днех осмих паки бяху внутрь ученицы его, и фома с ними. Прииде Иисус дверем затворенным, и ста посреде (их) и рече: мир вам. 
JHN.20.27	Потом глагола фоме: принеси перст твой семо и виждь руце мои: и принеси руку твою и вложи в ребра моя: и не буди неверен, но верен. 
JHN.20.28	И отвеща фома и рече ему: Господь мой и Бог мой. 
JHN.20.29	глагола ему Иисус: яко видев мя, веровал еси: блажени не видевшии и веровавше. 
JHN.20.30	Многа же и ина знамения сотвори Иисус пред ученики своими, яже не суть писана в книгах сих: 
JHN.20.31	сия же писана быша, да веруете, яко Иисус есть Христос Сын Божий, и да верующе живот имате во имя его.
JHN.21.1	Посем явися паки Иисус учеником (своим, востав от мертвых,) на мори тивериадстем. Явися же сице: 
JHN.21.2	бяху вкупе симон петр, и фома нарицаемыи близнец, и нафанаил, иже (бе) от каны галилейския, и сына зеведеова, и ина от ученик его два. 
JHN.21.3	Глагола им симон петр: иду рыбы ловити. Глаголаша ему: идем и мы с тобою. Изыдоша (же) и вседоша абие в корабль, и в ту нощь не яша ничесоже. 
JHN.21.4	Утру же бывшу, ста Иисус при брезе: не познаша же ученицы, яко Иисус есть. 
JHN.21.5	глагола же им Иисус: дети, еда что снедно имате? Отвещаша ему: ни. 
JHN.21.6	Он же рече им: вверзите мрежу о десную страну корабля и обрящете. Ввергоша же и ктому не можаху привлещи ея от множества рыб. 
JHN.21.7	Глагола же ученик той, егоже любляше Иисус, петрови: Господь есть. Симон же петр слышав, яко Господь есть, епендитом препоясася, бе бо наг, и ввержеся в море: 
JHN.21.8	а друзии ученицы кораблецем приидоша, не беша бо далече от земли, но яко две сте лактей, влекуще мрежу рыб. 
JHN.21.9	Егда убо излезоша на землю, видеша огнь лежащь и рыбу на нем лежащу и хлеб. 
JHN.21.10	(И) глагола им Иисус: принесите от рыб, яже ясте ныне. 
JHN.21.11	Влез (же) симон петр, извлече мрежу на землю, полну великих рыб сто (и) пятьдесят (и) три: и толико сущым, не проторжеся мрежа. 
JHN.21.12	глагола им Иисус: приидите, обедуйте. Ни един же смеяше от ученик истязати его: ты кто еси? ведяще, яко Господь есть. 
JHN.21.13	Прииде же Иисус, и прият хлеб и даде им, и рыбу такожде. 
JHN.21.14	Се уже третие явися Иисус учеником своим, востав от мертвых. 
JHN.21.15	Егда же обедоваше, глагола симону петру Иисус: симоне ионин, любиши ли мя паче сих? Глагола ему: ей, Господи, ты веси, яко люблю тя. глагола ему: паси агнцы моя. 
JHN.21.16	глагола ему паки второе: симоне ионин, любиши ли мя? Глагола ему: ей, Господи, ты веси, яко люблю тя. глагола ему: паси овцы моя. 
JHN.21.17	глагола ему третие: симоне ионин, любиши ли мя? Оскорбе (же) петр, яко рече ему третие: любиши ли мя? и глагола ему: Господи, ты вся веси: ты веси, яко люблю тя. глагола ему Иисус: паси овцы моя: 
JHN.21.18	аминь, аминь глаголю тебе: егда был еси юн, поясался еси сам и ходил еси, аможе хотел еси: егда же состареешися, воздежеши руце твои, и ин тя пояшет и ведет, аможе не хощеши. 
JHN.21.19	Сие же рече, назнаменуя, коею смертию прославит Бога. И сия рек, глагола ему: иди по мне. 
JHN.21.20	Обращься же петр виде ученика, егоже любляше Иисус, вслед идуща, иже и возлеже на вечери на перси его и рече: Господи, кто есть предаяй тя? 
JHN.21.21	Сего видев петр, глагола Иисусови: Господи, сей же что? 
JHN.21.22	глагола ему Иисус: аще хощу, да той пребывает, дондеже прииду, что к тебе? ты по мне гряди. 
JHN.21.23	Изыде же слово се в братию, яко ученик той не умрет. И не рече ему Иисус, яко не умрет, но: аще хощу тому пребывати, дондеже прииду, что к тебе? 
JHN.21.24	Сей есть ученик свидетелствуяй о сих, иже и написа сия: и вем, яко истинно есть свидетелство его. 
JHN.21.25	Суть же и ина многа, яже сотвори Иисус, яже аще бы по единому писана быша, ни самому мню (всему) миру вместити пишемых книг. Аминь. 
ACT.1.1	Первое убо слово сотворих о всех, о, феофиле, яже начат Иисус творити же и учити 
ACT.1.2	даже до дне, в оньже, заповедав апостолом Духом святым, ихже избра, вознесеся: 
ACT.1.3	пред нимиже и постави себе жива по страдании своем во мнозех истинных знамениих, деньми четыредесятьми являяся им и глаголя яже о Царствии Божии: 
ACT.1.4	с нимиже и ядый повеле им от Иерусалима не отлучатися, но ждати обетования Отча, еже слышасте от мене: 
ACT.1.5	яко иоанн убо крестил есть водою, вы же имате креститися Духом святым не по мнозех сих днех. 
ACT.1.6	Они же убо сошедшеся вопрошаху его, глаголюще: Господи, аще в лето сие устрояеши царствие израилево? 
ACT.1.7	Рече же к ним: несть ваше разумети времена и лета, яже Отец положи во своей власти: 
ACT.1.8	но приимете силу, нашедшу святому Духу на вы, и будете ми свидетелие во Иерусалиме же и во всей иудеи и самарии и даже до последних земли. 
ACT.1.9	И сия рек, зрящым им взятся, и облак подят его от очию их. 
ACT.1.10	И егда взирающе бяху на небо, идущу ему, и се, мужа два стаста пред ними во одежди беле, 
ACT.1.11	яже и рекоста: мужие галилейстии, что стоите зряще на небо? сей Иисус, вознесыйся от вас на небо, такожде приидет, имже образом видесте его идуща на небо. 
ACT.1.12	Тогда возвратишася во Иерусалим от горы нарицаемыя елеон, яже есть близ Иерусалима, субботы имущия путь. 
ACT.1.13	И егда внидоша, взыдоша на горницу, идеже бяху пребывающе, петр же и иаков, и иоанн и андрей, филипп и фома, варфоломей и матфей, иаков алфеов и симон зилот и иуда иаковль: 
ACT.1.14	сии вси бяху терпяще единодушно в молитве и молении, с женами и Мариею Материю Иисусовою и с братиею его. 
ACT.1.15	И во дни тыя востав петр посреде ученик, рече, 
ACT.1.16	бе же имен народа вкупе яко сто и двадесять: мужие братие, подобаше скончатися писанию сему, еже предрече Дух святый усты давидовыми о иуде, бывшем вожди емшым Иисуса: 
ACT.1.17	яко причтен бе с нами и приял бяше жребий службы сея: 
ACT.1.18	сей убо стяжа село от мзды неправедныя, и ниц быв проседеся посреде, и излияся вся утроба его: 
ACT.1.19	и разумно бысть всем живущым во Иерусалиме, яко нарещися селу тому своим их языком акелдама, еже есть село крове: 
ACT.1.20	пишется бо в книзе псаломстей: да будет двор его пуст, и да не будет живущаго в нем, и епископство его да приимет ин: 
ACT.1.21	подобает убо от сходившихся с нами мужей во всяко лето, в неже вниде и изыде в нас Господь Иисус, 
ACT.1.22	начен от крещения иоаннова даже до дне, в оньже вознесеся (на небо) от нас, свидетелю воскресения его быти с нами единому от сих. 
ACT.1.23	И поставиша два, иосифа нарицаемаго варсаву, иже наречен бысть иуст, и матфиа, 
ACT.1.24	и помолившеся реша: ты, Господи, сердцеведче всех, покажи, егоже избрал еси от сею двою единаго, 
ACT.1.25	прияти жребий служения сего и апостолства, из негоже испаде иуда, ити в место свое. 
ACT.1.26	И даша жребия има, и паде жребий на матфиа, и причтен бысть ко единонадесяти апостолом.
ACT.2.1	И егда скончавашася дние пятьдесятницы, беша вси апостоли единодушно вкупе. 
ACT.2.2	И бысть внезапу с небесе шум, яко носиму дыханию бурну, и исполни весь дом, идеже бяху седяще: 
ACT.2.3	и явишася им разделени языцы яко огненни, седе же на единем коемждо их. 
ACT.2.4	И исполнишася вси Духа свята и начаша глаголати иными языки, якоже Дух даяше им провещавати. 
ACT.2.5	Бяху же во Иерусалиме живущии иудее, мужие благоговейнии, от всего языка, иже под небесем. 
ACT.2.6	Бывшу же гласу сему, снидеся народ и смятеся, яко слышаху един кийждо их своим языком глаголющих их. 
ACT.2.7	Дивляхуся же вси и чудяхуся, глаголюще друг ко другу: не се ли, вси сии суть глаголющии галилеане? 
ACT.2.8	и како мы слышим кийждо свой язык наш, в немже родихомся, 
ACT.2.9	парфяне и мидяне и еламите, и живущии в месопотамии, во иудеи же и каппадокии, в понте и во асии, 
ACT.2.10	во фригии же и памфилии, во египте и странах ливии, яже при киринии, и приходящии римляне, иудее же и пришелцы, 
ACT.2.11	критяне и аравляне, слышим глаголющих их нашими языки величия Божия? 
ACT.2.12	Ужасахуся же вси и недоумевахуся, друг ко другу глаголюще: что убо хощет сие быти? 
ACT.2.13	Инии же ругающеся глаголаху, яко вином исполнени суть. 
ACT.2.14	Став же петр со единонадесятьми, воздвиже глас свой и рече им: мужие иудейстии и живущии во Иерусалиме вси, сие вам разумно да будет, и внушите глаголы моя: 
ACT.2.15	не бо, якоже вы непщуете, сии пияни суть, есть бо час третий дне: 
ACT.2.16	но сие есть реченное пророком иоилем: 
ACT.2.17	и будет в последния дни, глаголет Господь, излию от Духа моего на всяку плоть, и прорекут сынове ваши и дщери вашя, и юноши ваши видения узрят, и старцы ваши сония видят: 
ACT.2.18	ибо на рабы моя и на рабыни моя во дни оны излию от Духа моего, и прорекут: 
ACT.2.19	и дам чудеса на небеси горе и знамения на земли низу, кровь и огнь и курение дыма: 
ACT.2.20	солнце преложится во тму, и луна в кровь, прежде даже не приити дню Господню великому и просвещенному: 
ACT.2.21	и будет, всяк, иже аще призовет имя Господне, спасется. 
ACT.2.22	Мужие израилстии, послушайте словес сих: Иисуса назореа, мужа от Бога извествованна в вас силами и чудесы и знамении, яже сотвори тем Бог посреде вас, якоже и сами весте, 
ACT.2.23	сего нарекованным советом и проразумением Божиим предана приемше, руками беззаконных пригвождше убисте: 
ACT.2.24	егоже Бог воскреси, разрешив болезни смертныя, якоже не бяше мощно держиму быти ему от нея. 
ACT.2.25	Давид бо глаголет о нем: предзрех Господа предо мною выну, яко о десную мене есть, да не подвижуся: 
ACT.2.26	сего ради возвеселися сердце мое, и возрадовася язык мой: еще же и плоть моя вселится на уповании, 
ACT.2.27	яко не оставиши души моея во аде, ниже даси преподобному твоему видети истления: 
ACT.2.28	сказал ми еси пути живота: исполниши мя веселия с лицем твоим. 
ACT.2.29	Мужие братие, достоит рещи с дерзновением к вам о патриарсе давиде, яко и умре и погребен бысть, и гроб его есть в нас даже до дне сего: 
ACT.2.30	пророк убо сый и ведый, яко клятвою клятся ему Бог от плода чресл его по Плоти воздвигнути Христа и посадити его на престоле его, 
ACT.2.31	предвидев глагола о воскресении Христове, яко не оставися душа его во аде, ни Плоть его виде истления. 
ACT.2.32	Сего Иисуса воскреси Бог, емуже вси мы есмы свидетелие. 
ACT.2.33	Десницею убо Божиею вознесеся, и обетование святаго Духа приемь от Отца, излия сие, еже вы ныне видите и слышите. 
ACT.2.34	Не бо давид взыде на небеса, глаголет бо сам: рече Господь Господеви моему: седи о десную мене, 
ACT.2.35	дондеже положу враги твоя подножие ног твоих. 
ACT.2.36	Твердо убо да разумеет весь дом израилев, яко и Господа и Христа его Бог сотворил есть, сего Иисуса, егоже вы распясте. 
ACT.2.37	Слышавше же умилишася сердцем и реша к петру и прочым апостолом: что сотворим, мужие братие? 
ACT.2.38	Петр же рече к ним: покайтеся, и да крестится кийждо вас во имя Иисуса Христа во оставление грехов: и приимете дар святаго Духа: 
ACT.2.39	вам бо есть обетование и чадом вашым и всем дальним, елики аще призовет Господь Бог наш. 
ACT.2.40	И иными словесы множайшими засвидетелствоваше и моляше я, глаголя: спаситеся от рода строптиваго сего. 
ACT.2.41	уже убо любезно прияша слово его, крестишася: и приложишася в день той душ яко три тысящы: 
ACT.2.42	бяху же терпяще во учении апостол и во общении и в преломлении хлеба и в молитвах. 
ACT.2.43	Бысть же на всякой души страх: многа бо чудеса и знамения апостолы быша во Иерусалиме. 
ACT.2.44	Страх же велий бяше на всех их. Вси же веровавшии бяху вкупе и имяху вся обща: 
ACT.2.45	и стяжания и имения продаяху, и раздаяху всем, егоже аще кто требоваше: 
ACT.2.46	по вся же дни терпяще единодушно в церкви и ломяще по домом хлеб, приимаху пищу в радости и в простоте сердца, 
ACT.2.47	хваляще Бога и имуще блгодать у всех людий. Господь же прилагаше по вся дни Церкви спасающыяся.
ACT.3.1	Вкупе же петр и иоанн восхождаста во святилище на молитву в час девятый. 
ACT.3.2	И некий муж, хром от чрева матере своея сый, носимь бываше, егоже полагаху по вся дни пред дверьми церковными, рекомыми красными, просити милостыни от входящих в церковь: 
ACT.3.3	иже видев петра и иоанна хотящыя внити в церковь, прошаше милостыни. 
ACT.3.4	воззрев же петр нань со иоанном, рече: воззри на ны. 
ACT.3.5	Он же прилежаше има, мня нечто от нею прияти. 
ACT.3.6	Рече же петр: сребра и злата несть у мене, но еже имам, сие ти даю: во имя Иисуса Христа назореа востани и ходи. 
ACT.3.7	И емь его за десную руку воздвиже: абие же утвердистеся его плесне и глезне, 
ACT.3.8	и вскочив ста и хождаше, и вниде с нима в церковь, ходя и скачя и хваля Бога. 
ACT.3.9	И видеша его вси людие ходяща и хваляща Бога, 
ACT.3.10	знаху же его, яко сей бяше, иже милостыни ради седяше при красных дверех церковных: и исполнишася чуда и ужаса о приключившемся ему. 
ACT.3.11	Держащужеся исцелевшему хромому петра и иоанна, притекоша к нима вси людие в притвор, нарицаемый соломонов, ужасни. 
ACT.3.12	Видев же петр отвещаваше к людем: мужие израилтяне, что чудитеся о сем, или на ны что взираете, яко своею ли силою или благочестием сотворихом его ходити? 
ACT.3.13	Бог авраамов и исааков и иаковль, Бог отец наших, прослави отрока своего Иисуса, егоже вы предасте, и отвергостеся его пред лицем пилатовым, суждьшу оному пустити: 
ACT.3.14	вы же святаго и праведнаго отвергостеся, и испросисте мужа убийцу дати вам, 
ACT.3.15	началника же жизни убисте: егоже Бог воскреси от мертвых, емуже мы свидетелие есмы. 
ACT.3.16	И о вере имене его, сего, егоже видите и знаете, утверди имя его: и вера, яже его ради, даде ему всю целость сию пред всеми вами. 
ACT.3.17	И ныне, братие, вем, яко по неведению сие сотвористе, якоже и князи ваши: 
ACT.3.18	Бог же, яже предвозвести усты всех пророк своих пострадати Христу, исполни тако. 
ACT.3.19	Покайтеся убо и обратитеся, да очиститеся от грех ваших, 
ACT.3.20	яко да приидут времена прохладна от лица Господня, и послет пронареченнаго вам Христа Иисуса, 
ACT.3.21	егоже подобает небеси убо прияти даже до лет устроения всех, яже глагола Бог усты всех святых своих пророк от века. 
ACT.3.22	Моисей убо ко отцем рече: яко пророка вам воздвигнет Господь Бог ваш от братии вашея, яко мене: того послушайте по всему, елика аще речет к вам: 
ACT.3.23	будет же, всяка душа, яже аще не послушает пророка онаго, потребится от людий. 
ACT.3.24	И вси же пророцы от самуила и иже по сих, елицы глаголаша, такожде предвозвестиша дни сия. 
ACT.3.25	Вы есте сынове пророк и завета, егоже завеща Бог ко отцем вашым, глаголя ко аврааму: и о семени твоем возблагословятся вся отечествия земная. 
ACT.3.26	Вам первее Бог, воздвигий отрока своего Иисуса, посла его благословяща вас, во еже отвратитися вам комуждо от злоб ваших.
ACT.4.1	Глаголющым же им к людем, наидоша на них священницы и воевода церковный и саддукее, 
ACT.4.2	жаляще си, за еже учити им люди и возвещати о Иисусе воскресение мертвых: 
ACT.4.3	и возложиша на них руки и положиша их в соблюдение до утрия: бе бо вечер уже. 
ACT.4.4	Мнози же от слышавших слово вероваша: и бысть число мужей яко тысящ пять. 
ACT.4.5	Бысть же наутрие собратися князем их и старцем и книжником во Иерусалим, 
ACT.4.6	и анне архиерею и каиафе и иоанну и александру, и елицы беша от рода архиерейска: 
ACT.4.7	и поставльше их посреде, вопрошаху: коею силою или коим именем сотвористе сие вы? 
ACT.4.8	Тогда петр, исполнився Духа свята, рече к ним: князи людстии и старцы израилевы, 
ACT.4.9	аще мы днесь истязуеми есмы о благодеянии человека немощна, о чесом сей спасеся, 
ACT.4.10	разумно буди всем вам и всем людем израилевым, яко во имя Иисуса Христа назореа, егоже вы распясте, егоже Бог воскреси от мертвых, о сем сей стоит пред вами здрав: 
ACT.4.11	сей есть камень укореный от вас зиждущих, бывый во главу угла, и несть ни о единем же инем спасения: 
ACT.4.12	несть бо иного имене под небесем, даннаго в человецех, о немже подобает спастися нам. 
ACT.4.13	Видяще же петрово дерзновение и иоанново и разумевше, яко человека некнижна еста и проста, дивляхуся, знаху же их, яко со Иисусом беста: 
ACT.4.14	видяще же исцелевшаго человека с нима стояща, ничтоже имяху противу рещи. 
ACT.4.15	Повелевше же има вон из сонмища изыти, стязахуся друг со другом, 
ACT.4.16	глаголюще: что сотворим человекома сима? яко убо нарочитое знамение бысть има, всем живущым во Иерусалиме яве, и не можем отврещися: 
ACT.4.17	но да не более прострется в людех, прещением да запретим има ктому не глаголати о имени сем ни единому от человек. 
ACT.4.18	И призвавше их, заповедаша има отнюд не провещавати ниже учити о имени Иисусове. 
ACT.4.19	Петр же и иоанн отвещавша к ним реста: аще праведно есть пред Богом вас послушати паче, нежели Бога, судите: 
ACT.4.20	не можем бо мы, яже видехом и слышахом, не глаголати. 
ACT.4.21	Они же призапрещше има, пустиша я, ничтоже обретше како мучити их, людий ради, яко вси прославляху Бога о бывшем: 
ACT.4.22	лет бо бяше множае четыредесяти человек той, на немже бысть чудо сие исцеления. 
ACT.4.23	Отпущена же бывша приидоста ко своим и возвестиста, елика к нима архиерее и старцы реша. 
ACT.4.24	Они же слышавше единодушно воздвигоша глас к Богу и рекоша: Владыко, ты, Боже, сотворивый небо и землю и море и вся, яже в них, 
ACT.4.25	иже Духом святым усты отца нашего давида отрока твоего рекл еси: вскую шаташася языцы, и людие поучишася тщетным? 
ACT.4.26	предсташа царие земстии, и князи собрашася вкупе на Господа и на Христа его. 
ACT.4.27	Собрашася бо воистинну во граде сем на святаго отрока твоего Иисуса, егоже помазал еси, ирод же и понтийский пилат с языки и людьми израилевыми, 
ACT.4.28	сотворити, елика рука твоя и совет твой преднарече быти: 
ACT.4.29	и ныне, Господи, призри на прещения их и даждь рабом твоим со всяким дерзновением глаголати слово твое, 
ACT.4.30	внегда руку твою прострети ти во исцеления, и знамением и чудесем бывати именем святым отрока твоего Иисуса. 
ACT.4.31	И помолившымся им, подвижеся место, идеже бяху собрани, и исполнишася вси Духа свята и глаголаху слово Божие со дерзновением. 
ACT.4.32	Народу же веровавшему бе сердце и душа едина, и ни един же что от имений своих глаголаше свое быти, но бяху им вся обща. 
ACT.4.33	И велиею силою воздаяху свидетелство апостоли воскресению Господа Иисуса Христа, благодать же бе велия на всех их. 
ACT.4.34	Не бяше бо нищь ни един в них: елицы бо господие селом или домовом бяху, продающе приношаху цены продаемых 
ACT.4.35	и полагаху при ногах апостол: даяшеся же коемуждо, егоже аще кто требоваше. 
ACT.4.36	Иосиа же, нареченный варнава от апостол, еже есть сказаемо сын утешения, левит, кипрянин родом, 
ACT.4.37	имея село, продав принесе цену и положи пред ногами апостол.
ACT.5.1	Муж же некий, ананиа именем, с сапфирою женою своею, продаде село 
ACT.5.2	и утаи от цены, сведущей и жене его: и принес часть некую, пред ногами апостол положи. 
ACT.5.3	Рече же петр: анание, почто исполни сатана сердце твое солгати Духу святому и утаити от цены села? 
ACT.5.4	сущее тебе не твое ли бе, и проданое не в твоей ли власти бяше? что яко положил еси в сердцы твоем вещь сию? не человеком солгал еси, но Богу. 
ACT.5.5	Слышав же ананиа словеса сия, пад издше: и бысть страх велик на всех слышащих сия. 
ACT.5.6	Вставше же юноши взяша его и изнесше погребоша. 
ACT.5.7	Бысть же яко трием часом минувшым, и жена его не ведущи бывшаго вниде. 
ACT.5.8	Отвеща же ей петр: рцы ми, аще на толице село отдаста? Она же рече: ей, на толице. 
ACT.5.9	Петр же рече к ней: что яко согласистася искусити Духа Господня? се, ноги погребших мужа твоего при дверех, и изнесут тя. 
ACT.5.10	Паде же абие пред ногама его и издше: вшедше же юноши обретоша ю мертву и изнесше погребоша близ мужа ея. 
ACT.5.11	И бысть страх велик на всей Церкви и на всех слышаших сия. 
ACT.5.12	Руками же апостолскими быша знамения и чудеса в людех многа: и бяху единодушно вси в притворе соломони: 
ACT.5.13	от прочих же никтоже смеяше прилеплятися им, но величаху их людие. 
ACT.5.14	Паче же прилагахуся верующии Господви, множество мужей же и жен, 
ACT.5.15	яко и на стогны износити недужныя и полагати на постелех и на одрех, да грядущу петру поне сень его осенит некоего от них. 
ACT.5.16	Схождашеся же и множество от окрестных градов во Иерусалим, приносяще недужныя и страждущыя от дух нечистых, иже исцелевахуся вси. 
ACT.5.17	Востав же архиерей и вси иже с ним, сущая ересь саддукейская, исполнишася зависти, 
ACT.5.18	и возложиша руки своя на апостолы и послаша их в соблюдение общее. 
ACT.5.19	Ангел же Господень нощию отверзе двери темницы, извед же их, рече: 
ACT.5.20	идите и ставше глаголите в церкви людем вся глаголы жизни сея. 
ACT.5.21	Слышавше же внидоша по утренице в церковь и учаху. Пришед же архиерей и иже с ним, созваша собор и вся старцы от сынов израилевых и послаша во узилище, привести их. 
ACT.5.22	Слуги же шедше не обретоша их в темнице, возвращшежеся возвестиша, 
ACT.5.23	глаголюще, яко темницу убо обретохом заключену со всяким утверждением и блюстители стоящыя пред дверьми: отверзше же, внутрь ни единаго обретохом. 
ACT.5.24	Якоже слышаша словеса сия архиерей же и воевода церковный и первосвященницы, недоумевахуся о них, что убо будет сие. 
ACT.5.25	Пришед же некто возвести им, глаголя, яко се, мужие, ихже всадисте в темницу, суть в церкви стояще и учаще люди. 
ACT.5.26	Тогда шед воевода со слугами, приведе их не с нуждею, бояхуся бо людий, да не камением побиют их: 
ACT.5.27	приведше же их, поставиша на сонмищи, и вопроси их архиерей, глаголя: 
ACT.5.28	не запрещением ли запретихом вам не учити о имени сем? и се, исполнисте Иерусалим учением вашим и хощете навести на ны кровь Человека сего. 
ACT.5.29	Отвещав же петр и апостоли реша: повиноватися подобает Богови паче, нежели человеком: 
ACT.5.30	Бог отец наших воздвиже Иисуса, егоже вы убисте, повесивше на древе: 
ACT.5.31	сего Бог началника и спаса возвыси десницею своею, дати покаяние израилеви и оставление грехов: 
ACT.5.32	и мы есмы того свидетелие глагол сих, и Дух святый, егоже даде Бог повинующымся ему. 
ACT.5.33	Они же слышавше распыхахуся и совещаша убити их. 
ACT.5.34	Востав же некий на сонмищи фарисей, именем гамалиил, законоучитель честен всем людем, повеле вне мало что апостолом уступити, 
ACT.5.35	рече же к ним: мужие израильтяне, внимайте себе о человецех сих, что хощете сотворити: 
ACT.5.36	пред сими бо деньми воста февда, глаголя быти велика некоего себе, емуже прилепишася числом мужей яко четыреста: иже убиен бысть, и вси, елицы повинушася ему, разыдошася и быша ни во чтоже: 
ACT.5.37	по сем воста иуда галилеанин во дни написания и отвлече люди доволны вслед себе: и той погибе, и вси, елицы послушаша его, разсыпашася: 
ACT.5.38	и ныне, глаголю вам, отступите от человек сих и оставите их: яко аще будет от человек совет сей или дело сие, разорится, 
ACT.5.39	аще ли же от Бога есть, не можете разорити то, да не како и Богоборцы обрящетеся. 
ACT.5.40	Послушаша же его, и призвавше апостолы, бивше запретиша им не глаголати о имени Иисусове и отпустиша их. 
ACT.5.41	Они же убо идяху радующеся от лица собора, яко за имя Господа Иисуса сподобишася безчестие прияти: 
ACT.5.42	по вся же дни в церкви и в домех не престаяху учаще и благовествующе Иисуса Христа.
ACT.6.1	Во днех же сих, умножившымся учеником, бысть роптание еллинов ко евреом, яко презираемы бываху во вседневнем служении вдовицы их. 
ACT.6.2	Призвавше же дванадесять множество ученик, реша: не угодно есть нам, оставльшым слово Божие, служити трапезам: 
ACT.6.3	усмотрите убо, братие, мужы от вас свидетелствованы седмь, исполнены Духа свята и премудрости, ихже поставим над службою сею: 
ACT.6.4	мы же в молитве и служении слова пребудем. 
ACT.6.5	И угодно бысть слово сие пред всем народом: и избраша стефана, мужа исполнена веры и Духа свята, и филиппа, и прохора и никанора, и тимона и пармена, и николаа пришелца антиохийскаго, 
ACT.6.6	ихже поставиша пред апостолы: и помолившеся возложиша на ня руце. 
ACT.6.7	И слово Божие растяше, и множашеся число ученик во Иерусалиме зело: мног же народ священников послушаху веры. 
ACT.6.8	Стефан же исполнь веры и силы творяше знамения и чудеса велия в людех. 
ACT.6.9	Восташа же нецыи от сонма глаголемаго ливертинска и киринейска и александрска, и иже от киликии и асии, стязающеся со стефаном: 
ACT.6.10	и не можаху противустати премудрости и Духу, имже глаголаше. 
ACT.6.11	Тогда подустиша мужы глаголющыя, яко слышахом его глаголюща глаголы хульныя на моисеа и на Бога. 
ACT.6.12	Сподвигоша же люди и старцы и книжники, и нападше восхитиша его и приведоша на сонмище, 
ACT.6.13	поставиша же свидетели ложны глаголющыя, яко человек сей не престает глаголы хульныя глаголя на место святое сие и закон: 
ACT.6.14	слышахом бо его глаголюща, яко Иисус назорей сей разорит место сие и изменит обычаи, яже предаде нам моисей. 
ACT.6.15	И воззревше нань вси седящии в сонмищи, видеша лице его яко лице ангела.
ACT.7.1	Рече же архиерей: аще убо сия тако суть? 
ACT.7.2	Он же рече: мужие братие и отцы, послушайте. Бог славы явися отцу нашему аврааму сущу в месопотамии, прежде даже не вселитися ему в харрань, 
ACT.7.3	и рече к нему: изыди от земли твоея и от рода твоего и от дому отца твоего, и прииди в землю, юже аще ти покажу. 
ACT.7.4	Тогда изшед от земли халдейския, вселися в харрань: и оттуду, по умертвии отца его, пресели его в землю сию, на нейже вы ныне живете, 
ACT.7.5	и не даде ему наследия в ней, ниже стопы ногу: и обеща дати ему ю во одержание и семени его по нем, не сущу ему чаду. 
ACT.7.6	глагола же сице Бог, яко будет семя его пришелцы в земли чуждей, и поработят е и озлобят лет четыреста. 
ACT.7.7	И языку, емуже поработают, сужду аз, рече Бог: и по сих изыдут и послужат ми на месте сем. 
ACT.7.8	И даде ему завет обрезания. И тако роди исаака и обреза его в день осмый: и исаак иакова, и иаков дванадесять патриарх. 
ACT.7.9	И патриарси позавидевше иосифу продаша его во египет: и бе Бог с ним, 
ACT.7.10	и изят его от всех скорбей его, и даде ему благодать и премудрость пред фараоном царем египетским: и постави его началника над египтом и над всем домом своим. 
ACT.7.11	Прииде же глад на всю землю египетскую и ханааню и скорбь велия, и не обретаху сытости отцы наши. 
ACT.7.12	Слышав же иаков сущую пшеницу во египте, посла отцы нашя первее, 
ACT.7.13	и внегда второе (приидоша), познан бысть иосиф братии своей, и яве бысть фараону род иосифов. 
ACT.7.14	Послав же иосиф призва отца своего иакова и все сродство свое, седмьдесят и пять душ. 
ACT.7.15	Сниде же иаков во египет, и скончася сам и отцы наши: 
ACT.7.16	и принесени быша в сихем и положени быша во гробе, егоже купи авраам ценою сребра от сынов еммора сихемова. 
ACT.7.17	И якоже приближашеся время обетования, имже клятся Бог аврааму, возрастоша людие и умножишася во египте, 
ACT.7.18	дондеже наста царь ин (во египте), иже не знаше иосифа: 
ACT.7.19	сей зле умыслив о роде нашем, озлоби отцы нашя, уморити младенцы их и не оживити. 
ACT.7.20	В неже время родися моисей и бе угоден Богови, иже питан бысть месяцы три в дому отца своего: 
ACT.7.21	извержена же его взят его дщи фараонова и воспита и себе в сына: 
ACT.7.22	и наказан бысть моисей всей премудрости египетстей, бе же силен в словесех и делех. 
ACT.7.23	Егда же исполняшеся ему лет четыредесятих время, взыде на сердце ему посетити братию свою сыны израилевы: 
ACT.7.24	и видев некоего обидима, пособствова и сотвори отмщение обидимому, убив египтянина. 
ACT.7.25	Мняше же разумети братиям своим, яко Бог рукою его даст им спасение: они же не разумеша. 
ACT.7.26	Во утрий же день явися им тяжущымся и привлачаше их в примирение, рек: мужие, братия есте вы, вскую обидите друг друга? 
ACT.7.27	Обидяй же ближняго отрину его, рек: кто тя постави князя и судию над нами? 
ACT.7.28	еда убити мя ты хощеши, имже образом убил еси вчера египтянина? 
ACT.7.29	Бежа же моисей о словеси сем и бысть пришлец в земли мадиамстей, идеже роди сына два. 
ACT.7.30	И исполньшымся летом четыредесятим, явися ему в пустыни горы синайския ангел Господень в пламени огнене в купине: 
ACT.7.31	моисей же видев дивляшеся видению: приступающу же ему разумети, бысть глас Господень к нему: 
ACT.7.32	аз Бог отец твоих, Бог авраамов и Бог исааков и Бог иаковль. Трепетен же быв моисей не смеяше смотрити. 
ACT.7.33	Рече же ему Господь: изуй сапоги ногу твоею, место бо, на немже стоиши, земля свята есть: 
ACT.7.34	видя видех озлобление людий моих, иже во египте, и стенание их услышах, и снидох изяти их: и ныне гряди, послю тя во египет. 
ACT.7.35	Сего моисеа, егоже отринуша, рекше: кто тя постави началника и судию? сего Бог князя и избавителя посла рукою ангела явльшагося ему в купине: 
ACT.7.36	сей изведе их, сотворь чудеса и знамения в земли египетстей и в чермнем мори, и в пустыни лет четыредесять. 
ACT.7.37	Сей есть моисей рекий сыном израилевым: пророка вам воздвигнет Господь Бог ваш от братии вашея яко мене: того послушайте. 
ACT.7.38	Сей есть бывый в Церкви в пустыни со ангелом, глаголавшим ему на горе синайстей, и со отцы нашими, иже прият словеса жива дати нам, 
ACT.7.39	егоже не восхотеша послушати отцы наши, но отринуша и и обратишася сердцем своим во египет, 
ACT.7.40	рекше аарону: сотвори нам боги, иже предидут пред нами, моисею бо сему, иже изведе нас от земли египетския, не вемы, что бысть ему. 
ACT.7.41	И сотвориша телца во дни оны, и принесоша жертву идолу, и веселяхуся в делех руку своею. 
ACT.7.42	Отвратися же Бог и предаде их служити воем небесным, якоже писано есть в книзе пророк: еда заколения и жертвы принесосте ми лет четыредесять в пустыни, доме израилев? 
ACT.7.43	И восприясте скинию молохову и звезду бога вашего ремфана, образы, яже сотвористе покланятися им: и преселю вы далее вавилона. 
ACT.7.44	Сень свидения бяше отцем нашым в пустыни, якоже повеле глаголяй моисеови сотворити ю по образу, егоже виде: 
ACT.7.45	юже и внесоша приемше отцы наши со иисусом во одержание языков, ихже изрину Бог от лица отец наших, даже до дний давида: 
ACT.7.46	иже обрете благодать пред Богом и испроси обрести селение Богу иаковлю. 
ACT.7.47	Соломон же созда ему храм. 
ACT.7.48	Но вышний не в рукотворенных церквах живет, якоже пророк глаголет: 
ACT.7.49	небо мне престол есть, земля же подножие ногама моима: кий храм созиждете ми, глаголет Господь, или кое место покоищу моему? 
ACT.7.50	Не рука ли моя сотвори сия вся? 
ACT.7.51	Жестоковыйнии и необрезаннии сердцы и ушесы, вы присно Духу святому противитеся, якоже отцы ваши, тако и вы: 
ACT.7.52	кого от пророк не изгнаша отцы ваши? и убиша предвозвестившыя о пришествии праведнаго, егоже вы ныне предателе и убийцы бысте, 
ACT.7.53	иже приясте закон устроением ангелским и не сохранисте. 
ACT.7.54	Слышаще же сия, распыхахуся сердцы своими и скрежетаху зубы нань. 
ACT.7.55	Стефан же сый исполнь Духа свята, воззрев на небо, виде славу Божию и Иисуса стояща о десную Бога, 
ACT.7.56	и рече: се, вижу небеса отверста и Сына Человеча о десную стояща Бога. 
ACT.7.57	Возопивше же гласом велиим, затыкаху ушы свои и устремишася единодушно нань, 
ACT.7.58	и изведше вне града, камением побиваху его: и свидетелие (снемше) ризы своя положиша при ногу юноши нарицаемаго савла, 
ACT.7.59	и камением побиваху стефана, молящася и глаголюща: Господи Иисусе, приими дух мой. 
ACT.7.60	Преклонь же колена, возопи гласом велиим: Господи, не постави им греха сего. И сия рек успе.
ACT.8.1	Савл же бе соизволяя убийству его. Бысть же в той день гонение велие на церковь Иерусалимскую: вси же разсеяшася по странам иудейским и самарийским, кроме апостол: 
ACT.8.2	погребоша же стефана мужие благоговейнии и сотвориша плачь велий над ним. 
ACT.8.3	Савл же озлобляше Церковь, в домы входя, и влачя мужы и жены, предаяше в темницу. 
ACT.8.4	Разсеявшиися же прохождаху, благовествующе слово. 
ACT.8.5	Филипп же сошед во град самарийский, проповедаше им Христа: 
ACT.8.6	внимаху же народи глаголемым от филиппа единодушно, слышаще и видяще знамения, яже творяше: 
ACT.8.7	дуси бо нечистии от многих имущих я, вопиюще гласом велиим, исхождаху, мнози же разслабленнии и хромии исцелишася: 
ACT.8.8	и бысть радость велия во граде том. 
ACT.8.9	Муж же некий, именем симон, прежде бе во граде волхвуя и удивляя язык самарийский, глаголя некоего быти себе велика, 
ACT.8.10	емуже внимаху вси от мала даже до велика, глаголюще: сей есть сила Божия великая. 
ACT.8.11	Внимаху же ему, зане доволно время волхвовании удивляше их. 
ACT.8.12	Егда же вероваша филиппу благовествующу яже о Царствии Божии и о имени Иисус Христове, крещахуся мужие же и жены. 
ACT.8.13	Симон же и сам верова и крещься бе пребывая у филиппа: видя же силы и знамения велия бываема, ужасен дивляшеся. 
ACT.8.14	Слышавше же иже во Иерусалиме апостоли, яко прият самариа слово Божие, послаша к ним петра и иоанна, 
ACT.8.15	иже сошедше помолишася о них, яко да приимут Духа святаго: 
ACT.8.16	еще бо ни на единаго их бе пришел, точию крещени бяху во имя Господа Иисуса: 
ACT.8.17	тогда возложиша руце на ня, и прияша Духа святаго. 
ACT.8.18	Видев же симон, яко возложением рук апостолских дается Дух святый, принесе им сребро, 
ACT.8.19	глаголя: дадите и мне власть сию, да, на негоже аще положу руце, приимет Духа святаго. 
ACT.8.20	Петр же рече к нему: сребро твое с тобою да будет в погибель, яко дар Божий непщевал еси сребром стяжати: 
ACT.8.21	несть ти части ни жребия в словеси сем, ибо сердце твое несть право пред Богом: 
ACT.8.22	покайся убо о злобе твоей сей и молися Богу, аще убо отпустится ти помышление сердца твоего: 
ACT.8.23	в желчи бо горести и союзе неправды зрю тя суща. 
ACT.8.24	Отвещав же симон рече: помолитеся вы о мне ко Господу, яко да ничтоже сих найдет на мя, яже рекосте. 
ACT.8.25	Они же убо, засвидетелствовавше и глаголавше слово Господне, возвратишася во Иерусалим и многим весем самарийским благовестиша. 
ACT.8.26	Ангел же Господень рече к филиппу, глаголя: востани и иди на полудне, на путь сходящий от Иерусалима в газу: и той есть пуст. 
ACT.8.27	И востав пойде: и се, муж мурин, евнух силен кандакии царицы муринския, иже бе над всеми сокровищи ея, иже прииде поклонитися во Иерусалим: 
ACT.8.28	бе же возвращаяся, и седя на колеснице своей, чтяше пророка исаию. 
ACT.8.29	Рече же Дух к филиппу: приступи и прилепися колеснице сей. 
ACT.8.30	Притек же филипп услыша его чтуща пророка исаию и рече: убо разумееши ли, яже чтеши? 
ACT.8.31	Он же рече: како убо могу (разумети), аще не кто наставит мя? умоли же филиппа, да возшед сядет с ним. 
ACT.8.32	Слово же писания, еже чтяше, бе сие: яко овча на заколение ведеся, и яко агнец прямо стригущему его безгласен, тако не отверзает уст своих: 
ACT.8.33	во смирении его суд его взятся, род же его кто исповесть? яко вземлется от земли живот его. 
ACT.8.34	Отвещав же каженик к филиппу, рече: молю тя, о ком пророк глаголет сие? о себе ли, или о инем некоем? 
ACT.8.35	Отверз же филипп уста своя и начен от писания сего, благовести ему Иисуса. 
ACT.8.36	Якоже идяху путем, приидоша на некую воду, и рече каженик: се, вода: что возбраняет ми креститися? 
ACT.8.37	Рече же ему филипп: аще веруеши от всего сердца твоего, мощно ти есть. Отвещав же рече: верую Сына Божия быти Иисуса Христа. 
ACT.8.38	И повеле стати колеснице: и снидоста оба на воду, филипп же и каженик: и крести его. 
ACT.8.39	Егда же изыдоста от воды, Дух святый нападе на каженика: ангел же Господень восхити филиппа, и не виде его ктому каженик, идяше бо в путь свой радуяся. 
ACT.8.40	Филипп же обретеся во азоте и проходя благовествоваше градом всем, дондеже приити ему в кесарию.
ACT.9.1	Савл же, еще дыхая прещением и убийством на ученики Господни, приступль ко архиерею, 
ACT.9.2	испроси от него послания в дамаск к соборищем, яко да аще некия обрящет того пути сущыя, мужы же и жены, связаны приведет во Иерусалим. 
ACT.9.3	Внегда же ити, бысть ему приближитися к дамаску, и внезапу облиста его свет от небесе: 
ACT.9.4	и пад на землю, слыша глас глаголющь ему: савле, савле, что мя гониши? 
ACT.9.5	Рече же: кто еси, Господи? Господь же рече: аз есмь Иисус, егоже ты гониши: жестоко ти есть противу рожну прати. 
ACT.9.6	Трепещя же и ужасаяся глагола: Господи, что мя хощеши творити? И Господь рече к нему: востани и вниди во град, и речется ти, что ти подобает творити. 
ACT.9.7	Мужие же идущии с ним стояху чудящеся, глас убо слышаще, но ни когоже видяще. 
ACT.9.8	Воста же савл от земли и отверстыма очима своима ни единаго видяше: ведуще же его за руку, введоша в дамаск: 
ACT.9.9	и бе дни три не видя, и ни яде, ниже пияше. 
ACT.9.10	Бе же некто ученик в дамасце, именем ананиа, и рече к нему Господь в видении: анание. Он же рече: се, аз, Господи. 
ACT.9.11	Господь же к нему: востав поиди на стогну нарицаемую правую и взыщи в дому иудове савла именем, тарсянина: се бо, молитву деет 
ACT.9.12	и виде в видении мужа, именем ананию, вшедша и возложша нань руку, яко да прозрит. 
ACT.9.13	Отвеща же ананиа: Господи, слышах от многих о мужи сем, колика зла сотвори святым твоим во Иерусалиме: 
ACT.9.14	и зде имать власть от архиерей связати вся нарицающыя имя твое. 
ACT.9.15	Рече же к нему Господь: иди, яко сосуд избран ми есть сей, пронести имя мое пред языки и царьми и сынми израилевыми: 
ACT.9.16	аз бо скажу ему, елика подобает ему о имени моем пострадати. 
ACT.9.17	Пойде же ананиа и вниде в храмину, и возложь нань руце, рече: савле брате, Господь Иисус явлейтися на пути, имже шел еси, посла мя, яко да прозриши и исполнишися Духа свята. 
ACT.9.18	И абие отпадоша от очию его яко чешуя: прозре же абие, и востав крестися, 
ACT.9.19	и приемь пищу, укрепися. Бысть же савл с сущими в дамасце учениками дни некия: 
ACT.9.20	и абие на сонмищих проповедаше Иисуса, яко сей есть Сын Божий. 
ACT.9.21	Дивляхуся же вси слышащии и глаголаху: не сей ли есть гонивый во Иерусалиме нарицающыя имя сие, и зде на сие прииде, да связаны тыя приведет ко архиереем? 
ACT.9.22	Савл же паче крепляшеся и смущаше иудеи живущыя в дамасце, препирая, яко сей есть Христос. 
ACT.9.23	Якоже исполнишася дние доволни, совещаша иудее убити его, 
ACT.9.24	уведан же бысть савлу совет их: стрежаху же врат день и нощь, яко да убиют его: 
ACT.9.25	поемше же его ученицы нощию, свесиша по стене в кошнице. 
ACT.9.26	Пришед же савл во Иерусалим, покушашеся прилеплятися учеником: и вси бояхуся его, не верующе, яко есть ученик. 
ACT.9.27	Варнава же приемь его, приведе ко апостолом и поведа им, како на пути виде Господа, и яко глагола ему, и како в дамасце дерзаше о имени Иисусове. 
ACT.9.28	И бяше с ними входя и исходя во Иерусалиме и дерзая о имени Господа Иисуса. 
ACT.9.29	Глаголаше же и стязашеся с еллины: они же искаху убити его. 
ACT.9.30	Разумевше же братия, сведоша его в кесарию и отпустиша его в тарс. 
ACT.9.31	Царкви же по всей иудеи и галилеи и самарии имеяху мир, созидающяся и ходящя в страсе Господни, и утешением святаго Духа умножахуся. 
ACT.9.32	И бысть петру, посещающу всех, снити и ко святым живущым в лидде: 
ACT.9.33	обрете же тамо человека некоего, именем енеа, от осми лет лежаща на одре, иже бе разслаблен. 
ACT.9.34	И рече ему петр: енее, исцеляет тя Иисус Христос: востани с постели твоея. И абие воста: 
ACT.9.35	и видеша его вси живущии в лидде и во ассароне, иже обратишася ко Господу. 
ACT.9.36	Во июппии же бе некая ученица, именем тавифа, яже сказаема глаголется серна: сия бяше исполнена благих дел и милостынь, яже творяше. 
ACT.9.37	Бысть же во дни тыя, болевшей ей умрети: омывше же ю, положиша в горнице. 
ACT.9.38	Близ же сущей лидде июппии, ученицы слышавше, яко петр есть в ней, послаша два мужа к нему, моляще его не обленитися приити до них. 
ACT.9.39	Востав же петр иде с нима: егоже пришедша возведоша в горницу, и предсташа ему вся вдовицы плачущя и показующя ризы и одежды, елика творяше, с ними сущи, серна. 
ACT.9.40	Изгнав же вон вся петр, преклонь колена помолися, и обращься к телу, рече: тавифо, востани. Она же отверзе очи свои, и видевши петра, седе. 
ACT.9.41	Подав же ей руку, воздвиже ю, и призвав святыя и вдовицы, постави ю живу. 
ACT.9.42	Уведано же бысть се по всей июппии, и мнози вероваша в Господа. 
ACT.9.43	Бысть же дни доволны пребыти ему во июппии у некоего симона усмаря.
ACT.10.1	Муж же некий бе в кесарии, именем корнилий, сотник от спиры нарицающияся италийския, 
ACT.10.2	блгоговеин и бояйся Бога со всем домом своим, творяй милостыни многи людем и моляйся Богу всегда: 
ACT.10.3	виде в видении яве, яко в час девятый дне, ангела Божия сшедша к нему и рекша ему: корнилие. 
ACT.10.4	Он же воззрев нань и пристрашен быв рече: что есть, Господи? рече же ему: молитвы твоя и милостыни твоя взыдоша на память пред Бога: 
ACT.10.5	и ныне посли во июппию мужей и призови симона, нарицаемаго петра: 
ACT.10.6	сей странствует у некоего симона усмаря, емуже есть дом при мори: той речет тебе глаголы, в нихже спасешися ты и весь дом твой. 
ACT.10.7	И якоже отиде ангел глаголяй корнилию, пригласив два от рабов своих и воина благочестива от служащих ему 
ACT.10.8	и сказав им вся, посла их во июппию. 
ACT.10.9	Воутрие же, путьшествующым им и ко граду приближающымся, взыде петр на горницу помолитися, о часе шестем. 
ACT.10.10	Бысть же приалчен и хотяше вкусити: готовящым же онем, нападе нань ужас, 
ACT.10.11	и виде небо отверсто и сходящ нань сосуд некий, яко плащаницу велию, по четырем краем привязан и низу спущаемь на землю, 
ACT.10.12	в немже бяху вся четвероногая земли и зверие и гади и птицы небесныя. 
ACT.10.13	И бысть глас к нему: востав, петре, заколи и яждь. 
ACT.10.14	Петр же рече: никакоже, Господи, яко николиже ядох всяко скверно или нечисто. 
ACT.10.15	И (се) глас паки к нему вторицею: яже Бог очистил есть, ты не скверни. 
ACT.10.16	Сие же бысть трищи: и паки взяся сосуд на небо. 
ACT.10.17	Якоже в себе недоумевашеся петр, что бы было видение, еже виде, и се, мужие посланнии от корнилиа, вопрошше и уведевше дом симонов, сташа пред враты 
ACT.10.18	и возглашше вопрошаху, аще симон, нарицаемый петр, зде странствует. 
ACT.10.19	Петру же размышляющу о видении, рече ему Дух: се, мужие трие ищут тебе: 
ACT.10.20	но востав сниди и иди с ними, ничтоже разсуждая: зане аз послах их. 
ACT.10.21	Сошед же петр к мужем посланным к нему от корнилиа, рече: се, аз есмь, егоже ищете: кая есть вина, еяже ради приидосте? 
ACT.10.22	Они же рекоша: корнилий сотник, муж праведен и бояйся Бога, свидетелствован от всего языка иудейска, увещен есть от ангела свята призвати тя в дом свой и слышати глаголы от тебе. 
ACT.10.23	Призвав же их учреди: наутрие же петр востав иде с ними, и нецыи от братий, иже от июппии, идоша с ним: 
ACT.10.24	и наутрие внидоша в кесарию. Корнилий же бе чая их, созвав сродники своя и любезныя други. 
ACT.10.25	Якоже бысть внити петру, срете его корнилий, и пад на ногу его поклонися. 
ACT.10.26	Петр же воздвиже его, глаголя: востани: и аз сам человек есмь. 
ACT.10.27	И с ним беседуя, вниде и обрете собравшыяся многи: 
ACT.10.28	рече же к ним: вы весте, яко не лепо есть мужу иудеанину прилеплятися или приходити ко иноплеменнику: и мне Бог показа ни единаго скверна или нечиста глаголати человека: 
ACT.10.29	темже и без сумнения приидох призван: вопрошаю вы убо, коея ради вины посласте по мене? 
ACT.10.30	И корнилий рече: от четвертаго дне даже до сего часа бех постяся и в девятый час моляся в дому моем: и се, муж ста предо мною во одежди светле 
ACT.10.31	и рече: корнилие, услышана бысть молитва твоя, и милостыни твоя помянушася пред Богом: 
ACT.10.32	посли убо во июппию и призови симона, иже нарицается петр: сей странствует в дому симона усмаря близ моря: иже пришед возглаголет тебе. 
ACT.10.33	Абие убо послах к тебе, ты же добре сотворил еси пришед: ныне убо вси мы пред Богом предстоим слышати вся повеленная тебе от Бога. 
ACT.10.34	Отверз же петр уста, рече: поистинне разумеваю, яко не на лица зрит Бог, 
ACT.10.35	но во всяцем языце бояйся его и делаяй правду приятен ему есть: 
ACT.10.36	слово, еже посла сыном израилевым, благовествуя мир Иисус Христом: сей есть всем Господь: 
ACT.10.37	вы весте глагол бывший по всей иудеи, наченшийся от галилеи, по крещении, еже проповеда иоанн: 
ACT.10.38	Иисуса, иже от назарета, яко помаза его Бог Духом святым и силою, иже пройде благодателствуя и исцеляя вся насилованныя от диавола, яко Бог бяше с ним: 
ACT.10.39	и мы есмы свидетеле всех, яже сотвори во стране иудейстей и во Иерусалиме: егоже и убиша, повешше на древе. 
ACT.10.40	Сего Бог воскреси в третий день и даде ему явлену быти, 
ACT.10.41	не всем людем, но нам свидетелем преднареченным от Бога, иже с ним ядохом и пихом, по воскресении его от мертвых: 
ACT.10.42	и повеле нам проповедати людем и засвидетелствовати, яко той есть нареченный от Бога судия живым и мертвым: 
ACT.10.43	о сем вси пророцы свидетелствуют, оставление грехов прияти именем его всякому верующему в онь. 
ACT.10.44	Еще же глаголющу петру глаголы сия, нападе Дух святый на вся слышащыя слово. 
ACT.10.45	И ужасошася иже от обрезания вернии, елицы приидоша с петром, яко и на языки дар святаго Духа излияся: 
ACT.10.46	слышаху бо их глаголющих языки и величающих Бога. Тогда отвеща петр: 
ACT.10.47	еда воду возбранити может кто, еже не креститися сим, иже Дух святый прияша, якоже и мы? 
ACT.10.48	Повеле же им креститися во имя Иисус Христово. Тогда молиша его пребыти у них дни некия.
ACT.11.1	Слышаша же апостоли и братия сущии во иудеи, яко и языцы прияша слово Божие. 
ACT.11.2	И егда взыде петр во Иерусалим, препирахуся с ним иже от обрезания, 
ACT.11.3	глаголюще, яко к мужем обрезания не имущым вшел еси и ял еси с ними. 
ACT.11.4	Начен же петр, сказоваше им поряду, глаголя: 
ACT.11.5	аз бех во граде июппийстем моляся и видех во ужасе видение, сходящь сосуд некий, яко плащаницу велию, от четырех краев низпущаему с небесе, и прииде даже до мене: 
ACT.11.6	в нюже воззрев смотрях, и видех четвероногая земная и звери и гады и птицы небесныя. 
ACT.11.7	Слышах же глас глаголющь мне: востав, петре, заколи и яждь. 
ACT.11.8	Рех же: никакоже, Господи, яко всяко скверно или нечисто николиже вниде во уста моя. 
ACT.11.9	Отвеща же ми глас вторицею с небесе глаголющь: яже Бог очистил есть, ты не скверни. 
ACT.11.10	Сие же бысть трижды: и паки взяшася вся на небо. 
ACT.11.11	И се, абие трие мужие сташа пред храминою, в нейже бех, послани от кесарии ко мне. 
ACT.11.12	Рече же ми Дух ити с ними, ничтоже разсуждая: приидоша же со мною и шесть братия сии, и внидохом в дом мужа. 
ACT.11.13	И возвести нам, како виде ангела (свята) в дому своем, ставша и рекша ему: посли во июппию мужы и призови симона, нарицаемаго петра, 
ACT.11.14	иже речет глаголы к тебе, в нихже спасешися ты и весь дом твой. 
ACT.11.15	Внегда же начах глаголати, нападе Дух святый на них, якоже и на ны в начале. 
ACT.11.16	Помянух же глаголгол Господень, якоже глаголаше: иоанн убо крестил есть водою, вы же имате креститися Духом святым. 
ACT.11.17	Аще убо равен дар даде им Бог, якоже и нам веровавшым в Господа нашего Иисуса Христа, аз же кто бех могий возбранити Бога? 
ACT.11.18	Слышавше же сия умолкоша и славляху Бога, глаголюще: убо и языком Бог покаяние даде в живот. 
ACT.11.19	Разсеявшиися убо от скорби, бывшия при стефане, проидоша даже до финикии и кипра и антиохии, ни единому же глаголюще слово, токмо иудеем. 
ACT.11.20	Бяху же нецыи от них мужие кипрстии и киринейстии, иже, вшедше во антиохию, глаголаху к еллином, благовествующе Господа Иисуса. 
ACT.11.21	И бе рука Господня с ними: многое же число веровавше обратишася ко Господу. 
ACT.11.22	Слышано же бысть слово о них во ушию Церкве сущия во Иерусалиме, и послаша варнаву преити даже до антиохии: 
ACT.11.23	иже пришед и видев благодать Божию, возрадовася и моляше всех изволением сердца терпети о Господе: 
ACT.11.24	яко бе муж благ и исполнь Духа свята и веры. И приложися народ мног Господеви. 
ACT.11.25	Изыде же варнава в тарс взыскати савла, и обрет его, приведе его во антиохию: 
ACT.11.26	бысть же им лето цело собиратися в Церкви и учити народ мног, нарещи же прежде во антиохии ученики Христианы. 
ACT.11.27	В тыя же дни снидоша от Иерусалима пророцы во антиохию: 
ACT.11.28	востав же един от них, именем агав, назнаменаше Духом глад велик хотящь быти по всей вселенней, иже и бысть при клавдии кесари: 
ACT.11.29	от ученик же, по елику кто имеяше что, изволиша кийждо их на службу послати живущым во иудеи братиям, 
ACT.11.30	еже и сотвориша, пославше к старцем рукою варнавлею и савлею.
ACT.12.1	Во оно же время возложи ирод царь руце озлобити некия иже от Церкве, 
ACT.12.2	уби же иакова, брата иоаннова, мечем: 
ACT.12.3	и видев, яко годе есть иудеем, приложи яти и петра: бяху же дние опресночнии: 
ACT.12.4	егоже и емь всади в темницу, предав четырем четверицам воинов стрещи его, хотя по пасце извести его к людем. 
ACT.12.5	И убо петра стрежаху в темнице: молитва же бе прилежна бываемая от Церкве к Богу о нем. 
ACT.12.6	Егда же хотяше его извести ирод, в нощи той бе петр спя между двема воинома, связан (железнома) ужема двема, стражие же пред дверьми стрежаху темницы. 
ACT.12.7	И се, ангел Господень предста, и свет возсия в храмине: толкнув же в ребра петра, воздвиже его, глаголя: востани вскоре. И спадоша ему ужя (железная) с руку. 
ACT.12.8	Рече же ангел к нему: препояшися и вступи в плесницы твоя. Сотвори же тако. И глагола ему: облецыся в ризу твою и последствуй ми. 
ACT.12.9	И изшед вслед его идяше и не ведаше, яко истина есть бывшее от ангела, мняше же видение зрети. 
ACT.12.10	Прошедша же первую стражу и вторую, приидоста ко вратом железным, вводящым во град, яже о себе отверзошася има: и изшедша преидоста стогну едину, и абие отступи ангел от него. 
ACT.12.11	И петр быв в себе, рече: ныне вем воистинну, яко посла Бог ангела своего и изят мя из руки иродовы и от всего чаяния людий иудейских. 
ACT.12.12	Смотрив же прииде в дом марии матере иоанна, нарицаемаго марка, идеже бяху мнози собрани и молящеся. 
ACT.12.13	Толкнувшу же петру во врата двора, приступи слышати отроковица, именем роди, 
ACT.12.14	и познавши глас петров, от радости не отверзе врат, притекши же сказа петра стояща пред враты. 
ACT.12.15	Они же к ней реша: беснуешися ли? Она же крепляшеся тако быти. Они же глаголаху: ангел его есть. 
ACT.12.16	Петр же пребываше толкий: отверзше же видеша его и ужасошася. 
ACT.12.17	Помаав же им рукою молчати, сказа им, како Господь его изведе из темницы: рече же: возвестите иакову и братиям сия. И изшед иде во ино место. 
ACT.12.18	Бывшу же дню, бе молва не мала в воинех, что убо петру бысть: 
ACT.12.19	ирод же, поискав его и не обрет и истязав стражы, повеле отвести их: и изшед от иудеи в кесарию, живяше. 
ACT.12.20	Бе же ирод гневаяся на тиряны и сидоняны: иже единодушно приидоша к нему, и умоливше власта постельника царева, прошаху мира, понеже страны их от царства его питахуся. 
ACT.12.21	В нареченный же день ирод, оболкся во одежду царску и сед на судище пред народом, глаголаше к ним, 
ACT.12.22	народ же возглашаше: глас Божий, а не человечь. 
ACT.12.23	Внезапу же порази его ангел Господень, зане не даде славы Богу: и быв червьми изяден, издше. 
ACT.12.24	Слово же Божие растяше и множашеся. 
ACT.12.25	Варнава же и савл возвратистася из Иерусалима во антиохию, исполнивша службу, поемша с собою и иоанна, нарицаемаго марка.
ACT.13.1	Бяху же нецыи во Церкви сущей во антиохии пророцы и учителие: варнава же и симеон нарицаемый нигер, и лукий киринеанин, и манаил со иродом четвертовластником воспитанный, и савл. 
ACT.13.2	Служащым же им Господеви и постящымся, рече Дух святый: отделите ми варнаву и савла на дело, на неже призвах их. 
ACT.13.3	Тогда постившеся и помолившеся и возложше руки на ня, отпустиша их. 
ACT.13.4	Сия убо, послана бывша от Духа свята, снидоста в селевкию, оттуду же отплыста в кипр, 
ACT.13.5	и бывша в саламине, возвещаста слово Божие в сонмищих иудейских: имеяста же и иоанна слугу. 
ACT.13.6	Прошедша же остров даже до пафа, обретоста некоего мужа волхва лжепророка иудеанина, емуже имя вариисус, 
ACT.13.7	иже бе со анфипатом сергием павлом, мужем разумным. Сей призвав варнаву и савла, взыска услышати слово Божие: 
ACT.13.8	сопротивляшеся же има елима волхв, тако бо сказуется имя его, иский развратити анфипата от веры. 
ACT.13.9	Савл же, иже и павел, исполнися Духа свята, и воззрев нань, 
ACT.13.10	рече: о, исполненне всякия льсти и всякия злобы, сыне диаволь, враже всякия правды, не престанеши ли развращая пути Господни правыя? 
ACT.13.11	и ныне, се, рука Господня на тя, и будеши слеп, не видя солнца до времене. Внезапу же нападе нань мрак и тма, и осязая искаше вожда. 
ACT.13.12	Тогда видев анфипат бывшее, верова, дивяся о учении Господни. 
ACT.13.13	Отвезшеся же от пафа павел и сущии с ним, приидоша в пергию памфилийскую: иоанн же, отлучився от них, возвратися во Иерусалим. 
ACT.13.14	Они же, прошедше от пергии, приидоша во антиохию писидийскую, и вшедше в сонмище в день субботный, седоша. 
ACT.13.15	По чтении же закона и пророк, послаша началницы сонмища к ним, глаголюще: мужие братие, аще есть слово в вас утешения к людем, глаголите. 
ACT.13.16	Востав же павел и помаав рукою, рече: мужие израильтяне и боящиися Бога, услышите: 
ACT.13.17	Бог людий сих избра отцы нашя и люди вознесе в пришелствии в земли египетстей, и мышцею высокою изведе их из нея 
ACT.13.18	и до четыредесяти лет препита их в пустыни: 
ACT.13.19	и низложив язык седмь в земли ханаанстей, даде им в наследие землю их, 
ACT.13.20	и по сих, яко лет четыреста и пятьдесят, даде им судии до самуила пророка: 
ACT.13.21	и оттуду просиша царя, и даде им Бог саула сына кисова, мужа от колена вениаминова, лет четыредесять: 
ACT.13.22	и преставль его, воздвиже им давида в царя, емуже и рече свидетелствовав: обретох давида сына иессеова, мужа по сердцу моему, иже сотворит вся хотения моя. 
ACT.13.23	От сего семене Бог по обетованию воздвиже израилю спасение Иисуса, 
ACT.13.24	проповедавшу иоанну пред лицем внития его крещение покаяния всем людем израилевым. 
ACT.13.25	И якоже скончаваше иоанн течение, глаголаше: кого мя непщуете быти? несмь аз, но се, грядет по мне, емуже несмь достоин разрешити ремень сапогу его. 
ACT.13.26	Мужие братие, сынове рода авраамля, и иже в вас боящиися Бога, вам слово спасения сего послася. 
ACT.13.27	Живущии бо во Иерусалиме и князи их, сего не разумевше, и гласы пророческия по вся субботы чтомыя, осудивше (его), исполниша, 
ACT.13.28	и ни единыя вины смертныя обретше, просиша у пилата убити его: 
ACT.13.29	якоже скончаша вся, яже о нем писана, снемше с древа, положиша во гробе. 
ACT.13.30	Бог же воскреси его от мертвых: 
ACT.13.31	иже являшеся во дни многи совозшедшым с ним от галилеи во Иерусалим, иже ныне суть свидетелие его к людем. 
ACT.13.32	И мы вам благовествуем обетование бывшее ко отцем, яко сие Бог исполнил есть нам чадом их, воздвиг Иисуса, 
ACT.13.33	якоже и во псалме вторем писано есть: Сын мой еси ты, аз днесь родих тя. 
ACT.13.34	А якоже воскреси его от мертвых, не ктому хотяща возвратитися во истление, сице рече: яко дам вам преподобная давидова верная. 
ACT.13.35	Темже и в другом глаголет: не даси преподобному твоему видети истления. 
ACT.13.36	Давид бо, своему роду послужив Божиим советом, успе, и приложися ко отцем своим, и виде истление: 
ACT.13.37	а егоже Бог воздвиже, не виде истления. 
ACT.13.38	Ведомо убо да будет вам, мужие братие, яко его ради вам оставление грехов проповедается: 
ACT.13.39	и от всех, от нихже не возмогосте в законе моисеове оправдитися, о сем всяк веруяй оправдается. 
ACT.13.40	Блюдите убо, да не приидет на вас реченное во пророцех: 
ACT.13.41	видите, нерадивии, и чудитеся, и узрите и исчезнете: яко дело аз соделаю во дни вашя, емуже не имате веровати, аще кто повесть вам. 
ACT.13.42	Исходящым же им от сонмища иудейска, моляху языцы в другую субботу глаголатися им глаголом сим: 
ACT.13.43	разшедшуся же собору, последоваша мнози от иудей и честивых пришлец павлу и варнаве, иже, глаголюща им, увещаста их пребывати в благодати Божией. 
ACT.13.44	Во грядущую же субботу мало не весь град собрася послушати слова Божия: 
ACT.13.45	видевше же иудее народы, исполнишася зависти и вопреки глаголаху глаголемым от павла, сопротив глаголюще и хуляще. 
ACT.13.46	Дерзнувша же павел и варнава рекоста: вам бе лепо первее глаголати слово Божие: а понеже отвергосте е и недостойны творите сами себе вечному животу, се, обращаемся во языки: 
ACT.13.47	тако бо заповеда нам Господь: положих тя во свет языком, еже быти тебе во спасение даже до последних земли. 
ACT.13.48	Слышаще же языцы радовахуся и славляху слово Господне, и вероваша, елицы учинени бяху в жизнь вечную: 
ACT.13.49	проношашеся же слово Господне по всей стране. 
ACT.13.50	Иудее же наустиша честивыя жены и благообразныя и старейшины града, и воздвигоша гонение на павла и варнаву, и изгнаша я от предел своих. 
ACT.13.51	Она же, отрясша прах от ног своих на них, приидоста во иконию. 
ACT.13.52	ученицы же исполняхуся радости и Духа свята.
ACT.14.1	Бысть же во иконии, вкупе внити има в сонмище иудейское и глаголати тако, яко веровати иудеев и еллинов множеству многу. 
ACT.14.2	Неверующии же иудее воздвигоша и озлобиша душы языков на братию. 
ACT.14.3	Доволно же убо время пребыста дерзающа о Господе, свидетелствующем слову благодати своея и дающем знамения и чудеса быти рукама их. 
ACT.14.4	Разделишажеся множество града, и ови убо бяху со иудеи, ови же со апостолы. 
ACT.14.5	И егда бысть стремление языком же и иудеем с началники их досадити и камением побити их, 
ACT.14.6	уведевша же прибегоста во грады ликаонския, в листру и дервию, и во окрестныя их, 
ACT.14.7	и тамо беста благовествующа. 
ACT.14.8	И некто муж в листрех немощен ногама седяше, хром от чрева матере своея сый, иже николиже бе ходил. 
ACT.14.9	Сей слышаше павла глаголюща: иже воззрев нань и видев, яко веру имать здрав быти, 
ACT.14.10	рече велиим гласом: тебе глаголю во имя Господа Иисуса Христа, встани на ногу твоею прав. И абие возскочи и хождаше. 
ACT.14.11	Народи же видевше, еже сотвори павел, воздвигоша глас свой, ликаонски глаголюще: бози уподобльшеся человеком снидоша к нам. 
ACT.14.12	Нарицаху же убо варнаву диа, павла же ермиа, понеже той бяше началник слова. 
ACT.14.13	Жрец же диев, сущаго пред градом их, приведе юнцы и (принесе) венцы пред врата, с народы хотяше жрети. 
ACT.14.14	Слышавша же апостола варнава и павел, растерзавша ризы своя, вскочиста в народ, зовуща и глаголюща: 
ACT.14.15	мужие, что сия творите? и мы подобострастна есма вам человека, благовествующа вам от сих суетных обращатися к Богу живу, иже сотвори небо и землю и море и вся, яже в них: 
ACT.14.16	иже в мимошедшыя роды оставил бе вся языки ходити в путех их: 
ACT.14.17	и убо не несвидетелствована себе остави, благотворя, с небесе нам дожди дая и времена плодоносна, исполняя пищею и веселием сердца наша. 
ACT.14.18	И сия глаголюща, едва устависта народы не жрети има, но отити коемуждо во своя си. Пребывающема же има и учащема, 
ACT.14.19	приидоша от антиохии и иконии нецыи иудее, и стязающемася има с дерзновением, наустиша народы отступити от нею, глаголюще, яко ничтоже истинно глаголета, но все лжета. И наустивше народы и камением побивше павла, извлекоша вне града, мняще его умерша. 
ACT.14.20	Окрест же ставшым его учеником, востав вниде во град и наутрие изыде с варнавою в дервию. 
ACT.14.21	Благовествовавша же граду тому и научивша многи, возвратистася в листру и иконию и антиохию, 
ACT.14.22	утверждающа душы учеников, моляща пребыти в вере, и яко многими скорбьми подобает нам внити в Царствие Божие. 
ACT.14.23	Рукоположша же им пресвитеры на вся Церкви и помолившася с постом, предаста их Господеви, в негоже увероваша. 
ACT.14.24	И прошедша писидию, приидоста в памфилию: 
ACT.14.25	и глаголавша в пергии слово Господне, снидоста во атталию 
ACT.14.26	и оттуду отплыста во антиохию, отнюдуже беста предана благодати Божией в дело, еже скончаста. 
ACT.14.27	Пришедша же и собравша Церковь, сказаста, елика сотвори Бог с нима и яко отверзе языком дверь веры: 
ACT.14.28	пребыста же тамо время не мало со ученики.
ACT.15.1	И нецыи сшедше от иудеи, учаху братию, яко аще не обрежетеся по обычаю моисеову, не можете спастися. 
ACT.15.2	Бывшей же распри и стязанию не малу павлу и варнаве к ним, учиниша взыти павлу и варнаве и неким другим от них ко апостолом и старцем во Иерусалим о вопрошении сем. 
ACT.15.3	Они же убо, предпослани бывше от Церкве, прохождаху финикию и самарию, поведающе обращение языков, и творяху радость велию всей братии. 
ACT.15.4	Пришедше же во Иерусалим, прияти быша от Церкве и апостол и старец, сказаша же, елика сотвори Бог с ними и яко отверзе языком дверь веры. 
ACT.15.5	Восташа же нецыи от ереси фарисейския веровавшии, глаголюще, яко подобает обрезати их, завещавати же блюсти закон моисеов. 
ACT.15.6	Собрашася же апостоли и старцы ведети о словеси сем. 
ACT.15.7	Многу же взысканию бывшу, востав петр рече к ним: мужие братие, вы весте, яко от дний первых Бог в нас избра усты моими услышати языком слово благовестия и веровати: 
ACT.15.8	и сердцеведец Бог свидетелствова им, дав им Духа святаго, якоже и нам, 
ACT.15.9	и ничтоже разсуди между нами же и онеми, верою очищь сердца их: 
ACT.15.10	ныне убо что искушаете Бога, (хотяще) возложити иго на выи учеником, егоже ни отцы наши, ни мы возмогохом понести? 
ACT.15.11	но благодатию Господа Иисуса Христа веруем спастися, якоже и они. 
ACT.15.12	Умолча же все множество и послушаху варнавы и павла поведающею, елика сотвори Бог знамения и чудеса во языцех има. 
ACT.15.13	По умолчании же ею, отвеща иаков глаголя: мужие братие, послушайте мене: 
ACT.15.14	симеон поведа, яко прежде Бог посети прияти от язык люди о имени своем: 
ACT.15.15	и сему согласуют словеса пророк, якоже пишет: 
ACT.15.16	по сих обращуся и созижду кров давидов падший, и раскопаная его созижду и исправлю его, 
ACT.15.17	яко да взыщут прочии человецы Господа, и вси языцы, в нихже наречеся имя мое, глаголет Господь, творяй сия вся. 
ACT.15.18	Разумна от века суть Богови вся дела его. 
ACT.15.19	Сего ради аз сужду не стужати от язык обращающымся к Богу, 
ACT.15.20	но заповедати им огребатися от треб идолских и от блуда и удавленины и от крове, и елика неугодна себе суть, иным не творити. 
ACT.15.21	Моисей бо от родов древних по всем градом проповедающыя его имать, в сонмищих по вся субботы чтомый. 
ACT.15.22	Тогда изволися апостолом и старцем со всею Царковию, избравше мужа от них, послати во антиохию с павлом и варнавою, иуду нарицаемаго варсаву, и силу, мужа нарочита в братии, 
ACT.15.23	написавше рукама их сия: апостоли и старцы и братия, сущым во антиохии и сирии и киликии братиям, иже от язык, (о Господе) радоватися. 
ACT.15.24	Понеже слышахом, яко нецыи от нас изшедше возмутиша вас словесы, развращающе душы вашя, глаголюще обрезатися и блюсти закон, имже мы не завещахом: 
ACT.15.25	изволися нам собравшымся единодушно, избранныя мужы послати к вам, с возлюбленныма нашима варнавою и павлом, 
ACT.15.26	человекома предавшема душы своя о имени Господа нашего Иисуса Христа: 
ACT.15.27	послахом убо иуду и силу, и тех словом сказующих таяжде: 
ACT.15.28	изволися бо святому Духу и нам, ничтоже множае возложити вам тяготы, разве нуждных сих: 
ACT.15.29	огребатися от идоложертвенных и крове, и удавленины и блуда: и елика не хощете вам быти, другим не творите: от нихже соблюдающе себе, добре сотворите. Здравствуйте. 
ACT.15.30	Они же убо послани бывше приидоша во антиохию, и собравше народ, вдаша послание. 
ACT.15.31	Прочетше же, возрадовашася о утешении. 
ACT.15.32	Иуда же и сила, и та пророка суща, словом мнозем утешиста братию и утвердиста. 
ACT.15.33	Пребывша же тамо время, отпущена быста с миром от братий ко апостолом. 
ACT.15.34	Изволися же силе пребыти тамо, иуда же возвратися во Иерусалим. 
ACT.15.35	павел же и варнава живяста во антиохии, учаща и благовествующа слово Господне, и со инеми многими. 
ACT.15.36	По неких же днех рече павел к варнаве: возвращшеся подобает посетити братию нашу во всех градех, в нихже проповедахом слово Господне, како пребывают. 
ACT.15.37	Варнава же восхоте пояти с собою иоанна нарицаемаго марка: 
ACT.15.38	павел же глаголаше отступльшаго от наю от памфилии и не шедшаго с нама на дело, на неже послани быхом, не пояти сего с собою. 
ACT.15.39	Бысть убо распря, яко отлучитися има от себе: варнава убо поемь марка отплы в кипр: 
ACT.15.40	павел же избрав силу изыде предан благодати Божией от братий, 
ACT.15.41	прохождаше же сирию и киликию, утверждая Церкви.
ACT.16.1	Прииде же в дервию и листру. И се, ученик некий бе ту, именем тимофей, сын жены некия иудеаныни верны, отца же еллина: 
ACT.16.2	иже свидетелствован бе от сущих в листрех и иконии братии. 
ACT.16.3	Сего восхоте павел с собою изыти: и приемь обреза его, иудей ради сущих на местех онех: ведяху бо вси отца его, яко еллин бяше. 
ACT.16.4	И якоже прохождаху грады, предаяше им хранити уставы сужденныя от апостол и старец, иже во Иерусалиме. 
ACT.16.5	Царкви же утверждахуся верою и прибываху в число по вся дни. 
ACT.16.6	Прошедше же фригию и галатийскую страну, возбранени (быша) от святаго Духа глаголати слово во асии. 
ACT.16.7	Пришедше же в мисию, покушахуся в вифинию поити: и не остави их Дух. 
ACT.16.8	Прешедше же мисию, снидоша в троаду. 
ACT.16.9	И видение в нощи явися павлу: муж некий бе македонянин стоя, моля его и глаголя: пришед в македонию, помози нам. 
ACT.16.10	И якоже видение виде, абие взыскахом изыти в македонию, разумевше, яко призва ны Господь благовестити им. 
ACT.16.11	Отвезшеся же от троады, приидохом в самофрак, воутрие же в неаполь, 
ACT.16.12	оттуду же в филиппы, иже есть первый град части македонии, колониа. Бехом же в том граде пребывающе дни некия. 
ACT.16.13	В день же субботный изыдохом вон из града при реце, идеже мняшеся молитвенница быти, и седше глаголахом к собравшымся женам. 
ACT.16.14	И некая жена, именем лидиа, порфиропродалница от града фиатирскаго, чтущи Бога, послушаше: ейже Господь отверзе сердце внимати глаголемым от павла. 
ACT.16.15	Якоже крестися та и дом ея, моляше ны глаголющи: аще усмотристе мя верну Господеви быти, вшедше в дом мой, пребудите. И принуди нас. 
ACT.16.16	Бысть же идущым нам на молитву, отроковица некая имущая дух пытлив срете нас, яже стяжание много даяше господем своим волхвующи. 
ACT.16.17	Та последовавши павлу и нам, взываше глаголющи: сии человецы раби Бога вышняго суть, иже возвещают нам путь спасения. 
ACT.16.18	Се же творяше на многи дни. Стужив же си павел и обращься, духови рече: запрещаю ти именем Иисуса Христа, изыди из нея. И изыде в том часе. 
ACT.16.19	Видевше же господие ея, яко изыде надежда стяжания их, поемше павла и силу, влекоша на торг ко князем, 
ACT.16.20	и приведше их к воеводам, реша: сии человецы возмущают град наш, иудее суще, 
ACT.16.21	и завещавают обычаи, яже не достоит нам приимати ни творити, римляном сущым. 
ACT.16.22	И снидеся народ на них, и воеводы растерзавше има ризы, веляху палицами бити их: 
ACT.16.23	многи же давше има раны, всадиша в темницу, завещавше темничному стражу твердо стрещи их: 
ACT.16.24	иже таково завещание приемь, всади их во внутреннюю темницу и ноги их заби в кладе. 
ACT.16.25	В полунощи же павел и сила молящася пояста Бога: послушаху же их юзницы. 
ACT.16.26	Внезапу же трус бысть велий, яко поколебатися основанию темничному: отверзошася же абие двери вся, и всем юзы ослабеша. 
ACT.16.27	Возбуждься же темничный страж и видев отверсты двери темницы, извлек нож, хотяше себе убити, мня избегшя юзники. 
ACT.16.28	Возгласи же гласом велиим павел глаголя: ничтоже сотвори себе зла, вси бо есмы зде. 
ACT.16.29	Просив же свещи вскочи, и трепетен быв, припаде к павлу и силе, 
ACT.16.30	и извед их вон, рече: господие, что ми подобает творити, да спасуся? 
ACT.16.31	Она же рекоста: веруй в Господа Иисуса Христа, и спасешися ты и весь дом твой. 
ACT.16.32	И глаголаста ему слово Господне, и всем, иже в дому его. 
ACT.16.33	И поемь я в тойже час нощи, измы от ран и крестися сам и свои ему вси абие: 
ACT.16.34	введ же я в дом свой, постави трапезу и возрадовася со всем домом своим, веровав Богу. 
ACT.16.35	Дню же бывшу, послаша воеводы паличники, глаголюще: отпусти человека она. 
ACT.16.36	Сказа же темничный страж словеса сия павлу, яко послаша воеводы, да отпущена будета: ныне убо изшедша, идита с миром. 
ACT.16.37	павел же рече к ним: бивше наю пред людьми, неосужденна человека римлянина суща, всадиша в темницу, и ныне отай изводят наю? ни бо: но да пришедше сами изведут наю. 
ACT.16.38	Сказаша же паличницы воеводам глаголы сия: и убояшася слышавше, яко римлянина еста. 
ACT.16.39	И пришедше умолиша их и изведше моляху изыти из града. 
ACT.16.40	Изшедша же из темницы приидоста к лидии, и видевша братию, утешиста их и изыдоста.
ACT.17.1	Прешедша же амфиполь и аполлонию, внидоста в солунь, идеже бе сонмище иудейское. 
ACT.17.2	По обычаю же своему павел вниде к ним и по субботы три стязашеся с ними от писаний, 
ACT.17.3	сказуя и предлагая им, яко Христу подобаше пострадати и воскреснути от мертвых, и яко сей Иисус, егоже аз проповедую вам, есть Христос. 
ACT.17.4	И нецыи от них вероваша и приложишася к павлу и силе, от честивых еллин множество много и от жен благородных не мало. 
ACT.17.5	Возревновавше же непокоршиися иудее и приемше крамолники некия мужы злыя, и собравше народ, молвяху по граду: нашедше же на дом иассонов, искаху их извести к народу. 
ACT.17.6	Не обретше же их, влечаху иассона и некия от братий ко градоначалником, вопиюще, яко, иже развратиша вселенную, сии и зде приидоша, 
ACT.17.7	ихже прият иассон: и сии вси противно велением кесаревым творят, Царя глаголюще иного быти, Иисуса. 
ACT.17.8	Смятоша же народ и градоначалники слышащыя сия: 
ACT.17.9	вземше же доволное от иассона и от прочих, отпустиша их. 
ACT.17.10	Братия же абие в нощи отслаша павла и силу в берию: иже пришедша, идоста в собор иудейский. 
ACT.17.11	Сии же бяху благороднейши живущих в солуни, иже прияша слово со всем усердием, по вся дни разсуждающе писания, аще суть сия тако. 
ACT.17.12	Мнози убо от них вероваша, и от еллинских жен благообразных и мужей не мало. 
ACT.17.13	И яко уведаша иже от солуня иудее, яко и в берии проповедася от павла слово Божие, приидоша и тамо движуще и смущающе народы. 
ACT.17.14	Абие же тогда братия отпустиша павла ити на поморие: остаста же сила и тимофей тамо. 
ACT.17.15	Провождающии же павла ведоша его даже до афин, и приемше заповедь к силе и тимофею, да яко скорее приидут к нему, изыдоша. 
ACT.17.16	Во афинех же ждущу их павлу, раздражашеся дух его в нем зрящем идол полн сущь град. 
ACT.17.17	Стязашеся же убо на сонмищи со иудеи и с честивыми, и на торжищи по вся дни с приключающимися. 
ACT.17.18	Нецыи же от епикур и от стоик философ стязахуся с ним: и нецыи глаголаху: что убо хощет суесловивый сей глаголати? Инии же: чуждих богов мнится проповедник быти: яко Иисуса и воскресение благовествоваше им. 
ACT.17.19	Поемше же его, ведоша на ареопаг, глаголюще: можем ли разумети, что новое сие глаголемое тобою учение? 
ACT.17.20	странна бо некая влагаеши во ушеса наша: хощем убо разумети, что хотят сия быти? 
ACT.17.21	Афинее же вси и приходящии страннии ни во чтоже ино упражняхуся, разве глаголати что или слышати новое. 
ACT.17.22	Став же павел посреде ареопага, рече: мужие афинейстии, по всему зрю вы аки благочестивыя: 
ACT.17.23	проходя бо и соглядая чествования ваша, обретох и капище, на немже бе написано: неведомому Богу. Егоже убо не ведуще (благолепне) чтете, сего аз проповедую вам. 
ACT.17.24	Бог сотворивый мир и вся, яже в нем, сей небесе и земли Господь сый, не в рукотворенных храмех живет, 
ACT.17.25	ни от рук человеческих угождения приемлет, требуя что, сам дая всем живот и дыхание и вся: 
ACT.17.26	сотворил же есть от единыя крове весь язык человечь, жити по всему лицу земному, уставив предучиненая времена и пределы селения их, 
ACT.17.27	взыскати Господа, да поне осяжут его и обрящут, яко не далече от единаго коегождо нас суща: 
ACT.17.28	о нем бо живем и движемся и есмы, якоже и нецыи от ваших книжник рекоша: сего бо и род есмы. 
ACT.17.29	Род убо суще Божий, не должни есмы непщевати подобно быти Божество злату, или сребру, или каменю художне начертану, и смышлению человечу: 
ACT.17.30	лета убо неведения презирая Бог, ныне повелевает человеком всем всюду покаятися: 
ACT.17.31	зане уставил есть день, в оньже хощет судити вселенней в правде, о мужи, егоже предустави, веру подая всем, воскресив его от мертвых. 
ACT.17.32	Слышавше же воскресение мертвых, овии убо ругахуся, овии же реша: да слышим тя паки о семе. 
ACT.17.33	И тако павел изыде от среды их. 
ACT.17.34	Нецыи же мужие прилепившеся ему, вероваша: в нихже бе и дионисий ареопагитский, и жена именем дамарь, и друзии с ними.
ACT.18.1	По сих же отлучився павел от афин, прииде в коринф: 
ACT.18.2	и обрет некоего иудеанина именем акилу, понтянина родом, ново пришедша от италии, и прискиллу жену его: зане повелел бяше клавдий отлучитися всем иудеем от рима: прииде к ним, 
ACT.18.3	и зане единохудожником быти им, пребысть у них и делаше: бяху бо скинотворцы хитростию. 
ACT.18.4	Стязашеся же на сонмищах по вся субботы и препираше иудеи и еллины. 
ACT.18.5	И егда снидоста от македонии сила же и тимофей, тужаше духом павел, свидетелствуя иудеом Иисуса быти Христа. 
ACT.18.6	Противящымся же им и хулящым, отряс ризы своя, рече к ним: кровь ваша на главах ваших: чист аз, отныне во языки иду. 
ACT.18.7	И прешед оттуду, прииде в дом некоего именем иуста, чтуща Бога, емуже храмина бе вскрай сонмища. 
ACT.18.8	Крисп же началник собора верова Господеви со всем домом своим, и мнози от коринфян слышавше вероваху и крещахуся. 
ACT.18.9	Рече же Господь в видении нощнем павлу: не бойся, но глаголи и да не умолкнеши, 
ACT.18.10	зане аз есмь с тобою, и никтоже приложит озлобити тя: зане людие суть ми мнози во граде сем. 
ACT.18.11	Пребысть же тамо лето и месяц шесть, учя в них слову Божию. 
ACT.18.12	Галлиону же анфипату сущу во ахаии, нападоша единодушно иудее на павла и приведоша его на судилище, 
ACT.18.13	глаголюще, яко противу закону сей увещавает человеки чтити Бога. 
ACT.18.14	Хотящу же павлу отверсти уста, рече галлион ко иудеем: аще убо неправда была бы кая или дело злое, о, иудее, по слову послушал бых вас: 
ACT.18.15	аще ли же стязания суть о словеси и о именех и о законе вашем, ведите сами: судия бо аз сим не хощу быти. 
ACT.18.16	И изгна их от судилища. 
ACT.18.17	Емше же вси еллини сосфена началника собора, бияху пред судилищем: и ни едино о сих галлиону радение бысть. 
ACT.18.18	павел же, еще пребыв дни доволны и целовав братию, отплы в сирию, и с ним акила и прискилла, остриг главу в кегхреих: обрекся бо бе. 
ACT.18.19	Приста же во ефесе и тех остави тамо, сам же вшед в сонмище, стязашеся со иудеи. 
ACT.18.20	Молящым же им его на много время пребыти у них, не изволи, 
ACT.18.21	но отречеся им, глаголя, яко подобает ми всяко праздник грядущий сотворити во Иерусалиме: паки же возвращуся к вам, Богу хотящу. И отвезеся от ефеса: акила же и прискилла остаста во ефесе. 
ACT.18.22	И сошед в кесарию, возшед и целовав Церковь, сниде во антиохию, 
ACT.18.23	и сотворь время некое, изыде, проходя поряду галатийскую страну и фригию, утверждая вся ученики. 
ACT.18.24	Иудеанин же некто, аполлос именем, александрянин родом, муж словесен, прииде во ефес, силен сый в книгах. 
ACT.18.25	Сей бе оглашен пути Господню, и горя духом, глаголаше и учаше известно яже о Господе, ведый токмо крещение иоанново. 
ACT.18.26	Сей же начат дерзати на сонмищих. Слышавша же его акила и прискилла, прияста его и известнее тому сказаста путь Господень. 
ACT.18.27	Хотящу же ему преити во ахаию, предпославше братия написаша учеником прияти его: иже пришед тамо пособствова много веровавшым благодатию: 
ACT.18.28	твердо бо иудеи не престая обличаше пред людьми, сказуя писаньми, Иисуса быти Христа.
ACT.19.1	Бысть же внегда быти аполлосу в коринфе, павел, прошед вышния страны, прииде во ефес, и обрет некия ученики, 
ACT.19.2	рече к ним: аще убо Дух свят прияли есте веровавше? Они же реша к нему: но ниже аще Дух святый есть, слышахом. 
ACT.19.3	Рече же к ним: во что убо крестистеся? Они же рекоша: во иоанново крещение. 
ACT.19.4	Рече же павел: иоанн убо крести крещением покаяния, людем глаголя, да во грядущаго по нем веруют, сиречь во Христа Иисуса. 
ACT.19.5	Слышавше же крестишася во имя Господа Иисуса, 
ACT.19.6	и возложшу павлу на ня руце, прииде Дух святый на ня, глаголаху же языки и пророчествоваху. 
ACT.19.7	Бяше же всех мужей яко дванадесять. 
ACT.19.8	Вшед же в сонмище, дерзаше, не обинуяся три месяцы беседуя и уверяя, яже о Царствии Божии. 
ACT.19.9	И егда нецыи ожесточахуся и пряхуся, злословяще путь Господень пред народом, отступль от них отлучи ученики, по вся дни стязаяся во училищи мучителя некоего. 
ACT.19.10	Сие же бысть два лета, яко всем живущым во асии слышати слово Господа Иисуса, жидом же и еллином. 
ACT.19.11	Силы же не просты творяше Бог рукама павловыма, 
ACT.19.12	яко и на недужныя наносити от (пота) тела его главотяжы и убрусцы, и исцелитися им от недуг, и духом лукавым исходити от них. 
ACT.19.13	Начаша же нецыи от скитающихся иудей заклинателей именовати над имущими духи лукавыя имя Господа Иисуса, глаголюще: заклинаем вы Иисусом, егоже павел проповедует. 
ACT.19.14	Бяху же нецыи сынове скевы иудеанина архиереа седмь, иже сие творяху. 
ACT.19.15	Отвещав же дух лукавый рече: Иисуса знаю и павла свем, вы же кто есте? 
ACT.19.16	И скачя на них человек, в немже бе дух лукавый, и одолев им, укрепися на них, якоже нагим и ураненым избежати от храма онаго. 
ACT.19.17	Сие же бысть разумно всем живущым во ефесе иудеем же и еллином, и нападе страх на всех их, и величашеся имя Господа Иисуса: 
ACT.19.18	мнози же от веровавших прихождаху, исповедающе и сказующе дела своя: 
ACT.19.19	доволни же от сотворших чародеяния, собравше книги своя, сожигаху пред всеми: и сложиша цены их и обретоша сребра пять тем. 
ACT.19.20	Сице крепко слово Господне растяше и крепляшеся. 
ACT.19.21	И якоже скончашася сия, положи павел в дусе, прошед македонию и ахаию, ити во Иерусалим, рек, яко бывшу ми тамо, подобает ми и рим видети. 
ACT.19.22	Послав же в македонию два от служащих ему, тимофеа и ераста, сам же пребысть время во асии. 
ACT.19.23	Бысть же во время оно молва не мала о пути Господни: 
ACT.19.24	димитрий бо некто именем, среброковачь, творяй храмы сребряны артемиде, подаяше хитрецем делание не мало, 
ACT.19.25	ихже собрав и ины сицевых вещей делатели, рече: мужие, весте, яко от сего делания доволство житию нашему есть: 
ACT.19.26	и видите и слышите, яко не токмо ефес, но мало не всю асию павел сей препрев, обрати мног народ, глаголя, яко не суть бози, иже руками человеческими бывают: 
ACT.19.27	не токмо же сия беду приемлет наша часть, еже бы во обличение не приити, но дабы и великия богини артемиды храм ни во чтоже не вменился, имать же разоритися и величество ея, юже вся асиа и вселенная почитает. 
ACT.19.28	Слышавше же и бывше исполнени ярости, вопияху глаголюще: велика артемида ефесская. 
ACT.19.29	И исполнися град весь мятежа: устремишася же единодушно на позорище, восхищше гаиа и аристарха македоняны, други павловы. 
ACT.19.30	Павлу же хотящу внити в народ, не оставляху его ученицы: 
ACT.19.31	нецыи же от асийских началник, суще ему друзи, пославше к нему, моляху не вдати себе в позор. 
ACT.19.32	Друзии же убо ино нечто вопияху: бе бо собрание смущено, и множайшии от них не ведяху, чесо ради собрашася. 
ACT.19.33	От народа же избраша александра, изведшым его иудеем. Александр же, помаав рукою, хотяше отвещати народу. 
ACT.19.34	Разумевше же, яко иудеанин есть, глас бысть един от всех, яко на два часа вопиющих: велика артемида ефесская. 
ACT.19.35	Утишив же книжник народ, рече: мужие ефесстии, кто бо есть человек, иже не весть, яко ефесский град служитель есть великия богини артемиды и диопета? 
ACT.19.36	без всякаго убо прекословия сим сице сущым, потребно есть вам безмолвным быти и ничтоже безчинно творити: 
ACT.19.37	приведосте бо мужей сих, ни храм (артемидин) окрадших, ниже богиню вашу хулящих: 
ACT.19.38	аще убо димитрий и иже с ним художницы имут к кому слово, суды суть и анфипати суть: да поемлют друг на друга: 
ACT.19.39	аще ли же что о иных ищете, в законнем собрании разрешится: 
ACT.19.40	ибо бедствуем порицаеми быти о крамоле днешней, ни единей вине сущей, о нейже возможем воздати слово стремления сего. И сия рек распусти собравшийся народ.
ACT.20.1	По утишении же молвы, призвав павел ученики, утешив и целовав их, изыде ити в македонию. 
ACT.20.2	Прошед же страны оны и утешив их словом многим, прииде во елладу: 
ACT.20.3	пожив же месяцы три, бывшу нань навету от иудей, хотящу отвезтися в сирию, бысть хотение возвратитися сквозе македонию. 
ACT.20.4	Последова же ему даже до асии сосипатр пирров берянин, солуняне же аристарх и секунд, и гаий дервянин и тимофей, асиане же тихик и трофим. 
ACT.20.5	Сии предшедше ждаху нас в троаде. 
ACT.20.6	Мы же отвезохомся по днех опресночных от филипп и приидохом к ним в троаду во днех пяти, идеже пребыхом дний седмь. 
ACT.20.7	Во едину же от суббот, собравшымся учеником преломити хлеб, павел беседоваше к ним, хотя изыти на утрии, простре же слово до полунощи. 
ACT.20.8	Бяху же свещы многи в горнице, идеже бехом собрани. 
ACT.20.9	Седя же некто юноша, именем евтих, во окне, отягчен сном глубоким, глаголющу павлу о мнозе, преклонься от сна, паде от трекровника долу, и взяша его мертва. 
ACT.20.10	Сошед же павел нападе нань, и о‹емь его рече: не молвите, ибо душа его в нем есть. 
ACT.20.11	Возшед же и преломль хлеб и вкушь, доволно же беседовав даже до зари, и тако изыде. 
ACT.20.12	Приведоша же отрока жива и утешишася не мало. 
ACT.20.13	Мы же, пришедше в корабль, отвезохомся во ассон, оттуду хотяще пояти павла: тако бо нам бе повелел, хотя сам пешь ити. 
ACT.20.14	И якоже снидеся с нами во ассоне, вземше его приидохом в митилин. 
ACT.20.15	И оттуду отвезшеся, во утрие пристахом противу хию, в другий же отвезохомся в самон, и пребывше в трогиллии, в грядущий же день приидохом в милит: 
ACT.20.16	суди бо павел мимо ити ефес, яко да не будет ему закоснети во асии, тщашебося, аще возможно будет, в день пятьдесятный быти во Иерусалиме. 
ACT.20.17	От милита же послав во ефес, призва пресвитеры Царковныя, 
ACT.20.18	и якоже приидоша к нему, рече к ним: вы весте, яко от перваго дне, отнелиже приидох во асию, како с вами все время бых, 
ACT.20.19	работая Господеви со всяким смиреномудрием и многими слезами и напастьми, прилучившимися мне от иудейских навет: 
ACT.20.20	яко ни в чесом от полезных обинухся, еже сказати вам и научити вас пред людьми и по домом, 
ACT.20.21	засвидетелствуя иудеем же и еллином еже к Богу покаяние и веру яже в Господа нашего Иисуса Христа. 
ACT.20.22	И ныне, се, аз связан духом гряду во Иерусалим, яже в нем хотящая приключитися мне не ведый: 
ACT.20.23	точию яко Дух святый по вся грады свидетелствует, глаголя, яко узы мене и скорби ждут. 
ACT.20.24	Но ни едино же попечение творю, ниже имам душу мою честну себе, разве еже скончати течение мое с радостию и службу, юже приях от Господа Иисуса, засвидетелствовати Евангелие благодати Божия. 
ACT.20.25	И ныне, се, аз вем, яко ктому не узрите лица моего вы вси, в нихже проидох проповедуя Царствие Божие. 
ACT.20.26	Темже свидетелствую вам во днешний день, яко чист аз от крове всех, 
ACT.20.27	не обинухся бо сказати вам всю волю Божию. 
ACT.20.28	Внимайте убо себе и всему стаду, в немже вас Дух святый постави епископы, пасти Церковь Господа и Бога, юже стяжа кровию своею. 
ACT.20.29	Аз бо вем сие, яко по отшествии моем внидут волцы тяжцы в вас, не щадящии стада: 
ACT.20.30	и от вас самех востанут мужие глаголющии развращеная, еже отторгати ученики вслед себе. 
ACT.20.31	Сего ради бдите, поминающе, яко три лета нощь и день не престаях учя со слезами единаго когождо вас. 
ACT.20.32	И ныне предаю вас, братие, Богови и слову благодати его, могущему наздати и дати вам наследие во осенных всех. 
ACT.20.33	Сребра или злата или риз ни единаго возжелах: 
ACT.20.34	сами весте, яко требованию моему и сущым со мною послужисте руце мои сии. 
ACT.20.35	Вся сказах вам, яко тако труждающымся подобает заступати немощныя, поминати же слово Господа Иисуса, яко сам рече: блаженнее есть паче даяти, нежели приимати. 
ACT.20.36	И сия рек, преклонь колена своя, со всеми ими помолися. 
ACT.20.37	Мног же бысть плачь всем: и нападше на выю павлову, облобызаху его, 
ACT.20.38	скорбяще наипаче о словеси, еже рече, яко ктому не имут лица его узрети. Провождаху же его в корабль.
ACT.21.1	И якоже бысть отвезтися нам, отторгшымся от них, прямо шедше приидохом в кон, в другий же день в родос и оттуду в патару: 
ACT.21.2	и обретше корабль преходящь в финикию, возшедше отвезохомся. 
ACT.21.3	Возникший же нам кипр оставльше ошуюю, плыхом в сирию и пристахом в тире, тамо бо бяше кораблю изложити бремя: 
ACT.21.4	и обретше ученики, пребыхом ту дний седмь: иже павлови глаголаху Духом не восходити во Иерусалим. 
ACT.21.5	Егда же бысть нам скончати дни, изшедше идохом, провождающым нас всем с женами и детьми даже до вне града: и преклоньше колена при брезе помолихомся. 
ACT.21.6	И целовавше друг друга внидохом в корабль, они же возвратишася во своя си. 
ACT.21.7	Мы же, плавание наченше от тира, пристахом во птолемаиде, и целовавше братию, пребыхом день един у них. 
ACT.21.8	Во утрие же изшедше павел и иже с ним, приидохом в кесарию, и вшедше в дом филиппа благовестника, суща от седми (диакон), пребыхом у него. 
ACT.21.9	Сего же бяху дщери девицы четыри прорицающыя. 
ACT.21.10	Пребывающым же нам тамо дни многи, сниде некто от иудеи пророк, именем агав, 
ACT.21.11	и пришед к нам и взем пояс павлов, связав же свои руце и нозе, рече: тако глаголет Дух святый: мужа, егоже есть пояс сей, тако свяжут (его) во Иерусалиме иудее и предадят в руце языков. 
ACT.21.12	И якоже слышахом сия, моляхом мы же и наместнии, не восходити ему во Иерусалим. 
ACT.21.13	Отвеща же павел и рече: что творите, плачуще и сокрушающе ми сердце? аз бо не точию связан быти (хощу), но и умрети во Иерусалиме готов есмь за имя Господа Иисуса. 
ACT.21.14	Не повинующуся же ему, умолчахом, рекше: воля Господня да будет. 
ACT.21.15	По днех же сих уготовльшеся взыдохом во Иерусалим: 
ACT.21.16	приидоша же с нами и нецыи ученицы от кесарии, ведуще с собою, у негоже бы обитати нам, мнасона некоего кипрянина, древняго ученика. 
ACT.21.17	Бывшым же нам во Иерусалиме, любезно прияша нас братия. 
ACT.21.18	На утрие же вниде павел с нами ко иакову, вси же приидоша старцы. 
ACT.21.19	И целовав их, сказаше по единому коеждо, еже сотвори Бог во языцех служением его. 
ACT.21.20	Они же слышавше славляху Бога и рекоша ему: видиши ли, брате, колико тем есть иудей веровавших? и вси ревнителие закону суть: 
ACT.21.21	увестишася же о тебе, яко отступлению учиши от закона моисеова живущыя во языцех вся иудеи, глаголя не обрезовати им чад своих, ниже во обычаех отеческих ходити. 
ACT.21.22	Что убо есть? Всяко подобает народу снитися: услышат бо, яко пришел еси. 
ACT.21.23	Сие убо сотвори, еже ти глаголем: суть у нас мужие четыри обещавше себе Богу: 
ACT.21.24	сия поим очистися с ними и иждиви на них, да острижут си главы: и разумеют вси, яко возвещенная им о тебе ничтоже суть, но пребываеши и сам закон храня. 
ACT.21.25	А о веровавших языцех мы послахом, судивше ничтоже таковое соблюдати им, токмо хранити себе от идоложертвенных и крове, и удавленины и блуда. 
ACT.21.26	Тогда павел поемь мужы оны, на утрие с ними очищься вниде во святилище, возвещая исполнение дний очищения, дондеже принесено бысть за единаго коегождо их приношение. 
ACT.21.27	И якоже хотяху седмь дний скончатися, иже от асии иудее, видевше его во святилищи, навадиша весь народ и возложиша нань руце, 
ACT.21.28	вопиюще: мужие израилстии, помозите: сей есть человек, иже на люди и закон и на место сие всех всюду учит: еще же и еллины введе в церковь и оскверни святое место сие. 
ACT.21.29	Бяху бо видели трофима ефесянина во граде с ним, егоже мняху, яко в церковь ввел есть павел. 
ACT.21.30	Подвижеся же град весь, и бысть стечение людем: и емше павла, влечаху его вон из церкве, и абие затворишася двери. 
ACT.21.31	Ищущым же им убити его, взыде весть к тысящнику спиры, яко весь возмутися Иерусалим: 
ACT.21.32	он же абие поим воины и сотники, притече на ня: они же видевше тысящника и воины, престаша бити павла. 
ACT.21.33	Приступль же тысящник ят его и повеле связати его веригома железнома двема, и вопрошаше: кто убо есть и что есть сотворил. 
ACT.21.34	Друзии же ино нечто вопияху в народе: не могий же разумети известное молвы ради, повеле отвести его в полк. 
ACT.21.35	Егда же бысть на степенех, прилучися воздвижену быти ему от воин нужды ради народа, 
ACT.21.36	последоваше бо множество людий зовущих: возьми его. 
ACT.21.37	Хотя же внити в полк павел глагола тысящнику: аще леть ми есть глаголати что тебе? Он же рече: гречески умееши ли? 
ACT.21.38	не ты ли еси египтянин, прежде сих дний превещавый и изведый в пустыню четыри тысящы мужей сикарей? 
ACT.21.39	Рече же павел: аз человек убо есмь иудеанин, тарсянин, славнаго града в киликии житель: молю же тя, повели ми глаголати к людем. 
ACT.21.40	Повелевшу же ему, павел стоя на степенех помаав рукою к людем: многу же безмолвию бывшу, возгласи еврейским языком, глаголя:
ACT.22.1	Мужие братие и отцы, услышите мой к вам ныне ответ. 
ACT.22.2	Слышавше же, яко еврейским языком возгласи к ним, паче приложиша безмолвие. И рече: 
ACT.22.3	аз убо есмь муж иудеанин, родився в тарсе киликийстем, воспитан же во граде сем при ногу гамалиилову, наказан известно отеческому закону, ревнитель сый Божий, якоже вси вы есте днесь: 
ACT.22.4	иже сей путь гоних даже до смерти, вяжя и предая в темницу мужы же и жены, 
ACT.22.5	якоже и архиерей свидетелствует ми и вси старцы: от нихже и послания приемь к живущым в дамасце братиям, идях привести сущыя тамо связаны во Иерусалим, да мучатся. 
ACT.22.6	Бысть же ми идущу и приближающуся к дамаску в полудне, внезапу с небесе облиста свет мног окрест мене. 
ACT.22.7	Падох же на землю и слышах глас глаголющь ми: савле, савле, что мя гониши? 
ACT.22.8	Аз же отвещах: кто еси, Господи? рече же ко мне: аз есмь Иисус назорей, егоже ты гониши. 
ACT.22.9	Со мною же сущии свет убо видеша и пристрашни быша, гласа же не слышаша глаголющаго ко мне. 
ACT.22.10	Рекох же: что сотворю, Господи? Господь же рече ко мне: востав иди в дамаск, и тамо речется ти о всех, яже вчинено ти есть творити. 
ACT.22.11	И якоже не видех от славы света онаго, за руку ведомь от сущих со мною, внидох в дамаск. 
ACT.22.12	Ананиа же некий, муж блгоговеин по закону, свидетелствован от всех живущих в дамасце иудей, 
ACT.22.13	пришед ко мне и став рече ми: савле брате, прозри. И аз в той час воззрех нань. 
ACT.22.14	Он же рече ми: Бог отец наших изволи тя разумети хотение его, и видети праведника, и слышати глас от уст его: 
ACT.22.15	яко будеши ему свидетель у всех человеков о сих, яже видел еси и слышал: 
ACT.22.16	и ныне что медлиши? востав крестися и омый грехи твоя, призвав имя Господа Иисуса. 
ACT.22.17	Бысть же возвратившумися во Иерусалим и молящумися в церкви, быти во изступлении 
ACT.22.18	и видети его глаголюща ми: потщися и изыди скоро из Иерусалима, зане не приимут свидетелства твоего, еже о мне. 
ACT.22.19	И аз рех: Господи, сами ведят, яко аз бех всаждая в темницу и бия по сонмищих верующыя в тя, 
ACT.22.20	и егда изливашеся кровь стефана свидетеля твоего, и сам бех стоя и соизволяя убиению его и стрегий риз убивающих его. 
ACT.22.21	И рече ко мне: иди, яко аз во языки далече послю тя. 
ACT.22.22	Послушаху же его даже до сего словесе и воздвигоша глас свой, глаголюще: возьми от земли таковаго, не подобает бо ему жити. 
ACT.22.23	Вопиющым же им и мещущым ризы и прах возметающым на воздух, 
ACT.22.24	повеле тысящник отвести его в полк, рек ранами истязати его, да разумеет, за кую вину тако вопияху нань. 
ACT.22.25	И якоже протягоша его вервьми, рече к стоящему сотнику павел: человека римлянина и неосуждена леть ли есть вам бити? 
ACT.22.26	Слышав же сотник, приступи к тысящнику, сказа, глаголя: виждь, что хощеши сотворити? человек бо сей римлянин есть. 
ACT.22.27	Приступль же тысящник рече ему: глаголи ми, римлянин ли еси ты? Он же рече: ей. 
ACT.22.28	Отвеща же тысящник: аз многою ценою наречение жителства сего стяжах. павел же рече: аз же и родихся в нем. 
ACT.22.29	Абие убо отступиша от него хотящии его истязати, и тысящник же убояся, разумев, яко римлянин есть, и яко бе его связал. 
ACT.22.30	На утрие же, хотя разумети истину, чесо ради оклеветается от иудей, разреши его от уз и повеле приити архиереем и всему собору их: и свед павла, постави (его) пред ними.
ACT.23.1	Воззрев же павел на сонм, рече: мужие братие, аз всею совестию благою жителствовах пред Богом даже до сего дне. 
ACT.23.2	Архиерей же ананиа повеле предстоящым ему бити его уста. 
ACT.23.3	Тогда павел рече к нему: бити тя имать Бог, стено повапленая: и ты седиши судя ми по закону, преступая же закон велиши, да биют мя. 
ACT.23.4	Предстоящии же реша: архиерею ли Божию досаждаеши? 
ACT.23.5	Рече же павел: не ведах, братие, яко архиерей есть: писано бо есть: князю людий твоих да не речеши зла. 
ACT.23.6	Разумев же павел, яко едина часть есть саддукей, другая же фарисей, воззва в сонмищи: мужие братие, аз фарисей есмь, сын фарисеов: о уповании и о воскресении мертвых аз суд приемлю. 
ACT.23.7	Се же ему рекшу, бысть распря между саддукеи и фарисеи, и разделися народ: 
ACT.23.8	саддукее бо глаголют не быти воскресения, ни ангела, ни духа: фарисее же исповедуют обоя. 
ACT.23.9	Бысть же кличь велик, и воставше книжницы части фарисейския пряхуся между собою, глаголюще: ни едино зло обретаем в человеце сем: аще же дух глагола ему или ангел, не противимся Богу. 
ACT.23.10	Мнозе же бывшей распри, бояся тысящник, да не растерзан будет павел от них, повеле воином снити и восхитити его от среды их и вести (его) в полк. 
ACT.23.11	В наставшую же нощь представ ему Господь, рече: дерзай, павле: якоже бо свидетелствовал еси яже о мне во Иерусалиме, сице ти подобает и в риме свидетелствовати. 
ACT.23.12	Бывшу же дню, сотворше нецыи от иудей совет, закляша себе, глаголюще не ясти ни пити, дондеже убиют павла: 
ACT.23.13	бяху же множае четыредесятих сию клятву сотворшии, 
ACT.23.14	иже приступльше ко архиереем и старцем, реша: клятвою прокляхом себе ничтоже вкусити, дондеже убием павла: 
ACT.23.15	ныне убо вы скажите тысящнику с собором, яко да утре сведет его к вам, аки бы хотяще разумети известнее яже о нем: мы же, прежде даже не приближитися ему, готови есмы убити его. 
ACT.23.16	Слышав же сын сестры павловы ков, пришед и вшед в полк, сказа павлу. 
ACT.23.17	Призвав же павел единаго от сотник, рече: юношу сего отведи к тысящнику: имать бо нечто сказати ему. 
ACT.23.18	Он же убо поим его приведе к тысящнику и рече: узник павел призвав мя, умоли сего юношу привести к тебе, имуща нечто глаголати тебе. 
ACT.23.19	Поим же его за руку тысящник и отшед на едине, вопрошаше его: что есть, еже имаши возвестити ми? 
ACT.23.20	Рече же, яко иудее совещаша умолити тя, яко да утре сведеши павла к ним в собор, аки бы хотящым известнее истязати яже о нем: 
ACT.23.21	ты убо не послушай их: ловят бо его от них мужие множае четыредесяти, иже закляша себе ни ясти ни пити, дондеже убиют его: и ныне готови суть, чающе обещания, еже от тебе. 
ACT.23.22	Тысящник убо отпусти юношу, завещав ни единому же поведати, яко сия явил еси мне. 
ACT.23.23	И призвав два некия от сотник, рече: уготовита (ми) воинов вооруженных двесте, яко да идут до кесарии, и конник седмьдесят, и стрелец двесте, от третияго часа нощи: 
ACT.23.24	и скоты привести, да всадивше павла проводят до филикса игемона. 
ACT.23.25	Написа же (и) послание имущее образ сей: 
ACT.23.26	клавдий лисиа державному игемону филиксу радоватися: 
ACT.23.27	мужа сего ята от иудей и имуща убиена быти от них, приступль с воины отях его, уведев, яко римлянин есть: 
ACT.23.28	хотя же разумети вину, еяже ради поимаху нань, сведох его в сонмище их: 
ACT.23.29	егоже обретох оглаголуема о взыскании закона их, ни едино же достойно смерти или узам согрешение имуща: 
ACT.23.30	сказану же бывшу ми кову хотящу быти от иудей на мужа сего, абие послах (его) к тебе, завещав и клеветником (его) глаголати пред тобою, яже нань: здрав буди. 
ACT.23.31	Воини же убо по повеленному им, вземше павла, ведоша об нощь во антипатриду: 
ACT.23.32	во утрие же, оставльше конники ити с ним, возвратишася в полк. 
ACT.23.33	Они же пришедше в кесарию и вдавше послание игемону, представиша ему и павла. 
ACT.23.34	Прочет же игемон послание и вопрошь, от коея области есть, и уведев, яко от киликии, рече: 
ACT.23.35	услышу о тебе, егда и клеветницы твои приидут. И повеле в преторе иродове стрещи его.
ACT.24.1	По пятих же днех сниде архиерей ананиа со старцы и с ритором некиим тертиллом, иже сказаша игемону о павле. 
ACT.24.2	Призвану же бывшу ему, начат клеветати тертилл, глаголя: 
ACT.24.3	мног мир улучающе тобою, и исправления бываемая языку сему твоим промышлением, всяким же образом и везде приемлем, державный филиксе, со всяким благодарением: 
ACT.24.4	но да не множае стужаю тебе, молю тя послушати нас вкратце твоею кротостию: 
ACT.24.5	обретохом бо мужа сего губителя и движуща противление всем иудеем живущым по вселенней и предстателя (суща) назорейстей ереси, 
ACT.24.6	иже и церковь покусися осквернити, егоже и яхом и по закону нашему хотехом судити ему: 
ACT.24.7	пришед же лисиа тысящник, многою силою от рук наших исхити его и к тебе посла, 
ACT.24.8	повелев (и нам) поемлющым нань ити к тебе: от негоже возможеши сам разсудив о всех сих познати, о нихже мы поемлем нань. 
ACT.24.9	Сложишася же и иудее, глаголюще сим тако быти. 
ACT.24.10	Отвеща же павел, поманувшу ему игемону глаголати: от многих лет суща тя судию праведна языку сему сведый, благодушнее яже о мне отвещаю, 
ACT.24.11	могущу ти разумети, яко не множае ми есть дний дванадесятих, отнележе взыдох поклонитися во Иерусалим: 
ACT.24.12	и ни в церкви обретоша мя к кому глаголюща или разврат творяща народу, ни в сонмищих, ни во граде, 
ACT.24.13	ниже довести могут, елика тебе ныне на мя глаголют: 
ACT.24.14	исповедую же тебе сие, яко в пути, егоже сии глаголют ересь, тако служу отеческому Богу, веруя всем сущым в законе и пророцех писаным, 
ACT.24.15	упование имый на Бога, яко воскресение хощет быти мертвым, праведником же и грешником, егоже и сами сии чают: 
ACT.24.16	о сем же и аз подвизаюся, непорочну совесть имети всегда пред Богом же и человеки: 
ACT.24.17	по летех же многих приидох сотворити милостыни во язык мой и приношения: 
ACT.24.18	в нихже обретоша мя очищенна в церкви, ни с народом, ниже с молвою, 
ACT.24.19	нецыи от асии иудее, имже подобаше пред тя приити и глаголати, аще имут что на мя: 
ACT.24.20	или сами тии да глаголют, аще кую обретоша во мне неправду, ставшу ми в сонмищи, 
ACT.24.21	разве единаго сего гласа, имже возопих стоя в них, яко о воскресении мертвых аз суд приемлю днесь от вас. 
ACT.24.22	Слышав же сия филикс отвеща им, известнее уведев яже о пути сем, глаголя: егда лисиа тысящник приидет, разсужду яже о вас. 
ACT.24.23	Повеле же сотнику стрещи павла, и имети ослабу, и ни единому же возбраняти от своих ему служити или приходити к нему. 
ACT.24.24	По днех же некиих пришед филикс со друсиллиею женою своею сущею иудеанынею, призва павла, да слышит от него веру, яже во Христа Иисуса. 
ACT.24.25	Глаголющу же ему о правде и о воздержании и о суде хотящем быти, пристрашен быв филикс отвеща: ныне убо иди, время же получив призову тя. 
ACT.24.26	Вкупе же и надеяся, яко мзда дастся ему от павла, яко да отпустит его: темже и часто призывая его, беседоваше с ним. 
ACT.24.27	Двема же летома скончавшемася прият изменение филикс поркиа фиста: хотя же угодное сотворити иудеем филикс, остави павла связана.
ACT.25.1	Фист же убо приимь власть, по триех днех взыде во Иерусалим от кесарии. 
ACT.25.2	Сказаша же ему архиерее и первии от иудей на павла и моляху его, 
ACT.25.3	просяще благодати нань, яко да послет его во Иерусалим, ков творяще, яко да убиют его на пути. 
ACT.25.4	Фист же повеле павла стрещи в кесарии, сам тамо хотя вскоре изыти: 
ACT.25.5	иже убо сильнии в вас, рече, со мною шедше, аще есть кая неправда в мужи сем, да глаголют нань. 
ACT.25.6	Пребыв же у них не множае десяти дний, сниде в кесарию: на утрие сед на судищи, повеле павла привести. 
ACT.25.7	Приведену же бывшу ему, окрест сташа иже от Иерусалима сшедшии иудее, многи и тяжки вины приносяще на павла, ихже не можаху изявити: 
ACT.25.8	отвещавающу ему, яко ни на закон иудейский, ни на церковь, ни на кесаря что согреших. 
ACT.25.9	Фист же хотя угодное иудеем сотворити, отвещав павлови рече: хощеши ли, во Иерусалим возшед, тамо о сих суд прияти от мене? 
ACT.25.10	Рече же павел: на судищи кесареве стоя есмь, идеже ми достоит суд прияти: иудей ни чимже обидех, якоже и ты добре веси: 
ACT.25.11	аще бо неправдую или достойно смерти сотворих что, не отмещуся умрети: аще ли же ничтоже есть во мне, еже сии на мя клевещут, никтоже мя может тем выдати: кесаря нарицаю. 
ACT.25.12	Тогда фист состязався с советники, отвеща: кесаря ли нарекл еси? к кесарю пойдеши. 
ACT.25.13	Днем же минувшым неким, агриппа царь и верникиа снидоста в кесарию целовати фиста. 
ACT.25.14	И якоже многи дни пребыста ту, фист сказа царю яже о павле, глаголя: муж некий есть оставлен от филикса узник, 
ACT.25.15	о немже, бывшу ми во Иерусалиме, явиша архиерее и старцы иудейстии, просяще нань суда. 
ACT.25.16	К нимже отвещах, яко несть обычай римляном выдати человека коего на погибель, прежде даже оклеветаемый не имать пред лицем клевещущих его и место ответа приимет о своем согрешении. 
ACT.25.17	Сшедшымся же им зде, закоснение ни едино сотворь, на утрие сед на судищи, повелех привести мужа. 
ACT.25.18	Окрест же его ставше клеветницы, ни едину вину, яже аз непщевах, нанесоша: 
ACT.25.19	стязания же некая о своей различней вере имяху к нему и о некоем Иисусе умершем, егоже глаголаше павел жива быти. 
ACT.25.20	Недоумеяся же аз о взыскании сих, глаголах, аще хощет ити во Иерусалим и тамо суд прияти о сих. 
ACT.25.21	Павлу же нарекшу блюдену быти ему до разсуждения августа, повелех блюсти его, дондеже послю его к кесарю. 
ACT.25.22	Агриппа же к фисту рече: хотел бых и сам человека сего слышати. Он же рече: утре услышиши его. 
ACT.25.23	На утрие же пришедшу агриппе и верникии со многою гордостию и вшедшым в судебную палату с тысящники и с нарочитыми мужи града, и повелевшу фисту, приведен бысть павел. 
ACT.25.24	И рече фист: агриппо царю и вси сущии с нами мужие, видите сего, о немже все множество иудей стужаху ми во Иерусалиме же и зде, вопиюще, яко не подобает жити ему ктому: 
ACT.25.25	аз же разумев ничтоже достойно смерти сотворша его, и самому же сему нарекшу севаста, судих послати его: 
ACT.25.26	о немже известное что писати господину не имам: темже и приведох его пред вас, наипаче же пред тя, агриппо царю, яко да разсуждению бывшу имам что писати: 
ACT.25.27	безсловесно бо мнится ми, посылающу юзника, а вины, яже нань, не сказати.
ACT.26.1	Агриппа же к павлу рече: повелевается ти о себе самому глаголати. Тогда павел простер руку отвещаваше: 
ACT.26.2	о всех, о нихже оклеветаемь есмь от иудей, царю агриппо, непщую себе блаженна быти, яко пред тобою отвещати днесь имам, 
ACT.26.3	паче же ведца тя суща сведый всех иудейских обычаев и взысканий. Темже молюся ти долготерпеливно послушати мене. 
ACT.26.4	Житие убо мое еже от юности, исперва бывшее во языце моем во Иерусалиме, ведят вси иудее, 
ACT.26.5	ведяще мя исперва, аще хотят свидетелствовати, яко по известней ереси нашея веры жих фарисей. 
ACT.26.6	И ныне о уповании обетования, бывшаго от Бога ко отцем нашым, стою судимь, 
ACT.26.7	в неже обанадесяте колена наша безпрестани день и нощь служаще надеются доити: о немже уповании оклеветаемь есмь, царю агриппо, от иудей. 
ACT.26.8	Что? Неверно ли судится вами, яко Бог мертвыя возставляет? 
ACT.26.9	Аз убо мнех, яко подобает ми многа сопротивна противу имене Иисуса назореа сотворити: 
ACT.26.10	еже и сотворих во Иерусалиме, и многи от святых аз в темницах затворях, власть от архиерей приемь: убиваемым же им прилагах совет: 
ACT.26.11	и на всех сонмищих множицею мучя их, принуждах хулити: преизлиха же враждуя на них, гонях даже и до внешних градов. 
ACT.26.12	В нихже идый в дамаск со властию и повелением, еже от архиерей, 
ACT.26.13	в полудни на пути видех, царю, с небесе паче сияния солнечнаго осиявший мя свет и со мною идущих. 
ACT.26.14	Всем же падшым нам на землю, слышах глас глаголющь ко мне и вещающь еврейским языком: савле, савле, что мя гониши? жестоко ти есть противу рожна прати. 
ACT.26.15	Аз же рех: кто еси, Господи? Он же рече: аз есмь Иисус, егоже ты гониши: 
ACT.26.16	но востани и стани на ногу твоею: на се бо явихся ти, сотворити тя слугу и свидетеля, яже видел еси и яже явлю тебе, 
ACT.26.17	изимая тя от людий иудейских и от язык, к нимже аз тя послю, 
ACT.26.18	отверсти очи их, да обратятся от тмы в свет и от области сатанины к Богу, еже прияти им оставление грехов и достояние во святых верою, яже в мя. 
ACT.26.19	Темже, царю агриппо, не бых противен небесному видению, 
ACT.26.20	но сущым в дамасце прежде и во Иерусалиме, и во всяцей стране иудейстей и языком проповедую покаятися и обратитися к Богу, достойна покаянию дела творяще. 
ACT.26.21	Сих ради мя иудее емше во святилищи хотяху растерзати. 
ACT.26.22	Помощь убо улучив яже от Бога, даже до дне сего стою, свидетелствуя малу же и велику, ничтоже вещая, разве яже пророцы рекоша хотящая быти и моисей, 
ACT.26.23	яко Христос имеяше пострадати, яко первый от воскресения мертвых свет хотяше проповедати людем (иудейским) и языком. 
ACT.26.24	Сия же ему отвещавающу, фист велиим гласом рече: беснуешися ли, павле? многия тя книги в неистовство прелагают. 
ACT.26.25	Он же: не беснуюся, рече, державный фисте, но истины и целомудрия глаголы вещаю: 
ACT.26.26	весть бо о сих царь, к немуже и с дерзновением глаголю: утаитися бо ему от сих не верую ничесомуже, несть бо во угле сотворено сие: 
ACT.26.27	веруеши ли, царю агриппо, пророком? вем, яко веруеши. 
ACT.26.28	Агриппа же к павлу рече: вмале мя препираеши Христианина быти. 
ACT.26.29	павел же рече: молил убо бых Бога, и вмале и во мнозе, не токмо тебе, но и всех слышащих мя днесь, быти им тацем, яков и аз есмь, кроме уз сих. 
ACT.26.30	И сия рекшу ему, воста царь и игемон, и верникиа и седящии с ними, 
ACT.26.31	и отшедше беседоваху друг ко другу, глаголюще, яко ничтоже смерти достойно или уз творит человек сей. 
ACT.26.32	Агриппа же фисту рече: отпущен быти можаше человек сей, аще не бы кесаря нарицал. И тако суди игемон послати его к кесарю.
ACT.27.1	И якоже суждено бысть отплыти нам во италию, предаху павла же и иныя некия юзники сотнику, именем иулию, спиры севастийския. 
ACT.27.2	Вшедше же в корабль адрамитский, восхотевше плыти во асийская места, отвезохомся, сущу с нами аристарху македонянину от солуня. 
ACT.27.3	В другий же пристахом в сидоне: человеколюбие же иулий павлови дея, повеле к другом шедшу прилежание улучити. 
ACT.27.4	И оттуду отвезшеся приплыхом в кипр, зане ветри бяху противни: 
ACT.27.5	пучину же, яже противу киликии и памфилии, преплывше, приидохом в миры ликийския. 
ACT.27.6	И тамо обрет сотник корабль александрийский пловущь во италию, всади ны в онь. 
ACT.27.7	Во многи же дни косно плавающе и едва бывше противу книда, не оставляющу нас ветру, приплыхом под крит при салмоне: 
ACT.27.8	едва же избирающе край, приидохом на место некое, нарицаемое доброе пристанище, емуже близ бе град ласей. 
ACT.27.9	Многу же времени минувшу и сущу уже небезбедну плаванию, занеже и пост уже бе прешел, советоваше павел, 
ACT.27.10	глаголя им: мужие, вижду, яко с досаждением и многою тщетою не токмо бремене и корабля, но и душ наших хощет быти плавание. 
ACT.27.11	Сотник же кормчия и навклира послушаше паче, нежели павлом глаголемых. 
ACT.27.12	Не добру же пристанищу сущу ко озимению, мнози совет даяху отвезтися оттуду, аще како возмогут, достигше финикии, озимети в пристанищи критстем, зрящем к ливу и к хору. 
ACT.27.13	Дхнувшу же югу, мневше волю свою улучити, воздвигше ветрила, плыху вскрай крита. 
ACT.27.14	Не по мнозе же возвея противен ему ветр бурен, нарицаемый евроклидон. 
ACT.27.15	Восхищену же бывшу кораблю и не могущу сопротивитися ветру, вдавшеся волнам носими бехом. 
ACT.27.16	Остров же некий мимотекше, нарицающься клавдий, едва возмогохом удержати ладию: 
ACT.27.17	юже востягше, всяким образом помогаху, подтверждающе корабль: боящеся же, да не в сирть впадут, низпустивше парус, сице носими беху. 
ACT.27.18	Вельми же обуреваемым нам, на утрие изметание творяху, 
ACT.27.19	и в третий день своими руками ядрило корабленое извергохом. 
ACT.27.20	Ни солнцу же, ни звездам явльшымся на многи дни, и зиме не мале належащей, прочее отимашеся надежда вся, еже спастися нам. 
ACT.27.21	Многу же неядению сущу, тогда став павел посреде их, рече: подобаше убо, о, мужие, послушавше мене, не отвезтися от крита и избыти досаждения сего и тщеты: 
ACT.27.22	и се, ныне молю вы благодушствовати, погибель бо ни единей души от вас будет, разве корабля: 
ACT.27.23	предста бо ми в сию нощь ангел Бога, егоже аз есмь, емуже и служу, 
ACT.27.24	глаголя: не бойся, павле, кесарю ти подобает предстати, и се, дарова тебе Бог вся плавающыя с тобою. 
ACT.27.25	Темже дерзайте, мужие, верую бо Богови, яко тако будет, имже образом речено ми бысть: 
ACT.27.26	во остров же некий подобает нам пристати. 
ACT.27.27	И егда четвертаянадесять нощь бысть, носимым нам во адриатстей (пучине), в полунощи непщеваху корабленицы, яко приближаются к некоей стране, 
ACT.27.28	и измеривше глубину обретоша саженей двадесять: мало же прешедше и паки измеривше, обретоша саженей пятьнадесять. 
ACT.27.29	Боящеся же, да не како в прудная места впадут, от носа корабля вергше котвы четыри, моляхомся, да день будет. 
ACT.27.30	Кораблеником же ищущым бежати из корабля и низвесившым ладию в море, изветом аки от носа хотящым котвы простерти, 
ACT.27.31	рече павел сотнику и воином: аще не сии пребудут в корабли, вы спастися не можете. 
ACT.27.32	Тогда воини отрезаша ужя ладии и оставиша ю отпасти. 
ACT.27.33	Егда же хотяше день быти, моляше павел всех, да приимут пищу, глаголя: четыренадесятый днесь день ждуще, не ядше пребываете, ничтоже вкусивше: 
ACT.27.34	темже молю вас прияти пищу, се бо к вашему спасению есть: ни единому бо от вас влас главы отпадет. 
ACT.27.35	Рек же сия и приемь хлеб, благодари Бога пред всеми и преломль начат ясти. 
ACT.27.36	Благонадежни же бывше вси, и тии прияша пищу: 
ACT.27.37	бе же в корабли всех душ двесте седмьдесят и шесть. 
ACT.27.38	Насыщшеся же брашна, облегчиша корабль, изметающе пшеницу в море. 
ACT.27.39	Егда же день бысть, земли не познаваху: недро же некое усмотреша имущее песок, в неже, аще мощно есть, совещаша извлещи корабль. 
ACT.27.40	И котвы собравше, везяхуся по морю: купно ослабивше ужя кормилом и воздвигше малое ветрило к дышущему ветрецу, везохомся на край. 
ACT.27.41	Впадше же в место исопное, увязиша корабль: и нос убо увязший пребысть недвижимь, кормило же разбивашеся от нужды волн. 
ACT.27.42	Воином же совет бысть, да узники убиют, да не кто поплыв избегнет. 
ACT.27.43	Сотник же, хотя соблюсти павла, возбрани совету их, повеле же могущым плавати, да изскочивше первее изыдут на край, 
ACT.27.44	а прочии, ови убо на дщицах, ови же на нечем от корабля. И тако бысть всем спастися на землю.
ACT.28.1	Спасени же бывше иже с павлом от корабля, тогда разумеша, яко остров мелит нарицается. 
ACT.28.2	Варвари же творяху не малое милосердие нам: возгнещше бо огнь, прияша всех нас, за настоящий дождь и зиму. 
ACT.28.3	Сгромаждшу же павлу рождия множество и возложившу на огнь, ехидна от теплоты изшедши, секну в руку его. 
ACT.28.4	И егда видеша варвари висящу змию от руки его, глаголаху друг ко другу: всяко убийца есть человек сей, егоже спасена от моря суд Божий жити не остави. 
ACT.28.5	Той же убо, оттряс змию во огнь, ничтоже зло пострада. 
ACT.28.6	Они же чаяху его имуща возгоретися, или пасти внезапу мертва: на мнозе же того чающым и ничтоже зло в нем бывшее видящым, претворшеся, глаголаху Бога того быти. 
ACT.28.7	Окрест же места онаго бяху села перваго во острове, именем поплиа, иже приимь нас, три дни любезне учреди. 
ACT.28.8	Бысть же отцу поплиеву огнем и водным трудом одержиму лежати: к немуже павел вшед, и помолився, и возложь руце свои нань, исцели его. 
ACT.28.9	Сему же бывшу, и прочии имущии недуги во острове том прихождаху и исцелевахуся: 
ACT.28.10	иже и многими честьми почтоша нас, и отвозящымся нам яже на потребу вложиша. 
ACT.28.11	По триех же месяцех отвезохомся в корабли александрийстем, подписаном диоскуры, презимевшем во острове, 
ACT.28.12	и доплывше в сиракусы, пребыхом дни три: 
ACT.28.13	оттуду же отплывше, приидохом в ригию, и по единем дни возвеявшу югу, во вторый день приидохом в потиолы, 
ACT.28.14	идеже обретше братию, умолени быхом от них пребыти дний седмь: и тако в рим идохом. 
ACT.28.15	И от тамо братия, слышавше яже о нас, изыдоша во сретение наше даже до аппиева торга и триех корчемниц: ихже видев павел и благодарив Бога, прият дерзновение. 
ACT.28.16	Егда же приидохом в рим, сотник предаде узники воеводе, павлу же повеле пребывати о себе, с соблюдающим его воином. 
ACT.28.17	Бысть же по днех триех, созва павел сущыя от иудеев первыя: сшедшымся же им, глаголаше к ним: мужие братие, аз ничтоже противно сотворив людем или обычаем отеческим, узник от Иерусалимлян предан бых в руце римляном, 
ACT.28.18	иже разсудивше яже о мне, хотяху пустити, зане ни едина вина смертная бысть во мне: 
ACT.28.19	сопротив же глаголющым иудеем, нужда ми бысть нарещи кесаря, не яко язык мой имея в чесом оклеветати: 
ACT.28.20	сея ради убо вины умолих вас, да вижду и беседую: надежды бо ради израилевы веригами сими обложен есмь. 
ACT.28.21	Они же к нему реша: мы ниже писания о тебе прияхом от иудей, ниже пришед кто от братий возвести или глагола что о тебе зло: 
ACT.28.22	молимся же, да слышим от тебе, яже мудрствуеши: о ереси бо сей ведомо есть нам, яко всюду сопротив глаголемо есть. 
ACT.28.23	Уставивше же ему день, приидоша к нему в странноприемницу множайшии, имже сказаше свидетелствуя Царствие Божие и уверяя их, яже о Иисусе, от закона моисеова и пророк, от утра даже до вечера. 
ACT.28.24	И ови убо вероваху глаголемым, ови же не вероваху. 
ACT.28.25	Несогласни же суще друг ко другу, отхождаху, рекшу павлу глагол един, яко добре Дух святый глагола исаием пророком ко отцем нашым, 
ACT.28.26	глаголя: иди к людем сим и рцы: слухом услышите и не имате разумети: и видяще узрите и не имате видети: 
ACT.28.27	одебеле бо сердце людий сих, и ушима тяжко слышаша, и очи свои смежиша, да не како увидят очима, и ушима услышат, и сердцем уразумеют, и обратятся, и исцелю их. 
ACT.28.28	Ведомо убо да будет вам, яко языком послася спасение Божие, сии и услышат. 
ACT.28.29	И сия тому рекшу, отидоша иудее, многое имуще между собою состязание. 
ACT.28.30	Пребысть же павел два лета исполнь своею мздою (цела два лета на своем иждивении) и приимаше вся приходящыя к нему, 
ACT.28.31	проповедуя Царствие Божие и учя яже о Господе нашем Иисусе Христе со всяким дерзновением невозбранно. 
ROM.1.1	павел, раб Иисус Христов, зван апостол, избран в блговестие Божие, 
ROM.1.2	еже прежде обеща пророки своими в писаниих святых, 
ROM.1.3	о Сыне своем, бывшем от семене давидова по Плоти, 
ROM.1.4	нареченнем Сыне Божии в силе, по духу святыни, из воскресения от мертвых, Иисуса Христа Господа нашего, 
ROM.1.5	имже прияхом благодать и апостольство в послушание веры во всех языцех, о имени его. 
ROM.1.6	в нихже есте и вы, звани Иисусу Христу. 
ROM.1.7	всем сущым в риме возлюбленным Богу, званным святым. благодать вам и мир от Бога Отца нашего, и Господа Иисуса Христа. 
ROM.1.8	Первое убо благодарю Бога моего Иисусом Христом о всех вас, яко вера ваша возвещается во всем мире. 
ROM.1.9	свидетель бо ми есть Бог, емуже служу духом моим во благовествовании Сына его, яко безпрестани память о вас творю, 
ROM.1.10	всегда в молитвах моих моляся, аще убо когда поспешен буду волею Божиею приити к вам. 
ROM.1.11	желаю бо видети вас, да некое подам вам дарование духовное, ко утверждению вашему. 
ROM.1.12	сие же есть, соутешитися в вас верою общею, вашею же и моею. 
ROM.1.13	Не хощу же не ведети вам, братие, яко множицею восхотех приити к вам, и возбранен бых доселе, да некии плод имею и в вас, якоже и в прочих языцех. 
ROM.1.14	Еллином же и варвавом, мудрым же и неразумным должен есмь. 
ROM.1.15	тако есть, еже по моему усердию и вам сущым в риме благовестити. 
ROM.1.16	Не стыжуся бо благовествованием Христовым: сила бо Божия есть во спасение всякому верующему, иудеови же прежде и еллину. 
ROM.1.17	Правда бо Божия в нем является от веры в веру, якоже есть писано. праведныи же от веры жив будет. 
ROM.1.18	Открывается бо гнев Божии с небесе на всякое нечестие и неправду человеков, содержащих истину в неправде. 
ROM.1.19	зане разумное Божие яве есть в них, Бог бо явил есть им: 
ROM.1.20	невидимая бо его, от создания мира твореньми помышляема, видима суть, и присносущная сила его и Божество, во еже быти им безответным. 
ROM.1.21	Занеже разумевше Бога, не яко Бога прославиша или благодариша, но осуетишася помышлении своими, и омрачися неразумное их сердце. 
ROM.1.22	глаголющеся быти мудри, о‹юродеша, 
ROM.1.23	и измениша славу нетленнаго Бога в подобие образа тленна человека и птиц и четвероног и гад. 
ROM.1.24	темже и предаде их Бог в похотех сердец их в нечистоту, во еже сквернитися телесем их в себе самех. 
ROM.1.25	иже премениша истину Божию во лжу, и почтоша и послужиша твари паче творца, иже есть благословен во веки, аминь. 
ROM.1.26	Сего ради предаде их Бог в страсти безчестия. и жены бо их измениша естественную подобу в презестественную. 
ROM.1.27	такожде и мужи, оставльше естественную подобу женска пола, разжегошася похотию своею друг на друга, мужи на мужех студ содевающе, и возмездие, еже подобаше прелести их, в себе восприемлюще. 
ROM.1.28	И якоже не искусиша имети Бога в разуме, (сего ради) предаде их Бог в неискусен ум, творити неподобная, 
ROM.1.29	исполненых всякия неправды, блужения, лукавства, лихоимания, злобы. исполненых зависти, убииства, рвения, льсти, злонравия. 
ROM.1.30	шепотники, клеветники, богомерзки, досадители, величавы, горды, обретатели злых, родителем непокоривы, 
ROM.1.31	неразумны, непримирителны, нелюбовны, неклятвохранительны, немилостивны. 
ROM.1.32	Нецыи же и оправдание Божие разумевше, яко таковая творящии достойни смерти суть, не точию сами творят, но и соизволяют творящым.
ROM.2.1	Сего ради безответен еси, о, человече всяк судяй: имже бо судом судиши друга, себе осуждаеши. таяжде бо твориши судяй. 
ROM.2.2	Вемы же, яко суд Божии есть поистинне на творящих таковая. 
ROM.2.3	Помышляеши ли же сие, о, человече, судяй таковая творящым и творя сам таяжде, яко ты избежиши ли суда Божия, 
ROM.2.4	Или о богатстве благости его и кротости и долготерпении нерадиши, не ведый, яко благость Божия на покаяние тя ведет? 
ROM.2.5	По жестокости же твоей и непокаянному сердцу, собираеши себе гнев в день гнева и откровения праведнаго суда Божия, 
ROM.2.6	иже воздаст коемуждо по делом его. 
ROM.2.7	овым убо, по терпению дела благаго, славы и чести и нетления ищущым, живот вечный. 
ROM.2.8	а иже по рвению противляются убо истине, повинуются же неправде, ярость и гнев. 
ROM.2.9	Скорбь и теснота на всяку душу человека творящаго злое, иудеа же прежде и еллина. 
ROM.2.10	Слава же и честь и мир всякому делающему благое, иудееви же прежде и еллину. 
ROM.2.11	Несть бо на лица зрения у Бога. 
ROM.2.12	Елицы бо беззаконно согрешиша, беззаконно и погибнут: и елицы в законе согрешиша, законом суд приимут. 
ROM.2.13	не слышателие бо закона праведни пред Богом, но творцы закона, (сии) оправдятся: 
ROM.2.14	егда бо языцы, не имуще закона, естеством законная творят, сии, закона не имуще, сами себе суть закон. 
ROM.2.15	иже являют дело законное написано в сердцах своих, спослушествующеи им совести, и между собою помыслом осуждающым или отвещающым, 
ROM.2.16	в день, егда судит Бог тайная человеком, по блговестию моему, Иисусом Христом. 
ROM.2.17	Се ты иудей именуешися, и почиваеши на законе, и хвалишися о Бозе, 
ROM.2.18	и разумееши волю, и разсуждаеши лучшая, научаемь от закона, 
ROM.2.19	уповая же себе вожда быти слепым, света сущым во тме, 
ROM.2.20	наказателя безумным, учителя младенцем, имуща образ разума и истины в законе. 
ROM.2.21	научая убо инаго, себе ли не учиши, 
ROM.2.22	проповедая не красти, крадеши: глаголяй не прелюбы творити, прелюбы твориши: гнушаяся идол, святая крадеши: 
ROM.2.23	иже в законе хвалишися, преступлением закона Бога безчествуеши. 
ROM.2.24	Имя бо Божие вами хулится во языцех, якоже есть писано. 
ROM.2.25	Обрезание бо пользует, аще закон твориши. аще же закона преступник еси, обрезание твое необрезание бысть. 
ROM.2.26	Аще убо необрезание оправдание закона сохранит, не необрезание ли его во обрезание вменится, 
ROM.2.27	и осудит еже от естества необрезание, закон совершающее, тебе, иже писанием и обрезанием еси преступник закона. 
ROM.2.28	Не бо иже яве, иудей есть, ни еже яве во плоти, обрезание. 
ROM.2.29	но иже в тайне иудей, и обрезание сердца Духом, (а) не писанием: емуже похвала не от человек, но от Бога.
ROM.3.1	Что убо лишшее иудею? или кая польза обрезания? 
ROM.3.2	Много, по всякому образу: первее бо, яко вверена быша им словеса Божия. 
ROM.3.3	Что бо, аще не вероваша нецыи? еда (убо) неверствие их веру Божию упразднит? 
ROM.3.4	Да не будет: да будет же Бог истинен, всяк же человек ложь, якоже есть писано: яко да оправдишися во словесех твоих, и победиши, внегда судити ти. 
ROM.3.5	Аще ли неправда наша Божию правду составляет, что речем? еда ли неправеден Бог наносяй гнев? по человеку глаголю. 
ROM.3.6	Да не будет: понеже како судити имать Бог миру? 
ROM.3.7	Аще бо истина Божия в моей лжи избыточествова в славу его, что еще и аз яко грешник осуждаюся, 
ROM.3.8	И не якоже хулимся, и якоже глаголют нецыи нас глаголати, яко сотворим злая, да приидут благая: ихже суд праведен есть. 
ROM.3.9	Что убо, преимеем ли? Никакоже: предукорихом бо иудеи же и еллины вся под грехом быти, 
ROM.3.10	якоже есть писано. Яко несть праведен никтоже: 
ROM.3.11	несть разумеваяи, и несть взыскаяй Бога: 
ROM.3.12	вси уклонишася, вкупе непотребни быша. несть творяй благостыню, несть даже до единаго. 
ROM.3.13	Гроб отверст гортань их, языки своими льщаху. Яд аспидов под устнами их. 
ROM.3.14	ихже уста клятвы и горести полна суть. 
ROM.3.15	Скоры ноги их пролияти кровь: 
ROM.3.16	сокрушение и озлобление на путех их, 
ROM.3.17	и пути мирнаго не познаша. 
ROM.3.18	Несть страха Божия пред очима их. 
ROM.3.19	Вемы же, яко елика закон глаголет, сущым в законе глаголет: да всяка уста заградятся, и повинен будет весь мир Богови: 
ROM.3.20	зане от дел закона не оправдится всяка плоть пред ним: законом бо познание греха. 
ROM.3.21	Ныне же кроме закона правда Божия явися, свидетельствуема от закона и пророк. 
ROM.3.22	Правда же Божия верою Иисус Христовою во всех и на всех верующих: несть бо разнствия, 
ROM.3.23	вси бо согрешиша, и лишени суть славы Божия, 
ROM.3.24	оправдаеми туне благодатию его, избавлением, еже о Христе Иисусе, 
ROM.3.25	егоже предположи Бог очищение верою в крови его, в явление правды своея, за отпущение прежде бывших грехов, 
ROM.3.26	в долготерпении Божии, и в показание правды его в нынешнее время, во еже быти ему праведну и оправдающу сущаго от веры Иисусовы. 
ROM.3.27	Где убо похвала, отгнася. Которым законом? делы ли? Ни, но законом веры. 
ROM.3.28	Мыслим убо верою оправдатися человеку, без дел закона. 
ROM.3.29	Или иудеев Бог токмо, а не и языков? Ей, и языков: 
ROM.3.30	понеже един Бог, иже оправдит обрезание от веры и необрезание верою. 
ROM.3.31	Закон ли убо разоряем верою? Да не будет: но закон утверждаем.
ROM.4.1	Что убо речем авраама отца нашего обрести по плоти? 
ROM.4.2	Аще бо авраам от дел оправдася, имать похвалу, но не у Бога. 
ROM.4.3	Что бо писание глаголет? верова же авраам Богови, и вменися ему в правду. 
ROM.4.4	Делающему же мзда не вменяется по благодати, но по долгу: 
ROM.4.5	а не делающему, верующему же во оправдающаго нечестива, вменяется вера его в правду. 
ROM.4.6	Якоже и давид глаголет блаженство человека, емуже вменяет Бог правду, без дел закона: 
ROM.4.7	блажени, ихже отпустишася беззакония и ихже прикрышася греси: 
ROM.4.8	блажен муж, емуже не вменит Господь греха. 
ROM.4.9	Блаженство убо сие на обрезание ли, или на необрезание? Глаголем бо, яко вменися аврааму вера в правду. 
ROM.4.10	Како убо вменися ему, во обрезании ли сущу, или в необрезании, не во обрезании, но в необрезании. 
ROM.4.11	И знамение прият обрезания, печать правды веры, яже в необрезании. Яко быти ему отцу всех верующих в необрезании, во еже вменитися и тем в правду. 
ROM.4.12	и отцу обрезания, не сущым точию от обрезания, но и ходящым в стопах веры, яже (бе) в необрезании отца нашего авраама. 
ROM.4.13	Не законом бо обетование аврааму, или семени его, еже быти ему наследнику мирови, но правдою веры. 
ROM.4.14	Аще бо сущии от закона наследницы, испразднися вера, и разорися обетование: 
ROM.4.15	закон бо гнев соделовает: идеже бо несть закона, (ту) ни преступления. 
ROM.4.16	Сего ради от веры, да по благодати, во еже быти известну обетованию всему семени, не точию сущему от закона, но и сущему от веры авраамовы, иже есть отец всем нам, 
ROM.4.17	якоже есть писано: яко отца многим языком положих тя, прямо Богу, емуже верова, животворящему мертвыя и нарицающу не сущая яко сущая. 
ROM.4.18	Иже паче упования во упование верова, во еже быти ему отцу многим языком, по реченному: тако будет семя твое. 
ROM.4.19	И не изнемог верою, ни усмотри своея плоти уже умерщвленныя, столетен негде сый, и мертвости ложесн сарриных: 
ROM.4.20	во обетовании же Божии не усумнеся неверованием, но возможе верою, дав славу Богови 
ROM.4.21	и известен быв, яко, еже обеща, силен есть и сотворити. 
ROM.4.22	Темже и вменися ему в правду. 
ROM.4.23	Не писано же бысть за того единаго точию, яко вменися ему, 
ROM.4.24	но и за ны, имже хощет вменитися, верующым в воскресившаго Иисуса Христа Господа нашего из мертвых, 
ROM.4.25	иже предан бысть за прегрешения наша и воста за оправдание наше.
ROM.5.1	Оравдившеся убо верою, мир имамы к Богу Господем нашим Иисус Христом, 
ROM.5.2	имже и приведение обретохом верою во благодать сию, в нейже стоим, и хвалимся упованием славы Божия. 
ROM.5.3	Не точию же, но и хвалимся в скорбех, ведяще, яко скорбь терпение соделовает, 
ROM.5.4	терпение же искусство, искусство же упование: 
ROM.5.5	упование же не посрамит. Яко любы Божия излияся в сердца наша Духом святым данным нам. 
ROM.5.6	Еще бо Христос сущым нам немощным, по времени за нечестивых умре. 
ROM.5.7	Едва бо за праведника кто умрет: за благаго бо негли кто и дерзнет умрети. 
ROM.5.8	Составляет же свою любовь к нам Бог, яко, еще грешником сущым нам, Христос за ны умре. 
ROM.5.9	Много убо паче, оправдани бывше ныне кровию его, спасемся им от гнева. 
ROM.5.10	Аще бо врази бывше примирихомся Богу смертию Сына его, множае паче примирившеся спасемся в животе его: 
ROM.5.11	не точию же, но и хвалимся о Бозе Господем нашим Иисус Христом, имже ныне примирение прияхом. 
ROM.5.12	Сего ради якоже единем человеком грех в мир вниде, и грехом смерть, и тако смерть во вся человеки вниде, в немже вси согрешиша. 
ROM.5.13	До закона бо грех бе в мире: грех же не вменяшеся, не сущу закону. 
ROM.5.14	Но царствова смерть от адама даже до моисеа и над несогрешившими по подобию преступления адамова, иже есть образ будущаго. 
ROM.5.15	Но не якоже прегрешение, тако и дар. Аще бо прегрешением единаго мнози умроша, множае паче благодать Божия и дар благодатию единаго Человека Иисуса Христа во многих преизлишествова. 
ROM.5.16	И не якоже единем согрешшим, дарование. грех бо из единаго во осуждение: дар же от многих прегрешении во оправдание. 
ROM.5.17	Аще бо единаго прегрешением смерть царствова единем, множае паче избыток благодати и дар правды приемлюще, в жизни воцарятся единем Иисус Христом. 
ROM.5.18	Темже убо, якоже единаго прегрешением во вся человеки вниде осуждение, такожде и единаго оправданием во вся человеки вниде оправдание жизни. 
ROM.5.19	Якоже бо ослушанием единаго человека грешни быша мнози, сице и послушанием единаго праведни будут мнози. 
ROM.5.20	Закон же привниде, да умножится прегрешение. Идеже бо умножися грех, преизбыточествова благодать: 
ROM.5.21	да якоже царствова грех во смерть, такожде и благодать воцарится правдою в жизнь вечную, Иисус Христом Господем нашим.
ROM.6.1	Что убо речем, пребудем ли во гресе, да благодать преумножится? Да не будет. 
ROM.6.2	Иже бо умрохом греху, како паки оживем о нем? 
ROM.6.3	Или не разумеете, яко елицы во Христа ииса крестихомся, в смерть его крестихомся? 
ROM.6.4	Спогребохомся убо ему крещением в смерть, да якоже воста Христос от мертвых славою Отчею, тако и мы во обновлении жизни ходити начнем. 
ROM.6.5	Аще бо сообразни быхом подобию смерти его, то и воскресения будем, 
ROM.6.6	сие ведяще, яко ветхии наш человек с ним распятся, да упразднится тело греховное, яко ктому не работати нам греху. 
ROM.6.7	умерый бо свободися от греха. 
ROM.6.8	Аще же умрохом со Христом, веруем, яко и живи будем с ним, 
ROM.6.9	ведяще, яко Христос воста от мертвых, ктому уже не умирает: смерть им ктому не обладает. 
ROM.6.10	Еже бо умре, греху умре единою: а еже живет, Богови живет. 
ROM.6.11	Такожде и вы помышляйте себе мертвых убо быти греху, живых же Богови, о Христе Иисусе Господе нашем. 
ROM.6.12	Да не царствует убо грех в мертвеннем вашем теле, во еже послушати его в похотех его: 
ROM.6.13	ниже представляйте уды вашя оружия неправды греху: но представляйте себе Богови яко от мертвых живых, и уды вашя оружия правды Богови. 
ROM.6.14	Грех бо вами да не обладает. несте бо под законом, но под благодатию. 
ROM.6.15	Что убо, согрешим ли, зане несмы под законом, но под благодатию, да не будет. 
ROM.6.16	Не весте ли, яко емуже представляете себе рабы в послушание, раби есте, егоже послушаете, или греха в смерть, или послушания в правду? 
ROM.6.17	Благодарим убо Бога, яко бесте раби греху, послушасте же от сердца, в оньже и предастеся образ учения. 
ROM.6.18	Свобождшеся же от греха, поработистеся правде. 
ROM.6.19	Человеческо глаголю, за немощь плоти вашея. Якоже бо представисте уды вашя рабы нечистоте и беззаконию в беззаконие, тако ныне представите уды вашя рабы правде во святыню. 
ROM.6.20	Егда бо раби бесте греха, свободни бесте от правды. 
ROM.6.21	Кий убо тогда иместе плод? О нихже ныне стыдитеся, кончина бо онех, смерть. 
ROM.6.22	Ныне же свобождшеся от греха, порабощшеся же Богови, имате плод ваш во святыню, кончину же жизнь вечную. 
ROM.6.23	Оброцы бо греха смерть: дарование же Божие живот вечный о Христе Иисусе Господе нашем.
ROM.7.1	Или не разумеете, братие: ведущым бо закон глаголю: яко закон обладает над человеком, во елико время живет? 
ROM.7.2	Ибо мужатая жена живу мужу привязана есть законом: аще ли же умрет муж ея, разрешится от закона мужескаго. 
ROM.7.3	Темже убо, живу сущу мужу, прелюбодейца бывает, аще будет мужеви иному: аще ли умрет муж ея, свободна есть от закона, не быти ей прелюбодейце, бывшей мужу иному. 
ROM.7.4	Темже, братие моя, и вы умросте закону телом Христовым, во еже быти вам иному, воставшему из мертвых, да плод принесем Богови. 
ROM.7.5	Егда бо бехом во плоти, страсти греховныя, яже законом, действоваху во удех наших, во еже плод творити смерти: 
ROM.7.6	ныне же упразднихомся от закона, умерше, имже держими бехом, яко работати нам (Богови) во обновлении духа, а не в ветхости писмене. 
ROM.7.7	Что убо речем? закон ли грех? Да не будет: но греха не знах, точию законом: похоти же не ведах, аще не бы закон глаголал: не похощеши. 
ROM.7.8	Вину же прием грех заповедию, содела во мне всяку похоть: без закона бо грех мертв есть. 
ROM.7.9	Аз же живях кроме закона иногда: пришедшей же заповеди, грех убо оживе, 
ROM.7.10	аз же умрох: и обретеся ми заповедь, яже в живот, сия в смерть, 
ROM.7.11	грех бо вину прием заповедию, прельсти мя, и тою умертви мя. 
ROM.7.12	Темже убо закон свят, и заповедь свята и праведна и блага. 
ROM.7.13	Благое ли убо бысть мне смерть? Да не будет: но грех, да явится грех, благим ми содевая смерть, да будет по премногу грешен грех заповедию. 
ROM.7.14	Вемы бо, яко закон духовен есть: аз же плотян есмь, продан под грех. 
ROM.7.15	Еже бо содеваю, не разумею: не еже бо хощу, сие творю, но еже ненавижду, то соделоваю. 
ROM.7.16	Аще ли, еже не хощу, сие творю, хвалю закон яко добр, 
ROM.7.17	ныне же не ктому аз сие содеваю, но живый во мне грех. 
ROM.7.18	Вем бо, яко не живет во мне, сиречь во плоти моей, доброе: еже бо хотети прилежит ми, а еже содеяти доброе, не обретаю. 
ROM.7.19	Не еже бо хощу доброе, творю, но еже не хощу злое, сие содеваю. 
ROM.7.20	Аще ли, еже не хощу аз, сие творю, уже не аз сие творю, но живый во мне грех. 
ROM.7.21	Обретаю убо закон, хотящу ми творити доброе, яко мне злое прилежит. 
ROM.7.22	Соуслаждаюся бо закону Божию по внутреннему человеку: 
ROM.7.23	вижду же ин закон во удех моих, противу воюющь закону ума моего и пленяющь мя законом греховным, сущим во удех моих. 
ROM.7.24	Окаянен аз человек: кто мя избавит от тела смерти сея? 
ROM.7.25	Благодарю Бога моего Иисус Христом Господем нашим. Темже убо сам аз умом моим работаю закону Божию, плотию же закону греховному.
ROM.8.1	Ни едино убо ныне осуждение сущым о Христе Иисусе, не по плоти ходящым, но по духу: 
ROM.8.2	закон бо духа жизни о Христе Иисусе свободил мя есть от закона греховнаго и смерти. 
ROM.8.3	Немощное бо закона, в немже немоществоваше плотию, Бог Сына своего посла в подобии плоти греха, и о гресе осуди грех во плоти, 
ROM.8.4	да оправдание закона исполнится в нас, не по плоти ходящих, но по духу. 
ROM.8.5	Сущии бо по плоти, плотская мудрствуют. а иже по духу, духовная. 
ROM.8.6	Мудрование бо плотское смерть есть, а мудрование духовное живот и мир, 
ROM.8.7	зане мудрование плотское вражда на Бога: закону бо Божию не покаряется, ниже бо может. 
ROM.8.8	Сущии же во плоти, Богу угодити не могут. 
ROM.8.9	Вы же несте во плоти, но в дусе, понеже дух Божии живет в вас. Аще же кто духа Христова не имать, сей несть егов. 
ROM.8.10	Аще же Христос в вас, плоть убо мертва греха ради, дух же живет правды ради. 
ROM.8.11	Аще ли же дух воскресившаго Иисуса от мертвых живет в вас, воздвигии Христа из мертвых оживотворит и мертвенная телеса ваша, живущим духом его в вас. 
ROM.8.12	Темже убо, братие, должни есмы не плоти, еже по плоти жити. 
ROM.8.13	Аще бо по плоти живете, имате умрети, аще ли духом деяния плотская умерщвляете, живи будете: 
ROM.8.14	елицы бо духом Божиим водятся, сии суть Сынове Божии: 
ROM.8.15	не приясте бо духа работы паки в боязнь, но приясте духа Сыноположения, о немже вопием: авва Отче. 
ROM.8.16	Самый дух спослушествует духови нашему, яко есмы чада Божия. 
ROM.8.17	Аще же чада, и наследницы: наследницы убо Богу, снаследницы же Христу, понеже с ним страждем, да и с ним прославимся. 
ROM.8.18	Непщую бо, яко недостойны страсти нынешняго времене к хотящей славе явитися в нас. 
ROM.8.19	Чаяние бо твари, откровения Сынов Божиих чает: 
ROM.8.20	суете бо тварь повинуся не волею, но за повинувшаго ю, на уповании, 
ROM.8.21	яко и сама тварь свободится от работы истления в свободу славы чад Божиих. 
ROM.8.22	Вемы бо, яко вся тварь с нами совоздыхает и сболезнует даже доныне: 
ROM.8.23	не точию же, но и сами начаток духа имуще, и мы сами в себе воздыхаем, вСыновления чающе, избавления телу нашему. 
ROM.8.24	Упованием бо спасохомся. упование же видимое, несть упование: еже бо видит кто, что и уповает? 
ROM.8.25	Аще ли, егоже не видим, надеемся, терпением ждем. 
ROM.8.26	Сице же и дух способствует нам в немощех наших: о чесом бо помолимся, якоже подобает, не вемы, но сам дух ходатайствует о нас воздыхании неизглаголанными. 
ROM.8.27	Испытаяй же сердца весть, что есть мудрование духа, яко по Богу приповедует о святых. 
ROM.8.28	Вемы же, яко любящым Бога вся поспешествуют во благое, сущым по предуведению званным: 
ROM.8.29	ихже бо предуведе, (тех) и предустави сообразных быти образу Сына своего, яко быти ему первородну во многих братиях: 
ROM.8.30	а ихже предустави, тех и призва: а ихже призва, сих и оправда: а ихже оправда, сих и прослави. 
ROM.8.31	Что убо речем к сим, аще Бог по нас, кто на ны, 
ROM.8.32	Иже убо своего Сына не пощаде, но за нас всех предал есть его, како убо не и с ним вся нам дарствует? 
ROM.8.33	Кто поемлет на избранныя Божия, Бог оправдаяй. 
ROM.8.34	Кто осуждаяй? Христос Иисус умерый, паче же и воскресый, иже и есть о десную Бога, иже и ходатайствует о нас. 
ROM.8.35	Кто ны разлучит от любве Божия, скорбь ли, или теснота, или гонение, или глад, или нагота, или беда, или мечь? якоже есть писано: 
ROM.8.36	яко тебе ради умерщвляеми есмы весь день: вменихомся якоже овцы заколения. 
ROM.8.37	Но во всех сих препобеждаем за возлюбльшаго ны. 
ROM.8.38	Известихся бо, яко ни смерть, ни живот, ни ангели, ни начала, ниже силы, ни настоящая, ни грядущая, 
ROM.8.39	ни высота, ни глубина, ни ина тварь кая возможет нас разлучити от любве Божия, яже о Христе Иисусе Господе нашем.
ROM.9.1	Истину глаголю о Христе, не лгу, послушествующей ми совести моей духом святым, 
ROM.9.2	яко скорбь ми есть велия и непрестающая болезнь сердцу моему: 
ROM.9.3	молил бых ся бо сам аз отлучен быти от Христа по братии моей, сродницех моих по плоти, 
ROM.9.4	иже суть израилите, ихже вСыновление и слава, и завети и законоположение, и служение и обетования: 
ROM.9.5	ихже отцы, и от нихже Христос по плоти, сый над всеми Бог благословен во веки, аминь. 
ROM.9.6	Не такоже, яко отпаде слово Божие: не вси бо сущии от израиля, сии израиль, 
ROM.9.7	ни зане суть семя авраамле, вси чада: но во исааце, рече, наречется ти семя. 
ROM.9.8	Сиречь, не чада плотская, сия чада Божия: но чада обетования причитаются в семя. 
ROM.9.9	Обетования бо слово сие: на сие время прииду, и будет сарре сын. 
ROM.9.10	Не точию же, но и ревекка от единаго ложа исаака отца нашего имущи: 
ROM.9.11	еще бо не рождшымся, ни сотворившым что благо или зло, да по избранию предложение Божие пребудет 
ROM.9.12	не от дел, но от призывающаго, речеся ей, яко болий поработает меншему, 
ROM.9.13	якоже есть писано: иакова возлюбих, исава же возненавидех. 
ROM.9.14	Что убо речем? Еда неправда у Бога? Да не будет. 
ROM.9.15	Моисеови бо глаголт: помилую, егоже аще помилую, и ущедрю, егоже аще ущедрю. 
ROM.9.16	Темже убо ни хотящаго, ни текущаго, но милующаго Бога. 
ROM.9.17	глаголт бо писание фараонови: яко на истое сие воздвигох тя, яко да покажу тобою силу мою и да возвестится имя мое по всей земли. 
ROM.9.18	Темже убо, егоже хощет, милует: а егоже хощет, ожесточает. 
ROM.9.19	Речеши убо ми: чесо ради еще укоряет, воли бо его кто противитися может? 
ROM.9.20	Темже убо, о, человече, ты кто еси, против отвещаяй Богови? еда речет здание создавшему е: почто мя сотворил еси тако? 
ROM.9.21	Или не имать власти скудельник на брении, от тогожде смешения сотворити ов убо сосуд в честь, ов же не в честь? 
ROM.9.22	Аще же хотя Бог показати гнев свой и явити силу свою, пренесе во мнозе долготерпении сосуды гнева совершены в погибель: 
ROM.9.23	и да скажет богатство славы своея на сосудех милости, яже предуготова в славу, 
ROM.9.24	ихже и призва нас не точию от иудей, но и от язык: 
ROM.9.25	якоже и во осии глаголт: нареку не люди моя люди моя, и невозлюбленую возлюблену: 
ROM.9.26	и будет, на месте, идеже речеся им: не людие мои есте вы, тамо нарекутся Сынове Бога живаго. 
ROM.9.27	Исаиа же вопиет о израили: аще будет число сынов израилевых яко песок морский, останок спасется: 
ROM.9.28	слово бо скончавая и сокращая в правде, яко слово сокращено сотворит Господь на земли, 
ROM.9.29	и якоже прорече исаиа: аще не бы Господь саваоф оставил нам семене, якоже содом убо были быхом, и якоже гоморру уподобилися быхом. 
ROM.9.30	Что убо речем, яко языцы, не гонящии правду, постигоша правду, правду же, яже от веры: 
ROM.9.31	израиль же, гоня закон правды, в закон правды не постиже. 
ROM.9.32	Чесо ради? Зане не от веры, но от дел закона: преткнушася бо о камень претыкания, 
ROM.9.33	якоже есть писано: се, полагаю в сионе камень претыкания и камень соблазна: и всяк веруяй в онь не постыдится.
ROM.10.1	Братие, благоволение убо моего сердца и молитва, яже к Богу по израили, есть во спасение. 
ROM.10.2	Свидетельствую бо им, яко ревность Божию имут, но не по разуму. 
ROM.10.3	Не разумеюще бо Божия правды и свою правду ищуще поставити, правде Божией не повинушася: 
ROM.10.4	кончина бо закона Христос, в правду всякому верующему. 
ROM.10.5	Моисей бо пишет правду юже от закона: яко сотворивый та человек жив будет в них. 
ROM.10.6	А яже от веры правда сице глаголет: да не речеши в сердцы твоем: кто взыдет на небо, сиречь Христа свести: 
ROM.10.7	или кто снидет в бездну, сиречь Христа от мертвых возвести. 
ROM.10.8	Но что глаголет писание? Близ ти глагол есть, во устех твоих и в сердцы твоем, сиречь глагол веры, егоже проповедаем: 
ROM.10.9	яко аще исповеси усты твоими Господа Иисуса, и веруеши в сердцы твоем, яко Бог того воздвиже из мертвых, спасешися: 
ROM.10.10	сердцем бо веруется в правду, усты же исповедуется во спасение. 
ROM.10.11	Глаголет бо писание: всяк веруяй в онь не постыдится. 
ROM.10.12	Несть бо разнствия иудееви же и еллину: той бо Бог всех, богатяй во всех призывающих его. 
ROM.10.13	Всяк бо, иже аще призовет имя Господне, спасется. 
ROM.10.14	Како убо призовут, в негоже не вероваша? Како же уверуют, егоже не услышаша? како же услышат без проповедающаго? 
ROM.10.15	Како же проповедят, аще не послани будут? Якоже есть писано: коль красны ноги благовествующих мир, благовествующих благая. 
ROM.10.16	Но не вси послушаша благовествования. Исаиа бо глаголет: Господи, кто верова слуху нашему? 
ROM.10.17	Темже убо вера от слуха, слух же глаголголом Божиим. 
ROM.10.18	Но глаголю: еда не слышаша, Темже убо, во всю землю изыде вещание их, и в концы вселенныя глаголы их. 
ROM.10.19	Но глаголю: еда не разуме израиль? Первый моисей глаголет: аз раздражу вы не о языце, но о языце неразумне прогневаю вас. 
ROM.10.20	Исаиа же дерзает и глаголет: обретохся не ищущым мене, явлен бых не вопрошающым о мне. 
ROM.10.21	Ко израилю же глаголет: весь день воздех руце мои к людем непокоривым и пререкающым.
ROM.11.1	Глаголю убо: еда отрину Бог люди своя? Да не будет. Ибо и аз израильтянин есмь, от семене авраамля, колена вениаминова. 
ROM.11.2	Не отрину Бог людей своих, ихже прежде разуме. Или не весте, о илии что глаголет писание, яко приповедует Богови на израиля, глаголя: 
ROM.11.3	Господи, пророки твоя избиша и олтари твоя раскопаша: и аз остах един, и ищут души моея, изяти ю. 
ROM.11.4	Но что глаголет ему Божественный ответ? Оставих себе седмь тысящ мужей, иже не преклониша колена пред ваалом. 
ROM.11.5	Тако убо и в нынешнее время останок по избранию благодати бысть. 
ROM.11.6	Аще ли по благодати, то не от дел: зане благодать уже не бывает благодать. Аще ли от дел, ктому несть благодать: зане дело уже несть дело. 
ROM.11.7	Что убо? Егоже искаше израиль, сего не получи, а избрание получи. прочии же ослепишася, 
ROM.11.8	якоже есть писано: даде им Бог дух умиления, очи не видети и ушы не слышати, даже до днешняго дне. 
ROM.11.9	И давид глаголет: да будет трапеза их в сеть и в лов, и в соблазн и в воздаяние им: 
ROM.11.10	да помрачатся очи их еже не видети, и хребет их выну сляцай. 
ROM.11.11	Глаголю убо: еда согрешиша, да отпадут? Да не будет. Но тех падением спасение языком, во еже раздражити их. 
ROM.11.12	Аще ли же прегрешение их богатство мира, и отпадение их богатство языков: кольми паче исполнение их? 
ROM.11.13	Вам бо глаголю языком: понеже убо есмь аз языком апостол, службу мою прославляю. 
ROM.11.14	Аще како раздражу мою плоть, и спасу некия от них? 
ROM.11.15	Аще бо отложение их, примирение миру, что приятие, разве жизнь из мертвых? 
ROM.11.16	Аще ли начаток свят, то и примешение: и аще корень свят, то и ветви. 
ROM.11.17	Аще ли некия от ветвей отломишася, ты же, дивия маслина сый, прицепился еси в них, и причастник корене и масти маслинныя сотворился еси, 
ROM.11.18	не хвалися на ветви: аще ли же хвалишися, не ты корень носиши, но корень тебе. 
ROM.11.19	Речеши убо. отломишася ветви, да аз прицеплюся. 
ROM.11.20	Добре: неверием отломишася, ты же верою стоиши: не высокомудрствуй, но бойся. 
ROM.11.21	Аще бо Бог естественных ветвей не пощаде, да не како и тебе не пощадит. 
ROM.11.22	Виждь убо благость и непощадение Божие: на отпадших убо непощадение, а на тебе благость Божия, аще пребудеши в благости: аще ли же ни, то и ты отсечен будеши. 
ROM.11.23	И они же, аще не пребудут в неверствии, прицепятся: силен бо есть Бог паки прицепити их. 
ROM.11.24	Аще бо ты от естественныя отсечен дивия маслины, и чрез естество прицепился еси к добрей маслине: кольми паче сии, иже по естеству, прицепятся своей маслине? 
ROM.11.25	Не бо хощу вас не ведети тайны сея, братие, да не будете о себе мудри, яко ослепление от части израилеви бысть, дондеже исполнение языков внидет, 
ROM.11.26	и тако весь израиль спасется, якоже есть писано: приидет от сиона избавляяй, и отвратит нечестие от иакова: 
ROM.11.27	и сей им от мене завет, егда отиму грехи их. 
ROM.11.28	По благовествованию убо, врази вас ради: по избранию же, возлюблени отец ради. 
ROM.11.29	Нераскаянна бо дарования и звание Божие. 
ROM.11.30	Якоже бо и вы иногда противистеся Богови, ныне же помиловани бысте сих противлением: 
ROM.11.31	такожде и сии ныне противишася вашей милости, да и тии помиловани будут. 
ROM.11.32	Затвори бо Бог всех в противление, да всех помилует. 
ROM.11.33	о, глубина богатства и премудрости и разума Божия! яко неиспытани судове его, и неизследовани путие его. 
ROM.11.34	Кто бо разуме ум Господень, или кто советник ему бысть? 
ROM.11.35	Или кто прежде даде ему, и воздастся ему, 
ROM.11.36	Яко из того и тем и в нем всяческая. Тому слава во веки. Аминь.
ROM.12.1	Молю убо вас, братие, щедротами Божиими, представите телеса ваша жертву живу, святу, благоугодну Богови, словесное служение ваше, 
ROM.12.2	и не сообразуйтеся веку сему, но преобразуйтеся обновлением ума вашего, во еже искушати вам, что есть воля Божия благая и угодная и совершенная. 
ROM.12.3	Глаголю бо благодатию давшеюся мне, всякому сущему в вас не мудрствовати паче, еже подобает мудрствовати: но мудрствовати в целомудрии, коемуждо якоже Бог разделил есть меру веры. 
ROM.12.4	Якоже бо во едином телеси многи уды имамы, уды же вси не тожде имут делание, 
ROM.12.5	такожде мнози едино тело есмы о Христе, а по единому друг другу уди. 
ROM.12.6	Имуще же дарования по благодати данней нам различна: аще пророчество, по мере веры: 
ROM.12.7	аще ли служение, в служении: аще учяй, во учении: 
ROM.12.8	аще утешаяй, во утешении: подаваяй, в простоте: предстояй, со тщанием: милуяй, с добрым изволением. 
ROM.12.9	Любы нелицемерна: ненавидяще злаго, прилепляйтеся благому: 
ROM.12.10	братолюбием друг ко другу любезни: честию друг друга болша творяще: 
ROM.12.11	тщанием не лениви, духом горяще, Господви работающе. 
ROM.12.12	упованием радующеся, скобри терпяще, в молитве пребывающе: 
ROM.12.13	требованием святых приюбщающеся, страннолюбия держащеся: 
ROM.12.14	благословляйте гонящыя вы: благословите, а не клените. 
ROM.12.15	Радоватися с радующимися, и плакати с плачущими. 
ROM.12.16	Тожде друг ко другу мудрствующе. не высокая мудрствующе, но смиренными ведущеся: не бывайте мудри о себе: 
ROM.12.17	ни единому же зла за зло воздающе, промышляюще добрая пред всеми человеки. 
ROM.12.18	Аще возможно, еже от вас, со всеми человеки мир имейте. 
ROM.12.19	Не себе отмщающе, возлюблении, но дадите место гневу. Писано бо есть: мне отмщение, аз воздам, глаголет Господь. 
ROM.12.20	Аще убо алчет враг твой, ухлеби его: аще ли жаждет, напой его: сие бо творя, углие огнено собираеши на главу его. 
ROM.12.21	Не побежден бывай от зла, но побеждай благим злое.
ROM.13.1	Всяка душа властем предержащым да повинуется: несть бо власть аще не от Бога, сущыя же власти от Бога учинены суть. 
ROM.13.2	Темже противляяйся власти, Божию повелению противляется: противляющиися же себе грех приемлют. 
ROM.13.3	Князи бо не суть боязнь добрым делом, но злым. Хощеши же ли не боятися власти? Благое твори, и имети будеши похвалу от него: 
ROM.13.4	Божий бо слуга есть, тебе во благое. Аще ли злое твориши, бойся, не бо без ума мечь носит: Божий бо слуга есть, отмститель в гнев злое творящему. 
ROM.13.5	Темже потреба повиноватися не токмо за гнев, но и за совесть. 
ROM.13.6	Сего бо ради и дани даете: служители бо Божии суть, во истое сие пребывающе. 
ROM.13.7	Воздадите убо всем должная: емуже (убо) урок, урок: (а) емуже дань, дань: (а) емуже страх, страх: (и) емуже честь, честь. 
ROM.13.8	Ни единому же ничимже должни бывайте, точию еже любити друг друга: любяй бо друга, закон исполни. 
ROM.13.9	Еже бо: не прелюбы сотвориши, не убиеши, не украдеши, не лжесвидетелствуеши, не похощеши, и аще кая ина заповедь, в сем словеси совершается, во еже: возлюбиши искренняго твоего, якоже сам себе. 
ROM.13.10	Любы искреннему зла не творит. исполнение убо закона любы есть. 
ROM.13.11	И сие, ведяще время, яко час уже нам от сна востати. Ныне бо ближайшее нам спасение, нежели егда веровахом. 
ROM.13.12	Нощь убо прейде, а день приближися: отложим убо дела темная, и облечемся во оружие света. 
ROM.13.13	Яко во дни, благообразно да ходим, не козлогласовании и пиянствы, не любодеянии и студодеянии, не рвением и завистию: 
ROM.13.14	но облецытеся Господем нашим Иисус Христом, и плоти угодия не творите в похоти.
ROM.14.1	Изнемогающаго же в вере приемлите, не в сомнение помышлении. 
ROM.14.2	Ов бо верует ясти вся, а изнемогаяй зелия да яст. 
ROM.14.3	Ядый не ядущаго да не укаряет: и не ядый ядущаго да не осуждает: Бог бо его прият. 
ROM.14.4	Ты кто еси судяй чуждему рабу? Своему Господви стоит, или падает. Станет же, силен бо есть Бог поставити его. 
ROM.14.5	Ов убо разсуждает день чрез день, ов же судит на всяк день. Кииждо своею мыслию да извествуется. 
ROM.14.6	Мудрствуяи день, Господеви мудрствует: и не мудрствуяй день, Господеви не мудрствует. Ядый, Господеви яст. благодарит бо Бога: и не ядый, Господеви не яст, и благодарит Бога. 
ROM.14.7	Никтоже бо нас себе живет, и никтоже себе умирает: 
ROM.14.8	аще бо живем, Господеви живем, аще же умираем, Господеви умираем: аще убо живем, аще умираем, Господни есмы. 
ROM.14.9	На сие бо Христос и умре и воскресе и оживе, да и мертвыми и живыми обладает. 
ROM.14.10	Ты же почто осуждаеши брата твоего, или ты что уничижаеши брата твоего? Вси бо предстанем судищу Христову. 
ROM.14.11	Писано бо есть: живу аз, глаголет Господь, яко мне поклонится всяко колено, и всяк язык исповестся Богови. 
ROM.14.12	Темже убо кийждо нас о себе слово даст Богу. 
ROM.14.13	Не ктому убо друг друга осуждаем, но сие паче судите, еже не полагати претыкания брату или соблазна. 
ROM.14.14	Вем и извещен есмь о Христе Иисусе, яко ничтоже скверно само собою: точию помышляющему что скверно быти, оному скверно есть. 
ROM.14.15	Аще же брашна ради брат твой скорбит, уже не по любви ходиши: не брашном твоим того погубляй, за негоже Христос умре. 
ROM.14.16	Да не хулится убо ваше благое. 
ROM.14.17	Несть бо Царство Божие брашно и питие, но правда и мир и радость о Дусе святе. 
ROM.14.18	Иже бо сими служит Христови, благоугоден есть Богови и искусен человеком. 
ROM.14.19	Темже убо мир возлюбим и яже к созиданию друг ко другу. 
ROM.14.20	Не брашна ради разоряй дело Божие. Вся бо чиста, но зло человеку претыканием ядущему. 
ROM.14.21	Добро не ясти мяс, ниже пити вина, ни о немже брат твой претыкается или соблазняется или изнемогает. 
ROM.14.22	Ты веру имаши? о себе сам имей пред Богом. Блажен не осуждаяй себе, о немже искушается. 
ROM.14.23	А сомняяйся, аще яст, осуждается, зане не от веры: всяко же, еже не от веры, грех есть. 
ROM.14.24	Могущему же вас утвердити по благовествованию моему и проповеданию Иисус Христову, по откровению тайны, леты вечными умолчанныя, 
ROM.14.25	явльшияся же ныне, писании пророческими, по повелению вечнаго Бога, в послушание веры во всех языцех познавшияся, 
ROM.14.26	единому премудрому Богу, Иисусом Христом, емуже слава во веки. Аминь.
ROM.15.1	Должни есмы мы сильнии немощи немощных носити, и не себе угождати: 
ROM.15.2	кииждо же вас ближнему да угождает во благое к созиданию. 
ROM.15.3	Ибо и Христос не себе угоди, но якоже есть писано: поношения поносящих тебе нападоша на мя. 
ROM.15.4	Елика бо преднаписана быша, в наше наказание преднаписашася, да терпением и утешением писаний упование имамы. 
ROM.15.5	Бог же терпения и утешения да даст вам тожде мудрствовати друг ко другу о Христе Иисусе, 
ROM.15.6	да единодушно едиными усты славите Бога и Отца Господа нашего Иисуса Христа. 
ROM.15.7	Темже приемлите друг друга, якоже и Христос прият вас во славу Божию. 
ROM.15.8	Глаголю же Христа Иисуса служителя бывша обрезания по истине Божией, во еже утвердити обетования отцев. 
ROM.15.9	а языком по милости, прославити Бога, якоже есть писано: сего ради исповемся тебе во языцех, Господи, и имени твоему пою. 
ROM.15.10	И паки глаголет: возвеселитеся, языцы, с людьми его. 
ROM.15.11	И паки: хвалите Господа, вси языцы, и похвалите его, вси людие. 
ROM.15.12	И паки исаиа глаголет: будет корень иессеов, и востаяй владети над языки: на того языцы уповают. 
ROM.15.13	Бог же упования да исполнит вас всякия радости и мира в вере, избыточествовати вам во уповании, силою духа святаго. 
ROM.15.14	Извещен же есмь, братие моя, и сам аз о вас, яко и сами вы полни есте благости, исполнени всякаго разума, могуще и иныя научити: 
ROM.15.15	дерзее же писах вам, братие моя, от части, яко воспоминая вам, за благодать данную ми от Бога, 
ROM.15.16	во еже быти ми служителю Иисус Христову во языцех, священнодействующу блговествование Божие, да будет приношение еже от язык благоприятно и освященно духом святым. 
ROM.15.17	Имам убо похвалу о Христе Иисусе в тех, яже к Богу: 
ROM.15.18	не смею бо глаголати что, ихже не содея Христос мною, в послушание языков, словом и делом, 
ROM.15.19	в силе знамений и чудес, силою духа Божия, якоже ми от Иерусалима и окрест даже до иллирика исполнити благовествование Христово. 
ROM.15.20	Сице же потщахся благовестити, не идеже именовася Христос, да не на чужем основании созижду, 
ROM.15.21	но якоже есть писано: имже не возвестися о нем, узрят, и иже не слышаша, уразумеют. 
ROM.15.22	Темже и возбранен бых многажды приити к вам. 
ROM.15.23	Ныне же ктому места не имыи в странах сих, желание же имый приити к вам от многих лет, 
ROM.15.24	яко аще поиду во испанию, прииду к вам. Уповаю бо мимогрядый видети вас и вами проводитися тамо, аще вас прежде от части насыщуся. 
ROM.15.25	Ныне же гряду во Иерусалим, служяй святым, 
ROM.15.26	благоволиша бо македониа и ахаиа общение некое сотворити к нищым святым живущым во Иерусалиме. 
ROM.15.27	Благоволиша бо, и должни им суть. Аще бо в духовных их причастницы быша языцы, должни суть и в плотских послужити им. 
ROM.15.28	Сие убо скончав, и запечатлев им плод сей, поиду вами во испанию: 
ROM.15.29	вем же, яко грядый к вам, во исполнении благословения благовестия Христова прииду. 
ROM.15.30	Молю же вы, братие, Господем нашим Иисус Христом и любовию духа, споспешствуите ми в молитвах о мне к Богу, 
ROM.15.31	да избавлюся от противляющихся во иудеи, и да служба моя, яже во Иерусалиме, благоприятна будет святым. 
ROM.15.32	да с радостию прииду к вам волею Божиею и упокоюся с вами. 
ROM.15.33	Бог же мира со всеми вами. Аминь.
ROM.16.1	Вручаю же вам фиву сестру нашу, сущу служительницу Церкве яже в кегхреех: 
ROM.16.2	да приимете ю о Господе достойне святым, и споспешствуите ей, о нейже аще от вас потребует вещи: ибо сия заступница многим бысть, и самому мне. 
ROM.16.3	Целуйте прискиллу и акилу, споспешника моя о Христе Иисусе, 
ROM.16.4	иже по души моей своя выя положиста, ихже не аз един благодарю, но и вся Церкви языческия: и домашнюю их Церковь. 
ROM.16.5	Целуйте епенета возлюбленнаго ми, иже есть начаток ахаии во Христа. 
ROM.16.6	Целуйте мариамь, яже много трудися о нас. 
ROM.16.7	Целуйте андроника и иунию, сродники моя и спленники моя, иже суть нарочиты во апостолех, иже и прежде мене вероваста во Христа. 
ROM.16.8	Целуйте амплиа возлюбленнаго ми о Господе. 
ROM.16.9	Целуйте урвана споспешника нашего о Христе, и стахиа возлюбленнаго ми. 
ROM.16.10	Целуйте апеллиа искусна о Христе. Целуйте сущыя от аристовула. 
ROM.16.11	Целуйте иродиона сродника моего. Целуйте иже от наркисса сущыя о Господе. 
ROM.16.12	Целуйте трифену и трифосу труждающыяся о Господе. Целуйте персиду возлюбленную, яже много трудися о Господе. 
ROM.16.13	Целуйте руфа избраннаго о Господе, и матерь его и мою. 
ROM.16.14	Целуйте асигкрита, флегонта, ерма, патрова, ермиа, и сущую с ними братию. 
ROM.16.15	Целуйте филолога и иулию, ниреа и сестру его, и олимпана, и сущыя с ними вся святыя. 
ROM.16.16	Целуйте друг друга лобзанием святым. Целуют вы вся Церкви Христовы. 
ROM.16.17	Молю же вы, братие, блюдитеся от творящих распри и раздоры, кроме учения, емуже вы научистеся, и уклонитеся от них: 
ROM.16.18	таковии бо Господеви нашему Иисусу Христу не работают, но своему чреву: иже благими словесы и благословением прельщают сердца незлобивых. 
ROM.16.19	Ваше бо послушание ко всем достиже. Радуюся же еже о вас. хощу же вас мудрых убо быти во благое, простых же в злое. 
ROM.16.20	Бог же мира да сокрушит сатану под ноги вашя вскоре. Благодать Господа нашего Иисуса Христа с вами. Аминь. 
ROM.16.21	Целует вас тимофей споспешник мой, и лукий и иасон и сосипатр, сродницы мои. 
ROM.16.22	Целую вы и аз тертий, написавый послание сие, о Господе. 
ROM.16.23	Целует вы гаие странноприимец мой и Церкве всея. Целует вы ераст строитель градский, и куарт брат. 
ROM.16.24	Благодать Господа нашего Иисуса Христа со всеми вами. Аминь. 
1CO.1.1	павел, зван апостол Иисус Христов волею Божиею, и сосфен брат, 
1CO.1.2	Церкви Божией сущей в коринфе, освященным о Христе Иисусе, званным святым, со всеми призывающими имя Господа нашего Иисуса Христа, во всяцем месте, тех же и нашем: 
1CO.1.3	благодать вам и мир от Бога Отца нашего и Господа Иисуса Христа. 
1CO.1.4	Благодарю Бога моего всегда о вас, о благодати Божией данней вам о Христе Иисусе, 
1CO.1.5	яко во всем обогатистеся о нем, во всяцем слове и всяцем разуме, 
1CO.1.6	якоже свидетелство Христово известися в вас: 
1CO.1.7	яко вам не лишитися ни во единем даровании, чающым откровения Господа нашего Иисуса Христа, 
1CO.1.8	иже и утвердит вас даже до конца неповинных в день Господа нашего Иисуса Христа. 
1CO.1.9	Верен Бог, имже звани бысте во общение Сына его Иисуса Христа, Господа нашего. 
1CO.1.10	Молю же вы, братие, именем Господа нашего Иисуса Христа, да тожде глаголете вси, и да не будут в вас распри, да будете же утверждени в томже разумении и в тойже мысли. 
1CO.1.11	Возвестися бо ми о вас, братие моя, (посланным) от хлоиса, яко рвения в вас суть. 
1CO.1.12	Глаголю же се, яко кийждо вас глаголет: аз убо есмь павлов, аз же аполлосов, аз же кифин, аз же Христов. 
1CO.1.13	Еда разделися Христос, еда павел распятся по вас? или во имя павлово крестистеся? 
1CO.1.14	Благодарю Бога, яко ни единаго от вас крестих, точию криспа и гаиа, 
1CO.1.15	да не кто речет, яко в мое имя крестих. 
1CO.1.16	Крестих же и стефанинов дом: прочее не вем, аще кого иного крестих. 
1CO.1.17	Не посла бо мене Христос крестити, но благовестити, не в премудрости слова, да не испразднится крест Христов. 
1CO.1.18	Слово бо крестное погибающым убо юродство есть, а спасаемым нам сила Божия есть. 
1CO.1.19	Писано бо есть: погублю премудрость премудрых, и разум разумных отвергу. 
1CO.1.20	Где премудр? где книжник? где совопросник века сего? Не обуи ли Бог премудрость мира сего? 
1CO.1.21	Понеже бо в премудрости Божией не разуме мир премудростию Бога, благоизволил Бог буйстовм проповеди спасти верующих. 
1CO.1.22	Понеже и иудее знамения просят, и еллини премудрости ищут: 
1CO.1.23	мы же проповедуем Христа распята, иудеем убо соблазн, еллином же безумие, 
1CO.1.24	самем же званным иудеем же и еллином Христа, Божию силу и Божию премудрость: 
1CO.1.25	зане буее Божие премудрее человек есть, и немощное Божие крепчае человек есть. 
1CO.1.26	Видите бо звание ваше, братие, яко не мнози премудри по плоти, не мнози сильни, не мнози благородни: 
1CO.1.27	но буяя мира избра Бог, да премудрыя посрамит, и немощная мира избра Бог, да посрамит крепкая: 
1CO.1.28	и худородная мира и уничиженная избра Бог, и не сущая, да сущая упразднит, 
1CO.1.29	яко да не похвалится всяка плоть пред Богом. 
1CO.1.30	Из негоже вы есте о Христе Иисусе, иже бысть нам премудрость от Бога, правда же и освящение и избавление, 
1CO.1.31	да, якоже пишется: хваляйся, о Господе да хвалится.
1CO.2.1	И аз пришед к вам, братие, приидох не по превосходному словеси или премудрости возвещая вам свидетелство Божие: 
1CO.2.2	не судих бо ведети что в вас, точию Иисуса Христа, и сего распята: 
1CO.2.3	и аз в немощи и страсе и трепете мнозе бых в вас. 
1CO.2.4	И слово мое и проповедь моя не в препретелных человеческия премудрости словесех, но в явлении духа и силы, 
1CO.2.5	да вера ваша не в мудрости человечестей, но в силе Божией будет. 
1CO.2.6	Премудрость же глаголем в совершенных, премудрость же не века сего, ни князей века сего престающих, 
1CO.2.7	но глаголем премудрость Божию, в тайне сокровенную, юже предустави Бог прежде век в славу нашу, 
1CO.2.8	юже никтоже от князей века сего разуме: аще бо быша разумели, не быша Господа славы распяли. 
1CO.2.9	Но якоже есть писано: ихже око не виде, и ухо не слыша, и на сердце человеку не взыдоша, яже уготова Бог любящым его. 
1CO.2.10	Нам же Бог открыл есть духом своим: дух бо вся испытует, и глубины Божия. 
1CO.2.11	Кто бо весть от человек, яже в человеце, точию дух человека, живущий в нем? Такожде и Божия никтоже весть, точию Дух Божий. 
1CO.2.12	Мы же не духа мира сего прияхом, но духа иже от Бога, да вемы яже от Бога дарованная нам, 
1CO.2.13	яже и глаголем не в наученых человеческия премудрости словесех, но в наученых духа святаго, духовная духовными сразсуждающе. 
1CO.2.14	Душевен же человек не приемлет яже Духа Божия: юродство бо ему есть, и не может разумети, зане духовне востязуется. 
1CO.2.15	Духовный же востязует убо вся, а сам той ни от единаго востязуется. 
1CO.2.16	Кто бо разуме ум Господень, иже изяснит и? Мы же ум Христов имамы.
1CO.3.1	И аз, братие, не могох вам глаголати яко духовным, но яко плотяным, яко младенцем о Христе. 
1CO.3.2	Млеком вы напоих, а не брашном: ибо не у можасте, но ниже еще можете ныне, 
1CO.3.3	еще бо плотстии есте. Идеже бо в вас зависти и рвения и распри, не плотстии ли есте и по человеку ходите? 
1CO.3.4	Егда бо глаголет кто: аз убо есмь павлов, другий же: аз аполлосов: не плотстии ли есте? 
1CO.3.5	Кто убо есть павел? кто же ли аполлос? Но точию служителие, имиже веровасте, и комуждо якоже Господь даде. 
1CO.3.6	Аз насадих, аполлос напои, Бог же возрасти: 
1CO.3.7	темже ни насаждаяй есть что, ни напаяяй, но возращаяй Бог. 
1CO.3.8	Насаждаяй же и напаяяй едино еста: кийждо же свою мзду приимет по своему труду. 
1CO.3.9	Богу бо есмы споспешницы: Божие тяжание, Божие здание есте. 
1CO.3.10	По благодати Божией данней мне, яко премудр архитектон основание положих, ин же назидает: кийждо же да блюдет, како назидает. 
1CO.3.11	Основания бо инаго никтоже может положити паче лежащаго, еже есть Иисус Христос. 
1CO.3.12	Аще ли кто назидает на основании сем злато, сребро, камение честное, дрова, сено, тростие, 
1CO.3.13	когождо дело явлено будет: день бо явит, зане огнем открывается: и когождо дело, яковоже есть, огнь искусит. 
1CO.3.14	(И) егоже аще дело пребудет, еже назда, мзду приимет: 
1CO.3.15	(а) егоже дело сгорит, отщетится: сам же спасется, такожде якоже огнем. 
1CO.3.16	Не весте ли, яко храм Божий есте, и Дух Божий живет в вас? 
1CO.3.17	Аще кто Божий храм растлит, растлит сего Бог: храм бо Божий свят есть, иже есте вы. 
1CO.3.18	Никтоже себе да прельщает: аще кто мнится мудр быти в вас в веце сем, буй да бывает, яко да премудр будет. 
1CO.3.19	Премудрость бо мира сего буйство у Бога есть, писано бо есть: запинаяй премудрым в коварстве их. 
1CO.3.20	И паки: Господь весть помышления человеческа, яко суть суетна. 
1CO.3.21	Темже никтоже да хвалится в человецех, вся бо ваша суть: 
1CO.3.22	аще павел, или аполлос, или кифа, или мир, или живот, или смерть, или настоящая, или будущая, вся ваша суть: 
1CO.3.23	вы же Христовы, Христос же Божий.
1CO.4.1	Тако нас да непщует человек, яко слуг Христовых и строителей таин Божиих: 
1CO.4.2	а еже прочее ищется в строителех, да верен кто обрящется. 
1CO.4.3	Мне же не велико есть, да от вас истяжуся, или от человеческаго дне: но ни сам себе востязую. 
1CO.4.4	Ничесоже бо в себе свем, но ни о сем оправдаюся: востязуяй же мя Господь есть. 
1CO.4.5	Темже прежде времене ничтоже судите, дондеже приидет Господь, иже во свете приведет тайная тмы и объявит советы сердечныя, и тогда похвала будет комуждо от Бога. 
1CO.4.6	Сия же, братие (моя), преобразих на себе и аполлоса вас ради, да от наю научитеся не паче написанных мудрствовати, да не един по единому гордитеся на другаго. 
1CO.4.7	Кто бо тя разсуждает? Что же имаши, егоже неси приял? Аще же и приял еси, что хвалишися яко не прием? 
1CO.4.8	Се, сыти есте, се, обогатистеся, без нас воцаристеся: и о, дабы воцарилися есте, да и мы быхом с вами цартсвовали. 
1CO.4.9	Мню бо, яко Бог ны посланники последния яви, яко насмертники: зане позор быхом миру и ангелом и человеком. 
1CO.4.10	Мы (убо) буи Христа ради, вы же мудри о Христе: мы немощни, вы же крепцы: вы славни, мы же безчестни. 
1CO.4.11	До нынешняго часа и алчем, и жаждем, и наготуем, и страждем, и скитаемся, 
1CO.4.12	и труждаемся, делающе своими руками. Укоряеми, благословляем: гоними, терпим: 
1CO.4.13	хулими, утешаемся: якоже отреби миру быхом, всем попрание доселе. 
1CO.4.14	Не срамляя вас сия пишу, но якоже чада моя возлюбленная наказую. 
1CO.4.15	Аще бо (и) многи пестуны имате о Христе, но не многи отцы: о Христе бо Иисусе благовествованием аз вы родих. 
1CO.4.16	Молю же вас: подобни мне бывайте, якоже аз Христу. 
1CO.4.17	Сего ради послах к вам тимофеа, иже ми есть чадо возлюблено и верно о Господе, иже вам воспомянет пути моя, яже о Христе Иисусе, якоже везде и во всяцей Церкви учу. 
1CO.4.18	Яко не грядущу ми к вам, разгордешася нецыи: 
1CO.4.19	прииду же скоро к вам, аще Господь восхощет, и уразумею не слово разгордевшихся, но силу: 
1CO.4.20	не в словеси бо Царство Божие, но в силе. 
1CO.4.21	Что хощете? с палицею ли прииду к вам, или с любовию и духом кротости?
1CO.5.1	Отнюд слышится в вас блужение, и таково блужение, яковоже ни во языцех именуется, яко некоему имети жену отчую. 
1CO.5.2	И вы разгордесте, и не паче плакасте, да измется от среды вас содеявый дело сие. 
1CO.5.3	Зане аз убо аще не у вас сый телом, ту же живый духом, уже судих, яко тамо сый: содеявшаго сице сие, 
1CO.5.4	о имени Господа нашего Иисуса Христа собравшымся вам и моему духу, с силою Господа нашего Иисуса Христа, 
1CO.5.5	предати таковаго сатане во измождение плоти, да дух спасется в день Господа нашего Иисуса Христа. 
1CO.5.6	Не добра похвала ваша. Не весте ли, яко мал квас все смешение квасит? 
1CO.5.7	Очистите убо ветхий квас, да будете ново смешение, якоже есте безквасни: ибо пасха наша за ны пожрен бысть Христос. 
1CO.5.8	Темже да празднуем не в квасе ветсе, ни в квасе злобы и лукавства, но в безквасиих чистоты и истины. 
1CO.5.9	Писах вам в послании не примешатися блудником: 
1CO.5.10	и не всяко блудником мира сего, или лихоимцем, или хищником, или идолослужителем, понеже убо должни бы есте были от мира (сего) изыти: 
1CO.5.11	ныне же писах вам не примешатися, аще некий, брат именуемь, будет блудник, или лихоимец, или идолослужитель, или досадитель, или пияница, или хищник: с таковым ниже ясти. 
1CO.5.12	Что бо ми и внешних судити? Не внутренних ли вы судите? 
1CO.5.13	Внешних же Бог судит. И измите злаго от вас самех.
1CO.6.1	Смеет ли кто от вас, вещь имея ко иному, судитися от неправедных, а не от святых? 
1CO.6.2	Не весте ли, яко святии мирови имут судити? и аще вами суд приимет мир, недостойни есте судищем худым? 
1CO.6.3	Не весте ли, яко аггелов судити имамы, а не точию житейских? 
1CO.6.4	Житейская бо судища аще имате, уничиженных в Церкви, сих посаждаете. 
1CO.6.5	К сраму вам глаголю: тако ли несть в вас мудр ни един, иже может разсудити между братий своих? 
1CO.6.6	Но брат с братом судится, и то пред неверными. 
1CO.6.7	Уже убо отнюд вам срам есть, яко тяжбы имате между собою. Почто не паче обидими есте? почто не паче лишени бываете? 
1CO.6.8	Но вы (сами) обидите и лишаете, да еще братию. 
1CO.6.9	Или не весте, яко неправедницы Царствия Божия не наследят? Не льстите себе: ни блудницы, ни идолослужителе, ни прелюбодее, (ни сквернителе,) ни малакии, ни мужеложницы, 
1CO.6.10	ни лихоимцы, ни татие, ни пияницы, ни досадителе, ни хищницы Царствия Божия не наследят. 
1CO.6.11	И сими (убо) нецыи бесте, но омыстеся, но освятистеся, но оправдистеся именем Господа нашего Иисуса Христа и духом Бога нашего. 
1CO.6.12	Вся ми леть суть, но не вся на пользу: вся ми леть суть, но не аз обладан буду от чего. 
1CO.6.13	Брашна чреву, и чрево брашном: Бог же и сие и сия упразднит. Тело же не блужению, но Господеви, и Господь телу. 
1CO.6.14	Бог же и Господа воздвиже, и нас воздвигнет силою своею. 
1CO.6.15	Не весте ли, яко телеса ваша удове Христовы суть? Вземь ли убо уды Христовы, сотворю уды блудничи? Да не будет. 
1CO.6.16	Или не весте, яко прилепляяйся сквернодейце едино тело есть (с блудодейцею)? будета бо, рече, оба в плоть едину. 
1CO.6.17	Прилепляяйся же Господеви един дух есть (с Господем). 
1CO.6.18	Бегайте блудодеяния: всяк (бо) грех, егоже аще сотворит человек, кроме тела есть: а блудяй во свое тело согрешает. 
1CO.6.19	Или не весте, яко телеса ваша храм живущаго в вас святаго духа суть, егоже имате от Бога, и несте свои? 
1CO.6.20	куплени бо есте ценою. Прославите убо Бога в телесех ваших и в душах ваших, яже суть Божия.
1CO.7.1	А о нихже писасте ми, добро человеку жене не прикасатися. 
1CO.7.2	Но блудодеяния ради кийждо свою жену да имать, и каяждо (жена) своего мужа да имать. 
1CO.7.3	Жене муж должную любовь да воздает: такожде и жена мужу. 
1CO.7.4	Жена своим телом не владеет, но муж: такожде и муж своим телом не владеет, но жена. 
1CO.7.5	Не лишайте себе друг друга, точию по согласию до времене, да пребываете в посте и молитве, и паки вкупе собирайтеся, да не искушает вас сатана невоздержанием вашим. 
1CO.7.6	Сие же глаголю по совету, (а) не по повелению. 
1CO.7.7	Хощу бо, да вси человецы будут, якоже и аз: но кийждо свое дарование имать от Бога, ов убо сице, ов же сице. 
1CO.7.8	Глаголю же безбрачным и вдовицам: добро им есть, аще пребудут якоже и аз: 
1CO.7.9	аще ли не удержатся, да посягают: лучше бо есть женитися, нежели разжизатися. 
1CO.7.10	А оженившымся завещаваю не аз, но Господь: жене от мужа не разлучатися: 
1CO.7.11	аще ли же и разлучится, да пребывает безбрачна, или да смирится с мужем (своим): и мужу жены не отпущати. 
1CO.7.12	Прочым же аз глаголю, (а) не Господь: аще который брат жену имать неверну, и та благоволит жити с ним, да не оставляет ея: 
1CO.7.13	и жена аще имать мужа неверна, и той благоволит жити с нею, да не оставляет его: 
1CO.7.14	святится бо муж неверен о жене верне, и святится жена неверна о мужи верне: иначе бо чада ваша нечиста были бы, ныне же свята суть. 
1CO.7.15	Аще ли неверный отлучается, да разлучится: не поработися (бо) брат или сестра в таковых: в мир бо призва нас (Господь) Бог. 
1CO.7.16	Что бо веси, жено, аще мужа спасеши? Или что веси, мужу, аще жену спасеши? 
1CO.7.17	Точию коемуждо якоже разделил есть Бог, кийждо якоже призван бысть Господем, тако да ходит: и тако во всех церквах повелеваю. 
1CO.7.18	Во обрезании ли кто призван бысть? да не отторгнется: в необрезании ли кто призван бысть? да не обрезуется. 
1CO.7.19	Обрезание ничтоже есть, и необрезание ничтоже есть, но соблюдение заповедий Божиих. 
1CO.7.20	Кийждо в звании, в немже призван бысть, в том да пребывает. 
1CO.7.21	Раб ли призван был еси? да не нерадиши: но аще и можеши свободен быти, болше поработи себе. 
1CO.7.22	Призванный бо о Господе раб, свободник Господень есть: такожде и призванный свободник, раб есть Христов. 
1CO.7.23	Ценою куплени есте: не будите раби человеком. 
1CO.7.24	Кийждо, в немже призван бысть, братие, в том да пребывает пред Богом. 
1CO.7.25	О девах же повеления Господня не имам, совет же даю, яко помилован от Господа верен быти. 
1CO.7.26	Мню убо сие добро быти за настоящую нужду, яко добро человеку тако быти. 
1CO.7.27	Привязался ли еси жене? не ищи разрешения. Отрешился ли еси жены? не ищи жены. 
1CO.7.28	Аще ли же и оженишися, не согрешил еси: и аще посягнет дева, не согрешила есть. Скорбь же плоти имети будут таковии: аз же вы щажду. 
1CO.7.29	Сие же глаголю, братие, яко время прекращено есть прочее, да и имущии жены, якоже не имущии будут: 
1CO.7.30	и плачущиися, якоже не плачущии: и радующиися, якоже не радующеся: и купующии, яко не содержаще: 
1CO.7.31	и требующии мира сего, яко не требующе: преходит бо образ мира сего. 
1CO.7.32	Хощу же вас безпечальных быти. Не оженивыйся печется о Господних, како угодити Господеви: 
1CO.7.33	а оженивыйся печется о мирских, како угодити жене. Разделися жена и дева: 
1CO.7.34	непосягшая печется о Господних, како угодити Господеви, да будет свята и телом и духом: а посягшая печется о мирских, како угодити мужу. 
1CO.7.35	Сие же на пользу вам самем глаголю: не да сило вам наложу, но к блгообразию и блгоприступанию Господеви безмолвну. 
1CO.7.36	Аще ли же кто безобразити о деве своей непщует, аще есть превозрастна, и тако должна есть быти: еже хощет, да творит: не согрешает, аще посягнет. 
1CO.7.37	А иже стоит твердо сердцем, не имый нужды, власть же имать о своей воли, и се разсудил есть в сердцы своем блюсти деву свою, добре творит. 
1CO.7.38	Темже и вдаяй браку свою деву добре творит: и не вдаяй лучше творит. 
1CO.7.39	Жена привязана есть законом, в елико время живет муж ея: аще же умрет муж ея, свободна есть, за негоже хощет, посягнути, точию о Господе. 
1CO.7.40	Блаженнейша же есть, аще тако пребудет, по моему совету: мнюся бо и аз Духа Божия имети.
1CO.8.1	О идоложертвенных же вемы: яко вси разум имамы. Разум (убо) кичит, а любы созидает. 
1CO.8.2	Аще ли кто мнится ведети что, не у что разуме, якоже подобает разумети: 
1CO.8.3	аще же кто любит Бога, сей познан бысть от него. 
1CO.8.4	О ядении же идоложертвенных вемы, яко идол ничтоже есть в мире, и яко никтоже Бог ин, токмо един. 
1CO.8.5	Аще бо и суть глаголемии бози, или на небеси, или на земли: якоже суть бози мнози и господие мнози: 
1CO.8.6	но нам един Бог Отец, из негоже вся, и мы у него, и един Господь Иисус Христос, имже вся, и мы тем. 
1CO.8.7	Но не во всех разум: нецыи же совестию идолскою даже доселе якоже идоложертвенное ядят, и совесть их, немощна сущи, сквернится. 
1CO.8.8	Брашно же нас не поставляет пред Богом: ниже бо аще ямы, избыточествуем: ниже аще не ямы, лишаемся. 
1CO.8.9	Блюдите же, да не како власть ваша сия преткновение будет немощным. 
1CO.8.10	Аще бо кто видит тя, имуща разум, в требищи возлежаща, не совесть ли его немощна сущи созиждется идоложертвенная ясти? 
1CO.8.11	И погибнет немощный брат в твоем разуме, егоже ради Христос умре. 
1CO.8.12	Такожде согрешающе в братию и биюще их совесть немощну сущу, во Христа согрешаете. 
1CO.8.13	Темже аще брашно соблазняет брата моего, не имам ясти мяса во веки, да не соблазню брата моего.
1CO.9.1	Несмь ли апостол? Несмь ли свободь? Не Иисуса Христа ли Господа нашего видех? Не дело ли мое вы есте о Господе? 
1CO.9.2	Аще иным (и) несмь апостол, но обаче вам есмь: печать бо моего апостолства вы есте о Господе. 
1CO.9.3	Мой ответ востязующым мене сей есть. 
1CO.9.4	Еда не имамы власти ясти и пити? 
1CO.9.5	Еда не имамы власти сестру жену водити, яко и прочии апостоли, и братия Господня, и кифа? 
1CO.9.6	Или един аз и варнава не имамы власти еже не делати? 
1CO.9.7	Кто воинствует своими оброки когда? Или кто насаждает виноград, и от плода его не яст? Или кто пасет стадо, и от млека стада не яст? 
1CO.9.8	Еда по человеку сия глаголю? Не и закон ли сия глаголет? 
1CO.9.9	В моисеове бо законе писано: да не заградиши устну вола молотяща. Еда о волех радит Бог? 
1CO.9.10	Или нас ради всяко глаголет? Нас бо ради написася, яко о надежди должен есть оряй орати, и молотяй с надеждею своего упования причащатися. 
1CO.9.11	Аще мы духовная сеяхом вам, велико ли, аще мы ваша телесная пожнем? 
1CO.9.12	Аще инии власти вашея причащаются, не паче ли мы? Но не сотворихом по области сей: но вся терпим, да не прекращение кое дамы благовествованию Христову. 
1CO.9.13	Не весте ли, яко делающии священная от святилища ядят? (и) служащии олтарю со олтарем делятся? 
1CO.9.14	Тако и Господь повеле проповедающым благовестие от благовестия жити. 
1CO.9.15	Аз же ни едино сотворих от сих. Не писах же сия, да тако будет о мне: добрее бо мне паче умрети, нежели похвалу мою кто да испразднит. 
1CO.9.16	Аще бо благовествую, несть ми похвалы, нужда бо ми належит: горе же мне есть, аще не благовествую. 
1CO.9.17	Аще убо волею сие творю, мзду имам: аще же неволею, строение ми есть предано. 
1CO.9.18	Кая убо ми есть мзда? Да благовествуяй без мзды положу благовестие Христово, во еже не творити ми по области моей в благовествовании. 
1CO.9.19	Свободен бо сый от всех, всем себе поработих, да множайшыя приобрящу: 
1CO.9.20	бых иудеем яко иудей, да иудеи приобрящу: подзаконным яко подзаконен, да подзаконныя приобрящу: 
1CO.9.21	беззаконным яко беззаконен, не сый беззаконник Богу, но законник Христу, да приобрящу беззаконныя. 
1CO.9.22	Бых немощным яко немощен, да немощныя приобрящу. Всем бых вся, да всяко некия спасу. 
1CO.9.23	Сие же творю за благовестие, да соHбщник ему буду. 
1CO.9.24	Не весте ли, яко текущии в позорищи вси убо текут, един же приемлет почесть? Тако тецыте, да постигнете. 
1CO.9.25	Всяк же подвизаяйся от всех воздержится: и они убо да истленен венец приимут, мы же неистленен. 
1CO.9.26	Аз убо тако теку, не яко безвестно, тако подвизаюся, не яко воздух бияй: 
1CO.9.27	но умерщвляю тело мое и порабощаю, да не како, иным проповедуя, сам неключимь буду.
1CO.10.1	Не хощу же вас не ведети, братие, яко отцы наши вси под облаком быша, и вси сквозе море проидоша: 
1CO.10.2	и вси в моисеа крестишася во облаце и в мори: 
1CO.10.3	и вси тожде брашно духовное ядоша: 
1CO.10.4	и вси тожде пиво духовное пиша, пияху бо от духовнаго последующаго камене: камень же бе Христос. 
1CO.10.5	Но не во множайших их благоволи Бог, поражени бо быша в пустыни. 
1CO.10.6	Сия же образи нам быша, яко не быти нам похотником злых, якоже и они похотеша. 
1CO.10.7	Ни идолослужителе бывайте, якоже нецыи от них, якоже есть писано: седоша людие ясти и пити, и восташа играти. 
1CO.10.8	Ниже соблудим, якоже нецыи от них соблудиша, и падоша во един день двадесять три тысящы. 
1CO.10.9	Ни да искушаим Христа, якоже нецыи от них искусиша и от змий погибоша. 
1CO.10.10	Ни ропщите, якоже нецыи от них ропташа и погибоша от всегубителя. 
1CO.10.11	Сия же вся образи прилучахуся онем: писана же быша в научение наше, в нихже концы век достигоша. 
1CO.10.12	Темже мняйся стояти да блюдется, да не падет. 
1CO.10.13	Искушение вас не достиже, точию человеческое: верен же Бог, иже не оставит вас искуситися паче, еже можете, но сотворит со искушением и избытие, яко возмощи вам понести. 
1CO.10.14	Темже, братие моя возлюбленная, бегайте от идолослужения. 
1CO.10.15	Яко мудрым глаголю: судите вы, еже глаголю: 
1CO.10.16	чаша благословения, юже благословляем, не общение ли крове Христовы есть? хлеб, егоже ломим, не общение ли тела Христова есть? 
1CO.10.17	Яко един хлеб, едино тело есмы мнози: вси бо от единаго хлеба причащаемся. 
1CO.10.18	Видите израиля по плоти: не ядущии ли жертвы общницы олтареви суть? 
1CO.10.19	Что убо глаголю? яко идол что есть? или идоложертвенное что есть? 
1CO.10.20	Но зане, яже жрут языцы, бесом жрут, а не Богови: не хощу же вас общников быти бесом. 
1CO.10.21	Не можете чашу Господню пити и чашу бесовскую: не можете трапезе Господней причащатися и трапезе бесовстей. 
1CO.10.22	Или раздражаем Господа? Еда крепчайши его есмы? 
1CO.10.23	Вся ми леть суть, но не вся на пользу: вся ми леть суть, но не вся назидают. 
1CO.10.24	Никтоже своего си да ищет, но еже ближняго кийждо. 
1CO.10.25	Все, еже на торжищи продаемое, ядите, ничтоже сумнящеся, за совесть: 
1CO.10.26	Господня бо земля и исполнение ея. 
1CO.10.27	Аще ли кто от неверных призывает вы, и хощете ити, все предлагаемое вам ядите, ничтоже сумнящеся, за совесть. 
1CO.10.28	Аще ли же кто вам речет: сие идоложертвенно есть: не ядите за оного поведавшаго, и совесть: Господня бо земля и исполнение ея. 
1CO.10.29	Совесть же глаголю не свою, но другаго: вскую бо свобода моя судится от иныя совести? 
1CO.10.30	Аще аз благодатию причащаюся, почто хулу приемлю, о немже аз благодарю? 
1CO.10.31	Аще убо ясте, аще ли пиете, аще ли ино что творите, вся во славу Божию творите. 
1CO.10.32	Безпреткновени бывайте иудеем и еллином и Церкви Божией, 
1CO.10.33	якоже и аз во всем всем угождаю, не иский своея пользы, но многих, да спасутся.
1CO.11.1	Подражателе мне бывайте, якоже и аз Христу. 
1CO.11.2	Хвалю же вы, братие, яко вся моя помните, и якоже предах вам, предания держите. 
1CO.11.3	Хощу же вас ведети, яко всякому мужу глава Христос есть, глава же жене муж, глава же Христу Бог. 
1CO.11.4	Всяк муж, молитву дея или пророчествуяй покрытою главою, срамляет главу свою: 
1CO.11.5	и всяка жена, молитву деющая или пророчествующая откровенною главою, срамляет главу свою: едино бо есть и тожде остриженней: 
1CO.11.6	аще бо не покрывается жена, да стрижется: аще ли же срам жене стрищися или бритися, да покрывается. 
1CO.11.7	Муж убо не должен есть покрывати главу, образ и слава Божия сый: жена же слава мужу есть. 
1CO.11.8	Несть бо муж от жены, но жена от мужа: 
1CO.11.9	ибо не создан бысть муж жены ради, но жена мужа ради. 
1CO.11.10	Сего ради должна есть жена власть имети на главе ангел ради. 
1CO.11.11	Обаче ни муж без жены, ни жена без мужа, о Господе. 
1CO.11.12	Якоже бо жена от мужа, сице и муж женою: вся же от Бога. 
1CO.11.13	В вас самех судите, лепо ли есть жене откровенней Богу молитися? 
1CO.11.14	Или и не самое естество учит вы, яко муж убо аще власы растит, безчестие ему есть, 
1CO.11.15	жена же аще власы растит, слава ей есть? зане растение власов вместо одеяния дано бысть ей. 
1CO.11.16	Аще ли кто мнится спорлив быти, мы таковаго обычая не имамы, ниже Церкви Божия. 
1CO.11.17	Сие же завещавая не хвалю, яко не на лучшее, но на хуждшее сбираетеся. 
1CO.11.18	Первое убо, сходящымся вам в церковь, слышу в вас распри сущыя, и часть некую (сих) верую. 
1CO.11.19	Подобает бо и ересем в вас быти, да искуснии явлени бывают в вас. 
1CO.11.20	Сходящымся убо вам вкупе, несть Господскую вечерю ясти: 
1CO.11.21	кийждо бо свою вечерю предваряет в снедение, и ов убо алчет, ов же упивается. 
1CO.11.22	Еда бо домов не имате, во еже ясти и пити? Или о Церкви Божией нерадите и срамляете не имущыя? Что вам реку? похвалю ли вы о сем? Не похвалю. 
1CO.11.23	Аз бо приях от Господа, еже и предах вам, яко Господь Иисус в нощь, в нюже предан бываше, приемь хлеб, 
1CO.11.24	и благодарив преломи, и рече: приимите, ядите, сие есть тело мое, еже за вы ломимое: сие творите в мое воспоминание. 
1CO.11.25	Такожде и чашу по вечери, глаголя: сия чаша новый завет есть в моей крови: сие творите, елижды аще пиете, в мое воспоминание. 
1CO.11.26	Елижды бо аще ясте хлеб сей и чашу сию пиете, смерть Господню возвещаете, дондеже приидет. 
1CO.11.27	Темже иже аще яст хлеб сей или пиет чашу Господню недостойне, повинен будет телу и крови Господни. 
1CO.11.28	Да искушает же человек себе, и тако от хлеба да яст и от чаши да пиет. 
1CO.11.29	Ядый бо и пияй недостойне, суд себе яст и пиет, не разсуждая тела Господня. 
1CO.11.30	Сего ради в вас мнози немощни и недужливи, и спят доволни. 
1CO.11.31	Аще бо быхом себе разсуждали, не быхом осуждени были. 
1CO.11.32	Судими же, от Господа наказуемся, да не с миром осудимся. 
1CO.11.33	Темже, братие моя, сходящеся ясти, друг друга ждите. 
1CO.11.34	Аще ли кто алчет, в дому да яст, да не в грех сходитеся. О прочих же, егда прииду, устрою.
1CO.12.1	О духовных же, братие, не хощу вас не ведети. 
1CO.12.2	Весте, яко егда неверни бесте, ко идолом безгласным яко ведоми ведостеся. 
1CO.12.3	Темже сказую вам, яко никтоже, духом Божиим глаголяй, речет анафема Иисуса, и никтоже может рещи Господа Иисуса, точию духом святым. 
1CO.12.4	Разделения же дарований суть, а тойжде дух: 
1CO.12.5	и разделения служений суть, а тойжде Господь: 
1CO.12.6	и разделения действ суть, а тойжде есть Бог, действуяй вся во всех. 
1CO.12.7	Комуждо же дается явление духа на пользу: 
1CO.12.8	овому бо духом дается слово премудрости, иному же слово разума, о томже Дусе: 
1CO.12.9	другому же вера, темже духом: иному же дарования исцелений, о томже Дусе: 
1CO.12.10	другому же действия сил, иному же пророчество, другому же разсуждения духовом, иному же роди языков, другому же сказания языков. 
1CO.12.11	Вся же сия действует един и тойжде дух, разделяя властию коемуждо якоже хощет. 
1CO.12.12	Акоже бо тело едино есть и уды имать многи, вси же уди единаго тела, мнози суще, едино суть тело: тако и Христос. 
1CO.12.13	Ибо единем духом мы вси во едино тело крестихомся, аще иудее, аще еллини, или раби, или свободни: и вси единем духом напоихомся. 
1CO.12.14	Ибо тело несть един уд, но мнози. 
1CO.12.15	Аще речет нога, яко несмь рука, несмь от тела: еда сего ради несть от тела? 
1CO.12.16	И аще речет ухо, яко несмь око, несмь от тела: еда сего ради несть от тела? 
1CO.12.17	Аще все тело око, где слух? аще (же) все слух, где ухание? 
1CO.12.18	Ныне же положи Бог уды, единаго коегождо их в телеси, якоже изволи. 
1CO.12.19	Аще ли быша вси един уд, где тело? 
1CO.12.20	Ныне же мнози убо удове, едино же тело. 
1CO.12.21	Не может же око рещи руце: не требе ми еси: или паки глава ногама: не требе ми есте. 
1CO.12.22	Но много паче, мнящиися уди тела немощнейши быти, нужнейши суть, 
1CO.12.23	и ихже мним безчестнейших быти тела, сим честь множайшую прилагаем: 
1CO.12.24	и неблагообразнии наши благообразие множайше имут, а благообразнии наши не требе имут. Но Бог раствори тело, худейшему болшу дав честь, 
1CO.12.25	да не будет распри в телеси, но да тожде в себе пекутся уди. 
1CO.12.26	И аще страждет един уд, с ним страждут вси уди: аще ли же славится един уд, с ним радуются вси уди. 
1CO.12.27	Вы же есте тело Христово, и уди от части. 
1CO.12.28	И овых убо положи Бог в Церкви первее апостолов, второе пророков, третие учителей: потом же силы, таже дарования исцелений, заступления, правления, роди языков. 
1CO.12.29	Еда вси апостоли? еда вси пророцы? еда вси учителе? еда вси силы? 
1CO.12.30	еда вси дарования имут изцелений? еда вси языки глаголют? еда вси сказуют? 
1CO.12.31	Ревнуйте же дарований болших, и еще по превосхождению путь вам показую.
1CO.13.1	Аще языки человеческими глаголю и ангелскими, любве же не имам, бых (яко) медь звенящи, или кимвал звяцаяй. 
1CO.13.2	и аще имам пророчество, и вем тайны вся и весь разум, и аще имам всю веру, яко и горы преставляти, любве же не имам, ничтоже есмь. 
1CO.13.3	И аще раздам вся имения моя, и аще предам тело мое, во еже сжещи е, любве же не имам, ни кая польза ми есть. 
1CO.13.4	Любы долготерпит, милосердствует, любы не завидит, любы не превозносится, не гордится, 
1CO.13.5	не безчинствует, не ищет своих си, не раздражается, не мыслит зла, 
1CO.13.6	не радуется о неправде, радуется же о истине: 
1CO.13.7	вся любит, всему веру емлет, вся уповает, вся терпит. 
1CO.13.8	Любы николиже отпадает, аще же пророчествия упразднятся, аще ли языцы умолкнут, аще разум испразднится. 
1CO.13.9	От части бо разумеваем и от части пророчествуем: 
1CO.13.10	егда же приидет совершенное, тогда, еже от части, упразднится. 
1CO.13.11	Егда бех младенец, яко младенец глаголах, яко младенец мудрствовах, яко младенец смышлях: егда же бых муж, отвергох младенческая. 
1CO.13.12	Видим убо ныне якоже зерцалом в гадании, тогда же лицем к лицу: ныне разумею от части, тогда же познаю, якоже и познан бых. 
1CO.13.13	Ныне же пребывают вера, надежда, любы, три сия: болши же сих любы.
1CO.14.1	Держитеся любве: ревнуйте же духовным, паче же да пророчествуете. 
1CO.14.2	Глаголяй бо языки, не человеком глаголет, но Богу: никтоже бо слышит, духом же глаголет тайны: 
1CO.14.3	пророчествуяй же, человеком глаголет созидание и утешение и утверждение. 
1CO.14.4	Глаголяй (бо) языки себе зиждет, а пророчествуяй Церковь зиждет. 
1CO.14.5	Хощу же всех вас глаголати языки, паче же да прорицаете: болий бо пророчествуяй, нежели глаголяй языки, разве аще (кто) сказует, да Церковь созидание приемлет. 
1CO.14.6	Ныне же, братие, аще прииду к вам языки глаголя, кую вам пользу сотворю, аще вам не глаголю или во откровении, или в разуме, или в пророчествии, или в научении? 
1CO.14.7	Обаче бездушная глас дающая, аще сопель, аще гусли, аще разнствия писканием не дадят, како разумно будет пискание или гудение? 
1CO.14.8	Ибо аще безвестен глас труба даст, кто уготовится на брань? 
1CO.14.9	Тако и вы аще не благоразумно слово дадите языком, како уразумеется глаголемое? Будете бо на воздух глаголюще. 
1CO.14.10	Толицы убо, аще ключится, роди гласов суть в мире, и ни един их безгласен. 
1CO.14.11	Аще убо не увем силы гласа, буду глаголющему иноязычник, и глаголющий мне иноязычник. 
1CO.14.12	Тако и вы, понеже ревнителе есте духовом, (яже) к созиданию Церкве просите, да избыточествуете. 
1CO.14.13	Темже глаголяй языком да молится, да сказует. 
1CO.14.14	Аще бо молюся языком, дух мой молится, а ум мой без плода есть. 
1CO.14.15	Что убо есть? Помолюся духом, помолюся же и умом: воспою духом, воспою же и умом. 
1CO.14.16	Понеже аще благословиши духом, исполняяй место невежды како речет аминь, по твоему благодарению? Понеже не весть, что глаголеши. 
1CO.14.17	Ты убо добре благодариши, но другий не созидается. 
1CO.14.18	Благодарю Бога моего, паче всех вас языки глаголя: 
1CO.14.19	но в Церкви хощу пять словес умом моим глаголати, да и ины пользую, нежели тмы словес языком. 
1CO.14.20	Братие, не дети бывайте умы: но злобою младенствуйте, умы же совершени бывайте. 
1CO.14.21	В законе пишет: яко иными языки и устны иными возглаголю людем сим, и ни тако послушают мене, глаголет Господь. 
1CO.14.22	Темже языцы в знамение суть не верующым, но неверным: а пророчество не неверным, но верующым. 
1CO.14.23	Аще убо снидется церковь вся вкупе, и вси языки глаголют, внидут же (и) неразумивии или невернии, не рекут ли, яко беснуетеся? 
1CO.14.24	Аще же вси пророчествуют, внидет же некий неверен или невежда, обличается всеми, (и) истязуется от всех, 
1CO.14.25	и сице тайная сердца его явлена бывают: и тако пад ниц поклонится Богови, возвещая, яко воистинну Бог с вами есть. 
1CO.14.26	Что убо есть, братие? Егда сходитеся, кийждо вас псалом имать, учение имать, язык имать откровение имать, сказание имать: вся (же) к созиданию да бывают. 
1CO.14.27	Аще языком кто глаголет, по двема, или множае по трием, и по части: и един да сказует. 
1CO.14.28	Аще ли не будет сказатель, да молчит в Церкви, себе же да глаголет и Богови. 
1CO.14.29	Пророцы же два или трие да глаголют, и друзии да разсуждают: 
1CO.14.30	аще ли иному открыется седящу, первый да молчит. 
1CO.14.31	Можете бо вси по единому пророчествовати, да вси учатся и вси утешаются. 
1CO.14.32	И дуси пророчестии пророком повинуются: 
1CO.14.33	несть бо нестроения Бог, но мира, яко во всех церквах святых. 
1CO.14.34	Жены вашя в церквах да молчат: не повелеся бо им глаголати, но повиноватися, якоже и закон глаголет. 
1CO.14.35	Аще ли чесому научитися хотят, в дому своих мужей да вопрошают: срамно бо есть жене в Церкви глаголати. 
1CO.14.36	Или от вас слово Божие изыде? Или вас единых достиже? 
1CO.14.37	Аще кто мнится пророк быти или духовен, да разумеет, яже пишу вам, зане Господни суть заповеди? 
1CO.14.38	аще ли кто не разумеет, да не разумевает. 
1CO.14.39	Темже, братие моя, ревнуйте еже пророчествовати, и еже глаголати языки не возбраняйте: 
1CO.14.40	вся же блгообразно и по чину да бывают.
1CO.15.1	Сказую же вам, братие, благовествование, еже благовестих вам, еже и приясте, в немже и стоите, 
1CO.15.2	имже и спасаетеся, кацем словом благовестих вам, аще содержите: разве аще не всуе веровасте. 
1CO.15.3	Предах бо вам исперва, еже и приях, яко Христос умре грех наших ради, по писанием, 
1CO.15.4	и яко погребен бысть, и яко воста в третий день, по писанием, 
1CO.15.5	и яко явися кифе, таже единонадесятим: 
1CO.15.6	потом же явися боле пяти сот братиям единою, от нихже множайшии пребывают доселе, нецыи же и почиша: 
1CO.15.7	потом же явися иакову, таже апостолом всем: 
1CO.15.8	последи же всех, яко некоему извергу, явися и мне. 
1CO.15.9	Аз бо есмь мний апостолов, иже несмь достоин нарещися апостол, зане гоних Церковь Божию. 
1CO.15.10	Благодатию же Божиею есмь, еже есмь, и благодать его, яже во мне, не тща бысть, но паче всех их потрудихся: не аз же, но благодать Божия, яже со мною. 
1CO.15.11	Аще убо аз, аще ли они, тако проповедуем, и тако веровасте. 
1CO.15.12	Аще же Христос проповедуется, яко из мертвых воста, како глаголют нецыи в вас, яко воскресения мертвых несть? 
1CO.15.13	И аще воскресения мертвых несть, то ни Христос воста: 
1CO.15.14	аще же Христос не воста, тще убо проповедание наше, тща же и вера ваша. 
1CO.15.15	Обретаемся же и лжесвидетеле Божии, яко послушествовахом на Бога, яко воскреси Христа, егоже не воскреси, аще убо мертвии не востают: 
1CO.15.16	аще бо мертвии не востают, то ни Христос воста: 
1CO.15.17	аще же Христос не воста, суетна вера ваша, еще есте во гресех ваших: 
1CO.15.18	убо и умершии о Христе, погибоша. 
1CO.15.19	(И) аще в животе сем точию уповающе есмы во Христа, окаяннейши всех человек есмы. 
1CO.15.20	Ныне же Христос воста от мертвых, начаток умершым бысть. 
1CO.15.21	Понеже бо человеком смерть (бысть), и Человеком воскресение мертвых. 
1CO.15.22	Якоже бо о адаме вси умирают, такожде и о Христе вси оживут, 
1CO.15.23	кийждо же во своем чину: начаток Христос, потом же Христу веровавшии в пришествии его. 
1CO.15.24	Таже кончина, егда предаст Царство Богу и Отцу, егда испразднит всяко началство и всяку власть и силу: 
1CO.15.25	подобает бо ему царствовати, дондеже положит вся враги под ногама своима. 
1CO.15.26	Последний же враг испразднится смерть, 
1CO.15.27	вся бо покори под нозе его: внегда же рещи, яко вся покорена суть ему, яве, яко разве покоршаго ему вся. 
1CO.15.28	Егда же покорит ему всяческая, тогда и сам Сын покорится покоршему ему всяческая, да будет Бог всяческая во всех. 
1CO.15.29	Понеже что сотворят крестящиися мертвых ради? Аще отнюд мертвии не востают, что и крещаются мертвых ради? 
1CO.15.30	Почто (же) и мы беды приемлем на всяк час? 
1CO.15.31	По вся дни умираю: тако ми ваша похвала, братие, юже имам о Христе Иисусе Господе нашем. 
1CO.15.32	Аще (бо) по человеку со зверем боряхся в ефесе, кая ми польза, аще мертвии не востают? Да ямы и пием, утре бо умрем. 
1CO.15.33	Не льститеся: тлят обычаи благи беседы злы. 
1CO.15.34	Истрезвитеся праведно и не согрешайте: неведение бо Божие нецыи имут, к сраму вам глаголю. 
1CO.15.35	Но речет некто: како востанут мертвии? коим же телом приидут? 
1CO.15.36	Безумне, ты еже сееши, не оживет, аще не умрет: 
1CO.15.37	и еже сееши, не тело будущее сееши, но голо зерно, аще случится, пшеницы или иного от прочих: 
1CO.15.38	Бог же дает ему тело, якоже восхощет, и коемуждо семени свое тело. 
1CO.15.39	Не всяка плоть таже плоть: но ина убо плоть человеком, ина же плоть скотом, ина же рыбам, ина же птицам. 
1CO.15.40	И телеса небесная, и телеса земная: но ина убо небесным слава, и ина земным: 
1CO.15.41	ина слава солнцу, и ина слава луне, и ина слава звездам: звезда бо от звезды разнствует во славе. 
1CO.15.42	Такожде и воскресение мертвых: сеется в тление, востает в нетлении: 
1CO.15.43	сеется не в честь, востает в славе: сеется в немощи, востает в силе: 
1CO.15.44	сеется тело душевное, востает тело духовное. Есть тело душевное, и есть тело духовное. 
1CO.15.45	Тако и писано есть: бысть первый человек адам в душу живу, последний адам в дух животворящь. 
1CO.15.46	Но не прежде духовное, но душевное, потом же духовное. 
1CO.15.47	Первый человек от земли, перстен: вторый Человек Господь с небесе. 
1CO.15.48	Яков перстный, такови и перстнии: и яков небесный, тацы же и небеснии: 
1CO.15.49	и якоже облекохомся во образ перстнаго, да облечемся и во образ небеснаго. 
1CO.15.50	Сие же глаголю, братие, яко плоть и кровь Царствия Божия наследити не могут, ниже тление нетления наследствует. 
1CO.15.51	Се, тайну вам глаголю: вси бо не успнем, вси же изменимся 
1CO.15.52	вскоре, во мгновении ока, в последней трубе: вострубит бо, и мертвии востанут нетленни, и мы изменимся: 
1CO.15.53	подобает бо тленному сему облещися в нетление и мертвенному сему облещися в безсмертие. 
1CO.15.54	Егда же тленное сие облечется в нетление и смертное сие облечется в безсмертие, тогда будет слово написанное: пожерта бысть смерть победою. 
1CO.15.55	Где ти, смерте, жало? где ти, аде, победа? 
1CO.15.56	Жало же смерти грех: сила же греха закон. 
1CO.15.57	Богу же благодарение, давшему нам победу Господем нашим Иисус Христом. 
1CO.15.58	Темже, братие моя возлюбленная, тверди бывайте, непоступни, избыточествующе в деле Господни всегда, ведяще, яко труд ваш несть тощь пред Господем.
1CO.16.1	О милостыни же, яже ко святым, якоже устроих Церквам галатийским, тако и вы сотворяйте: 
1CO.16.2	по единей от суббот кийждо вас да полагает у себе сохраняя, еже аще что благопоспешится, да не егда прииду, тогда собрания бывают. 
1CO.16.3	Егда же прииду, ихже аще искусите, с посланьми сих послю отнести благодать вашу во Иерусалим. 
1CO.16.4	Аще же достойно будет и мне ити, со мною пойдут. 
1CO.16.5	Прииду же к вам, егда македонию преиду: македонию бо прохожду. 
1CO.16.6	У вас же, аще случится мне, пребуду, или и озимею, да вы мя проводите, аможе аще поиду. 
1CO.16.7	Не хощу бо вас ныне в мимохождении видети: уповаю же время некое пребыти у вас, аще Господь повелит. 
1CO.16.8	Пребуду же во ефесе до пентикостии: 
1CO.16.9	дверь бо ми отверзеся велика и поспешна, и сопротивнии мнози. 
1CO.16.10	Аще же приидет тимофей, блюдите, да без страха будет у вас: дело бо Господне делает, якоже и аз: 
1CO.16.11	да никтоже убо его уничижит: проводите же его с миром, да приидет ко мне, жду бо его с братиею. 
1CO.16.12	О аполлосе же брате: много молих его, да приидет к вам с братиею: и всяко не бе воля, да ныне приидет, приидет же, егда упразднится. 
1CO.16.13	Бодрствуйте, стойте в вере, мужайтеся, утверждайтеся: 
1CO.16.14	вся вам любовию да бывают. 
1CO.16.15	Молю же вы, братие: весте дом стефанинов, яко есть начаток ахаии, и в служение святым учиниша себе: 
1CO.16.16	да и вы повинуйтеся таковым и всякому споспешствующу и труждающуся. 
1CO.16.17	Возрадовахся же о пришествии стефанинове и фуртунатове и ахаикове, яко ваше лишение сии исполниша: 
1CO.16.18	упокоиша бо мой дух и ваш. Познавайте убо таковыя. 
1CO.16.19	Целуют вы Церкви асийския: целуют вы о Господе много акила и прискилла с домашнею их Царковию. 
1CO.16.20	Целуют вы братия вся. Целуйте друг друга лобзанием святым. 
1CO.16.21	Целование моею рукою павлею. 
1CO.16.22	Аще кто не любит Господа Иисуса Христа, да будет проклят, маран афа. 
1CO.16.23	Благодать Господа нашего Иисуса Христа с вами, 
1CO.16.24	(и) любы моя со всеми вами о Христе Иисусе. Аминь. 
2CO.1.1	павел, посланник Иисус Христов волею Божиею, и тимофей брат, Церкви Божией сущей в коринфе, со святыми всеми сущими во всей ахаии: 
2CO.1.2	благодать вам и мир от Бога Отца нашего, и Господа Иисуса Христа. 
2CO.1.3	Благословен Бог и Отец Господа нашего Иисуса Христа, Отец щедрот и Бог всякия утехи, 
2CO.1.4	утешаяй нас о всяцей скорби нашей, яко возмощи нам утешити сущыя во всяцей скорби, утешением, имже утешаемся сами от Бога. 
2CO.1.5	Зане якоже избыточествуют страдания Христова в нас, тако Христом избыточествует и утешение наше. 
2CO.1.6	Аще ли же скорбим, о вашем утешении и спасении, действующемся в терпении техже страданий, яже и мы страждем: 
2CO.1.7	и упование наше известно о вас. Аще ли утешаемся, о вашем утешении и спасении, ведяще, зане якоже общницы есте страстем нашым, такожде и утешению. 
2CO.1.8	Не бо хощем вас, братие, не ведети о скорби нашей бывшей нам во асии, яко по премногу и паче силы отяготихомся, яко не надеятися нам и жити. 
2CO.1.9	Но сами в себе осуждение смерти имехом, да не надеющеся будем на ся, но на Бога возставляющаго мертвыя, 
2CO.1.10	иже от толикия смерти избавил ны есть и избавляет, наньже и уповахом, яко и еще избавит, 
2CO.1.11	споспешествующым и вам по нас молитвою, да от многих лиц, еже в нас дарование, многими благодарится о вас. 
2CO.1.12	Похваление бо наше сие есть, свидетельство совести нашея, яко в простоте и чистоте Божией, а не в мудрости плоти, но благодатию Божиею жихом в мире, множае же у вас. 
2CO.1.13	Не иная бо пишем вам, но яже чтете и разумеваете: уповаю же, яко и до конца уразумеете, 
2CO.1.14	якоже и разуместе нас от части, яко похваление вам есмы, якоже и вы нам, в день Господа нашего Иисуса Христа. 
2CO.1.15	И сим упованием хотех к вам приити прежде, да вторую благодать имате, 
2CO.1.16	и вами проити в македонию, и паки от македонии приити к вам, и вами проводитися во иудею. 
2CO.1.17	Сие же хотя, еда что убо легкотою деях? Или яже совещаваю, по плоти совещаваю, да будет у мене еже ей, ей, и еже ни, ни. 
2CO.1.18	Верен же Бог, яко слово наше, еже к вам, не бысть ей и ни. 
2CO.1.19	Ибо Божий Сын Иисус Христос, иже у вас нами проповеданный, мною и силуаном и тимофеем, не бысть ей и ни, но в нем самем ей бысть: 
2CO.1.20	елика бо обетования Божия, в том ей и в том аминь: Богу к славе нами. 
2CO.1.21	Извествуяй же нас с вами во Христа и помазавый нас, Бог, 
2CO.1.22	иже и запечатле нас, и даде обручение духа в сердца наша. 
2CO.1.23	Аз же свидетеля Бога призываю на мою душу, яко щадя вас, ктому не приидох в коринф, 
2CO.1.24	не яко обладаем верою вашею, но (яко) споспешницы есмы вашей радости: верою бо стоите.
2CO.2.1	Судих же в себе сие, не паки скорбию к вам приити. 
2CO.2.2	Аще бо аз скорбь творю вам, то кто есть веселяяй мя, точию приемляй скорбь от мене? 
2CO.2.3	И писах вам сие истое, да не пришед скорбь на скорбь прииму, о нихже подобаше ми радоватися, надеяся на вся вы, яко моя радость всех вас есть. 
2CO.2.4	От печали бо многия и туги сердца написах вам многими слезами, не яко да оскорбитеся, но любовь да познаете, юже имам изобильно к вам. 
2CO.2.5	Аще ли кто оскорбил мене, не мене оскорби, но от части, да не отягчу, всех вас. 
2CO.2.6	Довольно бо таковому запрещение сие, еже от многих: 
2CO.2.7	темже сопротивное паче вы да даруете и утешите, да не како многою скорбию пожерт будет таковый: 
2CO.2.8	темже молю вы, утвердите к нему любовь. 
2CO.2.9	На сие бо и писах, да разумею искусство ваше, аще во всем послушливи есте. 
2CO.2.10	Емуже аще что даруете, и аз: ибо аз аще что даровах, емуже даровах, вас ради, о лицы Иисус Христове, 
2CO.2.11	да не обидими будем от сатаны: Не не разумеваем бо умышлений его. 
2CO.2.12	Пришед же в троаду во благовестие Христово, и двери отверзене ми бывшей о Господе, 
2CO.2.13	не имех покоя духу моему, не обретшу ми тита брата моего: но отрекся им, изыдох в македонию. 
2CO.2.14	Богу же благодарение, всегда победители нас творящему о Христе Иисусе и воню разума его являющу нами во всяцем месте. 
2CO.2.15	Яко Христово благоухание есмы Богови в спасаемых и в погибающих. 
2CO.2.16	Овем убо воня смертная в смерть, овем же воня животная в живот. И к сим кто доволен? 
2CO.2.17	Несмы бо, якоже мнози, нечисто проповедающии слово Божие, но яко от чистоты, но яко от Бога, пред Богом, во Христе глаголем.
2CO.3.1	Зачинаем ли паки нас самех извещавати вам? Или требуем, якоже нецыи, извещавательных посланий к вам, или от вас известительных? 
2CO.3.2	Послание бо наше вы есте, написаное в сердцах наших, знаемое и прочитаемое от всех человек: 
2CO.3.3	являеми, яко есте послание Христово служеное нами, написано не чернилом, но духом Бога жива, не на скрижалех каменных, но на скрижалех сердца плотяных. 
2CO.3.4	Надеяние же таково имамы Христом к Богу, 
2CO.3.5	не яко довольни есмы от себе помыслити что, яко от себе, но доволство наше от Бога: 
2CO.3.6	иже и удоволи нас служители быти нову завету, не писмени, но духу: писмя бо убивает, а дух животворит. 
2CO.3.7	Аще ли служение смерти писмены, образовано в каменех, бысть в славу, яко не мощи взирати сыном израилевым на лице моисеово, славы ради лица его престающия. 
2CO.3.8	како не множае паче служение духа будет в славе? 
2CO.3.9	Аще бо служение осуждения, слава, много паче избыточествует служение правды в славе. 
2CO.3.10	Ибо не прославися прославленное в части сей, за превосходящую славу. 
2CO.3.11	Аще бо престающее, славою: много паче пребывающее, в славе. 
2CO.3.12	Имуще убо таково упование, многим дерзновением действуем, 
2CO.3.13	и не якоже моисей полагаше покрывало на лицы своем, за еже не мощи взирати сыном израилевым на конец престающаго. 
2CO.3.14	Но ослепишася помышления их: даже бо до сего дне тожде покрывало во чтении ветхаго завета пребывает не откровено, зане о Христе престает. 
2CO.3.15	Но даже до днесь, внегда чтется моисей, покрывало на сердце их лежит: 
2CO.3.16	внегда же обратятся ко Господу, взимается покрывало. 
2CO.3.17	Господь же дух есть: а идеже дух Господень, ту свобода. 
2CO.3.18	Мы же вси откровенным лицем славу Господню взирающе, в тойже образ преобразуемся от славы в славу, якоже от Господня духа.
2CO.4.1	Сего ради имуще служение сие, якоже помиловани быхом, не стужаем си: 
2CO.4.2	но отрекохомся тайных срама, не в лукавствии ходяще, ни льстяще словесе Божия, но явлением истины представляюще себе ко всяцей совести человечестей, пред Богом. 
2CO.4.3	Аще ли же есть покровено благовествование наше, в гибнущих есть покровено, 
2CO.4.4	в нихже бог века сего ослепи разумы неверных, во еже не возсияти им свету благовествования славы Христовы, иже есть образ Бога невидимаго. 
2CO.4.5	Не себе бо проповедаем, но Христа Иисуса Господа: себе же самех рабов вам Иисуса Господа ради: 
2CO.4.6	яко Бог рекий из тмы свету возсияти, иже возсия в сердцах наших, к просвещению разума славы Божия о лицы Иисус Христове. 
2CO.4.7	Имамы же сокровище сие в скудельных сосудех, да премножество силы будет Божия, а не от нас: 
2CO.4.8	во всем скорбяще, но не стужающе си: нечаеми, но не отчаяваеми: 
2CO.4.9	гоними, но не оставляеми: низлагаеми, но не погибающе: 
2CO.4.10	всегда мертвость Господа Иисуса в теле носяще, да и живот Иисусов в теле нашем явится. 
2CO.4.11	присно бо мы живии в смерть предаемся Иисуса ради, да и живот Иисусов явится в мертвенней плоти нашей: 
2CO.4.12	темже смерть убо в нас действует, а живот в вас. 
2CO.4.13	Имуще же тойже дух веры, по писанному: веровах, темже возглаголах: и мы веруем, темже и глаголем, 
2CO.4.14	ведяще, яко воздвигий Господа Иисуса, и нас со Иисусом воздвигнет, и предпоставит с вами. 
2CO.4.15	Вся бо вас ради, да благодать умножившаяся, множайшими благодарении избыточествит в славу Божию. 
2CO.4.16	Темже не стужаем си: но аще и внешний наш человек тлеет, обаче внутренний обновляется по вся дни. 
2CO.4.17	Еже бо ныне легкое печали нашея, по преумножению в преспеяние тяготу вечныя славы соделовает нам, 
2CO.4.18	не смотряющым нам видимых, но невидимых: видимая бо временна, невидимая же вечна.
2CO.5.1	Вемы бо, яко аще земная наша храмина тела разорится, создание от Бога имамы, храмину нерукотворену, вечну на небесех. 
2CO.5.2	Ибо о сем воздыхаем, в жилище наше небесное облещися желающе: 
2CO.5.3	аще точию и облекшеся, не нази обрящемся. 
2CO.5.4	Ибо сущии в теле сем воздыхаем отягчаеми, понеже не хощем совлещися, но пооблещися, да пожерто будет мертвенное животом. 
2CO.5.5	Сотворивый же нас в сие истое Бог, иже и даде нам обручение духа. 
2CO.5.6	Дерзающе убо всегда и ведяще, яко живуще в теле отходим от Господа: 
2CO.5.7	верою бо ходим, а не видением: 
2CO.5.8	дерзаем же и благоволим паче отити от тела и внити ко Господу: 
2CO.5.9	темже и тщимся, аще входяще, аще отходяще, благоугодни ему быти: 
2CO.5.10	всем бо явитися нам подобает пред судищем Христовым, да приимет кийждо, яже с телом содела, или блага, или зла. 
2CO.5.11	Ведуще убо страх Господень, человеки увещаваем, Богови же явлени есмы: уповаем же, яко и в совестех ваших явлени есмы. 
2CO.5.12	Не паки бо себе хвалим пред вами, но вину даем вам похвалению о нас, да имате к хвалящымся в лицы, а не в сердцы. 
2CO.5.13	Аще бо изумихомся, Богови: аще ли целомудрствуем, вам. 
2CO.5.14	Ибо любы Божия обдержит нас суждших сие: яко аще един за всех умре, то убо вси умроша. 
2CO.5.15	Христос же за всех умре, да живущии не ктому себе живут, но умершему за них и воскресшему. 
2CO.5.16	Темже и мы отныне ни единаго вемы по плоти: аще же и разумехом по плоти Христа, но ныне ктому не разумеем. 
2CO.5.17	Темже аще кто во Христе, нова тварь: древняя мимоидоша, се быша вся нова: 
2CO.5.18	Всяческая же от Бога, примирившаго нас себе Иисус Христом и давшаго нам служение примирения: 
2CO.5.19	зане Бог бе во Христе мир примиряя себе, не вменяя им согрешений их и положив в нас слово примирения. 
2CO.5.20	По Христе убо молим, яко Богу молящу нами, молим по Христе: примиритеся с Богом. 
2CO.5.21	Не ведевшаго бо греха по нас грех сотвори, да мы будем правда Божия о нем.
2CO.6.1	Споспешствующе же и молим, не вотще благодать Божию прияти вам. 
2CO.6.2	глаголет бо: во время приятно послушах тебе, и в день спасения помогох ти. Се ныне время благоприятно, се ныне день спасения. 
2CO.6.3	Ни едино ни в чемже дающе претыкание, да служение безпорочно будет, 
2CO.6.4	но во всем представляюще себе якоже Божия слуги, в терпении мнозе, в скорбех, в бедах, в теснотах, 
2CO.6.5	в ранах, в темницах, в нестроениих, в трудех, во бдениих, в пощениих, 
2CO.6.6	во очищении, в разуме, в долготерпении, в благости, в Дусе святе, в любви нелицемерне, 
2CO.6.7	в словеси истины, в силе Божией, оружии правды десными и шуими, 
2CO.6.8	славою и безчестием, гаждением и благохвалением: яко лестцы, и истинни: 
2CO.6.9	яко незнаеми, и познаваеми: яко умирающе, и се живи есмы: яко наказуеми, а не умерщвляеми: 
2CO.6.10	яко скорбяще, присно же радующеся: яко нищи, а многи богатяще: яко ничтоже имуще, а вся содержаще. 
2CO.6.11	Уста наша отверзошася к вам, коринфяне, сердце наше распространися. 
2CO.6.12	Не тесно вмещаетеся в нас, утесняетеся же во утробах ваших. 
2CO.6.13	Тожде же возмездие, якоже чадом глаголю, распространитеся и вы. 
2CO.6.14	Не бывайте удобь преложни ко иному ярму, якоже невернии. Кое бо причастие правде к беззаконию? Или кое общение свету ко тьме? 
2CO.6.15	Кое же согласие Христови с велиаром? Или кая часть верну с неверным? 
2CO.6.16	Или кое сложение Церкви Божией со идолы? Вы бо есте Церкви Бога жива, якоже рече Бог: яко вселюся в них и похожду, и буду им Бог, и тии будут мне людие. 
2CO.6.17	Темже изыдите от среды их и отлучитеся, глаголет Господь, и нечистоте не прикасайтеся, и аз прииму вы: 
2CO.6.18	и буду вам во Отца, и вы будете мне в сыны и дщери, глаголет Господь вседержитель.
2CO.7.1	Сицева убо имуще обетования, о возлюбленнии, очистим себе от всякия скверны плоти и духа, творяще святыню в страсе Божии. 
2CO.7.2	Вместите ны: ни единаго обидехом, ни единаго истлихом, ни единаго лихоимствовахом. 
2CO.7.3	Не на осуждение глаголю: прежде бо рех, яко в сердцах наших есте, во еже умрети с вами и сожити. 
2CO.7.4	Много ми дерзновение к вам, многа ми похвала о вас: исполнихся утехи, преизбыточествую радостию о всяцей печали нашей. 
2CO.7.5	Ибо пришедшым нам в македонию, ни единаго име покоя плоть наша, но во всем скорбяще: внеуду брани, внутрьуду боязни. 
2CO.7.6	Но утешаяй смиренныя, утеши нас Бог пришествием титовым, 
2CO.7.7	не токмо же пришествием его, но и утешением, имже утешися о вас, поведая нам ваше желание, ваше рыдание, вашу ревность по мне, яко ми паче возрадоватися. 
2CO.7.8	Яко аще и оскорбих вас посланием, не раскаюся, аще и раскаял бых ся: вижду бо, яко послание оно, аще и к часу, оскорби вас. 
2CO.7.9	Ныне радуюся, не яко скорбни бысте, но яко оскорбистеся в покаяние: оскорбесте бо по Бозе, да ни в чемже отщетитеся от нас. 
2CO.7.10	Печаль бо, яже по Бозе, покаяние нераскаянно во спасение соделовает, а сего мира печаль смерть соделовает. 
2CO.7.11	Се бо сие самое, еже по Бозе оскорбитися вам, колико содела в вас тщание? но ответ? но негодование, но страх, но вожделение, но ревность, но отмщение? Во всем представисте себе чисты быти в вещи. 
2CO.7.12	Аще бо и писах вам, не обидевшаго ради, ниже обидимаго ради, но за еже явитися в вас тщанию нашему, еже о вас пред Богом. 
2CO.7.13	Сего ради утешихомся о утешении вашем: лишше же паче возрадовахомся о радости титове, яко покоися дух его от всех вас: 
2CO.7.14	яко аще что ему о вас похвалихся, не посрамихся: но яко вся воистинну глаголахом вам, тако и похваление наше, еже к титу, истинно бысть: 
2CO.7.15	и утроба его излиха к вам есть, воспоминающаго всех вас послушание, яко со страхом и трепетом приясте его. 
2CO.7.16	Радуюся убо, яко во всем дерзаю в вас.
2CO.8.1	Сказуем же вам, братие, благодать Божию, данную в церквах македонских: 
2CO.8.2	яко во мнозем искушении скорбей избыток радости их, и яже во глубине нищета их избыточествова в богатство простоты их: 
2CO.8.3	яко по силе их, свидетельствую, и паче силы доброхотни, 
2CO.8.4	со многим молением моляще нас, благодать и общение служения, еже ко святым, прияти нам: 
2CO.8.5	и не якоже надеяхомся, но себе вдаша первее Господеви, и нам волею Божиею: 
2CO.8.6	во еже умолити нам тита, да якоже прежде начат, такожде и скончает в вас и благодать сию. 
2CO.8.7	Но якоже во всем избыточествуете, верою и словом, и разумом, и всяцем тщанием, и любовию, яже от вас к нам, да и в сей благодати избыточествуете. 
2CO.8.8	Не по повелению глаголю, но за иных тщание и вашея любве истинное искушая. 
2CO.8.9	Весте бо благодать Господа нашего Иисуса Христа, яко вас ради обнища богат сый, да вы нищетою его обогатитеся. 
2CO.8.10	И совет даю о сем: се бо вам есть на пользу, иже не точию, еже творити, но и еже хотети, прежде начасте от прешедшаго лета. 
2CO.8.11	Ныне же и сие творити скончайте, да якоже бысть усердие хотети, тако будет и исполнити от сего, еже имате. 
2CO.8.12	Аще бо усердие предлежит, по елику аще кто имать, благоприятен есть, а не по елику не имать. 
2CO.8.13	Не бо да иным убо отрада, вам же скорбь: но по изравнению. 
2CO.8.14	В нынешнее время ваше избыточествие во онех лишение, да и онех избыток будет в ваше лишение, яко да будет равенство, 
2CO.8.15	якоже есть писано: иже многое, не преумножил есть: и иже малое, не умалил. 
2CO.8.16	Благодарение же Богови, давшему тожде тщание о вас в сердце титово: 
2CO.8.17	яко моление убо прият, тщаливейший же сый, своею волею изыде к вам. 
2CO.8.18	Послахом же с ним и брата, егоже похвала во Евангелии по всем Церквам: 
2CO.8.19	не точию же, но и освящен от Церквей с нами ходити, со благодатию сею, служимою нами к самого Господа славе и усердию вашему: 
2CO.8.20	блюдущеся того, да не кто нас поречет во обилии сем служимем нами: 
2CO.8.21	промышляюще добрая не токмо пред Богом, но и пред человеки. 
2CO.8.22	Послахом же с ними и брата нашего, егоже искусихом во многих многащи встанлива суща, ныне же зело встанливейша, надеянием многим на вас. 
2CO.8.23	Аще ли же о тите, общник мне и к вам споспешник: аще ли братия наша, посланницы Церквей, слава Христова. 
2CO.8.24	Показание убо любве вашея и нашего хваления о вас, к ним покажите, и в лице Церквей.
2CO.9.1	О службе бо, яже ко святым, лишше ми есть писати вам, 
2CO.9.2	вем бо усердие ваше, имже о вас хвалюся македоняном, яко ахаиа приготовися от мимошедшаго лета: и яже от вас ревность раздражи множайших. 
2CO.9.3	Послах же братию, да не похваление наше, еже о вас, испразднится в части сей, но да, якоже глаголах, приготовани будете: 
2CO.9.4	да не како, аще приидут со мною македоняне и обрящут вас неприготованных, постыдимся мы, да не глаголем вы, в части сей похваления. 
2CO.9.5	Потребно убо умыслих умолити братию, да прежде приидут к вам и предуготовят прежде возвещенное благословение ваше, сие готово быти тако, якоже благословение, а не яко лихоимство. 
2CO.9.6	Се же глаголю: сеяй скудостию, скудостию и пожнет: а сеяй о благословении, о благословении и пожнет. 
2CO.9.7	Кийждо якоже изволение имать сердцем, не от скорби, ни от нужды: доброхотна бо дателя любит Бог. 
2CO.9.8	Силен же Бог всяку благодать изюбиловати в вас, да о всем всегда всяко довольство имуще, избыточествуете во всяко дело благо, 
2CO.9.9	якоже есть писано: расточи, даде убогим: правда его пребывает во век века. 
2CO.9.10	Даяй же семя сеющему и хлеб в снедь, да подаст и умножит семя ваше, и да возрастит жита правды вашея, 
2CO.9.11	да о всем богатящеся во всяку простоту, яже содевает нами благодарение Богу. 
2CO.9.12	Яко работа сего служения не токмо есть исполняющая лишения святых, но и избыточествующая многими благодареньми Богови: 
2CO.9.13	искушением служения сего славяще Бога о покорении исповедания вашего в благовествовании Христове, и о простоте союбщения к ним и ко всем, 
2CO.9.14	и о тех молитве о вас, возжелеющих вас за премногую благодать Божию на вас. 
2CO.9.15	Благодарение же Богови о неисповедимем его даре.
2CO.10.1	Сам же аз павел молю вы кротостию и тихостию Христовою, иже в лице убо смирен в вас, не сый же у вас дерзаю в вас. 
2CO.10.2	Молю же, да не присущ дерзаю надеянием, имже помышляю смети на некия непщующыя нас яко по плоти ходящих. 
2CO.10.3	Во плоти бо ходяще, не по плоти воинствуем: 
2CO.10.4	оружия бо воинства нашего не плотская, но сильна Богом на разорение твердем: помышления низлагающе, 
2CO.10.5	и всяко возношение взимающееся на разум Божий, и пленяюще всяк разум в послушание Христово, 
2CO.10.6	и в готовости имуще отмстити всяко преслушание, егда исполнится ваше послушание. 
2CO.10.7	Иже ли пред лицем, зрите? Аще кто надеется себе Христова быти, да помышляет паки от себе, зане, якоже он Христов, такожде и мы Христовы. 
2CO.10.8	Аще бо и лишше что похвалюся о власти нашей, юже даде нам Господь в создание, а не на разорение ваше, не постыжуся. 
2CO.10.9	Но да не явлюся, яко страшя вас посланьми. 
2CO.10.10	Яко послания убо, рече, тяжка и крепка, а пришествие тела немощно, и слово уничиженно: 
2CO.10.11	сие да помышляет таковый, яко яцы же есмы словом посланий, отстояще, таковии и ту суще есмы делом. 
2CO.10.12	Не смеем бо судити, или прикладовати себе иным хвалящым себе самех: но сами в себе себе измеряюще, и прилагающе себе самим себе, не разумевают. 
2CO.10.13	Мы же не в безмерная похвалимся, но по мере правила, егоже раздели нам Бог меру, достизати даже и до вас. 
2CO.10.14	Не яко бо не досяжуще до вас, паче простираем себе, даже бо и до вас достигохом благовестием Христовым: 
2CO.10.15	не в безмерная хвалящеся в чуждих трудех, упование же имуще, растущей вере вашей, в вас величатися по правилу нашему изобильно, 
2CO.10.16	во еже и в дальших вас странах благовестити, не чужим правилом в готовых похвалитися. 
2CO.10.17	Хваляйся же, о Господе да хвалится: 
2CO.10.18	не хваляй бо себе сей искусен, но егоже Бог восхваляет.
2CO.11.1	о, да бысте мало потерпели безумию моему! Но и потерпите мя. 
2CO.11.2	Ревную бо по вас Божиею ревностию: обручих бо вас единому мужу деву чисту представити Христови. 
2CO.11.3	Боюся же, да не како, якоже змий еву прельсти лукавством своим, тако истлеют и разумы ваши от простоты, яже о Христе. 
2CO.11.4	Аще бо грядый инаго Иисуса проповедает, егоже не проповедахом, или духа инаго приемлете, егоже не приясте, или благовествование ино, еже не приясте, добре бысте потерпели. 
2CO.11.5	Непщую бо ничимже лишитися предних апостол: 
2CO.11.6	аще бо и невежда словом, но не разумом: но везде явльшеся о всем в вас. 
2CO.11.7	Или грех сотворих себе смиряя, да вы вознесетеся, яко туне Божие благовествование благовестих вам? 
2CO.11.8	От иных Церквей уях, приим оброк к вашему служению: и пришед к вам, и в скудости быв, не стужих ни единому: 
2CO.11.9	скудость бо мою исполниша братия, пришедше от македонии: и во всем без стужения вам себе соблюдох и соблюду. 
2CO.11.10	Есть истина Христова во мне, яко похваление сие не заградится о мне в странах ахайских. 
2CO.11.11	Почто? зане не люблю ли вас? Бог весть. А еже творю, и сотворю, 
2CO.11.12	да отсеку вину хотящым вины, да, о немже хвалятся, обрящутся якоже и мы. 
2CO.11.13	Таковии бо лживи апостоли, делателе льстивии, преобразующеся во апостолы Христовы. 
2CO.11.14	И не дивно: сам бо сатана преобразуется во ангела светла: 
2CO.11.15	не велие убо, аще и служителие его преобразуются яко служители правды: имже кончина будет по делом их. 
2CO.11.16	Паки глаголю: да никтоже мнит мя безумна быти: аще ли ни, поне яко безумна приимите мя, да и аз мало что похвалюся. 
2CO.11.17	А еже глаголю, не глаголю по Господе, но яко в безумии в сей части похвалы: 
2CO.11.18	понеже мнози хвалятся по плоти, и аз похвалюся. 
2CO.11.19	Любезно бо приемлете безумныя, мудри суще: 
2CO.11.20	приемлете бо, аще кто вас порабощает, аще кто поядает, аще кто не влепоту проторит, аще кто по лицу биет вы, аще кто величается. 
2CO.11.21	По досаждению глаголю, зане аки мы изнемогохом. О немже аще дерзает кто, несмысленно глаголю, дерзаю и аз. 
2CO.11.22	Еврее ли суть? и аз. Израилите ли суть? и аз. Семя авраамле ли суть? и аз. 
2CO.11.23	Служителие ли Христовы суть? не в мудрости глаголю, паче аз. В трудех множае, в ранах преболе, в темницах излиха, в смертех многащи. 
2CO.11.24	От иудей пять краты четыредесять разве единыя приях: 
2CO.11.25	трищи палицами биен бых, единою каменьми наметан бых, трикраты корабль опровержеся со мною: нощь и день во глубине сотворих: 
2CO.11.26	в путных шествиих множицею: беды в реках, беды от разбойник, беды от сродник, беды от язык, беды во градех, беды в пустыни, беды в мори, беды во лжебратии: 
2CO.11.27	в труде и подвизе, во бдениих множицею, во алчбе и жажди, в пощениих многащи, в зиме и наготе. 
2CO.11.28	Кроме внешних, нападение еже по вся дни, и попечение всех Церквей. 
2CO.11.29	Кто изнемогает, и не изнемогаю? Кто соблазняется, и аз не разжизаюся? 
2CO.11.30	Аще хвалитися ми подобает, о немощи моей похвалюся. 
2CO.11.31	Бог и Отец Господа нашего Иисуса Христа весть, сый благословен во веки, яко не лгу. 
2CO.11.32	В дамасце языческий князь арефы царя стрежаше дамаск град, яти мя хотя: и оконцем в кошнице свешен бых по стене, и избегох из руку его.
2CO.12.1	Похвалитися же не пользует ми: прииду бо в видения и откровения Господня. 
2CO.12.2	Вем человека о Христе, прежде лет четыренадесяти: аще в теле, не вем, аще ли кроме тела, не вем, Бог весть: восхищена бывша таковаго до третияго небесе. 
2CO.12.3	И вем такова человека: аще в теле, или кроме тела, не вем: Бог весть: 
2CO.12.4	яко восхищен бысть в рай, и слыша неизреченны глаголголы, ихже не леть есть человеку глаголати. 
2CO.12.5	О таковем похвалюся: о себе же не похвалюся, токмо о немощех моих. 
2CO.12.6	Аще бо восхощу похвалитися, не буду безумен, истину бо реку: щажду же, да не како кто вознепщует о мне паче, еже видит мя, или слышит что от мене. 
2CO.12.7	И за премногая откровения да не превозношуся, дадеся ми пакостник плоти, аггел сатанин, да ми пакости деет, да не превозношуся. 
2CO.12.8	О сем трикраты Господа молих, да отступит от мене, 
2CO.12.9	и рече ми: довлеет ти благодать моя: сила бо моя в немощи совершается. Сладце убо похвалюся паче в немощех моих, да вселится в мя сила Христова. 
2CO.12.10	Темже благоволю в немощех, в досаждениих, в бедах, во изгнаниих, в теснотах по Христе: егда бо немощствую, тогда силен есмь. 
2CO.12.11	Бых несмыслен хваляся: вы мя понудисте. Аз бо должен бех от вас хвалимь бывати: ничимже бо лишихся первейших апостол, аще и ничтоже есмь: 
2CO.12.12	знамения бо апостолова содеяшася в вас во всяцем терпении, в знамениих и чудесех и силах. 
2CO.12.13	Что бо есть, егоже лишистеся паче прочих Церквей, разве точию яко аз сам не стужих вам? Дадите ми неправду сию. 
2CO.12.14	Се третие готов есмь приити к вам, и не стужу вам: не ищу бо ваших, но вас. Не должна бо суть чада родителем снискати имения, но родителе чадом. 
2CO.12.15	Аз же в сладость иждиву и иждивен буду по душах ваших, аще и излишше вас любя, менше любимь есмь. 
2CO.12.16	Буди же, аз не отягчих вас, но коварен сый, лестию вас приях. 
2CO.12.17	Еда коим от посланных к вам лихоимствовах вас? 
2CO.12.18	Умолих тита, и с ним послах брата: еда лихоимствова чим вас тит? не темже ли духом ходихома? не темиже ли стопами? 
2CO.12.19	Паки ли мните, яко ответ вам творим? Пред Богом, о Христе глаголем: вся же, возлюбленнии, о вашем созидании и утверждении. 
2CO.12.20	Боюся же, еда како пришед, не яцех же хощу, обрящу вас, и аз обрящуся вам, якова же не хощете: да не како будут рвения, зависти, ярости, рети, клеветы, шептания, кичения, нестроения: 
2CO.12.21	да не паки пришедша мя смирит Бог мой у вас, и восплачуся многих прежде согрешших и не покаявшихся о нечистоте и блужении и студоложствии, яже содеяша.
2CO.13.1	Третицею се гряду к вам: при устех двою или триех свидетелей станет всяк глагол. 
2CO.13.2	Прежде рех и предглаголю, яко у вас быв второе, и отсутствуя ныне пишу прежде согрешившым и прочым всем, яко аще прииду паки, не пощажду: 
2CO.13.3	понеже искушения ищете глаголющаго во мне Христа, иже в вас не изнемогает, но может в вас: 
2CO.13.4	ибо аще и распят бысть от немощи, но жив есть от силы Божия: ибо и мы немощствуем в нем, но живи будем с ним от силы Божия в вас: 
2CO.13.5	Себе искушайте, аще есте в вере: себе искушайте. Или не знаете себе, яко Иисус Христос в вас есть? Разве точию чим неискусни есте. 
2CO.13.6	Уповаю же, яко разумети имате, яко мы несмы неискусни. 
2CO.13.7	Молимся же к Богу, не сотворити вам ни единаго зла, не яко да мы искусни явимся, но да вы доброе сотворите, мы же яко неискусни будем. 
2CO.13.8	Ничтоже бо можем на истину, но по истине. 
2CO.13.9	Радуемся бо, егда мы немощствуем, вы же сильни бываете: о сем же и молимся, о вашем совершении. 
2CO.13.10	Сего ради не сый у вас сия пишу, да не пришед безщадно сотворю по власти, юже Господь дал ми есть в создание, а не на разорение. 
2CO.13.11	Прочее же, братие, радуйтеся, совершайтеся, утешайтеся, тожде мудрствуйте, мир имейте. И Бог любве и мира будет с вами. 
2CO.13.12	Целуйте друг друга лобзанием святым. 
2CO.13.13	Целуют вы святии вси. 
2CO.13.14	Благодать Господа нашего Иисуса Христа, и любы Бога и оца, и общение святаго духа со всеми вами. Аминь. 
GAL.1.1	павел, апостол ни от человек, ни человеком, но Иисус Христом и Богом Отцем воскресившим его из мертвых, 
GAL.1.2	и иже со мною вся братия, Церквам галатийским: 
GAL.1.3	благодать вам и мир от Бога Отца и Господа нашего Иисуса Христа, 
GAL.1.4	давшаго себе по гресех наших, яко да избавит нас от настоящаго века лукаваго, по воли Бога и Отца нашего, 
GAL.1.5	емуже слава во веки веков. Аминь. 
GAL.1.6	Чуждуся, яко тако скоро прелагаетеся от звавшаго вы благодатию Христовою, во ино благовествование: 
GAL.1.7	еже несть ино, точию нецыи суть смущающии вы и хотящии превратити благовествование Христово. 
GAL.1.8	Но и аще мы, или ангел с небесе благовестит вам паче, еже благовестихом вам, анафема да будет. 
GAL.1.9	Якоже предрекохом, и ныне паки глаголю: аще кто вам благовестит паче, еже приясте, анафема да будет. 
GAL.1.10	Ныне бо человеки препираю, или Бога, или ищу человеком угождати? Аще бо бых еще человеком угождал, Христов раб не бых убо был. 
GAL.1.11	Сказую же вам, братие, благовествование благовещенное от мене, яко несть по человеку: 
GAL.1.12	ни бо аз от человека приях е, ниже научихся, но явлением Иисус Христовым. 
GAL.1.13	Слышасте бо мое житие иногда в жидовстве, яко по премногу гоних Церковь Божию и разрушах ю, 
GAL.1.14	и преспевах в жидовстве паче многих сверстник моих в роде моем, излиха ревнитель сый отеческих моих преданий. 
GAL.1.15	Егда же благоволи Бог, избравый мя от чрева матере моея и призвавый благолатию своею, 
GAL.1.16	явити Сына своего во мне, да благовествую его во языцех, абие не приложихся плоти и крови, 
GAL.1.17	ни взыдох во Иерусалим к первейшым мене апостолом, но идох во аравию, и паки возвратихся в дамаск. 
GAL.1.18	Потом же по триех летех взыдох во Иерусалим соглядати петра, и пребых у него дний пятьнадесять. 
GAL.1.19	Иного же от апостол не видех, токмо иакова брата Господня. 
GAL.1.20	А яже пишу вам, се пред Богом, яко не лгу. 
GAL.1.21	Потом же приидох в страны с¦рския и киликийския. 
GAL.1.22	Бех же не знаемь лицем Церквам иудейским, яже о Христе, 
GAL.1.23	точию же слышаще бяху, яко гоняй нас иногда, ныне благовествует веру, юже иногда разрушаше: 
GAL.1.24	и славляху о мне Бога.
GAL.2.1	Потом же по четыренадесяти летех паки взыдох во Иерусалим с варнавою, поем с собою и тита. 
GAL.2.2	Взыдох же по откровению, и предложих им благовествование, еже проповедую во языцех, наедине же мнимым, да не како вотще теку, или текох. 
GAL.2.3	Но ни тит, иже со мною, еллин сый, нужден бысть обрезатися. 
GAL.2.4	И за пришедшую лжебратию, иже привнидоша соглядати свободы нашея, юже имамы о Христе Иисусе, да нас поработят: 
GAL.2.5	имже ни к часу повинухомся в покорение, да истина благовестия пребудет в вас. 
GAL.2.6	От мнящихся же быти что, якови некогда беша, ничтоже ми разнствует: лица Бог человеча не приемлет. Мне бо мнимии ничтоже привозложиша: 
GAL.2.7	но сопротивное, уразумевше, яко уверено ми бысть благовестие необрезания, якоже петру обрезания: 
GAL.2.8	ибо споспешествовавый петру в послание обрезания, споспешествова и мне во языки: 
GAL.2.9	и познавше благодать данную ми, иаков и кифа и иоанн, мнимии столпи быти, десницы даша мне и варнаве общения, да мы во языки, они же во обрезание, 
GAL.2.10	точию нищих да помнима: еже и потщахся сие истое сотворити. 
GAL.2.11	Егда же прииде петр во антиохию, в лице ему противустах, яко зазорен бе. 
GAL.2.12	Прежде бо даже не приити неким от иакова, с языки ядяше: егда же приидоша, опряташеся и отлучашеся, бояся сущих от обрезания. 
GAL.2.13	И лицемеришася с ним и прочии иудеи, яко и варнаве пристати лицемерству их. 
GAL.2.14	Но егда видех, яко не право ходят ко истине благовествования, рекох петру пред всеми: аще ты, иудей сый, язычески, а не иудейски живеши, почто языки нудиши иудейски жительствовати? 
GAL.2.15	Мы естеством иудее, а не от язык грешницы: 
GAL.2.16	уведевше же, яко не оправдится человек от дел закона, но токмо верою Иисус Христовою, и мы во Христа Иисуса веровахом, да оправдимся от веры Христовы, а не от дел закона: зане не оправдится от дел закона всяка плоть. 
GAL.2.17	Аще ли, ищуще оправдитися о Христе, обретохомся и сами грешницы, Христос убо греху ли служитель? Да не будет. 
GAL.2.18	Аще бо, яже разорих, сия паки созидаю, преступника себе представляю. 
GAL.2.19	Аз бо законом закону умрох, да Богови жив буду. Христови сраспяхся: 
GAL.2.20	живу же не ктому аз, но живет во мне Христос. А еже ныне живу во плоти, верою живу Сына Божия, возлюбившаго мене и предавшаго себе по мне. 
GAL.2.21	Не отметаю благодати Божия. Аще бо законом правда, убо Христос туне умре.
GAL.3.1	о, несмысленнии галате, кто вы прельстил есть не покоритися истине, имже пред очима Иисус Христос преднаписан бысть, в вас распят? 
GAL.3.2	Сие едино хощу уведети от вас: от дел ли закона духа приясте, или от слуха веры? 
GAL.3.3	Тако ли несмысленни есте? наченше духом, ныне плотию скончаваете? 
GAL.3.4	Толика пострадасте туне? Аще точию и туне. 
GAL.3.5	Подаяй убо вам духа и действуяй силы в вас, от дел ли закона, или от слуха веры? 
GAL.3.6	Якоже авраам верова Богу, и вменися ему в правду. 
GAL.3.7	Разумейте убо, яко сущии от веры, сии суть сынове авраамли. 
GAL.3.8	Предувидевшее же писание, яко от веры оправдает языки Бог, прежде благовествова аврааму, яко благословятся о тебе вси языцы. 
GAL.3.9	Темже сущии от веры, благословятся с верным авраамом: 
GAL.3.10	елицы бо от дел закона суть, под клятвою суть. Писано бо есть: проклят всяк, иже не пребудет во всех писанных в книзе законней, яко творити я. 
GAL.3.11	А яко в законе никтоже оправдается от Бога, яве, яко праведный от веры жив будет. 
GAL.3.12	Закон же несть от веры: но сотворивый та человек жив будет в них. 
GAL.3.13	Христос ны искупил есть от клятвы законныя, быв по нас клятва: писано бо есть: проклят всяк висяй на древе: 
GAL.3.14	да в языцех благословение авраамле будет о Христе Иисусе, да обетование духа приимем верою. 
GAL.3.15	Братие, по человеку глаголю: обаче человеческаго предутвержденна завета никтоже отметает или приповелевает. 
GAL.3.16	Аврааму же речени быша обеты, и семени его. Не глаголет же: и семенем, яко о мнозех, но яко о едином: и семени твоему, иже есть Христос. 
GAL.3.17	Сие же глаголю, завета предутвержденнаго от Бога во Христа, бывый по летех четыриста и тридесятих закон не отметает, во еже разорити обетование. 
GAL.3.18	Аще бо от закона наследие, не ктому уже от обетования: аврааму же обетованием дарова Бог. 
GAL.3.19	Что убо закон? Преступлений ради приложися, дондеже приидет семя, емуже обетовася, вчинен ангелы, рукою ходатая. 
GAL.3.20	Ходатай же единаго несть, Бог же един есть. 
GAL.3.21	Закон ли убо противу обетованием Божиим? Да не будет. Аще бо дан бысть закон могий оживити, воистинну от закона бы была правда: 
GAL.3.22	но затвори писание всех под грехом, да обетование от веры Иисус Христовы дастся верующым. 
GAL.3.23	Прежде же пришествия веры, под законом стрегоми бехом, затворени в хотящую веру открытися. 
GAL.3.24	Темже закон пестун нам бысть во Христа, да от веры оправдимся: 
GAL.3.25	пришедшей же вере, уже не под пестуном есмы. 
GAL.3.26	Вси бо вы Сынове Божии есте верою о Христе Иисусе: 
GAL.3.27	елицы бо во Христа крестистеся, во Христа облекостеся. 
GAL.3.28	Несть иудей, ни еллин: несть раб, ни свободь: несть мужеский пол, ни женский: вси бо вы едино есте о Христе Иисусе. 
GAL.3.29	Аще ли вы Христовы, убо авраамле семя есте, и по обетованию наследницы.
GAL.4.1	Глаголю же: в елико время наследник млад есть, ничимже лучший есть раба, господь сый всех: 
GAL.4.2	но под повелители и приставники есть даже до нарока отча. 
GAL.4.3	Такожде и мы, егда бехом млади, под стихиами бехом мира порабощени: 
GAL.4.4	Егда же прииде кончина лета, посла Бог Сына своего единороднаго, раждаемаго от жены, бываема под законом, 
GAL.4.5	да подзаконныя искупит, да всыновление восприимем. 
GAL.4.6	И понеже есте Сынове, посла Бог духа Сына своего в сердца ваша, вопиюща: авва Отче. 
GAL.4.7	Темже уже неси раб, но сын: аще ли же сын, и наследник Божий Иисус Христом. 
GAL.4.8	Но тогда убо, не ведуще Бога, служисте не по естеству сущым богом: 
GAL.4.9	ныне же, познавше Бога, паче же познани бывше от Бога, како возвращаетеся паки на немощныя и худыя стихии, имже паки свыше служити хощете? 
GAL.4.10	дни смотряете, и месяцы, и времена, и лета. 
GAL.4.11	Боюся о вас, еда како всуе трудихся в вас. 
GAL.4.12	Будите якоже аз, зане и аз, якоже вы: братие, молю вы. Ничимже мене обидесте: 
GAL.4.13	весте же, яко за немощь плоти благовестих вам первее. 
GAL.4.14	и искушения моего, еже во плоти моей, не уничижисте, ни оплевасте, но якоже ангела Божия приясте мя, яко Христа Иисуса. 
GAL.4.15	Кое убо бяше блаженство ваше, свидетельствую бо вам, яко, аще бы было мощно, очеса ваша извертевше дали бысте ми. 
GAL.4.16	Темже враг вам бых, истину вам глаголя? 
GAL.4.17	Ревнуют по вас не добре, но отлучити вас хотят, да им ревнуете. 
GAL.4.18	Добро же, еже ревновати всегда в добрем, и не точию внегда приходити ми к вам. 
GAL.4.19	Чадца моя, имиже паки болезную, дондеже вообразится Христос в вас: 
GAL.4.20	хотел же бых приити к вам ныне и изменити глас мой, яко не домышляюся о вас. 
GAL.4.21	Глаголите ми, иже под законом хощете быти: закона ли не слушаете? 
GAL.4.22	Писано бо есть, яко авраам два сына име: единаго от рабы, а другаго от свободныя. 
GAL.4.23	Но иже от рабы, по плоти родися: а иже от свободныя, по обетованию. 
GAL.4.24	Иже суть иносказаема: сия бо еста два завета: един убо от горы синайския, в работу раждаяй, иже есть агарь: 
GAL.4.25	агарь бо, сина гора есть во аравии, прилагается же нынешнему Иерусалиму, работает же с чады своими: 
GAL.4.26	а вышний Иерусалим свободь есть, иже есть мати всем нам. 
GAL.4.27	Писано бо есть: возвеселися, неплоды, не раждающая: расторгни и возопи, неболящая: яко многа чада пустыя паче, нежели имущия мужа. 
GAL.4.28	Мы же, братие, по исааку обетования чада есмы. 
GAL.4.29	Но якоже тогда по плоти родивыйся гоняше духовнаго, тако и ныне. 
GAL.4.30	Но что глаголет писание? Изжени рабу и сына ея, не имать бо наследовати сын рабынин с сыном свободныя. 
GAL.4.31	Темже, братие, несмы рабынина чада, но свободныя.
GAL.5.1	Свободою убо, еюже Христос нас свободи, стойте, и не паки под игом работы держитеся. 
GAL.5.2	Се аз павел глаголю вам, яко аще обрезаетеся, Христос вас ничтоже пользует. 
GAL.5.3	Свидетельствую же паки всякому человеку обрезающемуся, яко должен есть весь закон творити. 
GAL.5.4	Упразднистеся от Христа, иже законом оправдаетеся, от благодати отпадосте: 
GAL.5.5	мы бо духом от веры упования правды ждем. 
GAL.5.6	О Христе бо Иисусе ни обрезание что может, ни необрезание, но вера любовию поспешествуема. 
GAL.5.7	Течасте добре: кто вам возбрани не покарятися истине? 
GAL.5.8	Препрение не от призвавшаго вы. 
GAL.5.9	Мал квас все смешение квасит. 
GAL.5.10	Аз надеюся о вас в Господе, яко ничтоже ино разумети будете: смущаяй же вас понесет грех, кто бы ни был. 
GAL.5.11	Аз же, братие, аще обрезание еще проповедую, почто еще гонимь есмь? убо упразднися соблазн креста. 
GAL.5.12	о, дабы отсечени были развращающии вас. 
GAL.5.13	Вы бо на свободу звани бысте, братие: точию да не свобода ваша в вину плоти, но любовию работайте друг другу. 
GAL.5.14	Ибо весь закон в единем словеси исполняется, во еже: возлюбиши ближняго твоего якоже себе. 
GAL.5.15	Аще же друг друга угрызаете и снедаете, блюдитеся, да не друг от друга истреблени будете. 
GAL.5.16	Глаголю же: духом ходите, и похоти плотския не совершайте: 
GAL.5.17	плоть бо похотствует на духа, дух же на плоть: сия же друг другу противятся, да не яже хощете, сия творите. 
GAL.5.18	Аще ли духом водими есте, несте под законом. 
GAL.5.19	Явлена же суть дела плотская, яже суть прелюбодеяние, блуд, нечистота, студодеяние, 
GAL.5.20	идолослужение, чародеяния, вражды, рвения, завиды, ярости, разжжения, распри, соблазны, ереси, 
GAL.5.21	зависти, убийства, пиянства, безчинни кличи и подобная сим: яже предглаголю вам, якоже и предрекох, яко таковая творящии Царствия Божия не наследят. 
GAL.5.22	Плод же духовный есть любы, радость, мир, долготерпение, благость, милосердие, вера, 
GAL.5.23	кротость, воздержание: на таковых несть закона. 
GAL.5.24	А иже Христовы суть, плоть распяша со страстьми и похотьми. 
GAL.5.25	Аще живем духом, духом и да ходим. 
GAL.5.26	Не бываим тщеславни, друг друга раздражающе, друг другу завидяще.
GAL.6.1	Братие, аще и впадет человек в некое прегрешение, вы духовнии исправляйте таковаго духом кротости: блюдый себе, да не и ты искушен будеши. 
GAL.6.2	Друг друга тяготы носите, и тако исполните закон Христов. 
GAL.6.3	Аще бо кто мнит себе быти что, ничтоже сый, умом льстит себе. 
GAL.6.4	Дело же свое да искушает кийждо, и тогда в себе точию хваление да имать, а не во инем: 
GAL.6.5	кийждо бо свое бремя понесет. 
GAL.6.6	Да общается же учяйся словеси учащему во всех благих. 
GAL.6.7	Не льститеся: Бог поругаемь не бывает. Еже бо аще сеет человек, тожде и пожнет: 
GAL.6.8	яко сеяи в плоть свою, от плоти пожнет истление: а сеяи в дух, от духа пожнет живот вечный. 
GAL.6.9	Доброе же творяще, да не стужаем си: во время бо свое пожнем, не ослабеюще. 
GAL.6.10	Темже убо, дондеже время имамы, да делаим благое ко всем, паче же к присным в вере. 
GAL.6.11	Видите, колицеми книгами писах вам моею рукою. 
GAL.6.12	Елицы хотят хвалитися по плоти, сии нудят вы обрезатися, точию да не креста ради Христова гоними будут: 
GAL.6.13	ни бо обрезающиися сами закон хранят, но хотят вам обрезоватися, да в вашей плоти похвалятся: 
GAL.6.14	мне же да не будет хвалитися, токмо о кресте Господа нашего Иисуса Христа, имже мне мир распятся, и аз миру. 
GAL.6.15	О Христе бо Иисусе ни обрезание что может, ни необрезание, но нова тварь. 
GAL.6.16	И елицы правилом сим жительствуют, мир на них и милость, и на израили Божии. 
GAL.6.17	Прочее, труды да никтоже ми дает: аз бо язвы Господа Иисуса на теле моем ношу. 
GAL.6.18	Благодать Господа нашего Иисуса Христа со духом вашим, братие. Аминь. 
EPH.1.1	павел, посланник Иисус Христов волею Божиею, святым сущым во ефесе и верным о Христе Иисусе: 
EPH.1.2	благодать вам и мир от Бога Отца нашего и Господа Иисуса Христа. 
EPH.1.3	Благословен Бог и Отец Господа нашего Иисуса Христа, благословивый нас всяцем благословением духовным в небесных о Христе. 
EPH.1.4	якоже избра нас в нем прежде сложения мира, быти нам святым и непорочным пред ним в любви, 
EPH.1.5	прежде нарек нас во усыновление Иисус Христом в него, по благоволению хотения своего, 
EPH.1.6	в похвалу славы благодати своея, еюже облагодати нас о возлюбленнем: 
EPH.1.7	о немже имамы избавление кровию его, и оставление прегрешении, по богатству благодати его, 
EPH.1.8	юже преумножил есть в нас во всяцей премудрости и разуме, 
EPH.1.9	сказав нам тайну воли своея по благоволению своему, еже прежде положи в нем, 
EPH.1.10	в смотрение исполнения времен, возглавити всяческая о Христе, яже на небесех и яже на земли в нем: 
EPH.1.11	в немже и наследницы сотворихомся, прежде наречени бывше по прозрению Божию вся действующаго по совету воли своея, 
EPH.1.12	яко быти нам в похваление славы его, прежде уповавшым во Христа: 
EPH.1.13	в немже и вы, слышавше слово истины, благовествование спасения нашего, в немже и веровавше знаменастеся духом обетования святым, 
EPH.1.14	иже есть обручение наследия нашего, во избавление снабдения, в похвалу славы его. 
EPH.1.15	Сего ради и аз слышав вашу веру о Христе Иисусе и любовь, яже ко всем святым, 
EPH.1.16	не престаю благодаря о вас, поминание о вас творя в молитвах моих, 
EPH.1.17	да Бог Господа нашего Иисуса Христа, Отец славы, даст вам духа премудрости и откровения, в познание его, 
EPH.1.18	просвещенна очеса сердца вашего, яко уведети вам, кое есть упование звания его, и кое богатство славы достояния его во святых, 
EPH.1.19	и кое преспеющее величество силы его в нас верующих по действу державы крепости его, 
EPH.1.20	юже содея о Христе, воскресив его от мертвых и посадив одесную себе на небесных, 
EPH.1.21	превыше всякаго началства и власти и силы и господства, и всякаго имене именуемаго не точию в веце сем, но и во грядущем: 
EPH.1.22	и вся покори под нозе его, и того даде главу выше всех Церкви, 
EPH.1.23	яже есть тело его, исполнение исполняющаго всяческая во всех.
EPH.2.1	И вас сущих прегрешеньми мертвых и грехи вашими, 
EPH.2.2	в нихже иногда ходисте по веку мира сего, по князю власти воздушныя, духа, иже ныне действует в сынех противления, 
EPH.2.3	в нихже и мы вси жихом иногда в похотех плоти нашея, творяще волю плоти и помышлений, и бехом естеством чада гнева, якоже и прочии: 
EPH.2.4	Бог же, богат сый в милости, за премногую любовь свою, еюже возлюби нас, 
EPH.2.5	и сущих нас мертвых прегрешеньми, сооживи Христом: благодатию есте спасени: 
EPH.2.6	и с ним воскреси, и спосади на небесных во Христе Иисусе, 
EPH.2.7	да явит в вецех грядущих презелное богатство благодати своея благостынею на нас о Христе Иисусе. 
EPH.2.8	Благодатию бо есте спасени чрез веру: и сие не от вас, Божии дар: 
EPH.2.9	не от дел, да никтоже похвалится. 
EPH.2.10	Того бо есмы творение, создани во Христе Иисусе на дела благая, яже прежде уготова Бог, да в них ходим. 
EPH.2.11	Темже поминайте, яко вы, иже иногда языцы во плоти, глаголемии необрезание от рекомаго обрезания во плоти, рукотвореннаго, 
EPH.2.12	яко бесте во время оно без Христа, отчуждени жития израилева и чужди от завет обетования, упования не имуще и безбожни в мире: 
EPH.2.13	ныне же о Христе Иисусе вы, бывшии иногда далече, близ бысте кровию Христовою. 
EPH.2.14	Той бо есть мир наш, сотворивый обоя едино, и средостение ограды разоривый, 
EPH.2.15	вражду Плотию своею, закон заповедий ученьми упразднив, да оба созиждет собою во единаго новаго человека, творя мир, 
EPH.2.16	и примирит обоих во единем теле Богови крестом, убив вражду на нем: 
EPH.2.17	и пришед благовести мир вам, дальним и ближним, 
EPH.2.18	зане тем имамы приведение обои во единем Дусе ко Отцу. 
EPH.2.19	Темже убо ктому несте странни и пришелцы, но сожителе святым и приснии Богу, 
EPH.2.20	наздани бывше на основании апостол и пророк, сущу краеугольну самому Иисусу Христу, 
EPH.2.21	о немже всяко создание составляемо растет в церковь святую о Господе: 
EPH.2.22	о немже и вы созидаетеся в жилище Божие духом.
EPH.3.1	Сего ради аз павел юзник Иисус Христов о вас языцех. 
EPH.3.2	Аще убо слышасте смотрение благодати Божия данныя мне в вас, 
EPH.3.3	яко по откровению сказася мне тайна, якоже преднаписах вмале: 
EPH.3.4	о немже можете чтуще разумети разум мой в тайне Христове, 
EPH.3.5	яже во инех родех не сказася сыном человеческим, якоже ныне открыся святым его апостолом и пророком духом святым: 
EPH.3.6	яко быти языком снаследником и стелесником и спричастником обетования его о Христе Иисусе, благовествованием, 
EPH.3.7	емуже бых служитель по дару благодати Божия, данныя мне по действу силы его. 
EPH.3.8	Мне меншему всех святых дана бысть благодать сия, во языцех благовестити неизследованное богатство Христово 
EPH.3.9	и просветити всех, что есть смотрение тайны сокровенныя от веков в Бозе, создавшем всяческая Иисус Христом, 
EPH.3.10	да скажется ныне началом и властем на небесных Царковию многоразличная премудрость Божия, 
EPH.3.11	по предложению век, еже сотвори о Христе Иисусе Господе нашем, 
EPH.3.12	о немже имамы дерзновение и приведение в надеянии верою его. 
EPH.3.13	Темже молю (вы) не стужати си в скорбех моих о вас, яже есть слава ваша. 
EPH.3.14	Сего ради преклоняю колена моя ко Отцу Господа нашего Иисуса Христа, 
EPH.3.15	из негоже всяко отечество на небесех и на земли именуется: 
EPH.3.16	да даст вам по богатству славы своея, силою утвердитися духом его во внутреннем человеце, 
EPH.3.17	вселитися Христу верою в сердца ваша: в любви вкоренени и основани, 
EPH.3.18	да возможете разумети со всеми святыми, что широта и долгота и глубина и высота, 
EPH.3.19	разумети же преспеющую разум любовь Христову, да исполнитеся во всяко исполнение Божие. 
EPH.3.20	Могущему же паче вся творити по преизбыточествию, ихже просим или разумеем, по силе действуемей в нас, 
EPH.3.21	тому слава в Церкви о Христе Иисусе во вся роды века веков. Аминь.
EPH.4.1	Молю убо вас аз юзник о Господе, достойно ходити звания, в неже звани бысте, 
EPH.4.2	со всяким смиреномудрием и кротостию, с долготерпением, терпяще друг другу любовию, 
EPH.4.3	тщащеся блюсти единение духа в союзе мира. 
EPH.4.4	Едино тело, един дух, якоже и звани бысте во единем уповании звания вашего: 
EPH.4.5	един Господь, едина вера, едино крещение, 
EPH.4.6	един Бог и Отец всех, иже над всеми и чрез всех и во всех нас. 
EPH.4.7	Единому же комуждо нас дадеся благодать по мере дарования Христова. 
EPH.4.8	Темже глаголет: возшед на высоту, пленил еси плен, и даде даяния человеком. 
EPH.4.9	А еже, взыде, что есть, точию яко и сниде прежде в долнейшыя страны земли? 
EPH.4.10	Сшедый, той есть и возшедый превыше всех небес, да исполнит всяческая. 
EPH.4.11	И той дал есть овы убо апостолы, овы же пророки, овы же благовестники, овы же пастыри и учители, 
EPH.4.12	к совершению святых, в дело служения, в созидание тела Христова, 
EPH.4.13	дондеже достигнем вси в соединение веры и познания Сына Божия, в мужа совершенна, в меру возраста исполнения Христова: 
EPH.4.14	да не бываем ктому младенцы, влающеся и скитающеся всяким ветром учения, во лжи человечестей, в коварстве козней льщения: 
EPH.4.15	истинствующе же в любви, да возрастим в него всяческая, иже есть глава Христос, 
EPH.4.16	из негоже все тело, составляемо и счиневаемо приличне всяцем осязанием подаяния, по действу в мере единыя коеяждо части, возращение тела творит в создание самаго себе любовию. 
EPH.4.17	Сие убо глаголю и послушествую о Господе, ктому не ходити вам, якоже и прочии языцы ходят в суете ума их, 
EPH.4.18	помрачени смыслом, суще отчуждени от жизни Божия, за невежество сущее в них, за окаменение сердец их: 
EPH.4.19	иже в нечаяние вложшеся, предаша себе студодеянию, в делание всякия нечистоты в лихоимании. 
EPH.4.20	Вы же не тако познасте Христа: 
EPH.4.21	аще убо слышасте его и о нем научистеся, якоже есть истина о Иисусе: 
EPH.4.22	отложити вам, по первому житию, ветхаго человека, тлеющаго в похотех прелестных, 
EPH.4.23	обновлятися же духом ума вашего, 
EPH.4.24	и облещися в новаго человека, созданнаго по Богу в правде и в преподобии истины. 
EPH.4.25	Темже отложше лжу, глаголите истину кийждо ко искреннему своему. зане есмы друг другу удове. 
EPH.4.26	Гневайтеся и не согрешайте: солнце да не зайдет в гневе вашем: 
EPH.4.27	ниже дадите места диаволу. 
EPH.4.28	Крадый ктому да не крадет, но паче да труждается, делая своима рукама благое, да имать подаяти требующему. 
EPH.4.29	Всяко слово гнило да не исходит из уст ваших, но точию еже есть благо к созданию веры, да даст благодать слышащым. 
EPH.4.30	И не оскорбляйте духа святаго Божия, имже знаменастеся в день избавления. 
EPH.4.31	Всяка горесть, и гнев, и ярость, и кличь, и хула да возмется от вас, со всякою злобою: 
EPH.4.32	бывайте же друг ко другу блази, милосерди, прощающе друг другу, якоже и Бог во Христе простил есть вам.
EPH.5.1	Бывайте убо подражателе Богу, якоже чада возлюбленная, 
EPH.5.2	и ходите в любви, якоже и Христос возлюбил есть нас, и предаде себе за ны приношение и жертву Богу в воню благоухания. 
EPH.5.3	Блуд же и всяка нечистота и лихоимство ниже да именуется в вас, якоже подобает святым: 
EPH.5.4	и сквернословие, и буесловие, или кощуны, яже неподобная, но паче благодарение: 
EPH.5.5	сие бо да весте, яко всяк блудник, или нечист, или лихоимец, иже есть идолослужитель, не имать достояния в Царствии Христа и Бога. 
EPH.5.6	Никтоже вас да льстит суетными словесы, сих бо ради грядет гнев Божий на сыны непокоривыя. 
EPH.5.7	Не бывайте убо сопричастницы сим. 
EPH.5.8	Бесте бо иногда тма, ныне же свет о Господе: якоже чада света ходите: 
EPH.5.9	плод бо духовный есть во всяцей благостыни и правде и истине: 
EPH.5.10	искушающе, что есть благоугодно Богови: 
EPH.5.11	и не приюбщайтеся к делом неплодным тмы, паче же и обличайте. 
EPH.5.12	Бываемая бо отай от них, срамно есть и глаголати. 
EPH.5.13	Вся же обличаемая от света являются, все бо являемое свет есть: 
EPH.5.14	сего ради глаголет: востани, спяй, и воскресни от мертвых, и осветит тя Христос. 
EPH.5.15	Блюдите убо, како опасно ходите, не якоже немудри, но якоже премудри, 
EPH.5.16	искупующе время, яко дние лукави суть. 
EPH.5.17	Сего ради не бывайте несмысленни, но разумевайте, что есть воля Божия. 
EPH.5.18	И не упивайтеся вином, в немже есть блуд: но паче исполняйтеся духом, 
EPH.5.19	глаголюще себе во псалмех и пениих и песнех духовных, воспевающе и поюще в сердцах ваших Господеви, 
EPH.5.20	благодаряще всегда о всех о имени Господа нашего Иисуса Христа Богу и Отцу, 
EPH.5.21	повинующеся друг другу в страсе Божии. 
EPH.5.22	Жены, своим мужем повинуйтеся, якоже Господу, 
EPH.5.23	зане муж глава есть жены, якоже и Христос глава Церкве, и той есть спаситель тела: 
EPH.5.24	но якоже Церковь повинуется Христу, такожде и жены своим мужем во всем. 
EPH.5.25	Мужие, любите своя жены, якоже и Христос возлюби Церковь, и себе предаде за ню, 
EPH.5.26	да освятит ю, очестив банею водною в глаголголе: 
EPH.5.27	да представит ю себе славну Церковь, не имущу скверны, или порока, или нечто от таковых, но да будет свята и непорочна. 
EPH.5.28	Тако должни суть мужие любити своя жены, яко своя телеса: любяй бо свою жену, себе самаго любит. 
EPH.5.29	Никтоже бо когда свою плоть возненавиде, но питает и греет ю, якоже и Господь Церковь: 
EPH.5.30	зане уди есмы тела его, от Плоти его и от костей его. 
EPH.5.31	Сего ради оставит человек отца своего и матерь, и прилепится к жене своей, и будета два в плоть едину. 
EPH.5.32	Тайна сия велика есть: аз же глаголю во Христа и во Церковь. 
EPH.5.33	Обаче и вы, по единому кийждо свою жену сице да любит, якоже (и) себе: а жена да боится (своего) мужа.
EPH.6.1	Чада, послушайте своих родителей о Господе: сие бо есть праведно. 
EPH.6.2	Чти отца твоего и матерь: яже есть заповедь первая во обетовании: 
EPH.6.3	да благо ти будет, и будеши долголетен на земли. 
EPH.6.4	И отцы, не раздражайте чад своих, но воспитовайте их в наказании и учении Господни. 
EPH.6.5	Раби, послушайте господий своих по плоти со страхом и трепетом, в простоте сердца вашего, якоже и Христа, 
EPH.6.6	не пред очима точию работающе яко человекоугодницы, но якоже раби Христовы, творяще волю Божию от души, 
EPH.6.7	со благоразумием служаще якоже Господу, а не яко человеком, 
EPH.6.8	ведяще, яко кийждо, еже аще сотворит благое, сие приимет от Господа, аще раб, аще свободь. 
EPH.6.9	И господие, таяжде творите к ним, послабляюще им прещения, ведуще, яко и вам самем и тем Господь есть на небесех, и обиновения лица несть у него. 
EPH.6.10	Прочее же, братие моя, возмогайте во Господе и в державе крепости его: 
EPH.6.11	облецытеся во вся оружия Божия, яко возмощи вам стати противу кознем диаволским, 
EPH.6.12	яко несть наша брань к крови и плоти, но к началом и ко властем (и) к миродержителем тмы века сего, к духовом злобы поднебесным. 
EPH.6.13	Сего ради приимите вся оружия Божия, да возможете противитися в день лют и вся содеявше стати. 
EPH.6.14	Станите убо препоясани чресла ваша истиною, и оболкшеся в броня правды, 
EPH.6.15	и обувше нозе во уготование благовествования мира: 
EPH.6.16	над всеми же восприимше щит веры, в немже возможете вся стрелы лукаваго разжженныя угасити: 
EPH.6.17	и шлем спасения восприимите, и мечь духовныи, иже есть глаголгол Божий: 
EPH.6.18	всякою молитвою и молением молящеся на всяко время духом, и в сие истое бдяще во всяком терпении и молитве о всех святых 
EPH.6.19	и о мне, да дастся ми слово во отверзение уст моих, с дерзновением сказати тайну благовествования, 
EPH.6.20	о немже посолствую во узах, да в нем дерзаю, якоже подобает ми глаголати. 
EPH.6.21	Да увесте же и вы, яже о мне, что делаю, вся скажет вам тихик, возлюбленныи брат и верен служитель о Господе, 
EPH.6.22	егоже послах к вам на сие истое, да увесте, яже о нас, и да утешит сердца ваша. 
EPH.6.23	Мир братии и любовь с верою от Бога Отца и Господа Иисуса Христа. 
EPH.6.24	Благодать со всеми любящими Господа нашего Иисуса Христа в неистлении. Аминь. 
PHP.1.1	павел и тимофей, раби Иисус Христовы, всем святым о Христе Иисусе сущым в филиппех, с епископы и диаконы: 
PHP.1.2	благодать вам и мир от Бога Отца нашего и Господа Иисуса Христа. 
PHP.1.3	Благодарю Бога моего о всей памяти вашей, 
PHP.1.4	всегда во всяцей молитве моей за всех вас с радостию молитву мою творя, 
PHP.1.5	о общении вашем в благовествование от перваго дне даже и доныне, 
PHP.1.6	надеявся на сие истое, яко начный дело благо в вас совершит е даже до дне Иисус Христова: 
PHP.1.7	якоже есть праведно мне сие мудрствовати о всех вас, за еже имети ми в сердцы вас, во узах моих и во ответе и извещении благовестия, соHбщников мне благодати всех вас сущих. 
PHP.1.8	Свидетель бо ми есть Бог, яко люблю всех вас по милости Иисус Христове: 
PHP.1.9	и о сем молюся, да любовь ваша еще паче и паче избыточествует в разуме и во всяцем чувствии, 
PHP.1.10	во еже искушати вам лучшая, да будете чисти и непреткновенни в день Христов, 
PHP.1.11	исполнени плодов правды Иисус Христом, в славу и похвалу Божию. 
PHP.1.12	Разумети же хощу вам, братие, яко яже о мне паче во успех благовествования приидоша, 
PHP.1.13	яко узы моя явленны о Христе быша во всем судищи и в прочих всех, 
PHP.1.14	и множайшии братия о Господе, надеявшиися о узах моих, паче дерзают без страха слово Божие глаголати. 
PHP.1.15	Нецыи убо по зависти и ревности, друзии же и за благоволение Христа проповедают: 
PHP.1.16	ови убо от рвения Христа возвещают нечисте, мняще печаль нанести узам моим: 
PHP.1.17	ови же от любве, ведяще, яко во ответе благовествования лежу. 
PHP.1.18	Что убо? Обаче всяцем образом, аще виною, аще истиною Христос проповедаемь есть, и о сем радуюся, но и возрадуюся: 
PHP.1.19	вем бо, яко сие сбудется ми во спасение вашею молитвою и подаянием духа Иисус Христова, 
PHP.1.20	по чаянию и упованию моему, яко ни о единем же постыжуся, но во всяцем дерзновении, якоже всегда, и ныне возвеличится Христос в теле моем, аще животом, аще ли смертию. 
PHP.1.21	Мне бо еже жити, Христос, и еже умрети, приобретение (есть). 
PHP.1.22	Аще же, еже жити (ми) телом, сие мне плод дела: и что изволю, не вем. 
PHP.1.23	Обдержимь же есмь от обою, желание имый разрешитися и со Христом быти, много паче лучше: 
PHP.1.24	а еже пребывати во плоти, нужнейше (есть) вас ради. 
PHP.1.25	И сие известне вем, яко буду и спребуду вам всем в ваш успех и радость веры, 
PHP.1.26	яко да похвала ваша избыточествует о Христе Иисусе во мне, моим пришествием паки к вам. 
PHP.1.27	Точию достойне благовествованию Христову жителствуйте, да аще пришед и видев вас, аще и не сый у вас, услышу яже о вас, яко (истиною) стоите во единем дусе, и единодушне сподвизающеся по вере благовествования (волею), 
PHP.1.28	и не колеблющеся ни о единем же от сопротивных: еже тем убо есть явление погибели, вам же спасения. И сие от Бога: 
PHP.1.29	яко вам даровася, еже о Христе, не токмо еже в него веровати, но и еже по нем страдати, 
PHP.1.30	тойже подвиг имуще, яков же во мне видесте и ныне слышите о мне.
PHP.2.1	Аще убо кое утешение о Христе, (или) аще кая утеха любве, аще кое общение духа, аще кое милосердие и щедроты, 
PHP.2.2	исполните мою радость, да тожде мудрствуете, ту же любовь имуще, единодушни, единомудренни: 
PHP.2.3	ничтоже по рвению или тщеславию, но смиреномудрием друг друга честию болша себе творяще. 
PHP.2.4	Не своих си кийждо, но и дружних кийждо смотряйте. 
PHP.2.5	Сие бо да мудрствуется в вас, еже и во Христе Иисусе: 
PHP.2.6	иже, во образе Божии сый, не восхищением непщева быти равен Богу: 
PHP.2.7	но себе умалил, зрак раба приим, в подобии человечестем быв, и образом обретеся якоже человек: 
PHP.2.8	смирил себе, послушлив быв даже до смерти, смерти же крестныя. 
PHP.2.9	Темже и Бог его превознесе и дарова ему имя, еже паче всякаго имене, 
PHP.2.10	да о имени Иисусове всяко колено поклонится небесных и земных и преисподних, 
PHP.2.11	и всяк язык исповесть, яко Господь Иисус Христос в славу Бога Отца. 
PHP.2.12	Темже, возлюбленнии мои, якоже всегда послушасте мене, не якоже в пришествии моем точию, но ныне много паче во отшествии моем, со страхом и трепетом свое спасение содевайте: 
PHP.2.13	Бог бо есть действуяй в вас и еже хотети и еже деяти о благоволении. 
PHP.2.14	Вся творите без роптания и размышления, 
PHP.2.15	да будете неповинни и цели, чада Божия непорочна посреде рода строптива и развращена, в нихже являетеся якоже светила в мире, 
PHP.2.16	слово животно придержаще, в похвалу мне в день Христов, яко не вотще текох, ни вотще трудихся. 
PHP.2.17	Но аще и жрен бываю о жертве и службе веры вашея, радуюся и сорадуюся всем вам: 
PHP.2.18	такожде и вы радуйтеся и сорадуйтеся мне. 
PHP.2.19	Уповаю же о Господе Иисусе тимофеа вскоре послати к вам, да и аз благодушствую, уведев яже о вас. 
PHP.2.20	Ни единаго бо имам равнодушна, иже приснее о вас попечется: 
PHP.2.21	вси бо своих си ищут, (а) не яже Христа Иисуса. 
PHP.2.22	Искусство же его знаете, зане якоже отцу чадо, со мною поработал в благовестии. 
PHP.2.23	Сего же убо уповаю послати абие, повнегда увем яже о мне. 
PHP.2.24	Надеюся же о Господе, яко и сам скоро прииду к вам. 
PHP.2.25	Потребнее же возмнех епафродита брата и споспешника и своинника моего, вашего же посланника и служителя потребе моей, послати к вам, 
PHP.2.26	понеже желанием желаше видети всех вас, и тужаше, зане слышасте, яко боле. 
PHP.2.27	Ибо боле близ смерти: но Бог помилова его, не его же токмо, но и мене, да не скорбь на скорбь прииму. 
PHP.2.28	Скорее убо послах его, да видевше его паки, возрадуетеся, и аз безпечален пребуду. 
PHP.2.29	Приимите убо его о Господе со всякою радостию, и таковыя честны имейте, 
PHP.2.30	зане за дело Христово даже до смерти приближися, понудив себе вседушно, да исполнит ваше лишение службы яже ко мне.
PHP.3.1	Прочее же, братие моя, радуйтеся о Господе. Таяжде (бо) писати вам, мне убо неленостно, вам же твердо. 
PHP.3.2	Блюдитеся от псов, блюдитеся от злых делателей, блюдитеся от сечения: 
PHP.3.3	мы бо есмы обрезание, иже духом Богу служим и хвалимся о Христе Иисусе, а не в плоти надеемся: 
PHP.3.4	ибо и аз имею надеяние такожде во плоти. Аще кто ин мнит надеятися во плоти, аз паче, 
PHP.3.5	обрезан осмодневно, от рода израилева, колена вениаминова, евреин от еврей, по закону фарисей, 
PHP.3.6	по ревности гоних Церковь Божию, по правде законней быв непорочен. 
PHP.3.7	Но яже ми бяху приобретения, сия вмених Христа ради тщету. 
PHP.3.8	Но убо вменяю вся тщету быти за превосходящее разумение Христа Иисуса Господа моего, егоже ради всех отщетихся, и вменяю вся уметы быти, да Христа приобрящу 
PHP.3.9	и обрящуся в нем, не имый моея правды, яже от закона, но яже верою (Иисус) Христовою, сущую от Бога правду в вере: 
PHP.3.10	яко разумети его, и силу воскресения его, и союбщение страстей его, сообразуяся смерти его, 
PHP.3.11	аще како достигну в воскресение мертвых. 
PHP.3.12	Не зане уже достигох, или уже совершихся: гоню же, аще и постигну, о немже и постижен бых от Христа Иисуса. 
PHP.3.13	Братие, аз себе не у помышляю достигша: едино же, задняя убо забывая, в предняя же простираяся, 
PHP.3.14	со усердием гоню, к почести вышняго звания Божия о Христе Иисусе. 
PHP.3.15	Елицы убо совершенни, сие да мудрствуим: и еже аще ино что мыслите, и сие Бог вам открыет. 
PHP.3.16	Обаче в неже достигохом, тоже да мудрствуем и темже правилом жителтвуем. 
PHP.3.17	Подобни ми бывайте, братие, и смотряйте тако ходящыя, якоже имате образ нас. 
PHP.3.18	Мнози бо ходят, ихже многажды глаголах вам, ныне же и плачя глаголю, враги креста Христова: 
PHP.3.19	имже кончина погибель, имже бог чрево, и слава в студе их, иже земная мудрствуют. 
PHP.3.20	Наше бо житие на небесех есть, отюнудуже и спасителя ждем, Господа (нашего) Иисуса Христа, 
PHP.3.21	иже преобразит тело смирения нашего, яко быти сему сообразну телу славы его, по действу еже возмогати ему и покорити себе всяческая.
PHP.4.1	Темже, братие моя возлюбленная и вожделенная, радосте и венче мой, тако стойте о Господе, возлюбленнии. 
PHP.4.2	Еводию молю и синтихию молю тожде мудрствовати о Господе: 
PHP.4.3	ей, молю и тебе, супружниче присный, споспешествуй им, яже во благовествовании сподвизашася со мною и с климентом и с прочими споспешники моими, ихже имена в книгах животных. 
PHP.4.4	Радуйтеся всегда о Господе: и паки реку: радуйтеся. 
PHP.4.5	Кротость ваша разумна да будет всем человеком. Господь близ. 
PHP.4.6	Ни о чемже пецытеся, но во всем молитвою и молением со блгодарением прошения ваша да сказуются к Богу: 
PHP.4.7	и мир Божий, превосходяй всяк ум, да соблюдет сердца ваша и разумения ваша о Христе Иисусе. 
PHP.4.8	Прочее же, братие (моя), елика суть истинна, елика честна, елика праведна, елика пречиста, елика прелюбезна, елика доброхвальна, аще кая добродетель и аще кая похвала, сия помышляйте. 
PHP.4.9	умже и научистеся, и приясте, и слышасте, и видесте во мне, сия творите: и Бог мира будет с вами. 
PHP.4.10	Возрадовахся же о Господе вельми, яко уже когда воспомянусте пещися о мне: понеже и печастеся, но непогодным временем обдержастеся. 
PHP.4.11	Не яко по скудости глаголю: аз бо навыкох, в нихже есмь, доволен быти: 
PHP.4.12	вем и смиритися, вем и избыточествовати: во всем и во всех навыкох, и насыщатися и алкати, и избыточествовати и лишатися. 
PHP.4.13	Вся могу о укрепляющем мя (Иисусе) Христе. 
PHP.4.14	Обаче добре сотвористе, сприобщившеся печали моей. 
PHP.4.15	Весте же и вы, филипписиане, яко в начале благовествования, егда изыдох от македонии, ни едина ми церковь общевася в слово даяния и приятия, точию вы едини: 
PHP.4.16	яко и в солунь и единою и дващи в требование (мое) посласте ми. 
PHP.4.17	Не яко ищу даяния, но ищу плода множащагося в слово ваше. 
PHP.4.18	Приях же вся и избыточествую: исполнихся, приемь от епафродита посланная от вас, воню блгоухания, жертву приятну, благоугодну Богу. 
PHP.4.19	Бог же мой да исполнит всякое требование ваше по богатству своему в славе, о Христе Иисусе. 
PHP.4.20	Богу же и Отцу нашему слава во веки веков. Аминь. 
PHP.4.21	Целуйте всякаго свята о Христе Иисусе. Целуют вы сущая со мною братия. 
PHP.4.22	Целуют вы святии вси, паче же иже от кесарева дому. 
PHP.4.23	Благодать Господа нашего Иисуса Христа со всеми вами. Аминь. 
COL.1.1	павел, апостол Иисус Христов волею Божиею, и тимофей брат, 
COL.1.2	сущым в колоссаех святым и верным братиям о Христе Иисусе: 
COL.1.3	благодать вам и мир от Бога Отца нашего, и Господа Иисуса Христа. Благодарим Бога и Отца Господа нашего Иисуса Христа, всегда о вас молящеся, 
COL.1.4	слышавше веру вашу, яже о Христе Иисусе, и любовь, юже имате ко всем святым, 
COL.1.5	за упование отложенное вам на небесех, еже прежде слышасте в словеси истины блговествования, 
COL.1.6	сущаго в вас, якоже и во всем мире: и есть плодоносно и растимо, якоже и в вас, от негоже дне слышасте и разуместе благодать Божию во истине: 
COL.1.7	якоже и уведесте от епафраса, возлюбленнаго соработника нашего, иже есть верен о вас служитель Христов, 
COL.1.8	иже и яви нам вашу любовь в дусе. 
COL.1.9	Сего ради и мы, от негоже дне слышахом, не престаем о вас молящеся и просяще, да исполнитеся в разуме воли его, во всяцей премудрости и разуме духовнем, 
COL.1.10	яко ходити вам достоине Богу во всяцем угождении и всяком деле блазе, плодоносяще и возрастающе в разуме Божии, 
COL.1.11	всякою силою возмогающе по державе славы его, во всяцем терпении и долготерпении с радостию. 
COL.1.12	благодаряще Бога и Отца, призвавшаго вас в причастие наследия святых во свете. 
COL.1.13	иже избави нас от власти темныя и престави в Царство Сына любве своея, 
COL.1.14	о немже имамы избавление кровию его и оставление грехов. 
COL.1.15	иже есть образ Бога невидимаго, перворожден всея твари. 
COL.1.16	яко тем создана быша всяческая, яже на небеси и яже на земли, видимая и невидимая, аще престоли, аще господствия, аще начала, аще власти: всяческая тем и о нем создашася. 
COL.1.17	и той есть прежде всех, и всяческая в нем состоятся. 
COL.1.18	И той есть глава телу Церкве, иже есть начаток, перворожден из мертвых, яко да будет во всех той первенствуя. 
COL.1.19	яко в нем благоизволи всему исполнению вселитися, 
COL.1.20	и тем примирити всяческая к себе, умиротворив кровию креста его, чрез него, аще земная, аще ли небесная. 
COL.1.21	И вас, иногда сущих отчужденных и врагов помышленьми в делех лукавых, 
COL.1.22	ныне же примири в теле плоти его смертию его, представити вас стых и непорочных и неповинных пред собою, 
COL.1.23	аще убо пребываете в вере основани и тверди, и неподвижими от упования блговествования, еже слышасте, проповеданное всей твари поднебесней, емуже бых аз павел служитель. 
COL.1.24	Ныне радуюся во страданиих моих о вас, яко исполняю лишение скорбей Христовых во плоти моей за тело его, еже есть Церковь. 
COL.1.25	ейже бых аз служитель по смотрению Божию, данному мне в вас, исполнити слово Божие, 
COL.1.26	тайну сокровенную от век и от родов: ныне же явися святым его, 
COL.1.27	имже восхоте Бог сказати, кое богатство славы тайны сея во языцех, иже есть Христос в вас, упование славы, 
COL.1.28	егоже мы проповедуем, наказующе всякаго человека и учаще всяцей премудрости, да представим всякаго человека совершенна о Христе Иисусе: 
COL.1.29	в немже и труждаюся и подвизаюся по действу его действуемому во мне силою.
COL.2.1	Хощу убо вас ведети, колик подвиг имам о вас и о сущих в лаодикии и во иераполи, и елицы не видеша лица моего во плоти, 
COL.2.2	да утешатся сердца их, снемшихся в любви и во всяцем богатстве извещения разума, в познание тайны Бога и Отца и Христа, 
COL.2.3	в немже суть вся сокровища премудрости и разума сокровенна. 
COL.2.4	Сие же глаголю, да никтоже вас прельстит в словопрении. 
COL.2.5	аще бо и плотию отстою, но духом с вами есмь, радуяся и видя ваш чин и утверждение вашея веры, яже во Христа. 
COL.2.6	Якоже убо приясте Христа Иисуса Господа, такожде в нем ходите, 
COL.2.7	укоренени и наздани в нем и извествовани верою, якоже научистеся, избыточествующе в ней благодарением. 
COL.2.8	(Братие,) блюдитеся, да никтоже вас будет прельщая философиею и тщетною лестию, по преданию человеческому, по стихиам мира, а не по Христе. 
COL.2.9	яко в том живет всяко исполнение Божества телесне: 
COL.2.10	и да будете в нем исполнени, иже есть глава всякому началу и власти: 
COL.2.11	о немже и обрезани бысте обрезанием нерукотворенным, в совлечении тела греховнаго плоти, во обрезании Христове, 
COL.2.12	спогребшеся ему крещением: о немже и совостасте верою действия Бога, воскресившаго его из мертвых. 
COL.2.13	и вас, мертвых сущих в прегрешениих и в необрезании плоти вашея, сооживил есть с ним, даровав нам вся прегрешения, 
COL.2.14	истребив еже на нас рукописание ученьми, еже бе сопротивно нам, и то взят от среды, пригвоздив е на кресте: 
COL.2.15	совлек начала и власти, изведе в позор дерзновением, изобличив их в себе. 
COL.2.16	Да никтоже убо вас осуждает о ядении, или о питии, или о части праздника, или о новомесячиих, или о субботах: 
COL.2.17	яже суть стень грядущих, тело же Христово. 
COL.2.18	Никтоже вас да прельщает изволенным ему смиреномудрием и службою ангелов, яже не уведе учя, без ума дмяся от ума плоти своея, 
COL.2.19	а не держя главы, из неяже все тело, составы и соузы подаемо и снемлемо, растит возращение Божие. 
COL.2.20	Аще убо умросте со Христом от стихий мира, почто аки живуще в мире стязаетеся? 
COL.2.21	Не коснися, ниже вкуси, ниже осяжи: 
COL.2.22	яже суть вся во истление употреблением, по заповедем и учением человеческим: 
COL.2.23	яже суть слово убо имуща премудрости в самовольней службе и смиреномудрии и непощадении тела, не в чести коей к сытости плоти.
COL.3.1	Аще убо воскреснусте со Христом, вышних ищите, идеже есть Христос о десную Бога седя: 
COL.3.2	горняя мудрствуйте, (а) не земная. 
COL.3.3	умросте бо, и живот ваш сокровен есть со Христом в Бозе: 
COL.3.4	егда же Христос явится, живот ваш, тогда и вы с ним явитеся в славе. 
COL.3.5	Умертвите убо уды вашя, яже на земли: блуд, нечистоту, страсть, похоть злую и лихоимание, еже есть идолослужение, 
COL.3.6	ихже ради грядет гнев Божии на сыны противления. 
COL.3.7	в нихже и вы иногда ходисте, егда живясте в них. 
COL.3.8	Ныне же отложите и вы та вся: гнев, ярость, злобу, хуление, срамословие от уст ваших: 
COL.3.9	не лжите друг на друга, совлекшеся ветхаго человека с деяньми его 
COL.3.10	и облекшеся в новаго, обновляемаго в разум по образу создавшаго его, 
COL.3.11	идеже несть еллин, ни иудей, обрезание и необрезание, варвар и скиф, раб и свободь, но всяческая и во всех Христос. 
COL.3.12	Облецытеся убо якоже избраннии Божии, святи и возлюбленни, во утробы щедрот, благость, смиреномудрие, кротость и долготерпение, 
COL.3.13	приемлюще друг друга и прощающе себе, аще кто на кого имать поречение: якоже и Христос простил есть вам, тако и вы. 
COL.3.14	Над всеми же сими (стяжите) любовь, яже есть соуз совершенства: 
COL.3.15	и мир Божии да водворяется в сердцах ваших, в оньже и звани бысте во едином теле: и благодарни бывайте. 
COL.3.16	Слово Христово да вселяется в вас богатно, во всякой премудрости: учаще и вразумляюще себе самех во псалмех и пениих и песнех духовных, во благодати поюще в сердцах ваших Господеви. 
COL.3.17	И все, еже аще что творите словом или делом, вся во имя Господа Иисуса Христа, благодаряще Бога и Отца тем. 
COL.3.18	Жены, повинуйтеся своим мужем, якоже подобает о Господе. 
COL.3.19	Мужие, любите жены вашя, и не огорчайтеся к ним. 
COL.3.20	Чада, послушайте родителей (своих) во всем: сие бо угодно есть Господеви. 
COL.3.21	Отцы, не раздражайте чад ваших, да не унывают. 
COL.3.22	Раби, послушайте по всему плотских господии (ваших), не пред очима точию работающе аки человекоугодницы, но в простоте сердца, боящеся Бога. 
COL.3.23	И всяко, еже аще что творите, от души делайте, якоже Господу, а не человеком, 
COL.3.24	ведяще, яко от Господа приимете воздаяние достояния: Господу бо Христу работаете. 
COL.3.25	А обидяй восприимет, еже обиде: и несть лица обиновения.
COL.4.1	Господие, правду и уравнение рабом подавайте, ведяще, яко и вы имате Господа на небесех. 
COL.4.2	В молитве терпите, бодрствующе в ней со благодарением: 
COL.4.3	молящеся и о нас вкупе, да Бог отверзет нам двери слова, проглаголати тайну Христову, еяже ради и связан есмь: 
COL.4.4	да явлю ю, якоже подобает ми глаголати. 
COL.4.5	В премудрости ходите ко внешним, время искупующе. 
COL.4.6	Слово ваше (да бывает) всегда во благодати, солию растворено, ведети, како подобает вам единому комуждо отвещавати. 
COL.4.7	Иже о мне, вся скажет вам тихик, возлюбленный брат и верен служитель и соработник о Господе, 
COL.4.8	егоже послах к вам на се истое, да разумеет яже о вас и утешит сердца ваша, 
COL.4.9	со онисимом, верным и возлюбленным братом нашим, иже есть от вас: вся вам скажут, яже зде. 
COL.4.10	Целует вы аристарх спленник мой, и марко анепсий варнавин, о немже приясте заповеди: аще приидет к вам, приимите его: 
COL.4.11	и иисус нареченный иуст, сущий от обрезания: сии едини споспешницы во Царство Божие, иже быша ми утешение. 
COL.4.12	Целует вы епафрас, иже от вас, раб Иисуса Христа, всегда подвизаяйся о вас в молитвах, да будете совершени и исполнени во всяцей воли Божией. 
COL.4.13	Свидетелствую бо о нем, яко имать ревность многу (и болезнь) о вас и о сущих в лаодикии и во иераполи. 
COL.4.14	Целует вы лука врачь возлюбленный, и димас. 
COL.4.15	Целуйте братию сущую в лаодикии, и нимфана, и домашнюю его церковь. 
COL.4.16	И егда прочтется послание сие у вас, сотворите, да и в лаодикиистей Церкви прочтено будет, и написаное от лаодикии да и вы прочтете. 
COL.4.17	И рцыте архиппу: блюди служение, еже приял еси о Господе, да довершиши е. 
COL.4.18	Целование моею рукою павлею. Поминайте моя узы. Благодать со (всеми) вами. Аминь. 
1TH.1.1	павел и силуан и тимофей Церкви солунстей о Бозе Отце и Господе Иисусе Христе: благодать вам и мир от Бога Отца нашего и Господа Иисуса Христа. 
1TH.1.2	Благодарим Бога всегда о всех вас, поминание о вас творяще в молитвах наших, 
1TH.1.3	непрестанно поминающе ваше дело веры, и труд любве, и терпение упования Господа нашего Иисуса Христа, пред Богом и Отцем нашим, 
1TH.1.4	ведяще, братие возлюбленная, от Бога избрание ваше: 
1TH.1.5	яко благовествование наше не бысть к вам в слове точию, но и в силе, и в Дусе святе, и во извещении мнозе, якоже и весте, какови быхом в вас ради вас. 
1TH.1.6	И вы подобницы бысте нам и Господу, приемше слово в скорби мнозе с радостию духа святаго, 
1TH.1.7	яко быти вам образ всем верующым в македонии и ахаии. 
1TH.1.8	От вас бо промчеся слово Господне не токмо в македонии и ахаии, но и во всяко место вера ваша, яже к Богу, изыде, яко не требовати нам глаголати что. 
1TH.1.9	Тии бо о нас возвещают, каков вход имехом к вам, и како обратистеся к Богу от идол, работати Богу живу и истинну 
1TH.1.10	и ждати Сына его с небес, егоже воскреси из мертвых, Иисуса, избавляющаго нас от гнева грядущаго.
1TH.2.1	Сами бо весте, братие, вход наш иже к вам, яко не вотще бысть: 
1TH.2.2	но предпострадавше и досаждени бывше, якоже весте, в филиппех, дерзнухом о Бозе нашем глаголати к вам благовествование Божие со многим подвигом. 
1TH.2.3	Утешение бо наше не от прелести, ни от нечистоты, ни лестию: 
1TH.2.4	но якоже искусихомся от Бога верни быти прияти благовествование, тако глаголем, не аки человеком угождающе, но Богу искушающему сердца наша. 
1TH.2.5	Никогдаже бо в словеси ласкания быхом к вам, якоже весте, ниже в вине лихоимания: Бог свидетель! 
1TH.2.6	Ни ищуще от человек славы, ни от вас, ни от инех: 
1TH.2.7	могуще в тяготе быти, якоже Христовы апостоли, но быхом тиси посреде вас, якоже доилица греет своя чада. 
1TH.2.8	Тако желающе вас, благоволихом подати вам не точию благовествование Божие, но и душы своя, занеже возлюблени бысте нам. 
1TH.2.9	Помните бо, братие, труд наш и подвиг: нощь бо и день делающе, да не отяготим ни единаго от вас, проповедахом вам благовествование Божие. 
1TH.2.10	Вы свидетеле и Бог, яко преподобно и праведно и непорочно вам верующым быхом, 
1TH.2.11	якоже весте, зане единаго когождо вас, якоже отец чада своя, 
1TH.2.12	моляще и утешающе вас, и свидетельствующе вам ходити достойно Богу, призвавшему вы во свое Царство и славу. 
1TH.2.13	Сего ради и мы благодарим Бога непрестанно, яко приемше слово слышания Божия от нас, приясте не аки слово человеческо, но, якоже есть воистинну, слово Божие, еже и действуется в вас верующих. 
1TH.2.14	Вы бо подобницы бысте, братие, Церквам Божиим сущым во иудеи о Христе Иисусе, зане таяжде и вы пострадасте от своих сплеменник, якоже и тии от иудей, 
1TH.2.15	убивших и Господа Иисуса и его пророки, и нас изгнавших, и Богу не угодивших, и всем человеком противящихся, 
1TH.2.16	и возбраняющих нам глаголати языком, да спасутся, во еже исполнити им грехи своя всегда: постиже же на них гнев до конца. 
1TH.2.17	Мы же, братие, осиротевше от вас ко времени часа лицем, а не сердцем, лишше тщахомся лице ваше видети многим желанием. 
1TH.2.18	Темже хотехом приити к вам, аз убо павел, единою и дважды: и возбрани нам сатана. 
1TH.2.19	Кто бо нам упование или радость или венец похваления? Не и вы ли пред Господем нашим Иисус Христом во пришествии его? 
1TH.2.20	Вы бо есте слава наша и радость.
1TH.3.1	Темже уже не терпяще, благоволихом остатися во афинех едини, 
1TH.3.2	и послахом тимофеа, брата нашего и служителя Божия и споспешника нашего во благовестии Христове, утвердити вас и утешити о вере вашей, 
1TH.3.3	яко ни единому смущатися в скорбех сих: сами бо весте, яко на сие истое лежим. 
1TH.3.4	Ибо егда у вас бехом, предрекохом вам, яко имамы скорбети, еже и бысть, и весте. 
1TH.3.5	Сего ради и аз ктому не терпя, послах разумети веру вашу, да не како искусил вы искушаяй, и вотще будет труд наш. 
1TH.3.6	Ныне же пришедшу тимофею к нам от вас и благовестившу нам веру вашу и любовь, и яко имате память о нас благу, всегда желающе нас видети, якоже и мы вас: 
1TH.3.7	сего ради утешихомся, братие, о вас, во всякой скорби и нужде нашей, вашею верою: 
1TH.3.8	яко мы ныне живи есмы, аще вы стоите о Господе. 
1TH.3.9	Кое бо благодарение Богу можем воздати о вас, о всякой радости, еюже радуемся вас ради пред Богом нашим, 
1TH.3.10	нощь и день преизлиха молящеся видети лице ваше и совершити лишение веры вашея? 
1TH.3.11	Сам же Бог и Отец наш и Господь наш Иисус Христос да исправит путь наш к вам. 
1TH.3.12	Вас же Господь да умножит и да избыточествит любовию друг ко другу и ко всем, якоже и мы к вам, 
1TH.3.13	во еже утвердити сердца ваша непорочна в святыни пред Богом и Отцем нашим, в пришествие Господа нашего Иисуса Христа со всеми святыми его. Аминь.
1TH.4.1	Темже убо, братие, просим вы и молим о Христе Иисусе, якоже приясте от нас, како подобает вам ходити и угождати Богови, якоже и ходите, да избыточествуете паче: 
1TH.4.2	весте бо, какова повеления дахом вам Господем Иисусом. 
1TH.4.3	Сия бо есть воля Божия, святость ваша, хранити себе самех от блуда, 
1TH.4.4	и ведети комуждо от вас свой сосуд стяжавати во святыни и чести, 
1TH.4.5	а не в страсти похотней, якоже и языцы не ведящии Бога, 
1TH.4.6	и еже не преступати и лихоимствовати в вещи брата своего: зане мститель есть Господь о всех сих, якоже и прежде рекохом к вам и засвидетельствовахом. 
1TH.4.7	Не призва бо нас Бог на нечистоту, но во святость. 
1TH.4.8	Темже убо отметаяй не человека отметает, но Бога, давшаго духа своего святаго в нас. 
1TH.4.9	О братолюбии же, не требуете, да пишется к вам, сами бо вы Богом учени есте, еже любити друг друга: 
1TH.4.10	ибо творите то ко всей братии, сущей во всей македонии. Молим же вы, братие, избыточествовати паче, 
1TH.4.11	и любезно прилежати, еже безмолвствовати и деяти своя и делати своима рукама, якоже повелехом вам: 
1TH.4.12	да ходите благообразно ко внешним и ни чесогоже требуете. 
1TH.4.13	Не хощу же вас, братие, не ведети о умерших, да не скорбите, якоже и прочии не имущии упования. 
1TH.4.14	Аще бо веруем, яко Иисус умре и воскресе, тако и Бог умершыя во Иисусе приведет с ним. 
1TH.4.15	Сие бо вам глаголем словом Господним, яко мы живущии, оставшии в пришествие Господне, не имамы предварити умерших: 
1TH.4.16	яко сам Господь в повелении, во гласе архангелове и в трубе Божии снидет с небесе, и мертвии о Христе воскреснут первее: 
1TH.4.17	потом же мы, живущии оставшии, купно с ними восхищени будем на облацех в сретение Господне на воздусе, и тако всегда с Господем будем. 
1TH.4.18	Темже утешайте друг друга в словесех сих.
1TH.5.1	А о летех и о временех, братие, не требе есть вам писати, 
1TH.5.2	сами бо вы известно весте, яко день Господень, якоже тать в нощи, тако приидет. 
1TH.5.3	Егда бо рекут: мир и утверждение, тогда внезапу нападет на них всегубительство, якоже болезнь во чреве имущей, и не имут избежати. 
1TH.5.4	Вы же, братие, несте во тме, да день вас якоже тать постигнет: 
1TH.5.5	вси бо вы сынове света есте: и сынове дне: несмы нощи, ниже тьмы. 
1TH.5.6	Темже убо да не спим, якоже и прочии, но да бодрствуим и трезвимся. 
1TH.5.7	Спящии бо, в нощи спят, и упивающиися в нощи упиваются. 
1TH.5.8	Мы же, сынове суще дне, да трезвимся, оболкшеся в броню веры и любве и шлем упования спасения, 
1TH.5.9	яко не положи нас Бог в гнев, но в получение спасения Господем нашим Иисус Христом, 
1TH.5.10	умершим за нас, да, аще бдим, аще ли спим, купно с ним живем. 
1TH.5.11	Сего ради утешайте друг друга, и созидайте кийждо ближняго, якоже и творите. 
1TH.5.12	Молим же вы, братие, знайте труждающихся у вас, и настоятелей ваших о Господе, и наказующих вы, 
1TH.5.13	и имейте их по преизлиха в любви за дело их: мирствуйте в себе. 
1TH.5.14	Молим же вы, братие, вразумляйте безчинныя, утешайте малодушныя, заступайте немощныя, долготерпите ко всем. 
1TH.5.15	Блюдите, да никтоже зла за зло кому воздаст: но всегда доброе гоните и друг ко другу и ко всем. 
1TH.5.16	Всегда радуйтеся. 
1TH.5.17	Непрестанно молитеся. 
1TH.5.18	О всем благодарите: сия бо есть воля Божия о Христе Иисусе в вас. 
1TH.5.19	Духа не угашайте. 
1TH.5.20	Пророчествия не уничижайте. 
1TH.5.21	Вся же искушающе, добрая держите. 
1TH.5.22	От всякия вещи злыя огребайтеся. 
1TH.5.23	Сам же Бог мира да освятит вас всесовершенных во всем: и всесовершен ваш дух и душа и тело непорочно в пришествие Господа нашего Иисуса Христа да сохранится. 
1TH.5.24	Верен призвавый вас, иже и сотворит. 
1TH.5.25	Братие, молитеся о нас. 
1TH.5.26	Целуйте братию всю лобзанием святым. 
1TH.5.27	Заклинаю вы Господем, прочести послание сие пред всею святою братиею. 
1TH.5.28	Благодать Господа нашего Иисуса Христа с вами. Аминь. 
2TH.1.1	павел и силуан и тимофей, Церкви солунстей, о Бозе Отце нашем и Господе Иисусе Христе: 
2TH.1.2	благодать вам и мир от Бога Отца нашего, и Господа Иисуса Христа. 
2TH.1.3	Благодарити должни есмы Бога всегда о вас, братие, якоже достойно есть, яко превозрастает вера ваша, и множится любовь единаго коегождо всех вас друг ко другу: 
2TH.1.4	яко самем нам хвалитися о вас в церквах Божиих, о терпении вашем и вере во всех гонениих ваших и скорбех, яже приемлете, 
2TH.1.5	показание праведнаго суда Божия, во еже сподобитися вам Царствия Божия, егоже ради и страждете. 
2TH.1.6	Аще убо праведно у Бога, воздати скорбь оскорбляющым вас, 
2TH.1.7	а вам оскорбляемым отраду с нами, во откровении Господа Иисуса с небесе, со ангелы силы своея, 
2TH.1.8	во огни пламенне дающаго отмщение не ведущым Бога и не послушающым благовествования Господа нашего Иисуса Христа: 
2TH.1.9	иже муку приимут, погибель вечную, от лица Господня и от славы крепости его, 
2TH.1.10	егда приидет прославитися во святых своих и дивен быти во всех веровавших, яко уверися свидетельство наше в вас, в день он. 
2TH.1.11	За сие и молимся всегда о вас, да вы сподобит званию Бог наш и исполнит всяко благоволение благости и дело веры в силе, 
2TH.1.12	яко да прославится имя Господа нашего Иисуса Христа в вас, и вы в нем, по благодати Бога нашего и Господа Иисуса Христа.
2TH.2.1	Молим же вы, братие, о пришествии Господа нашего Иисуса Христа и нашем собрании о нем, 
2TH.2.2	не скоро подвизатися вам от ума, ни ужасатися ниже духом, ниже словом, ни посланием аки от нас посланным, яко уже настоит день Христов. 
2TH.2.3	Да никтоже вас прельстит ни по единому же образу: яко аще не приидет отступление прежде, и открыется человек беззакония, сын погибели, 
2TH.2.4	противник и превозносяйся паче всякаго глаголемаго бога или чтилища, якоже ему сести в церкви Божией аки богу, показующу себе, яко бог есть. 
2TH.2.5	Не помните ли, яко еще живый у вас, сия глаголах вам? 
2TH.2.6	И ныне удержавающее весте, во еже явитися ему в свое ему время. 
2TH.2.7	Тайна бо уже деется беззакония, точию держяй ныне дондеже от среды будет: 
2TH.2.8	и тогда явится беззаконник, егоже Господь Иисус убиет духом уст своих, и упразднит явлением пришествия своего, 
2TH.2.9	егоже есть пришествие по действу сатанину во всяцей силе и знамениих и чудесех ложных, 
2TH.2.10	и во всякой льсти неправды в погибающих, зане любве истины не прияша, во еже спастися им. 
2TH.2.11	И сего ради послет им Бог действо льсти, во еже веровати им лжи, 
2TH.2.12	да суд приимут вси не веровавшии истине, но благоволившии в неправде. 
2TH.2.13	Мы же должни есмы благодарити Бога всегда о вас, братие возлюбленная от Господа, яко избрал есть вас Бог от начала во спасение во святыни духа и веры истины, 
2TH.2.14	в неже призва вас благовествованием нашим, в получение славы Господа нашего Иисуса Христа. 
2TH.2.15	Темже убо, братие, стойте и держите предания, имже научистеся или словом, или посланием нашим. 
2TH.2.16	Сам же Господь наш Иисус Христос, и Бог и Отец наш, возлюбивый нас и давый утешение вечно и упование благо в благодати, 
2TH.2.17	да утешит сердца ваша и да утвердит во всяцем слове и деле блазе.
2TH.3.1	Прочее, молитеся о нас, братие, да слово Господне течет и славится, якоже и в вас, 
2TH.3.2	и да избавимся от злых и лукавых человек: не всех бо есть вера. 
2TH.3.3	Верен же есть Господь, иже утвердит вас и сохранит от лукаваго. 
2TH.3.4	Уповаем же на Господа о вас, яко, яже повелеваем вам, и творите и сотворите. 
2TH.3.5	Господь же да исправит сердца ваша в любовь Божию и в терпение Христово. 
2TH.3.6	Повелеваем же вам, братие, о имени Господа нашего Иисуса Христа, отлучатися вам от всякаго брата безчинно ходяща, а не по преданию, еже прияша от нас: 
2TH.3.7	сами бо весте, како лепо есть вам подобитися нам: яко не безчинновахом у вас, 
2TH.3.8	ниже туне хлеб ядохом у кого, но в труде и подвизе, нощь и день делающе, да не отягчим никогоже от вас: 
2TH.3.9	не яко не имамы власти, но да себе образ дамы вам, во еже уподобитися нам. 
2TH.3.10	Ибо егда бехом у вас, сие завещавахом вам: яко аще кто не хощет делати ниже да яст. 
2TH.3.11	Слышим бо некия безчинно ходящыя у вас, ничтоже делающыя, но лукавно обходящыя: 
2TH.3.12	таковым запрещаем и молим о Господе нашем Иисусе Христе, да с безмолвием делающе, свой хлеб ядят. 
2TH.3.13	Вы же, братие, не стужайте, доброе творяще. 
2TH.3.14	Аще же кто не послушает словесе нашего посланием, сего назнаменуйте и не примешайтеся ему, да посрамится: 
2TH.3.15	и не аки врага имейте его, но наказуйте якоже брата. 
2TH.3.16	Сам же Господь мира да даст вам мир всегда во всяцем образе: Господь со всеми вами. 
2TH.3.17	Целование моею рукою павлею, еже есть знамение во всяцем послании: сице пишу: 
2TH.3.18	благодать Господа нашего Иисуса Христа со всеми вами. Аминь. 
1TI.1.1	павел, посланник Иисус Христов по повелению Бога спаса нашего и Господа Иисуса Христа упования нашего, 
1TI.1.2	тимофею присному чаду в вере: благодать, милость, мир от Бога Отца нашего и Христа Иисуса Господа нашего. 
1TI.1.3	Якоже умолих тя пребыти во ефесе, идый в македонию, да завещаеши неким не инако учити, 
1TI.1.4	ниже внимати баснем и родословием безконечным, яже стязания творят паче, нежели Божие строение, еже в вере. 
1TI.1.5	Конец же завещания есть любы от чиста сердца и совести благия и веры нелицемерныя, 
1TI.1.6	в нихже нецыи погрешивше, уклонишася в суесловия, 
1TI.1.7	хотяще быти законоучителе, не разумеюще ни яже глаголют, ни о нихже утверждают. 
1TI.1.8	Вемы же, яко добр закон (есть), аще кто его законне творит, 
1TI.1.9	ведый сие, яко праведнику закон не лежит, но беззаконным и непокоривым, нечестивым (же) и грешником, неправедным и скверным, отца и матере досадителем, мужеубийцам, 
1TI.1.10	блудником, мужеложником, разбойником, (клеветником, скотоложником,) лживым, клятвопреступником, и аще что ино здравому учению противится, 
1TI.1.11	по благовестию славы блаженнаго Бога, еже мне уверено бысть. 
1TI.1.12	И благодарю укрепляющаго мя Христа Иисуса Господа нашего, яко верна мя непщева, положив (мя) в службу, 
1TI.1.13	бывша мя иногда хульника и гонителя и досадителя: но помилован бых, яко неведый сотворих в неверствии: 
1TI.1.14	упреумножися же благодать Господа нашего (Иисуса Христа) с верою и любовию яже о Христе Иисусе. 
1TI.1.15	Верно слово и всякаго приятия достойно, яко Христос Иисус прииде в мир грешники спасти, от нихже первый есмь аз. 
1TI.1.16	Но сего ради помилован бых, да во мне первем покажет Иисус Христос все долготерпение, за образ хотящих веровати ему в жизнь вечную. 
1TI.1.17	Царю же веков нетленному, невидимому, единому премудрому Богу, честь и слава во веки веков. Аминь. 
1TI.1.18	Сие же завещание предаю ти, чадо тимофее, по бывших на тя прежде пророчествиих, да воинствуеши в них доброе воинство, 
1TI.1.19	имея веру и благую совесть, юже нецыи отринувше, от веры отпадоша: 
1TI.1.20	от нихже есть именей и александр, ихже предах сатане, да накажутся не хулити.
1TI.2.1	Молю убо прежде всех творити молитвы, моления, прошения, блгодарения за вся человеки, 
1TI.2.2	за царя и за всех, иже во власти суть, да тихое и безмолвное житие поживем во всяцем благочестии и чистоте: 
1TI.2.3	сие бо добро и приятно пред спасителем нашим Богом, 
1TI.2.4	иже всем человеком хощет спастися и в разум истины приити. 
1TI.2.5	Един бо есть Бог, и един ходатай Бога и человеков, Человек Христос Иисус, 
1TI.2.6	давый себе избавление за всех: свидетелство времены своими, 
1TI.2.7	в неже поставлен бых аз проповедник и апостол, истину глаголю о Христе, не лгу, учитель языков в вере и истине. 
1TI.2.8	Хощу убо, да молитвы творят мужие на всяцем месте, воздеюще преподобныя руки без гнева и размышления: 
1TI.2.9	такожде и жены во украшении лепотнем, со стыдением и целомудрием да украшают себе не в плетениих, ни златом, или бисерми, или ризами многоценными, 
1TI.2.10	но, еже подобает женам обещавающымся благочестию, делы благими. 
1TI.2.11	Жена в безмолвии да учится со всяким покорением: 
1TI.2.12	жене же учити не повелеваю, ниже владети мужем, но быти в безмолвии. 
1TI.2.13	Адам бо прежде создан бысть, потом же ева: 
1TI.2.14	и адам не прельстися, жена же прельстившися, в преступлении бысть: 
1TI.2.15	спасется же чадородия ради, аще пребудет в вере и любви и во святыни с целомудрием.
1TI.3.1	Верно слово: аще кто епископства хощет, добра дела желает. 
1TI.3.2	Подобает убо епископу быти непорочну, единыя жены мужу, трезвену, целомудру, (благоговейну,) честну, страннолюбиву, учителну, 
1TI.3.3	не пиянице, не бийце, не сварливу, не мшелоимцу, но кротку, (не завистливу,) не сребролюбцу, 
1TI.3.4	свой дом добре правящу, чада имущу в послушании со всякою чистотою: 
1TI.3.5	аще же кто своего дому не умеет правити, како о Церкви Божией прилежати возможет? 
1TI.3.6	не новокрещенну, да не разгордевся в суд впадет диаволь. 
1TI.3.7	Подобает же ему и свидетелство добро имети от внешних, да не в поношение впадет и в сеть неприязнену. 
1TI.3.8	Диаконом такожде чистым, не двоязычным, не вину многу внимающым, не скверностяжателным, 
1TI.3.9	имущым таинство веры в чистей совести. 
1TI.3.10	И сии убо да искушаются прежде, потом же да служат, непорочни суще. 
1TI.3.11	Женам такожде чистым, не клеветивым, (не навадницам,) трезвенным, верным во всем. 
1TI.3.12	Диакони да бывают единыя жены мужие, чада добре правяще и своя домы: 
1TI.3.13	ибо служившии добре степень себе добр снискают и многое дерзновение в вере, яже о Христе Иисусе. 
1TI.3.14	Сия пишу тебе, уповая приити к тебе скоро: 
1TI.3.15	аще же замедлю, да увеси, како подобает в дому Божии жити, яже есть Церковь Бога жива, столп и утверждение истины. 
1TI.3.16	И исповедуемо велия есть благочестия тайна: Бог явися во Плоти, оправдася в Дусе, показася ангелом, проповедан бысть во языцех, веровася в мире, вознесеся во славе.
1TI.4.1	Дух же явственне глаголет, яко в последняя времена отступят нецыи от веры, внемлюще духовом лестчым и учением бесовским, 
1TI.4.2	в лицемерии лжесловесник, сожженных своею совестию, 
1TI.4.3	возбраняющих женитися, удалятися от брашен, яже Бог сотвори в снедение со блгодарением верным и познавшым истину. 
1TI.4.4	Зане всякое создание Божие добро, и ничтоже отметно, со блгодарением приемлемо, 
1TI.4.5	освящается бо словом Божиим и молитвою. 
1TI.4.6	Сия вся сказуя братии, добр будеши служитель Иисуса Христа, питаемь словесы веры и добрым учением, емуже последовал еси. 
1TI.4.7	Скверных же и бабиих басней отрицайся, обучай же себе ко благочистию: 
1TI.4.8	телесное бо обучение вмале есть полезно, а благочистие на все полезно есть, обетование имеющее живота нынешняго и грядущаго. 
1TI.4.9	Верно слово и всякаго приятия достойно. 
1TI.4.10	На сие бо и труждаемся и поношаеми есмы, яко уповахом на Бога жива, иже есть спаситель всем человеком, паче же верным. 
1TI.4.11	Завещавай сия и учи. 
1TI.4.12	Никтоже о юности твоей да нерадит: но образ буди верным словом, житием, любовию, духом, верою, чистотою. 
1TI.4.13	Дондеже прииду, внемли чтению, утешению, учению. 
1TI.4.14	Не неради о своем даровании живущем в тебе, еже дано тебе бысть пророчеством с возложением рук священничества. 
1TI.4.15	В сих поучайся, в сих пребывай, (в сих разумевай,) да преспеяние твое явлено будет во всех. 
1TI.4.16	Внимай себе и учению и пребывай в них: сия бо творя, и сам спасешися и послушающии тебе.
1TI.5.1	Старцу не твори пакости, но утешай якоже отца: юношы, якоже братию: 
1TI.5.2	старицы, якоже матери: юныя, якоже сестры, со всякою чистотою. 
1TI.5.3	Вдовицы чти сущыя истинныя вдовицы. 
1TI.5.4	Аще же кая вдовица чада или внучата имать, да учатся прежде свой дом благочистиво устроити и взаем воздаяти родителем: сие бо есть благоугодно пред Богом. 
1TI.5.5	А сущая истинная вдовица и уединена, уповает на Бога и пребывает в молитвах и молениих день и нощь: 
1TI.5.6	питающаяся же пространно, жива умерла. 
1TI.5.7	И сия завещавай, да непорочни будут. 
1TI.5.8	Аще же кто о своих, паче же о присных не промышляет, веры отверглся есть и невернаго горший есть. 
1TI.5.9	Вдовица же да причитается не менши лет шестидесятих, бывши единому мужу жена, 
1TI.5.10	в делех добрых свидетелствуема, аще чада воспитала есть, аще святых нозе умы, аще странныя прият, аще скорбным утешение бысть, аще всякому делу благу последовала есть. 
1TI.5.11	cных же вдовиц отрицайся: егда бо разсвирепеют о Христе, посягати хотят, 
1TI.5.12	имущыя грех, яко первыя веры отвергошася: 
1TI.5.13	купно же и праздны учатся обходити домы, не точию же праздны, но и блядивы и оплазивы, глаголющыя, яже не подобает. 
1TI.5.14	Хощу убо юным вдовицам посягати, чада раждати, дом строити, ни едины же вины даяти противному хулы ради: 
1TI.5.15	се бо некия развратишася вслед сатаны. 
1TI.5.16	Аще кто верен или верна имать вдовицы, да довлит их, и да не тяготится Церковь, да сущих истинных вдовиц удоволит. 
1TI.5.17	Прилежащии же добре пресвитери сугубыя чести да сподобляются: паче же труждающиися в слове и учении. 
1TI.5.18	Глаголет бо писание: вола молотяща не обротиши: и: достоин делатель мзды своея. 
1TI.5.19	На пресвитера хулы не приемли, разве при двою или триех свидетелех. 
1TI.5.20	Согрешающих же пред всеми обличай, да и прочии страх имут. 
1TI.5.21	Засвидетелствую пред Богом, и Господем Иисус Христом, и избранными (его) ангелы, да сия сохраниши без лицемерия, ничесоже творя по уклонению. 
1TI.5.22	Руки скоро не возлагай ни на когоже, ниже приобщайся чужым грехом: себе чиста соблюдай. 
1TI.5.23	Ктому не пий воды, но мало вина приемли, стомаха ради твоего и частых твоих недугов. 
1TI.5.24	Неких (же) человек греси предявлени суть, предваряюще на суд: неким же и последствуют. 
1TI.5.25	Такожде и добрая дела предявлена суть: и сущая инако, утаитися не могут.
1TI.6.1	Елицы суть под игом раби, своих господий всякия чести да сподобляют, да имя Божие не хулится и учение. 
1TI.6.2	Имущии же верных господий да не нерадят о них, понеже братия суть: но паче да работают, зане верни суть и возлюблени, иже благодать восприемлющии. Сия учи и моли. 
1TI.6.3	Аще ли кто инако учит и не приступает к здравым словесем гда нашего Иисуса Христа и учению, еже по благоверию, 
1TI.6.4	разгордеся, ничтоже ведый, но недугуяй о стязаниих и словопрениих, от нихже бывает зависть, рвение, хулы, непщевания лукава, 
1TI.6.5	беседы злыя растленных человеков умом и лишенных истины, непщующих приобретение быти благочестие. Отступай от таковых. 
1TI.6.6	Есть же снискание велие благочестие с доволством. 
1TI.6.7	Ничтоже бо внесохом в мир сей: яве, яко ниже изнести что можем. 
1TI.6.8	Имеюще же пищу и одеяние, сими доволни будем. 
1TI.6.9	А хотящии богатитися впадают в напасти и сеть, и в похоти многи несмысленны и вреждающыя, яже погружают человеки во всегубителство и погибель: 
1TI.6.10	корень бо всем злым сребролюбие есть, егоже нецыи желающе заблудиша от веры, и себе пригвоздиша болезнем многим. 
1TI.6.11	Ты же, о, человече Божий, сих бегай: гони же правду, благочестие, веру, любовь, терпение, кротость: 
1TI.6.12	подвизайся добрым подвигом веры, емлися за вечную жизнь, в нюже и зван был еси, и исповедал еси доброе исповедание пред многими свидетели. 
1TI.6.13	Завещаваю ти пред Богом оживляющим всяческая, и Христом Иисусом свидетелствовавшим при понтийстем пилате доброе исповедание: 
1TI.6.14	соблюсти тебе заповедь нескверну и незазорну, даже до явления Господа нашего Иисуса Христа, 
1TI.6.15	еже во своя времена явит блаженный и един сильный, Царь царствующих и Господь господствующих, 
1TI.6.16	един имеяй безсмертие и во свете живый неприступнем, егоже никтоже видел есть от человек, ниже видети может: емуже честь и держава вечная. Аминь. 
1TI.6.17	Богатым в нынешнем веце запрещай не высокомудрствовати, ниже уповати на богатство погибающее, но на Бога жива, дающаго нам вся обилно в наслаждение: 
1TI.6.18	благое делати, богатитися в делех добрых, благоподатливым быти, общителным, 
1TI.6.19	сокровищующе себе основание добро в будущее, да приимут вечную жизнь. 
1TI.6.20	о, тимофее, предание сохрани, уклоняяся скверных суесловий и прекословий лжеименнаго разума: 
1TI.6.21	о немже нецыи хвалящеся, о вере погрешиша. Благодать с тобою. Аминь. 
2TI.1.1	павел, апостол Иисус Христов волею Божиею, по обетованию жизни, яже о Христе Иисусе, 
2TI.1.2	тимофею возлюбленному чаду: благодать, милость, мир от Бога Отца и Христа Иисуса Господа нашего. 
2TI.1.3	Благодарю Бога, емуже служу от прародителей чистою совестию, яко непрестанную имам о тебе память в молитвах моих день и нощь, 
2TI.1.4	желая видети тя, поминая слезы твоя, да радости исполнюся, 
2TI.1.5	воспоминание приемля о сущей в тебе нелицемерней вере, яже вселися прежде в бабу твою лоиду и в матерь твою евникию: известен же есмь, яко и в тебе. 
2TI.1.6	Еяже ради вины воспоминаю тебе возгревати дар Божий живущий в тебе возложением руку моею: 
2TI.1.7	не бо даде нам Бог духа страха, но силы и любве и целомудрия. 
2TI.1.8	Не постыдися убо страстию Господа нашего Иисуса Христа, ни мною юзником его: но спостражди благовествованию (Христову) по силе Бога, 
2TI.1.9	спасшаго нас и призвавшаго званием святым, не по делом нашым, но по своему благоволению и благодати данней нам о Христе Иисусе прежде лет вечных, 
2TI.1.10	явльшейся же ныне просвещением спасителя нашего Иисуса Христа, разрушившаго убо смерть и возсиявшаго жизнь и нетление благовествованием, 
2TI.1.11	в неже поставлен бых аз проповедник и апостол и учитель языков. 
2TI.1.12	Еяже ради вины и сия стражду: но не стыждуся. Вем бо, емуже веровах, и известихся, яко силен есть предание мое сохранити в день он. 
2TI.1.13	Образ имей здравых словес, ихже от мене слышал еси, в вере и любви, яже о Христе Иисусе. 
2TI.1.14	Доброе завещание соблюди духом святым живущим в нас. 
2TI.1.15	Веси ли сие, яко отвратишася от мене вси, иже от асии, от нихже есть фигелл и ермоген. 
2TI.1.16	Да даст (же) милость Господь онисифорову дому, яко многажды мя упокои и вериг моих не постыдеся, 
2TI.1.17	но пришед в рим, тощнее взыска мя и обрете: 
2TI.1.18	да даст ему Господь обрести милость от Господа в день он: и елико во ефесе послужи ми, добрее ты веси.
2TI.2.1	Ты убо, чадо мое, возмогай во благодати, яже о Христе Иисусе, 
2TI.2.2	и яже слышал еси от мене многими свидетели, сия предаждь верным человеком, иже доволни будут и иных научити. 
2TI.2.3	Ты убо злопостражди яко добр воин Иисус Христов. 
2TI.2.4	Никтоже (бо) воин бывая обязуется куплями житейскими, да воеводе угоден будет. 
2TI.2.5	Аще же и постраждет кто, не венчается, аще не законно мучен будет. 
2TI.2.6	Труждающемуся делателю прежде подобает от плода вкусити. 
2TI.2.7	Разумей, яже глаголю: да даст убо тебе Господь разум о всем. 
2TI.2.8	Поминай (Господа) Иисуса Христа воставшаго от мертвых, от семене давидова, по благовествованию моему, 
2TI.2.9	в немже злостражду даже до уз, яко злодей: но слово Божие не вяжется. 
2TI.2.10	Сего ради вся терплю избранных ради, да и тии спасение улучат еже о Христе Иисусе, со славою вечною. 
2TI.2.11	Верно слово: аще бо с ним умрохом, то с ним и оживем: 
2TI.2.12	аще терпим, с ним и воцаримся: аще отвержемся, и той отвержется нас: 
2TI.2.13	аще не веруем, он верен пребывает: отрещися бо себе не может. 
2TI.2.14	Сия воспоминай, засвидетелствуя пред Господем, не словопретися, ни на куюже потребу, на разорение слышащих. 
2TI.2.15	Потщися себе искусна поставити пред Богом, делателя непостыдна, право правяща слово истины. 
2TI.2.16	Скверных же тщегласий отметайся: наипаче бо преспеют в нечестие, 
2TI.2.17	и слово их яко гаггрена жир обрящет: от нихже есть именей и филит, 
2TI.2.18	иже о истине погрешиста, глаголюща, яко воскресение уже бысть: и возмущают некоторых веру. 
2TI.2.19	Твердое убо основание Божие стоит, имущее печать сию: позна Господь сущыя своя, и: да отступит от неправды всяк именуяй имя Господне. 
2TI.2.20	В велицем же дому не точию сосуди злати и сребряни суть, но и древяни и глиняни: и ови убо в честь, ови же не в честь. 
2TI.2.21	Аще убо кто очистит себе от сих, будет сосуд в честь, освящен и благопотребен Владыце, на всякое дело благое уготован. 
2TI.2.22	Похотей юных бегай, держися же правды, веры, любве, мира со всеми призывающими Господа от чистаго сердца. 
2TI.2.23	Буих же и ненаказанных стязаний отрицайся, ведый, яко раждают свары: 
2TI.2.24	рабу же Господню не подобает сваритися, но тиху быти ко всем, учителну, незлобиву, 
2TI.2.25	с кротостию наказующу противныя, еда како даст им Бог покаяние в разум истины, 
2TI.2.26	и возникнут от диаволския сети, живи уловлени от него в свою его волю.
2TI.3.1	Сие же веждь, яко в последния дни настанут времена люта. 
2TI.3.2	Будут бо человецы самолюбцы, сребролюбцы, величави, горди, хулницы, родителем противящиися, неблагодарни, неправедни, нелюбовни, 
2TI.3.3	непримирителни, (продерзиви, возносливи, прелагатае,) клеветницы, невоздержницы, некротцы, неблаголюбцы, 
2TI.3.4	предателе, нагли, напыщени, сластолюбцы паче нежели Боголюбцы, 
2TI.3.5	имущии образ благочистия, силы же его отвергшиися. И сих отвращайся. 
2TI.3.6	От сих бо суть поныряющии в домы и пленяющии женишца отягощенныя грехами, водимыя похотьми различными, 
2TI.3.7	всегда учащяся и николиже в разум истины приити могущыя. 
2TI.3.8	Якоже ианний и иамврий противистася моисею, такожде и сии противляются истине, человецы растленни умом (и) неискусни о вере. 
2TI.3.9	Но не преуспеют более: безумие бо их явлено будет всем, якоже и онех бысть. 
2TI.3.10	Ты же последовал еси моему учению, житию, привету, вере, долготерпению, любви, терпению, 
2TI.3.11	изгнанием, страданием, якова ми быша во антиохии, (и) во иконии, (и) в листрех: якова изгнания приях, и от всех мя избавил есть Господь. 
2TI.3.12	И вси же хотящии благочистно жити о Христе Иисусе, гоними будут: 
2TI.3.13	лукавии же человецы и чародее преупеют на горшее, прельщающе и прельщаеми. 
2TI.3.14	Ты же пребывай в нихже научен еси и яже вверена суть тебе, ведый, от кого научился еси: 
2TI.3.15	и яко измлада священная писания умееши, могущая тя умудрити во спасение верою, яже о Христе Иисусе. 
2TI.3.16	Всяко писание Богодухновенно и полезно (есть) ко учению, ко обличению, ко исправлению, к наказанию еже в правде, 
2TI.3.17	да совершен будет Божий человек, на всякое дело благое уготован.
2TI.4.1	Засвидетелствую убо аз пред Богом и Господем нашим Иисус Христом, хотящим судити живым и мертвым в явлении его и Царствии его: 
2TI.4.2	проповедуй слово, настой благовременне и безвременне, обличи, запрети, умоли со всяким долготерпением и учением. 
2TI.4.3	Будет бо время, егда здраваго учения не послушают, но по своих похотех изберут себе учители, чешеми слухом: 
2TI.4.4	и от истины слух отвратят, и к баснем уклонятся. 
2TI.4.5	Ты же трезвися о всем, злопостражди, дело сотвори благовестника, служение твое известно сотвори. 
2TI.4.6	Аз бо уже жрен бываю, и время моего отшествия наста: 
2TI.4.7	подвигом добрым подвизахся, течение скончах, веру соблюдох: 
2TI.4.8	прочее убо соблюдается мне венец правды, егоже воздаст ми Господь в день он, праведный судия: не токмо же мне, но и всем возлюбльшым явление его. 
2TI.4.9	Потщися скоро приити ко мне. 
2TI.4.10	Димас бо мене остави, возлюбив нынешний век, и иде в солунь: крискент в галатию, тит в далматию: лука един есть со мною. 
2TI.4.11	Марка поемь приведи с собою, есть бо ми благопотребен в службу. 
2TI.4.12	Тихика же послах во ефес. 
2TI.4.13	Фелон, егоже оставих в троаде у карпа, грядый принеси, и книги, паче же кожаныя. 
2TI.4.14	Александр ковачь многа ми зла сотвори: да воздаст ему Господь по делом его: 
2TI.4.15	от негоже и ты себе блюди, зело бо противится словесем нашым. 
2TI.4.16	В первый мой ответ никтоже бысть со мною, но вси мя оставиша: да не вменится им. 
2TI.4.17	Господь же мне предста и укрепи мя, да мною проповедание известно будет, и услышат вси языцы: и избавлен бых от уст львов. 
2TI.4.18	И избавит мя Господь от всякаго дела лукава и спасет во Царствие свое небесное: емуже слава во веки веков. Аминь. 
2TI.4.19	Целуй прискиллу и акилу и онисифоров дом. 
2TI.4.20	Ераст оста в коринфе: трофима же оставих в милите боляща. 
2TI.4.21	Потщися прежде зимы приити. Целует тя еввул и пуд, и лин и клавдиа и братия вся. 
2TI.4.22	Господь Иисус Христос со духом твоим. Благодать с вами. Аминь. 
TIT.1.1	павел, раб Божий, апостол же Иисус Христов, по вере избранных Божиих и разуму истины, яже по блгочистию, 
TIT.1.2	о уповании жизни вечныя, юже обетова неложный Бог прежде лет вечных, 
TIT.1.3	яви же во времена своя слово свое проповеданием, еже мне поручено бысть по повелению спасителя нашего Бога: 
TIT.1.4	титу, присному чаду по общей вере: благодать, милость, мир от Бога оца и Господа Иисуса Христа спаса нашего. 
TIT.1.5	Сего ради оставих тя в крите, да недокончанная исправиши и устроиши по всем градом пресвитеры, якоже тебе аз повелех: 
TIT.1.6	аще кто есть непорочен, единыя жены муж, чада имый верна, не во укорении блуда, или непокорива. 
TIT.1.7	Подобает бо епископу без порока быти, якоже Божию строителю: не себе угождающу, (не дерзу, не напрасливу,) не гневливу, не пиянице, не биице, не скверностяжательну, 
TIT.1.8	но страннолюбиву, благолюбцу, целомудренну, праведну, преподобну, воздержателну, 
TIT.1.9	держащемуся вернаго словесе по учению, да силен будет и утешати во здравем учении, и противящыяся обличати. 
TIT.1.10	Суть бо мнози непокориви, суесловцы и умом прельщени, наипаче же сущии от обрезания, 
TIT.1.11	ихже подобает уста заграждати: иже вся домы развращают, учаще яже не подобает, сквернаго ради прибытка. 
TIT.1.12	Рече же некто от них, свой им пророк: критяне присно лживи, злии зверие, утробы праздныя. 
TIT.1.13	Свидетельство сие истинно есть. еяже ради вины обличай их нещадно, да здрави будут в вере, 
TIT.1.14	не внимающе иудейским баснем, ни заповедем человек отвращающихся от истины. 
TIT.1.15	Вся убо чиста чистым: оскверненым же и неверным ничтоже чисто, но осквернися их и ум и совесть. 
TIT.1.16	Бога исповедуют ведети, а делы отмещутся его, мерзцы суще и непокориви и на всякое дело благое неискусни.
TIT.2.1	Ты же глаголи, яже подобает здравому учению: 
TIT.2.2	старцем трезвенным быти, честным, целомудренным, здравствующым верою, любовию, терпением: 
TIT.2.3	старицам такожде во украшении святолепным, не клеветивым, не вину многу порабощенным, доброучителным, 
TIT.2.4	да уцеломудрят юныя, мужелюбицам быти, чадолюбицам, 
TIT.2.5	целомудренным, чистым, домы добре правящым, благим, покаряющымся своим мужем, да не слово Божие хулится: 
TIT.2.6	юношы такожде моли целомудрствовати. 
TIT.2.7	О всем (же) сам себе подавая образ добрых дел, во учении независтное, честность, нетление, 
TIT.2.8	слово здравое, незазорное. да противный посрамится, ничтоже имея глаголати о нас укорно. 
TIT.2.9	Рабы, своим господем повиноватися, во всем благоугодным быти, не прекословным, 
TIT.2.10	не крадущым, но веру всяку являющым благу. да учение спасителя нашего Бога украшают во всем. 
TIT.2.11	Явися бо благодать Божия спасителная всем человеком, 
TIT.2.12	наказующи нас, да отвергшеся нечестия и мирских похотей, целомудренно и праведно и благочестно поживем в нынешнем веце, 
TIT.2.13	ждуще блаженнаго упования и явления славы великаго Бога и спаса нашего Иисуса Христа, 
TIT.2.14	иже дал есть себе за ны, да избавит ны от всякаго беззакония и очестит себе люди избранны, ревнители добрым делом. 
TIT.2.15	Сия глаголи, и моли, и обличай со всяким повелением. да никтоже тя преобидит.
TIT.3.1	Воспоминай тем началствующым и владеющым повиноватися и покарятися, и ко всякому делу благу готовым быти: 
TIT.3.2	ни единаго хулити, не сварливым быти, но тихим, всяку являющым кротость ко всем человеком. 
TIT.3.3	Бехом бо иногда и мы несмысленни, и непокориви, и прельщени, работающе похотем и сластем различным, в злобе и зависти живуще, мерзцы (суще и) ненавидяще друг друга. 
TIT.3.4	Егда же благодать и человеколюбие явися спаса нашего Бога, 
TIT.3.5	не от дел праведных, ихже сотворихом мы, но по своей его милости, спасе нас банею пакибытия и обновления духа святаго, 
TIT.3.6	егоже излия на нас обилно Иисус Христом, спасителем нашим, 
TIT.3.7	да оправдившеся благодатию его, наследницы будем по упованию жизни вечныя. 
TIT.3.8	(Чадо тите,) верно слово, и о сих хощу тя извещати, да пекутся добрым делом прилежати веровавшии Богу: сия суть полезна человеком и добра. 
TIT.3.9	Буих же стязаний и родословий и рвений и сваров законных отступай: суть бо неполезны и суетны. 
TIT.3.10	Еретика человека по первом и вторем наказании отрицайся, 
TIT.3.11	ведый, яко развратися таковый, и согрешает, и есть самоосужден. 
TIT.3.12	егда послю артему к тебе или тихика, потщися приити ко мне в никополь: тамо бо судих озимети. 
TIT.3.13	Зину законника и аполлоса скоро предпосли, и да ничтоже им скудно будет. 
TIT.3.14	Да учатся же и наши добрым делом прилежати в нужная требования, да не будут безплодни. 
TIT.3.15	Целуют тя со мною сущии вси. Целуй любящыя ны в вере. Благодать со всеми вами. Аминь. 
PHM.1.1	павел юзник Иисус Христов, и тимофей брат, филимону возлюбленному и споспешнику нашему, 
PHM.1.2	и апфии сестре возлюбленнеи, и архиппу совоинственнику нашему, и домашней твоей Церкви: 
PHM.1.3	благодать вам и мир от Бога Отца нашего, и Господа Иисуса Христа. 
PHM.1.4	Благодарю Бога моего, всегда память о тебе творя в молитвах моих, 
PHM.1.5	слышав любовь твою и веру, юже имаши ко Господу Иисусу и ко всем святым. 
PHM.1.6	яко да общение твоея веры действенно будет в разуме всякаго блага, еже в вас, о Христе Иисусе. 
PHM.1.7	Радость бо имам многу и утешение о любви твоей, яко утробы святых почиша тобою, брате. 
PHM.1.8	Сего ради многое дерзновение имея во Христе повелевати тебе, еже потребно есть, 
PHM.1.9	любве же ради паче молю, таков сый якоже павел старец, ныне же и узник Иисуса Христа: 
PHM.1.10	молю тя о моем чаде, егоже родих во узах моих онисима, 
PHM.1.11	иногда тебе непотребнаго, ныне же тебе и мне благопотребна, егоже возпослах тебе, 
PHM.1.12	ты же его, сиречь мою утробу, приими. 
PHM.1.13	Егоже аз хотех у себе держати, да вместо тебе послужит ми во узах благовествования: 
PHM.1.14	без твоея же воли ничтоже восхотех сотворити, да не аки по нужди благое твое будет, но по воли. 
PHM.1.15	Негли бо ради сего разлучися на час, да вечна того приимеши, 
PHM.1.16	не ктому аки раба, но выше раба, брата возлюбленна, паче же мне, кольми же паче тебе, и по плоти и о Господе. 
PHM.1.17	Аще убо имаши мене общника, приими сего якоже мене. 
PHM.1.18	Аще же в чесом обиде тебе, или должен есть, мне сие вмени. 
PHM.1.19	Аз павел написах рукою моею: аз воздам: да не реку тебе, яко и сам себе ми еси должен. 
PHM.1.20	Ей, брате, аз да получу еже прошу у тебе о Господе: упокой мою утробу о Господе. 
PHM.1.21	Надеявся на послушание твое написах тебе, ведый, яко и паче, еже глаголю, сотвориши. 
PHM.1.22	Купно же и уготови ми обитель: уповаю бо, яко молитвами вашими дарован буду вам. 
PHM.1.23	Целует тя епафрас, спленник мой о Христе Иисусе, 
PHM.1.24	марко, аристарх, димас, лука, споспешницы мои. 
PHM.1.25	Благодать Господа нашего Иисуса Христа со духом вашим. Аминь. 
HEB.1.1	Многочастне и многообразне древле Бог глаголавый отцем во пророцех, 
HEB.1.2	в последок дний сих глагола нам в Сыне, егоже положи наследника всем, имже и веки сотвори. 
HEB.1.3	Иже сый сияние славы и образ ипостаси его, нося же всяческая глаголголом силы своея, собою очищение сотворив грехов наших, седе о десную престола величествия на высоких, 
HEB.1.4	толико лучший быв ангелов, елико преславнее паче их наследствова имя. 
HEB.1.5	Кому бо рече когда от ангел: Сын мой еси ты, аз днесь родих тя? И паки: аз буду ему во Отца, и той будет мне в Сына? 
HEB.1.6	Егда же паки вводит первороднаго во вселенную, глаголет: и да поклонятся ему вси ангели Божии. 
HEB.1.7	И ко ангелом убо глаголет: творяй ангелы своя духи и слуги своя огнь палящь. 
HEB.1.8	К Сыну же: престол твой, Боже, в век века: жезл правости жезл Царствия твоего: 
HEB.1.9	возлюбил еси правду и возненавидел еси беззаконие: сего ради помаза тя, Боже, Бог твой елеем радости паче причастник твоих. 
HEB.1.10	И (паки): в начале ты, Господи, землю основал еси, и дела руку твоею суть небеса: 
HEB.1.11	та погибнут, ты же пребываеши: и вся, якоже риза, обетшают, 
HEB.1.12	и яко одежду свиеши их, и изменятся: ты же тойжде еси, и лета твоя не оскудеют. 
HEB.1.13	Кому же от ангел рече когда: седи о десную мене, дондеже положу враги твоя подножие ног твоих? 
HEB.1.14	Не вси ли суть служебнии дуси, в служение посылаеми за хотящих наследовати спасение?
HEB.2.1	Сего ради подобает нам лишше внимати слышанным, да не когда отпадем. 
HEB.2.2	Аще бо глаголанное ангелы слово бысть известно, и всяко преступление и ослушание праведное прият мздовоздаяние: 
HEB.2.3	како мы убежим, о толицем нерадивше спасении, еже зачало приемь глаголатися от Господа, слышавшими в нас известися, 
HEB.2.4	сосвидетелствующу Богу знаменьми же и чудесы, и различными силами, и духа святаго разделеньми, по своей ему воли? 
HEB.2.5	Не ангелом бо покори Бог вселенную грядущую, о нейже глаголем: 
HEB.2.6	засвидетелствова же негде некто, глаголя: что есть человек, яко помниши его? или сын человеческий, яко посещаеши и? 
HEB.2.7	умалил еси его малым нечим от ангел: славою и честию венчал еси его и поставил еси его над делы руку твоею, 
HEB.2.8	вся покорил еси под нозе его. Внегда же покорити ему всяческая, ничтоже остави ему непокорено. Ныне же не у видим ему всяческая покорена: 
HEB.2.9	а умаленаго малым чим от ангел видим Иисуса, за приятие смерти славою и честию венчанна, яко да благодатию Божиею за всех вкусит смерти. 
HEB.2.10	Подобаше бо ему, егоже ради всяческая и имже всяческая, приведшу многи сыны в славу, началника спасения их страданьми совершити. 
HEB.2.11	И святяй бо и освящаемии, от единаго вси: еяже ради вины не стыдится братию нарицати их, глаголя: 
HEB.2.12	возвещу имя твое братии моей, посреде церкве воспою тя. 
HEB.2.13	И паки: аз буду надеяся нань. И паки: се, аз и дети, яже ми дал есть Бог. 
HEB.2.14	Понеже убо дети приобщишася плоти и крови, и той приискренне приобщися техже, да смертию упразднит имущаго державу смерти, сиречь диавола, 
HEB.2.15	и избавит сих, елицы страхом смерти чрез все житие повинни беша работе. 
HEB.2.16	Не от ангел бо когда приемлет, но от семене авраамова приемлет: 
HEB.2.17	отнюдуже должен бе по всему подобитися братии, да милостив будет и верен первосвященник в тех, яже к Богу, во еже очестити грехи людския. 
HEB.2.18	В немже бо пострада, сам искушен быв, может и искушаемым помощи.
HEB.3.1	Темже, братие святая, звания небеснаго причастницы, разумейте посланника и святителя исповедания нашего Иисуса Христа, 
HEB.3.2	верна суща сотворшему его, якоже и моисей во всем дому его. 
HEB.3.3	Множайшей бо славе сей паче моисеа сподобися, елико множайшую честь имать паче дому сотворивый его: 
HEB.3.4	всяк бо дом созидается от некоего: а сотворивый всяческая Бог. 
HEB.3.5	И моисей убо верен бе во всем дому его, якоже слуга, во свидетелство глаголатися имевшым: 
HEB.3.6	Христос же якоже Сын в дому своем: егоже дом мы есмы, аще дерзновение и похвалу упования даже до конца известно удержим. 
HEB.3.7	Темже, якоже глаголет дух святый, днесь, аще глас его услышите, 
HEB.3.8	не ожесточите сердец ваших, якоже в прогневании, во дни искушения в пустыни, 
HEB.3.9	идеже искусиша мя отцы ваши, искусиша мя и видеша дела моя четыредесять лет. 
HEB.3.10	Сего ради негодовах рода того и рех: присно заблуждают сердцем, тии же не познаша путий моих: 
HEB.3.11	яко кляхся во гневе моем, аще внидут в покой мой. 
HEB.3.12	Блюдите, братие, да не когда будет в некоем от вас сердце лукаво, (исполнено) неверия, во еже отступити от Бога жива. 
HEB.3.13	Но утешайте себе на всяк день дондеже днесь нарицается, да не ожесточится некто от вас лестию греховною: 
HEB.3.14	причастницы бо быхом Христу, аще точию начаток состава даже до конца известен удержим: 
HEB.3.15	внегда глаголет: днесь, аще глас его услышите, не ожесточите сердец ваших, якоже в прогневании. 
HEB.3.16	Нецыи бо слышавше прогневаша, но не вси изшедшии из египта с моисеом. 
HEB.3.17	Коих же негодова четыредесять лет? Не согрешивших ли, ихже кости падоша в пустыни? 
HEB.3.18	Которым же клялся не внити в покоище его? Яве, яко противльшымся. 
HEB.3.19	И видим, яко не возмогоша внити за неверствие.
HEB.4.1	Да убоимся убо, да не когда оставлену обетованию внити в покой его, явится кто от вас лишився. 
HEB.4.2	Ибо нам благовествовано есть, якоже и онем: но не пользова онех слово слуха, не растворенное верою слышавших. 
HEB.4.3	Входим бо в покой веровавшии, якоже рече: яко кляхся во гневе моем, аще внидут в покой мой: аще и делом от сложения мира бывшым. 
HEB.4.4	Рече бо негде о седмем сице: и почи Бог в день седмый от всех дел своих. 
HEB.4.5	И в сем паки: аще внидут в покой мой. 
HEB.4.6	Понеже убо лишени нецыи внити в него, и имже прежде благовествовано бе, не внидоша за непослушание: 
HEB.4.7	паки некий уставляет день, днесь, в давиде глаголя, по толицех летех, якоже прежде глаголася: днесь, аще глас его услышите, не ожесточите сердец ваших. 
HEB.4.8	Аще бо бы онех Иисус упокоил, не бы о инем дни глаголал по сих. 
HEB.4.9	~бо оставлено есть (и еще) субботство людем Божиим: 
HEB.4.10	вшедый бо в покой его, и той почи от дел своих, якоже от своих Бог. 
HEB.4.11	Потщимся убо внити во оный покой, да не кто в ту же притчу противления впадет. 
HEB.4.12	Живо бо слово Божие и действенно, и острейше паче всякаго меча обоюду остра, и проходящее даже до разделения души же и духа, членов же и мозгов, и судително помышлением и мыслем сердечным. 
HEB.4.13	И несть тварь неявлена пред ним, вся же нага и объявлена пред очима его, к немуже нам слово. 
HEB.4.14	Имуще убо архиереа велика, прошедшаго небеса, Иисуса Сына Божия, да держимся исповедания. 
HEB.4.15	Не имамы бо архиереа не могуща спострадати немощем нашым, но искушена по всяческим по подобию, разве греха. 
HEB.4.16	Да приступаем убо с дерзновением к престолу благодати, да приимем милость и благодать обрящем во благовременну помощь.
HEB.5.1	Всяк бо первосвященник, от человек приемлемь, за человеки поставляется на службы яже к Богу, да приносит дары же и жертвы о гресех, 
HEB.5.2	спострадати могий невежствующым и заблуждающым, понеже и той немощию обложен есть: 
HEB.5.3	и сего ради должен есть якоже о людех, такожде и о себе приносити за грехи. 
HEB.5.4	И никтоже сам себе приемлет честь, но званный от Бога, якоже и аарон. 
HEB.5.5	Тако и Христос не себе прослави быти первосвященника, но глаголавый к нему: Сын мой еси ты, аз днесь родих тя: 
HEB.5.6	якоже и инде глаголет: ты еси священник во век по чину мелхиседекову. 
HEB.5.7	Иже во днех Плоти своея моления же и молитвы к могущему спасти его от смерти с воплем крепким и со слезами принес, и услышан быв от благоговеинства, 
HEB.5.8	аще и Сын бяше, обаче навыче от сих, яже пострада, послушанию, 
HEB.5.9	и совершився бысть всем послушающым его виновен спасения вечнаго, 
HEB.5.10	наречен от Бога первосвященник по чину мелхиседекову. 
HEB.5.11	О немже многое нам слово и неудобь сказаемое глаголати, понеже немощни бысте слухи. 
HEB.5.12	Ибо, должни суще быти учителие лет ради, паки требуете учитися, кая писмена начала словес Божиих: и бысте требующе млека, а не крепкия пищи. 
HEB.5.13	Всяк бо причащаяйся млека неискусен слова правды, младенец бо есть: 
HEB.5.14	совершенных же есть твердая пища, имущих чувствия обучена долгим учением в разсуждение добра же и зла.
HEB.6.1	Темже оставльше начала Христова слово, на совершение да ведемся, не паки основание покаяния полагающе от мертвых дел, и веры в Бога, 
HEB.6.2	крещений учения, возложения же рук, воскресения же мертвых и суда вечнаго. 
HEB.6.3	И сие сотворим, аще Бог повелит. 
HEB.6.4	Невозможно бо просвещенных единою и вкусивших дара небеснаго, и причастников бывших духа святаго, 
HEB.6.5	и добраго вкусивших Божия глаголгола и силы грядущаго века, 
HEB.6.6	и отпадших, паки обновляти в покаяние, второе распинающих Сына Божия себе и обличающих. 
HEB.6.7	Земля бо пившая сходящий на ню множицею дождь и раждающая былия добрая оным, имиже и делаема бывает, приемлет благословение от Бога: 
HEB.6.8	а износящая терния и волчец непотребна есть и клятвы близ, еяже кончина в пожжение. 
HEB.6.9	Надеемся же о вас, возлюбленнии, лучших и придержащихся спасения, аще и тако глаголем. 
HEB.6.10	Не обидлив бо Бог, забыти дела вашего и труда любве, юже показасте во имя его, послуживше святым и служаще. 
HEB.6.11	Желаем же, да кийждо вас являет тожде тщание ко извещению упования даже до конца, 
HEB.6.12	да не лениви будете, но подражателе наследствующих обетования верою и долготерпением. 
HEB.6.13	Аврааму бо обетовая Бог, понеже ни единем имяше болшим клятися, клятся собою, 
HEB.6.14	глаголя: воистинну благословя благословлю тя и умножая умножу тя. 
HEB.6.15	И тако долготерпев, получи обетование. 
HEB.6.16	Человецы бо болшим кленутся, и всякому их прекословию кончина во извещение клятва (есть). 
HEB.6.17	В немже лишше хотя Бог показати наследником обетования непреложное совета своего, ходатайствова клятвою: 
HEB.6.18	да двема вещьми непреложными, в нихже невозможно солгати Богу, крепкое утешение имамы прибегшии ятися за предлежащее упование, 
HEB.6.19	еже аки котву имамы души, тверду же и известну, и входящую во внутреннейшее завесы, 
HEB.6.20	идеже предтеча о нас вниде Иисус, по чину мелхиседекову первосвященник быв во веки.
HEB.7.1	Сей бо мелхиседек, Царь салимский, священник Бога вышняго, иже срете авраама возвращшася от сеча царей и благослови его, 
HEB.7.2	емуже и десятину от всех отдели авраам, первее убо сказуется Царь правды, потом же Царь салимский, еже есть, Царь мира, 
HEB.7.3	без отца, без матере, без причта рода, ни начала днем, ни животу конца имея, уподоблен же Сыну Божию, пребывает священник выну. 
HEB.7.4	Видите же, елик сей, емуже и десятину дал есть авраам патриарх от избранных. 
HEB.7.5	И приемлющии убо священство от сынов левиин заповедь имут одесятствовати люди по закону, сиречь, братию свою, аще и от чресл авраамовых изшедшую: 
HEB.7.6	не причитаемый же родом к ним, одесятствова авраама и имущаго обетования благослови: 
HEB.7.7	без всякаго же прекословия меншее от болшаго благословляется. 
HEB.7.8	И зде убо десятины человецы умирающии приемлют: тамо же свидетелствуемый, яко жив есть. 
HEB.7.9	И да сице реку, авраамом и левий, приемляй десятины, десятины дал есть: 
HEB.7.10	еще бо в чреслех отчиих бяше, егда срете его мелхиседек. 
HEB.7.11	Аще убо совершенство левитским священством было, людие бо на нем взаконени быша: кая еще потреба по чину мелхиседекову иному востати священнику, а не по чину ааронову глаголатися? 
HEB.7.12	прелагаему бо священству, по нужди и закону пременение бывает. 
HEB.7.13	О немже бо глаголются сия, колену иному причастися, от негоже никтоже приступи ко олтарю: 
HEB.7.14	яве бо, яко от колена иудова возсия Господь наш, о немже колене моисей о священстве ничесоже глагола. 
HEB.7.15	И лишше еще яве есть, яко по подобию мелхиседекову востает священник ин, 
HEB.7.16	иже не по закону заповеди плотския бысть, но по силе живота неразрушаемаго. 
HEB.7.17	Свидетелствует бо, яко ты еси священник во век по чину мелхиседекову. 
HEB.7.18	Отлагание убо бывает прежде бывшия заповеди за немощное ея и неполезное: 
HEB.7.19	ничтоже бо совершил закон: привведение же есть лучшему упованию, имже приближаемся к Богу. 
HEB.7.20	И по елику не без клятвы: 
HEB.7.21	они бо без клятвы священницы быша, сей же с клятвою чрез глаголющаго к нему: клятся Господь и не раскается: ты еси священник во век по чину мелхиседекову: 
HEB.7.22	по толику лучшаго завета бысть испоручник Иисус. 
HEB.7.23	И они множайши священницы быша, зане смертию возбранени суть пребывати: 
HEB.7.24	сей же, занеже пребывает во веки, непреступное имать священство, 
HEB.7.25	темже и спасти до конца может приходящих чрез него к Богу, всегда жив сый, во еже ходатайствовати о них. 
HEB.7.26	Таков бо нам подобаше архиерей: преподобен, незлобив, безсквернен, отлучен от грешник и вышше небес бывый, 
HEB.7.27	иже не имать по вся дни нужды, якоже первосвященницы, прежде о своих гресех жертвы приносити, потом же о людских: сие бо сотвори единою, себе принес. 
HEB.7.28	Закон бо человеки поставляет первосвященники, имущыя немощь: слово же клятвенное, еже по законе, Сына во веки совершенна.
HEB.8.1	Глава же о глаголемых: такова имамы первосвященника, иже седе о десную престола величествия на небесех, 
HEB.8.2	святым служитель и скинии истинней, юже водрузи Господь, а не человек. 
HEB.8.3	Всяк бо первосвященник, во еже приносити дары же и жертвы, поставляемь бывает: темже потреба имети что и сему, еже принесет. 
HEB.8.4	Аще бы бо был на земли, не бы был священник, сущым священником приносящым по закону дары, 
HEB.8.5	иже образу и стени служат небесных, якоже глаголано бысть моисею, хотящу сотворити скинию: виждь бо, рече, сотвориши вся по образу показанному ти на горе. 
HEB.8.6	Ныне же лучшее улучи служение, по елику и лучшаго завета есть ходатай, иже на лучших обетованиих узаконися. 
HEB.8.7	Аще бо бы первый он непорочен был, не бы второму искалося место. 
HEB.8.8	Укоряя бо их глаголет: се, дние грядут, глаголет Господь, и совершу на дом израилев и на дом иудов завет нов, 
HEB.8.9	не по завету, егоже сотворих отцем их в день, в оньже емшу ми их за руку, извести их от земли египетския: зане тии не пребыша в завете моем, и аз нерадих о них, глаголет Господь. 
HEB.8.10	Яко сей завет, егоже завещаю дому израилеву по онех днех, глаголет Господь, дая законы моя в мысли их, и на сердцах их напишу их, и буду им Бог, и тии будут мне людие. 
HEB.8.11	И не имать научити кийждо искренняго своего и кийждо брата своего, глаголя: познай Господа: яко вси уведят мя от мала даже и до велика их, 
HEB.8.12	зане милостив буду неправдам их и грехов их и беззаконий их не имам помянути ктому. 
HEB.8.13	Внегда же глаголет нов, обветши перваго: а обветшавающее и состаревающееся близ есть истления.
HEB.9.1	Имеяше убо первая скиния оправдания службы, святое же людское: 
HEB.9.2	скиния бо сооружена бысть первая, в нейже светилник и трапеза и предложение хлебов, яже глаголется святая. 
HEB.9.3	По вторей же завесе скиния глаголемая святая святых, 
HEB.9.4	злату имущи кадилницу и ковчег завета окован всюду златом, в немже стамна злата имущая манну, и жезл ааронов прозябший, и скрижали завета: 
HEB.9.5	превышше же его херувими славы, осеняющии олтарь: о нихже не леть ныне глаголати подробну. 
HEB.9.6	Сим же тако устроеным, в первую убо скинию выну вхождаху священницы, службы совершающе: 
HEB.9.7	во вторую же единою в лето един архиерей, не без крове, юже приносит за себе и о людских невежествиих. 
HEB.9.8	Сие являющу духу святому, яко не у явися святых путь, еще первей скинии имущей стояние. 
HEB.9.9	Яже притча во время настоящее утвердися, в неже дарове и жертвы приносятся, не могущыя по совести совершити служащаго, 
HEB.9.10	точию в брашнах и питиях, и различных омовениих, и оправданиих плоти, даже до времене исправления належащая. 
HEB.9.11	Христос же пришед архиерей грядущих благ, болшею и совершеннейшею скиниею, нерукотворенною, сиречь, не сея твари, 
HEB.9.12	ни кровию козлею ниже телчею, но своею кровию, вниде единою во святая, вечное искупление обретый. 
HEB.9.13	Аще бо кровь козляя и телчая и пепел юнчий кропящий оскверненыя освящает к плотстей чистоте: 
HEB.9.14	кольми паче кровь Христова, иже духом святым себе принесе непорочна Богу, очистит совесть нашу от мертвых дел, во еже служити нам Богу живу и истинну? 
HEB.9.15	И сего ради новому завету ходатай есть, да смерти бывшей, во искупление преступлений бывших в первем завете, обетование вечнаго наследия приимут званнии. 
HEB.9.16	Идеже бо завет, смерти нужно есть вноситися завещающаго, 
HEB.9.17	завет бо в мертвых известен есть: понеже ничесоже может, егда жив есть завещаваяй. 
HEB.9.18	Темже ни первый без крове обновлен бысть. 
HEB.9.19	Реченней бо бывшей всяцей заповеди по закону от моисеа всем людем, приемь кровь козлюю и телчую, с водою и волною червленою и иссопом, самыя же тыя книги и вся люди покропи, 
HEB.9.20	глаголя: сия кровь завета, егоже завеща к вам Бог. 
HEB.9.21	И скинию же и вся сосуды служебныя кровию такожде покропи. 
HEB.9.22	И отнюд кровию вся очищаются по закону, и без кровопролития не бывает оставление. 
HEB.9.23	Нужда убо бяше образом небесных сими очищатися: самем же небесным лучшими жертвами, паче сих. 
HEB.9.24	Не в рукотворенная бо святая вниде Христос, противообразная истинных, но в самое небо, ныне да явится лицу Божию о нас, 
HEB.9.25	ниже да многажды приносит себе, якоже первосвященник входит во святая (святых) по вся лета с кровию чуждею: 
HEB.9.26	понеже подобаше бы ему множицею страдати от сложения мира: ныне же единою в кончину веков, во отметание греха, жертвою своею явися. 
HEB.9.27	И якоже лежит человеком единою умрети, потом же суд, 
HEB.9.28	тако и Христос единою принесеся, во еже вознести многих грехи, второе без греха явится, ждущым его во спасение.
HEB.10.1	Сень бо имый закон грядущих благ, (а) не самый образ вещей, на всякое лето темиже жертвами, ихже приносят выну, никогдаже может приступающих совершити. 
HEB.10.2	Понеже престали бы быти приносимы, ни едину ктому имущым совесть о гресех служащым, единою очищенным. 
HEB.10.3	Но в них воспоминание грехов на коеждо лето бывает, 
HEB.10.4	невозможно бо крови юнчей и козлей отпущати грехи. 
HEB.10.5	Темже входя в мир, глаголет: жертвы и приношения не восхотел еси, тело же совершил ми еси: 
HEB.10.6	всесожжений и о гресе не благоволил еси. 
HEB.10.7	Тогда рех: се, иду: в главизне книжней написася о мне, еже сотворити волю твою, Боже. 
HEB.10.8	Выше глаголя: яко жертвы и приношения и всесожжений и о гресех не восхотел еси, ниже благоволил еси: яже по закону приносятся: 
HEB.10.9	тогда рече: се, иду сотворити волю твою, Боже. Отемлет первое, да второе поставит. 
HEB.10.10	О нейже воли освящени есмы принесением тела Иисус Христова единою. 
HEB.10.11	И всяк убо священник стоит на всяк день служя и тыяжде множицею принося жертвы, яже никогдаже могут отяти грехов. 
HEB.10.12	Он же едину о гресех принес жертву, всегда седит о десную Бога, 
HEB.10.13	прочее ожидая, дондеже положатся врази его подножие ног его: 
HEB.10.14	единем бо приношением совершил есть во веки освящаемых. 
HEB.10.15	Свидетелствует же нам и дух святый, по реченному бо прежде: 
HEB.10.16	сей завет, егоже завещаю к ним по днех онех, глаголет Господь, дая законы моя на сердца их, и в помышлениих их напишу их: 
HEB.10.17	(таже глаголет Господь:) и грехов их и беззаконий их не имам помянути ктому. 
HEB.10.18	А идеже отпущение сих, ктому несть приношения о гресех. 
HEB.10.19	Имуще убо дерзновение, братие, входити во святая кровию Иисус Христовою, путем новым и живым, 
HEB.10.20	егоже обновил есть нам завесою, сиречь Плотию своею, 
HEB.10.21	и иереа велика над домом Божиим, 
HEB.10.22	да приступаем со истинным сердцем во извещении веры, окроплени сердцы от совести лукавыя и измовени телесы водою чистою: 
HEB.10.23	да держим исповедание упования неуклонное, верен бо есть обещавый: 
HEB.10.24	и да разумееваем друг друга в поощрении любве и добрых дел, 
HEB.10.25	не оставляюще собрания своего, якоже есть неким обычай, но (друг друга) подвизающе, и толико паче, елико видите приближающийся день (судный). 
HEB.10.26	Волею бо согрешающым нам по приятии разума истины, ктому о гресех не обретается жертва, 
HEB.10.27	страшно же некое чаяние суда и огня ревность, поясти хотящаго сопротивныя. 
HEB.10.28	Отверглся кто закона моисеова, без милосердия при двоих или триех свидетелех умирает: 
HEB.10.29	колико мните горшия сподобится муки, иже Сына Божия поправый, и кровь заветную скверну возмнив, еюже освятися, и духа благодати укоривый? 
HEB.10.30	Вемы бо рекшаго: мне отмщение, аз воздам, глаголет Господь. И паки: яко судит Господь людем своим. 
HEB.10.31	Страшно (есть) еже впасти в руце Бога живаго. 
HEB.10.32	Воспоминайте же первыя дни вашя, в нихже просветившеся, многия страсти претерпесте страданий, 
HEB.10.33	ово убо, поношеньми и скорбьми позор бывше, ово же, общницы бывше живущым тако: 
HEB.10.34	ибо узам моим спострадасте и разграбление имений ваших с радостию приясте, ведяще имети себе имение на небесех пребывающее и лучшее. 
HEB.10.35	Не отлагайте убо дерзновения вашего, еже имать мздовоздаяние велико. 
HEB.10.36	Терпения бо имате потребу, да волю Божию сотворше, приимете обетование: 
HEB.10.37	еще бо мало елико елико, грядый приидет и не укоснит. 
HEB.10.38	А праведный от веры жив будет: и аще обинется, не благоволит душа моя о нем. 
HEB.10.39	Мы же (братие) несмы обиновения в погибель, но веры в снабдение души.
HEB.11.1	Есть же вера уповаемых извещение, вещей обличение невидимых. 
HEB.11.2	В сей бо свидетелствовани быша древнии. 
HEB.11.3	Верою разумеваем совершитися веком глаголголом Божиим, во еже от неявляемых видимым быти. 
HEB.11.4	Верою множайшую жертву авель паче каина принесе Богу, еюже свидетелствован бысть быти праведник, свидетелствующу о дарех его Богу: и тою умерый еще глаголет. 
HEB.11.5	Верою енох преложен бысть не видети смерти: и не обреташеся, зане преложи его Бог: прежде бо преложения его свидетелствован бысть, яко угоди Богу. 
HEB.11.6	Без веры же невозможно угодити (Богу): веровати же подобает приходящему к Богу, яко есть, и взыскающым его мздовоздатель бывает. 
HEB.11.7	Верою ответ приим ное о сих, яже не у виде, убоявся сотвори ковчег во спасение дому своего: еюже осуди (весь) мир, и правды, яже по вере, бысть наследник. 
HEB.11.8	Верою зовом авраам послуша изыти на место, еже хотяше прияти в наследие, и изыде не ведый, камо грядет. 
HEB.11.9	Верою прииде авраам на землю обетования, якоже на чужду, в кровы вселися со исааком и иаковом снаследникома обетования тогожде: 
HEB.11.10	ждаше бо основания имущаго града, емуже художник и содетель Бог. 
HEB.11.11	Верою и сама сарра неплоды силу во удержание семене прият и паче времене возраста роди, понеже верна непщева обетовавшаго. 
HEB.11.12	Темже и от единаго родишася, да еще умерщвленнаго, якоже звезды небесныя множеством и яко песок вскрай моря безчисленный. 
HEB.11.13	По вере умроша сии вси, не приемше обетований, но издалеча видевше я, и целовавше, и исповедавше, яко страннии и пришелцы суть на земли: 
HEB.11.14	ибо таковая глаголющии являются, яко отечествия взыскуют. 
HEB.11.15	И аще бы убо оно помнили, из негоже изыдоша, имели бы время возвратитися: 
HEB.11.16	ныне же лучшаго желают, сиречь небеснаго: темже не стыдится сими Бог, Бог нарицатися их: уготова бо им град. 
HEB.11.17	Верою приведе авраам исаака искушаемь, и единороднаго приношаше, обетования приемый, 
HEB.11.18	к немуже глаголано бысть: яко о исааце наречется тебе семя: 
HEB.11.19	помыслив, яко и из мертвых воскресити силен (есть) Бог, темже того и в притче прият. 
HEB.11.20	Верою о грядущих благослови исаак иакова и исава. 
HEB.11.21	Верою иаков умирая коегождо сына иосифова благослови и поклонися на верх жезла его. 
HEB.11.22	Верою иосиф умирая о исхождении сынов израилевых памятствова и о костех своих заповеда. 
HEB.11.23	Верою моисей родився сокровен бысть три месяцы от отец своих, зане видеша красно отроча и не убояшася повеления царева. 
HEB.11.24	Верою моисей, велик быв, отвержеся нарицатися сын дщере фараоновы: 
HEB.11.25	паче (же) изволи страдати с людьми Божиими, нежели имети временную греха сладость, 
HEB.11.26	болшее богатство вменив египетских сокровищ поношение Христово: взираше бо на мздовоздаяние. 
HEB.11.27	Верою остави египет, не убоявся ярости царевы: невидимаго бо яко видя, терпяше. 
HEB.11.28	Верою сотвори пасху и пролитие крове, да не погубляяй перворожденная коснется их. 
HEB.11.29	Верою преидоша чермное море аки по сусе земли: егоже искушение приемше египтяне истопишася. 
HEB.11.30	Верою стены иерихонския падоша обхождением седмих дний. 
HEB.11.31	Верою раав блудница не погибе с сопротивльшимися, приимши сходники с миром (и иным путем изведши). 
HEB.11.32	И что еще глаголю? Не достанет бо ми повествующу времене о гедеоне, вараце же и сампсоне и иеффаи, о давиде же и самуиле, и о (других) пророцех, 
HEB.11.33	иже верою победиша царствия, содеяша правду, получиша обетования, заградиша уста львов, 
HEB.11.34	угасиша силу огненную, избегоша острея меча, возмогоша от немощи, быша крепцы во бранех, обратиша в бегство полки чуждих: 
HEB.11.35	прияша жены от воскресения мертвых своих: инии же избиени быша, не приемше избавления, да лучшее воскресение улучат: 
HEB.11.36	друзии же руганием и ранами искушение прияша, еще же и узами и темницею, 
HEB.11.37	камением побиени быша, претрени быша, искушени быша, убийством меча умроша, проидоша в милотех (и) в козиях кожах, лишени, скорбяще, озлоблени: 
HEB.11.38	ихже не бе достоин (весь) мир, в пустынех скитающеся и в горах и в вертепах и в пропастех земных. 
HEB.11.39	И сии вси послушествани бывше верою, не прияша обетования, 
HEB.11.40	Богу лучшее что о нас предзревшу, да не без нас совершенство приимут.
HEB.12.1	Темже убо и мы, толик имуще облежащь нас облак свидетелей, гордость всяку отложше и удобь обстоятелный грех, терпением да течем на предлежащий нам подвиг, 
HEB.12.2	взирающе на началника веры и совершителя Иисуса, иже вместо предлежащия ему радости претерпе крест, о срамоте нерадив, о десную же престола Божия седе. 
HEB.12.3	Помыслите убо таковое пострадавшаго от грешник на себе прекословие, да не стужаете, душами своими ослабляеми. 
HEB.12.4	Не у до крове стасте, противу греха подвизающеся, 
HEB.12.5	и забысте утешение, еже вам яко сыном глаголет: сыне мой, не пренемогай наказанием Господним, ниже ослабей, от него обличаемь. 
HEB.12.6	Егоже бо любит Господь, наказует: биет же всякаго сына, егоже приемлет. 
HEB.12.7	Аще наказание терпите, якоже сыновом обретается вам Бог. Который бо есть сын, егоже не наказует отец? 
HEB.12.8	Аще же без наказания есте, емуже причастницы быша вси, убо прелюбодейчищи есте, а не сынове. 
HEB.12.9	К сим, плоти нашей отцы имехом наказатели, и срамляхомся: не много ли паче повинемся Отцу духовом, и живи будем? 
HEB.12.10	Они бо в мало дний, якоже годе им бе, наказоваху нас: а сей на пользу, да причастимся святыни его. 
HEB.12.11	Всякое бо наказание в настоящее время не мнится радость быти, но печаль: последи же плод мирен наученым тем воздает правды. 
HEB.12.12	Темже ослабленныя руки и ослабленная колена исправите 
HEB.12.13	и стези правы сотворите ногами вашими, да не хромое совратится, но паче да изцелеет. 
HEB.12.14	Мир имейте и святыню со всеми, ихже кроме никтоже узрит Господа: 
HEB.12.15	смотряюще, да не кто лишится благодати Божия: да не кий корень горести, выспрь прозябаяй, пакость сотворит, и тем осквернятся мнози: 
HEB.12.16	да не кто блудодей, или сквернитель, якоже исав, иже за ядь едину отдал есть первородство свое. 
HEB.12.17	Весте бо, яко и потом похотев наследовати благословение, отвержен бысть: покаяния бо места не обрете, аще и со слезами поискал его. 
HEB.12.18	Не приступисте бо к горе осязаемей и разгоревшемуся огню, и облаку и сумраку, и буре 
HEB.12.19	и трубному звуку, и гласу глаголгол, егоже слышавшии отрекошася, да не приложится им слово, 
HEB.12.20	не терпяху бо повелевающаго: аще и зверь прикоснется горе, камением побиен будет: 
HEB.12.21	и тако страшно бе видимое, моисей рече: пристрашен есмь и трепетен. 
HEB.12.22	Но приступисте к сионстей горе и ко граду Бога живаго, Иерусалиму небесному и тмам ангелов, 
HEB.12.23	торжеству и Церкви первородных на небесех написанных, и судии всех Богу и духом праведник совершенных, 
HEB.12.24	и к ходатаю завета новаго Иисусу и крови кропления, лучше глаголющей, нежели авелева. 
HEB.12.25	Блюдите (же), да не отречетеся глаголющаго. Аще бо не избежаша они отрекшиися пророчествующаго на земли, множае паче мы отрицающиися небеснаго, 
HEB.12.26	егоже глас землю тогда поколеба, ныне же обетова, глаголя: еще единою аз потрясу не токмо землею, но и небом. 
HEB.12.27	А еже еще единою, сказует колеблемых преложение, аки сотворенных, да пребудут, яже суть неподвижимая. 
HEB.12.28	Темже Царство непоколебимо приемлюще, да имамы благодать, еюже служим благоугодно Богу с благоговением и страхом, 
HEB.12.29	ибо Бог наш огнь поядаяй (есть).
HEB.13.1	Братолюбие да пребывает: 
HEB.13.2	страннолюбия не забывайте, тем бо не ведяще нецыи странноприяша ангелы. 
HEB.13.3	Поминайте юзники, аки с ними связани: озлобляемыя, аки и сами суще в теле. 
HEB.13.4	Честна женитва во всех и ложе нескверно: блудником же и прелюбодеем судит Бог. 
HEB.13.5	Не сребролюбцы нравом, доволни сущими. Той бо рече: не имам тебе оставити, ниже имам от тебе отступити: 
HEB.13.6	яко дерзающым нам глаголати: Господь мне помощник, и не убоюся: что сотворит мне человек? 
HEB.13.7	Поминайте наставники вашя, иже глаголаша вам слово Божие: ихже взирающе на скончание жителства, подражайте вере (их). 
HEB.13.8	Иисус Христос вчера и днесь тойже, и во веки. 
HEB.13.9	В научения странна и различна не прилагайтеся: добро бо благодатию утверждати сердца, (а) не брашны, от нихже не прияша пользы ходившии в них. 
HEB.13.10	Имамы (же) олтарь, от негоже не имут власти ясти служащии сени. 
HEB.13.11	Ихже бо кровь животных вносится во святая за грехи первосвященником, сих телеса сжигаются вне стана: 
HEB.13.12	темже Иисус, да освятит люди своею кровию, вне врат пострадати изволил. 
HEB.13.13	Темже убо да исходим к нему вне стана, поношение его носяще: 
HEB.13.14	не имамы бо зде пребывающаго града, но грядущаго взыскуем. 
HEB.13.15	Тем убо приносим жертву хваления выну Богу, сиречь плод устен исповедающихся имени его. 
HEB.13.16	Благотворения же и общения не забывайте: таковыми бо жертвами благоугождается Бог. 
HEB.13.17	Повинуйтеся наставником вашым и покаряйтеся: тии бо бдят о душах ваших, яко слово воздати хотяще: да с радостию сие творят, а не воздыхающе, несть бо полезно вам сие. 
HEB.13.18	Молитеся о нас: уповаем бо, яко добру совесть имамы, во всех добре хотяще жити. 
HEB.13.19	Лишше же молю, сие творите, да вскоре устроюся вам. 
HEB.13.20	Бог же мира, возведый из мертвых пастыря овцам великаго кровию завета вечнаго, Господа нашего Иисуса Христа, 
HEB.13.21	да совершит вы во всяцем деле блазе, сотворити волю его, творя в вас благоугодное пред ним Иисус Христом: емуже слава во веки веков. Аминь. 
HEB.13.22	Молю же вы, братие, приимите слово утешения: ибо вмале написав послах вам. 
HEB.13.23	Знайте брата нашего отпущена тимофеа, с нимже, аще скорее приидет, узрю вас. 
HEB.13.24	Целуйте вся наставники вашя и вся святыя. Целуют вы иже от италии сущии. 
HEB.13.25	Благодать со всеми вами. Аминь. 
JAS.1.1	Иаков, Богу и Господу Иисусу Христу раб, обеманадесяте коленома, иже в разсеянии, радоватися. 
JAS.1.2	Всяку радость имейте, братие моя, егда во искушения впадаете различна, 
JAS.1.3	ведяще, яко искушение вашея веры соделовает терпение: 
JAS.1.4	терпение же дело совершенно да имать, яко да будете совершенни и всецели, ни в чемже лишени. 
JAS.1.5	Аще же кто от вас лишен есть премудрости, да просит от дающаго Бога всем нелицеприемне и не поношающаго, и дастся ему. 
JAS.1.6	Да просит же верою, ничтоже сумняся: сумняйся бо уподобися волнению морскому, ветры возметаему и развеваему. 
JAS.1.7	Да не мнит бо человек он, яко приимет что от Бога. 
JAS.1.8	Муж двоедушен неустроен во всех путех своих. 
JAS.1.9	Да хвалится же брат смиренный в высоте своей, 
JAS.1.10	богатый же во смирении своем, зане якоже цвет травный мимоидет: 
JAS.1.11	возсия бо солнце со зноем, и изсуши траву, и цвет ея отпаде, и блголепие лица ея погибе: сице и богатый в хождении своем увядает. 
JAS.1.12	Блажен муж, иже претерпит искушение: зане искусен быв, приимет венец жизни, егоже обеща Бог любящым его. 
JAS.1.13	Никтоже искушаемь да глаголет, яко от Бога искушаемь есмь: Бог бо несть искуситель злым, не искушает же той ни когоже, 
JAS.1.14	кийждо же искушается, от своея похоти влекомь и прельщаемь: 
JAS.1.15	таже похоть заченши раждает грех, грех же содеян раждает смерть. 
JAS.1.16	Не льститеся, братие моя возлюбленная: 
JAS.1.17	всяко даяние благо и всяк дар совершен свыше есть, сходяй от Отца светов, у негоже несть пременение, или преложения стень. 
JAS.1.18	Восхотев бо породи нас словом истины, во еже быти нам начаток некий созданием его. 
JAS.1.19	Темже, братие моя возлюбленная, да будет всяк человек скор услышати и косен глаголати, косен во гнев, 
JAS.1.20	гнев бо мужа, правды Божия не соделовает. 
JAS.1.21	Сего ради отложше всяку скверну и избыток злобы, в кротости приимите всажденное слово, могущее спасти душы вашя. 
JAS.1.22	Бывайте же творцы слова, а не точию слышатели, прельщающе себе самех. 
JAS.1.23	Зане аще кто есть слышатель слова, а не творец, таковый уподобися мужу смотряющу лице бытия своего в зерцале: 
JAS.1.24	усмотри бо себе и отиде, и абие забы, каков бе. 
JAS.1.25	Приникий же в закон совершен свободы, и пребыв, сей не слышатель забытлив быв, но творец дела, сей блажен в делании своем будет. 
JAS.1.26	Аще кто мнится верен быти в вас, и не обуздовает языка своего, но льстит сердце свое, сего суетна есть вера. 
JAS.1.27	Вера бо чиста и нескверна пред Богом и Отцем сия есть, еже посещати сирых и вдовиц в скорбех их, (и) нескверна себе блюсти от мира.
JAS.2.1	Братие моя, не на лица зряще имейте веру Господа нашего Иисуса Христа славы. 
JAS.2.2	Аще бо внидет в сонмище ваше муж, злат перстень нося, в ризе светле, внидет же и нищь в худе одежди, 
JAS.2.3	и воззрите на носящаго ризу светлу, и речете ему: ты сяди зде добре: и нищему речете: ты стани тамо, или сяди зде на подножии моем: 
JAS.2.4	и не разсмотристе в себе, и бысте судии помышлений злых. 
JAS.2.5	Слышите, братие моя возлюбленная, не Бог ли избра нищыя мира сего богаты в вере и наследники Царствия, еже обеща любящым его? 
JAS.2.6	вы же укористе нищаго. Не богатии ли насилуют вам, и тии влекут вы на судища? 
JAS.2.7	не тии ли хулят доброе имя нареченное на вас? 
JAS.2.8	Аще убо закон совершаете царский, по писанию: возлюбиши искренняго своего якоже себе самаго, добре творите: 
JAS.2.9	аще же на лица зрите, то грех содеваете, обличаеми от закона якоже преступницы. 
JAS.2.10	Иже бо весь закон соблюдет, согрешит же во единем, бысть всем повинен. 
JAS.2.11	Рекий бо: не прелюбы сотвориши, рекл есть и: не убиеши. Аще же не прелюбы сотвориши, убиеши же, был еси преступник закона. 
JAS.2.12	Тако глаголите и тако творите, яко законом свободным имущии суд прияти. 
JAS.2.13	Суд бо без милости не сотворшему милости: и хвалится милость на суде. 
JAS.2.14	Кая польза, братие моя, аще веру глаголет кто имети, дел же не имать? еда может вера спасти его? 
JAS.2.15	Аще же брат или сестра нага будета и лишена будета дневныя пищи, 
JAS.2.16	речет же има кто от вас: идита с миром, грейтася и насыщайтася? не даст же има требования телеснаго: кая польза? 
JAS.2.17	Такожде и вера, аще дел не имать, мертва есть о себе. 
JAS.2.18	Но речет кто: ты веру имаши, аз же дела имам: покажи ми веру твою от дел твоих, и аз тебе покажу от дел моих веру мою. 
JAS.2.19	Ты веруеши, яко Бог един есть: добре твориши: и беси веруют, и трепещут. 
JAS.2.20	Хощеши же ли разумети, о, человече суетне, яко вера без дел мертва есть? 
JAS.2.21	Авраам отец наш не от дел ли оправдася, вознес исаака сына своего на жертвенник? 
JAS.2.22	Видиши ли, яко вера поспешествоваше делом его, и от дел совершися вера? 
JAS.2.23	И совершися писание глаголющее: верова же авраам Богови, и вменися ему в правду, и друг Божий наречеся. 
JAS.2.24	Зрите ли убо, яко от дел оправдается человек, а не от веры единыя? 
JAS.2.25	Такожде же и раав блудница не от дел ли оправдася, приемши сходники и иным путем изведши их? 
JAS.2.26	Якоже бо тело без духа мертво есть, тако и вера без дел мертва есть.
JAS.3.1	Не мнози учителие бывайте, братие моя, ведяще, яко болшее осуждение приимем, 
JAS.3.2	много бо согрешаем вси. Аще кто в слове не согрешает, сей совершен муж, силен обуздати и все тело. 
JAS.3.3	Се бо и конем узды во уста влагаем, да повинуются нам, и все тело их обращаем: 
JAS.3.4	се, и корабли велицы суще и от жестоких ветров заточаеми, обращаются малым кормилцем, аможе стремление правящаго хощет: 
JAS.3.5	такожде же и язык мал уд есть, и вельми хвалится. Се мал огнь, и коль велики вещи сожигает. 
JAS.3.6	И язык огнь, лепота неправды: сице и язык водворяется во удех наших, скверня все тело, и паля коло рождения нашего, и опаляяся от геенны: 
JAS.3.7	всяко бо естество зверей же и птиц, гад же и рыб, укрощается и укротится естеством человеческим, 
JAS.3.8	языка же никтоже может от человек укротити: не удержимо бо зло, исполнь яда смертоносна. 
JAS.3.9	Тем благословляем Бога и Отца, и тем кленем человеки бывшыя по подобию Божию: 
JAS.3.10	от техже уст исходит благословение и клятва. Не подобает, братие моя возлюбленная, сим тако бывати. 
JAS.3.11	Еда ли источник от единаго устия источает сладкое и горькое? 
JAS.3.12	Еда может, братие моя, смоковница маслины творити, или виноградная лоза смоквы? такожде ни един источник слану и сладку творит воду. 
JAS.3.13	Кто премудр и худог в вас, да покажет от добраго жития дела своя в кротости и премудрости. 
JAS.3.14	Аще же зависть горьку имате и рвение в сердцах ваших, не хвалитеся, ни лжите на истину: 
JAS.3.15	несть сия премудрость свыше низходящи, но земна, душевна, бесовска: 
JAS.3.16	идеже бо зависть и рвение, ту нестроение и всяка зла вещь. 
JAS.3.17	А яже свыше премудрость, первее убо чиста есть, потом же мирна, кротка, благопокорлива, исполнь милости и плодов благих, несуменна и нелицемерна. 
JAS.3.18	Плод же правды в мире сеется творящым мир.
JAS.4.1	Откуду брани и свары в вас? не отсюду ли, от сластей ваших, воюющих во удех ваших? 
JAS.4.2	Желаете, и не имате: убиваете и завидите, и не можете улучити: сваряетеся и борете, и не имате, зане не просите: 
JAS.4.3	просите, и не приемлете, зане зле просите, да в сластех ваших иждивете. 
JAS.4.4	Прелюбодее и прелюбодейцы, не весте ли, яко любы мира сего вражда Богу есть, иже бо восхощет друг быти миру, враг Божии бывает. 
JAS.4.5	Или мните, яко всуе писание глаголет: к зависти желает дух, иже вселися в ны? 
JAS.4.6	Болшую же дает благодать: темже глаголет: Господь гордым противится, смиренным же дает благодать. 
JAS.4.7	Повинитеся убо Богу, противитеся же диаволу, и бежит от вас. 
JAS.4.8	Приближитеся Богу, и приближится вам: очистите руце, грешницы, исправите сердца ваша, двоедушнии: 
JAS.4.9	постраждите и слезите и плачитеся: смех ваш в плачь да обратится, и радость в сетование: 
JAS.4.10	смиритеся пред Господем, и вознесет вы. 
JAS.4.11	Не оклеветайте друг друга, братие: оклеветаяй бо брата, или осуждаяй брата своего, оклеветает закон и осуждает закон: аще же закон осуждаеши, неси творец закона, но судия. 
JAS.4.12	Един есть законоположник и судия, могий спасти и погубити: ты же кто еси осуждаяй друга? 
JAS.4.13	Слышите ныне, глаголющии: днесь или утре пойдем во он град, и сотворим ту лето едино, и куплю деем и приобретение: 
JAS.4.14	иже не весте, что утре случится: кая бо жизнь ваша, пара бо есть, яже вмале является, потом же исчезает. 
JAS.4.15	Вместо еже бы глаголати вам: аще Господь восхощет, и живи будем, и сотворим сие или оно: 
JAS.4.16	ныне же хвалитеся в гордынех ваших: всяка хвала такова зла есть. 
JAS.4.17	Ведущему убо добро творити, и не творящему, грех ему есть.
JAS.5.1	Приидите ныне, богатии, плачитеся и рыдайте о лютых скорбех ваших грядущих на вы. 
JAS.5.2	Богатство ваше изгни, и ризы вашя молие поядоша. 
JAS.5.3	Злато ваше и сребро изоржаве, и ржа их в послушество на вас будет, и снесть плоти вашя аки огнь: егоже снискасте в последния дни. 
JAS.5.4	Се, мзда делателей делавших нивы вашя, удержаная от вас, вопиет, и вопиения жавших во ушы Господа саваофа внидоша. 
JAS.5.5	Возвеселистеся на земли, и насладистеся: упитасте сердца ваша аки в день заколения. 
JAS.5.6	Осудисте, убисте праведнаго: не противится вам. 
JAS.5.7	Долготерпите убо, братие моя, до пришествия Господня. Се земледелец ждет честнаго плода от земли, долготерпя о нем, дондеже приимет дождь ран и позден: 
JAS.5.8	долготерпите убо и вы, утвердите сердца ваша, яко пришествие Господне приближися. 
JAS.5.9	Не воздыхайте друг на друга, братие, да не осуждени будете: се, судия пред дверьми стоит. 
JAS.5.10	Образ приимите, братие моя, злострадания и долготерпения пророки, иже глаголаша именем Господним. 
JAS.5.11	Се, блажим терпящыя. Терпение иовле слышасте, и кончину Господню видесте, яко многомилостив есть Господь и щедр. 
JAS.5.12	Прежде же всех, братие моя, не кленитеся ни небом, ни землею, ни иною коею клятвою: буди же вам еже ей, ей, и еже ни, ни: да не в лицемерие впадете. 
JAS.5.13	Злостраждет ли кто в вас? да молитву деет: благодушствует ли кто? да поет. 
JAS.5.14	Болит ли кто в вас, да призовет пресвитеры церковныя, и да молитву сотворят над ним, помазавше его елеем во имя Господне: 
JAS.5.15	и молитва веры спасет болящаго, и воздвигнет его Господь: и аще грехи сотворил есть, отпустятся ему. 
JAS.5.16	Исповедайте убо друг другу согрешения и молитеся друг за друга, яко да исцелеете: много бо может молитва праведнаго поспешествуема. 
JAS.5.17	Илиа человек бе подобострастен нам, и молитвою помолися, да не будет дождь, и не одожди по земли лета три и месяц шесть: 
JAS.5.18	и паки помолися, и небо дождь даде, и земля прозябе плод свой. 
JAS.5.19	Братие, аще кто в вас заблудит от пути истины, и обратит кто его, 
JAS.5.20	да весть, яко обративый грешника от заблуждения пути его спасет душу от смерти и покрыет множество грехов. 
1PE.1.1	Петр, апостол Иисус Христов, избранным пришельцем разсеяния понта, галатии, каппадокии, асии и вифинии, 
1PE.1.2	по прозрению Бога Отца, во святыни Духа, в послушание и кропление крове Иисус Христовы: благодать вам и мир да умножится. 
1PE.1.3	Благословен Бог и Отец Господа нашего Иисуса Христа, иже по мнозей своей милости порождей нас во упование живо воскресением Иисус Христовым от мертвых, 
1PE.1.4	в наследие нетленно и нескверно и неувядаемо, соблюдено на небесех вас ради, 
1PE.1.5	иже силою Божиею соблюдаеми есте чрез веру, во спасение готовое явитися во время последнее. 
1PE.1.6	О немже радуйтеся, мало ныне, аще лепо есть, прискорбни бывше в различных напастех: 
1PE.1.7	да искушение вашея веры многочестнейше злата гибнуща, огнем же искушена, обрящется в похвалу и честь и славу, во откровении Иисус Христове, 
1PE.1.8	егоже не видевше любите, и на негоже ныне не зряще, верующе же, радуетеся радостию неизглаголанною и прославленною, 
1PE.1.9	приемлюще кончину вере вашей, спасение душам: 
1PE.1.10	о немже спасении взыскаша и испыташа пророцы, иже о вашей благодати прорекоша, 
1PE.1.11	испытающе, в каково или в кое время являше в них Дух Христов, прежде свидетельствуя о Христовых страстех, и о славах, яже по сих: 
1PE.1.12	имже открыся, яко не им самем, но нам служаху сия, яже ныне возвестишася вам благовествовавшими вам Духом святым посланным с небесе, в няже желают ангели приникнути. 
1PE.1.13	Темже, возлюбленнии, препоясавше чресла помышления вашего, трезвящеся, совершенне уповайте на приносимую вам благодать откровением Иисус Христовым. 
1PE.1.14	Яко чада послушания, не преобразующеся первыми неведения вашего похотении, 
1PE.1.15	но по звавшему вы святому, и сами святи во всем житии будите. 
1PE.1.16	Зане писано есть: святи будите, яко аз свят есмь. 
1PE.1.17	И аще Отца называете нелицемерно судяща комуждо по делу, со страхом жития вашего время жительствуйте, 
1PE.1.18	ведяще, яко не истленным сребром или златом избавистеся от суетнаго вашего жития отцы преданнаго, 
1PE.1.19	но честною кровию яко агнца непорочна и пречиста Христа, 
1PE.1.20	предуведена убо прежде сложения мира, явльшася же в последняя лета вас ради, 
1PE.1.21	иже его ради веруете в Бога воздвигшаго его из мертвых и славу ему давша, яко да вера ваша и упование будет на Бога. 
1PE.1.22	Душы вашя очистивше в послушании истины Духом, в братолюбие нелицемерно, от чиста сердца друг друга любите прилежно, 
1PE.1.23	порождени не от семене истленна, но неистленна, словом живаго Бога и пребывающа во веки. 
1PE.1.24	Зане всяка плоть яко трава, и всяка слава человеча яко цвет травный: изсше трава, и цвет ея отпаде: 
1PE.1.25	глаголгол же Господнь пребывает во веки. Се же есть глаголгол благовествованный в вас.
1PE.2.1	Отложше убо всяку злобу и всяку лесть и лицемерие и зависть и вся клеветы, 
1PE.2.2	яко новорождени младенцы, словесное и нелестное млеко возлюбите, яко да о нем возрастете во спасение: 
1PE.2.3	понеже вкусисте, яко благ Господь. 
1PE.2.4	К немуже приходяще, камени живу, от человек убо уничижену, от Бога же избрану, честну, 
1PE.2.5	и сами яко камение живо зиждитеся во храм духовен, святителство свято, возносити жертвы духовны, благоприятны Богови Иисус Христом. 
1PE.2.6	Зане писано есть в писании: се полагаю в сионе камень краеуголен, избран, честен: и веруяй вонь не постыдится. 
1PE.2.7	Вам убо честь верующым, а противящымся камень, егоже небрегоша зиждущии, сей бысть во главу угла, и камень претыкания и камень соблазна: 
1PE.2.8	о немже и претыкаются слову противляющиися, на неже и положени быша. 
1PE.2.9	Вы же род избран, царское священие, язык свят, людие обновления, яко да добродетели возвестите из тмы вас призвавшаго в чудный свой свет: 
1PE.2.10	иже иногда не людие, ныне же людие Божии: иже не помиловани, ныне же помиловани бысте. 
1PE.2.11	Возлюбленнии, молю яко пришелцев и странников, огребатися от плотских похотей, яже воюют на душу, 
1PE.2.12	житие ваше имуще добро во языцех, да о немже клевещут вас аки злодеев, от добрых дел видевше, прославят Бога в день посещения. 
1PE.2.13	Повинитеся убо всякому человечу созданию Господа ради: аще царю, яко преобладающу: 
1PE.2.14	аще ли же князем, яко от него посланным, во отмщение убо злодеем, в похвалу же благотворцем. 
1PE.2.15	Яко тако есть воля Божия, благотворящым обуздовати безумных человек невежство: 
1PE.2.16	яко свободни, а не яко прикровение имуще злобы свободу, но яко раби Божии. 
1PE.2.17	Всех почитайте, братство возлюбите, Бога бойтеся, царя чтите. 
1PE.2.18	Раби, повинуйтеся во всяцем страсе владыкам, не токмо благим и кротким, но и строптивым. 
1PE.2.19	Се бо есть угодно пред Богом, аще совести ради Божия терпит кто скорби, стражда без правды. 
1PE.2.20	Кая бо похвала, аще согрешающе мучими терпите? Но аще добро творяще и страждуще терпите, сие угодно пред Богом, 
1PE.2.21	на сие бо и звани бысте: зане и Христос пострада по нас, нам оставль образ, да последуем стопам его: 
1PE.2.22	иже греха не сотвори, ни обретеся лесть во устех его: 
1PE.2.23	иже укаряемь противу не укаряше, стражда не прещаше, предаяше же судящему праведно: 
1PE.2.24	иже грехи нашя сам вознесе на теле своем на древо, да от грех избывше, правдою поживем: егоже язвою изцелесте. 
1PE.2.25	Бесте бо яко овцы заблуждшыя не имущя пастыря: но возвратистеся ныне к пастырю и посетителю душ ваших.
1PE.3.1	Такожде же и жены, повинующяся своим мужем, да и аще нецыи не повинуются слову, женским житием без слова пленени будут, 
1PE.3.2	видевше еже со страхом чисто житие ваше. 
1PE.3.3	умже да будет не внешняя, плетения влас и обложения злата, или одеяния риз, лепота, 
1PE.3.4	но потаеный сердца человек, в неистлении кроткаго и молчаливаго духа, еже есть пред Богом многоценно. 
1PE.3.5	Тако бо иногда и святыя жены, уповающыя на Бога, украшаху себе, повинующяся своим мужем: 
1PE.3.6	якоже сарра послушаше авраама, господина того зовущи: еяже бысте чада, благотворящя и не боящяся ни единаго страха. 
1PE.3.7	Мужие такожде, вкупе живуще со своими женами по разуму, яко немощнейшу сосуду женскому воздающе честь, яко и снаследницы благодатныя жизни, во еже не прекращатися молитвам вашым. 
1PE.3.8	Конец же, вси единомудрени будите, милостиви, братолюбцы, милосердни, благоутробни, мудролюбцы, смиреномудри: 
1PE.3.9	не воздающе зла за зло, или досаждения за досаждение: супротивное же, благословяще, ведяще, яко на се звани бысте, да благословение наследите. 
1PE.3.10	Хотяй бо живот любити и видети дни благи, да удержит язык свой от зла, и устне свои еже не глаголати льсти. 
1PE.3.11	Да уклонится от зла, и да сотворит благо, да взыщет мира и да держится его: 
1PE.3.12	зане очи Господни на праведныя, и ушы его в молитву их, лице же Господне на творящыя злая, еже потребити их от земли. 
1PE.3.13	И кто озлобит вас, аще благому подобницы будете? 
1PE.3.14	Но аще и страждете правды ради, блажени есте: страха же их не убойтеся, ниже смущайтеся. 
1PE.3.15	Господа же Бога освятите в сердцах ваших: готови же присно ко ответу всякому вопрошающему вы словесе о вашем уповании, с кротостию и страхом: 
1PE.3.16	совесть имуще благу, да о немже клевещут вас аки злодеев, постыдятся злословящии ваше благое о Христе житие. 
1PE.3.17	Лучше бо есть благое творящым, аще хощет воля Божия, пострадати, нежели зло творящым: 
1PE.3.18	зане и Христос единою о гресех наших пострада, праведник за неправедники, да приведет ны Богови, умерщвлен убо быв Плотию, ожив же Духом: 
1PE.3.19	о немже и сущым в темнице духовом сошед проповеда, 
1PE.3.20	противльшымся иногда, егда ожидаше Божие долготерпение, во дни ноевы, делаему ковчегу, в немже мало, сиречь осмь душ, спасошася от воды. 
1PE.3.21	Егоже воображение ныне и нас спасает крещение, не плотския отложение скверны, но совести благи вопрошение у Бога, воскресением Иисус Христовым, 
1PE.3.22	иже есть о десную Бога, возшед на небо, покоршымся ему ангелом и властем и силам.
1PE.4.1	Христу убо пострадавшу за ны Плотию, и вы в ту же мысль вооружитеся: зане пострадавый плотию, преста от греха, 
1PE.4.2	во еже не ктому человеческим похотем, но воли Божией прочее во плоти жити время. 
1PE.4.3	Довлеет бо вам мимошедшее время жития, волю языческую творившым, хождшым в нечистотах, в похотех, в мужеложстве, в скотоложстве, в помыслех, в пиянстве, в козлогласованиих, в лихоимании и богомерзких идолослужениих: 
1PE.4.4	о немже дивятся, не сходящымся вам в тоже блуда разлияние, хуляще: 
1PE.4.5	иже воздадят слово готову сущему судити живым и мертвым. 
1PE.4.6	На се бо и мертвым благовестися, да суд убо приимут по человеку плотию, поживут же по Бозе Духом. 
1PE.4.7	Всем же кончина приближися. Уцеломудритеся убо и трезвитеся в молитвах. 
1PE.4.8	Прежде же всех друг ко другу любовь прилежну имейте, зане любовь покрывает множество грехов. 
1PE.4.9	Страннолюбцы друг ко другу, без роптании. 
1PE.4.10	Кийждо якоже прият дарование, между себе сим служаще, яко добрии строителие различныя благодати Божия. 
1PE.4.11	Аще кто глаголет, яко словеса Божия: аще кто служит, яко от крепости, юже подает Бог: да о всем славится Бог Иисус Христом, емуже есть слава и держава во веки веков. Аминь. 
1PE.4.12	Возлюбленнии, не дивитеся еже в вас раждежению ко искушению вам бываему, яко чужду вам случающуся: 
1PE.4.13	но понеже приобщаетеся Христовым страстем, радуйтеся, яко да и в явление славы его возрадуетеся веселящеся. 
1PE.4.14	Аще укоряеми бываете о имени Христове, блажени есте яко славы и Божий Дух на вас почивает: онеми убо хулится, а вами прославляется. 
1PE.4.15	Да не кто убо от вас постраждет яко убийца, или яко тать, или яко злодей, или яко чуждопосетитель: 
1PE.4.16	аще ли же яко Христианин, да не стыдится, да прославляет же Бога в части сей. 
1PE.4.17	Яко время начати суд от дому Божия: аще же прежде от вас, кая кончина противящымся Божию Евангелию? 
1PE.4.18	И аще праведник едва спасется, нечестивый и грешный где явится? 
1PE.4.19	Темже и страждущии по воли Божией, яко верну зиждителю да предадят душы своя во благотворении.
1PE.5.1	Старцы иже в вас молю, яко старец сый и свидетель Христовым страстем, иже и хотящей славе явитися общник: 
1PE.5.2	пасите еже в вас стадо Божие, посещающе не нуждею, но волею и по Бозе, ниже неправедными прибытки, но усердно, 
1PE.5.3	ни яко обладающе причту, но образи бывайте стаду: 
1PE.5.4	и явльшуся пастыреначальнику, приимете неувядаемый славы венец. 
1PE.5.5	Такоже юнии, повинитеся старцем: вси же друг другу повинующеся, смиреномудрие стяжите, зане Бог гордым противится, смиренным же дает благодать. 
1PE.5.6	Смиритеся убо под крепкую руку Божию, да вы вознесет во время: 
1PE.5.7	всю печаль вашу возвергше нань, яко той печется о вас. 
1PE.5.8	Трезвитеся, бодрствуйте, зане супостат ваш диавол, яко лев рыкая, ходит, иский кого поглотити: 
1PE.5.9	емуже противитеся тверди верою, ведуще, яко теже страсти случаются вашему братству, еже в мире. 
1PE.5.10	Бог же всякия благодати, призвавый вас в вечную свою славу о Христе Иисусе, мало пострадавшыя, той да совершит вы, да утвердит, да укрепит, да оснует. 
1PE.5.11	Тому слава и держава во веки веков. Аминь. 
1PE.5.12	Силуаном вам верным братом, яко непщую, вмале написах, моля и засвидетельствуя сей быти истинней благодати Божией, в нейже стоите. 
1PE.5.13	Целует вы яже в вавилоне соизбранная, и марко сын мой. 
1PE.5.14	Целуйте друг друга лобзанием любве. Мир вам всем о Христе Иисусе. Аминь. 
2PE.1.1	Симон петр, раб и посланник Иисус Христов, равночистную с нами получившими веру в правде Бога нашего и спаса Иисуса Христа: 
2PE.1.2	благодать вам и мир да умножится в познании Бога, и Христа Иисуса Господа нашего. 
2PE.1.3	Яко вся нам Божественныя силы его, яже к животу и благочестию, подана разумом призвавшаго нас славою и добродетелию. 
2PE.1.4	имиже честная нам и великая обетования даровашася, да сих ради будете Божественнаго причастницы естества, отбегше, яже в мире, похотныя тли: 
2PE.1.5	и в самое же сие, тщание все привнесше, подадите в вере вашей добродетель, в добродетели же разум, 
2PE.1.6	в разуме же воздержание, в воздержании же терпение, в терпении же благочестие, 
2PE.1.7	во блгочестии же братолюбие, в братолюбии же любовь. 
2PE.1.8	Сия бо сущая в вас и множащаяся, не праздных ниже безплодных сотворят вы в Господа нашего Иисуса Христа познание: 
2PE.1.9	емуже бо несть сих, слеп есть, мжай, забвение приемь очищения древних своих грехов. 
2PE.1.10	Темже паче, братие, потщитеся известно ваше звание и избрание творити: сия бо творяще, не имате согрешити никогдаже, 
2PE.1.11	сице бо обилно приподастся вам вход в вечное Царство Господа нашего и спаса Иисуса Христа. 
2PE.1.12	Сего ради не обленюся воспоминати присно вам о сих, аще и ведите, и утверждени есте в настоящей истине. 
2PE.1.13	Праведно бо мню, донележе есмь в сем телеси, возставляти вас воспоминанием, 
2PE.1.14	ведый, яко скоро есть отложение телесе моего, якоже и Господь наш Иисус Христос сказа мне. 
2PE.1.15	Потщуся же и всегда имети вас по моем исходе память о сих творити. 
2PE.1.16	Не ухищренным бо баснем последовавше сказахом вам силу и пришествие Господа нашего Иисуса Христа, но самовидцы бывше величествия онаго. 
2PE.1.17	Прием бо от Бога Отца честь и славу, гласу пришедшу к нему от велелепныя славы. сей есть Сын мой возлюбленныи, о немже аз благоизволих. 
2PE.1.18	И сей глас мы слышахом с небесе сшедшь, с ним суще на горе святей. 
2PE.1.19	И имамы известнейшее пророческое слово: емуже внимающе якоже светилу сияющу в темнем месте, добре творите, дондеже день озарит, и денница возсияет в сердцах ваших, 
2PE.1.20	сие прежде ведуще, яко всяко пророчество книжное по своему сказанию не бывает. 
2PE.1.21	Ни бо волею бысть когда человеком пророчество, но от святаго Духа просвещаеми глаголаша святии Божии человецы.
2PE.2.1	Быша же и лживии пророцы в людех, якоже и в вас будут лживии учителие, иже внесут ереси погибели, и искупльшаго их Владыки отметающеся, приводяще себе скору погибель. 
2PE.2.2	И мнози последствуют их нечистотам, ихже ради путь истинный похулится. 
2PE.2.3	И в преумножении льстивых словес вас уловят: ихже суд искони не коснит, и погибель их не дремлет. 
2PE.2.4	Аще бо Бог аггелов согрешивших не пощаде, но пленицами мрака связав, предаде на суд мучимых блюсти: 
2PE.2.5	и перваго мира не пощаде, но осмаго ноа правды проповедника сохрани, потоп миру нечествовавших наведе: 
2PE.2.6	и грады содомския и гоморрския сжег, разорением осуди, образ хотящым нечествовати положив: 
2PE.2.7	и праведнаго лота, обидима от беззаконных в нечистоте сожития, избави. 
2PE.2.8	видением бо и слухом праведный, живый в них, день от дне душу праведну беззаконными делы мучаше: 
2PE.2.9	весть Господь блгочистивыя от напасти избавляти, неправедники же на день судныи мучимы блюсти, 
2PE.2.10	наипаче же вслед плотския похоти сквернения ходящыя и о господстве нерадящыя: продерзателе, себе угодницы, славы не трепещут хуляще: 
2PE.2.11	идеже ангели крепостию и силою больши суще, не терпят на ся от Господа укоризнен суд. 
2PE.2.12	Сии же, яко скоти животни естеством бывше в погибель и тлю, в нихже не разумеют хуляще, во истлении своем истлеют, 
2PE.2.13	приемлюще мзду неправедну, сласть мняще вседневное насыщение, сквернители и порочницы, питающеся лестьми своими, ядуще с вами, 
2PE.2.14	очи имуще исполнь блудодеяния и непрестаемаго греха, прельщающе душы неутверждены, сердце научено лихоимству имуще, клятвы чада: 
2PE.2.15	оставльше правый путь заблудиша, последовавше пути валаама восорова, иже мзду неправедну возлюби, 
2PE.2.16	обличение же име своего беззакония: подяремник безгласен, человеческим гласом провещавшь, возбрани пророка безумие. 
2PE.2.17	Сии суть источницы безводни, облацы и мглы от ветр преносими, имже мрак темный во веки блюдется. 
2PE.2.18	Прегордая бо суеты вещающе, прельщают в скверны плотския похоти, отбегающих всячески от них живущих во льсти, 
2PE.2.19	свободу им обещавающе, сами раби суще тления: имже бо кто побежден бывает, сему и работен есть. 
2PE.2.20	Аще бо отбегше скверн мира в разум Господа и спаса нашего Иисуса Христа, сими же паки сплетшеся побеждаеми бывают, быша им последняя горша первых. 
2PE.2.21	Лучше бо бе им не познати пути правды, нежели познавшым возвратитися вспять от преданныя им святыя заповеди. 
2PE.2.22	Случися бо им истинная притча: пес возвращься на свою блевотину, и: свиния, омывшися, в кал тинный.
2PE.3.1	Сие уже, возлюбленнии, второе вам пишу послание, в нихже возбуждаю воспоминанием ваш чистый смысл, 
2PE.3.2	помянути прежде реченныя глаголы от святых пророк, и апостол ваших заповедь Господа и спаса: 
2PE.3.3	сие прежде ведяще, яко приидут в последния дни ругателе, по своих похотех ходяще 
2PE.3.4	и глаголюще: где есть обетование пришествия его, отнележе бо отцы успоша, вся тако пребывают от начала создания. 
2PE.3.5	Таится бо им сие хотящым, яко небеса беша исперва, и земля от воды и водою составлена, Божиим словом: 
2PE.3.6	темже тогдашнии мир, водою потоплен быв, погибе. 
2PE.3.7	А нынешняя небеса и земля темже словом сокровена суть, огню блюдома на день суда и погибели нечестивых человек. 
2PE.3.8	Едино же сие да не утаится вас, возлюбленнии, яко един день пред Господем яко тысяща лет, и тысяща лет яко день един. 
2PE.3.9	Не коснит Господь обетования, якоже нецыи коснение мнят: но долготерпит на нас, не хотя да кто погибнет, но да вси в покаяние приидут. 
2PE.3.10	Приидет же день Господень яко тать в нощи, в оньже небеса убо с шумом мимо идут, стихии же сжигаемы разорятся, земля же и яже на ней дела сгорят. 
2PE.3.11	Сим убо всем разоряемым, кацем подобает быти вам во святых пребываниих и благочестиих, 
2PE.3.12	чающым и скорее быти желающым пришествия Божияго дне, егоже ради небеса жегома разорятся, и стихии опаляемы растаются? 
2PE.3.13	Нова же небесе и новы земли по обетованию его чаем, в нихже правда живет. 
2PE.3.14	Темже, возлюбленнии, сих чающе, потщитеся нескверни и непорочни тому обрестися в мире, 
2PE.3.15	и Господа нашего долготерпение спасение непщуите, якоже и возлюбленный наш брат павел по данней ему премудрости написа вам, 
2PE.3.16	якоже и во всех своих посланиих, глаголя в них о сих: в нихже суть неудобь разумна некая, яже ненаучени и неутверждени развращают, якоже и прочая писания, к своей погибели им. 
2PE.3.17	Вы же убо, возлюбленнии, предведяще хранитеся, да не лестию беззаконных сведени бывше, отпадете своего утверждения. 
2PE.3.18	но да растете во благодати и разуме Господа нашего и спаса Иисуса Христа. Тому слава и ныне и в день века. Аминь. 
1JN.1.1	Еже бе исперва, еже слышахом, еже видехом очима нашима, еже узрехом, и руки нашя осязаша, о словеси животнем: 
1JN.1.2	и живот явися, и видехом, и свидетелствуем, и возвещаем вам живот вечный, иже бе у Отца и явися нам: 
1JN.1.3	еже видехом и слышахом, поведаем вам, да и вы общение имате с нами: общение же наше со Отцем и с Сыном его Иисусом Христом. 
1JN.1.4	И сия пишем вам, да радость ваша будет исполнена. 
1JN.1.5	И сие есть обетование, еже слышахом от него и поведаем вам, яко Бог свет есть, и тмы в нем несть ни единыя. 
1JN.1.6	Аще речем, яко общение имамы с ним, и во тме ходим, лжем и не творим истины: 
1JN.1.7	аще же во свете ходим, якоже сам той есть во свете, общение имамы друг ко другу, и кровь Иисуса Христа Сына его очищает нас от всякаго греха. 
1JN.1.8	Аще речем, яко греха не имамы, себе прельщаем, и истины несть в нас. 
1JN.1.9	Аще исповедаем грехи нашя, верен есть и праведен да оставит нам грехи нашя и очестит нас от всякия неправды. 
1JN.1.10	Аще речем, яко не согрешихом, лжа творим его, и слово его несть в нас.
1JN.2.1	Чадца моя, сия пишу вам, да не согрешаете: и аще кто согрешит, ходатая имамы ко Отцу, Иисуса Христа праведника: 
1JN.2.2	и той очищение есть о гресех наших, не о наших же точию, но и о всего мира. 
1JN.2.3	И о сем разумеем, яко познахом его, аще заповеди его соблюдаем. 
1JN.2.4	Глаголяй, яко познах его, и заповеди его не соблюдает, ложь есть, и в сем истины несть: 
1JN.2.5	а иже аще соблюдает слово его, поистинне в сем любы Божия совершенна есть: о сем разумеем, яко в нем есмы. 
1JN.2.6	Глаголяй, в нем пребывати, должен есть, якоже он ходил есть, и сей такожде да ходит. 
1JN.2.7	Возлюбленнии, не заповедь нову пишу вам, но заповедь ветху, юже иместе исперва. Заповедь ветха есть слово, еже слышасте исперва. 
1JN.2.8	Паки заповедь нову пишу вам, еже есть поистинне в нем и в вас: яко тма мимоходит и свет истинный сей уже сияет. 
1JN.2.9	Глаголяй себе во свете быти, а брата своего ненавидяй, во тме есть доселе. 
1JN.2.10	Любяй брата своего во свете пребывает, и соблазна в нем несть. 
1JN.2.11	А ненавидяй брата своего во тме есть, и во тме ходит, и не весть, камо идет, яко тма ослепи очи ему. 
1JN.2.12	Пишу вам, чадца, яко оставляются вам греси имене его ради. 
1JN.2.13	Пишу вам, отцы, яко познасте безначалнаго. Пишу вам, юноши, яко победисте лукаваго. Пишу вам, дети, яко познасте Отца. 
1JN.2.14	Писах вам, отцы, яко познасте исконнаго: писах вам, юноши, яко крепцы есте, и слово Божие в вас пребывает, и победисте лукаваго. 
1JN.2.15	Не любите мира, ни яже в мире: аще кто любит мир, несть любве Отчи в нем: 
1JN.2.16	яко все, еже в мире, похоть плотская и похоть очима и гордость житейская, несть от Отца, но от мира сего есть. 
1JN.2.17	И мир преходит, и похоть его, а творяй волю Божию пребывает во веки. 
1JN.2.18	Дети, последняя година есть. И якоже слышасте, яко антихрист грядет, и ныне антихристи мнози быша, от сего разумеваем, яко последний час есть. 
1JN.2.19	От нас изыдоша, но не беша от нас: аще бы от нас были, пребыли убо быша с нами: но да явятся, яко не суть вси от нас. 
1JN.2.20	И вы помазание имате от святаго, и весте вся. 
1JN.2.21	Не писах вам, яко не весте истины, но яко весте ю и яко всяка лжа от истины несть. 
1JN.2.22	Кто есть лживый, точию отметаяйся, яко Иисус несть Христос? Сей есть антихрист, отметаяйся Отца и Сына. 
1JN.2.23	Всяк отметаяйся Сына, ни Отца имать: а исповедаяй Сына, и Отца имать. 
1JN.2.24	Вы убо еже слышасте исперва, в вас да пребывает: (и) аще в вас пребудет, еже исперва слышасте, и вы в Сыне и Отце пребудете. 
1JN.2.25	И сие есть обетование, еже сам обеща нам, живот вечный. 
1JN.2.26	Сия писах вам о льстящих вас. 
1JN.2.27	И вы еже помазание приясте от него, в вас пребывает, и не требуете, да кто учит вы: но яко то само помазание учит вы о всем, и истинно есть, и несть ложно: и якоже научи вас, пребывайте в нем. 
1JN.2.28	И ныне, чадца, пребывайте в нем, да егда явится, имамы дерзновение и не посрамимся от него в пришествии его. 
1JN.2.29	Аще весте, яко праведник есть, разумейте, яко всяк творяй правду от него родися.
1JN.3.1	Видите, какову любовь дал есть Отец нам, да чада Божия наречемся, и будем. Сего ради мир не знает нас, зане не позна его. 
1JN.3.2	Возлюбленнии, ныне чада Божия есмы, и не у явися, что будем: вемы же, яко, егда явится, подобни ему будем, ибо узрим его, якоже есть. 
1JN.3.3	И всяк имеяй надежду сию нань, очищает себе, якоже он чист есть. 
1JN.3.4	Всяк творяй грех, и беззаконие творит: и грех есть беззаконие. 
1JN.3.5	И весте, яко он явися, да грехи нашя возмет, и греха в нем несть. 
1JN.3.6	Всяк, иже в нем пребывает, не согрешает: всяк согрешаяй не виде его, ни позна его. 
1JN.3.7	Чадца, никтоже да льстит вас. Творяй правду праведник есть, якоже он праведен есть. 
1JN.3.8	Творяй грех от диавола есть, яко исперва диавол согрешает. Сего ради явися Сын Божий да разрушит дела диаволя. 
1JN.3.9	Всяк рожденный от Бога греха не творит, яко семя его в нем пребывает: и не может согрешати, яко от Бога рожден есть. 
1JN.3.10	Сего ради явлена суть чада Божия и чада диаволя: всяк не творяй правды несть от Бога, и не любяй брата своего. 
1JN.3.11	Яко се есть завещание, еже слышасте исперва, да любим друг друга, 
1JN.3.12	не якоже каин от лукаваго бе и закла брата своего. И за кую вину закла его? Яко дела его лукава беша, а брата его праведна. 
1JN.3.13	Не чудитеся, братие моя, аще ненавидит вас мир. 
1JN.3.14	Мы вемы, яко преидохом от смерти в живот, яко любим братию: не любяй бо брата пребывает в смерти. 
1JN.3.15	Всяк ненавидяй брата своего человекоубийца есть: и весте, яко всяк человекоубийца не имать живота вечнаго в себе пребывающа. 
1JN.3.16	О сем познахом любовь, яко он по нас душу свою положи: и мы должни есмы по братии душы полагати. 
1JN.3.17	Иже убо имать богатство мира сего, и видит брата своего требующа, и затворит утробу свою от него, како любы Божия пребывает в нем? 
1JN.3.18	Чадца моя, не любим словом ниже языком, но делом и истиною. 
1JN.3.19	И о сем разумеем, яко от истины есмы, и пред ним смиряем сердца наша: 
1JN.3.20	зане аще зазирает нам сердце наше, яко болий есть Бог сердца нашего и весть вся. 
1JN.3.21	Возлюбленнии, аще сердце наше не зазрит нам, дерзновение имамы к Богу, 
1JN.3.22	и егоже аще просим, приемлем от него, яко заповеди его соблюдаем и угодная пред ним творим. 
1JN.3.23	И сия есть заповедь его, да веруем во имя Сына его Иисуса Христа и любим друг друга, якоже дал есть заповедь нам. 
1JN.3.24	И соблюдаяй заповеди его в нем пребывает, и той в нем. И о сем разумеем, яко пребывает в нас, от Духа, егоже дал есть нам.
1JN.4.1	Возлюбленнии, не всякому духу веруйте, но искушайте духи, аще от Бога суть: яко мнози лжепророцы изыдоша в мир. 
1JN.4.2	О сем познавайте Духа Божия и духа лестча: всяк дух, иже исповедует Иисуса Христа во Плоти пришедша, от Бога есть: 
1JN.4.3	и всяк дух, иже не исповедует Иисуса Христа во Плоти пришедша, от Бога несть: и сей есть антихристов, егоже слышасте, яко грядет, и ныне в мире есть уже. 
1JN.4.4	Вы от Бога есте, чадца, и победисте тех: яко болий есть иже в вас, нежели иже в мире. 
1JN.4.5	Они от мира суть: сего ради от мира глаголют, и мир тех послушает. 
1JN.4.6	Мы от Бога есмы: иже знает Бога, послушает нас, и иже несть от Бога, не послушает нас. О сем познаваем Духа истины и духа лестча. 
1JN.4.7	Возлюбленнии, возлюбим друг друга, яко любы от Бога есть, и всяк любяй от Бога рожден есть, и знает Бога: 
1JN.4.8	а не любяй не позна Бога, яко Бог любы есть. 
1JN.4.9	О сем явися любы Божия в нас, яко Сына своего единороднаго посла Бог в мир, да живи будем им. 
1JN.4.10	О сем есть любы, не яко мы возлюбихом Бога, но яко той возлюби нас, и посла Сына своего очищение о гресех наших. 
1JN.4.11	Возлюбленнии, аще сице возлюбил есть нас Бог, и мы должни есмы друг друга любити. 
1JN.4.12	Бога никтоже нигдеже виде. Аще друг друга любим, Бог в нас пребывает, и любы его совершенна есть в нас. 
1JN.4.13	О сем разумеем, яко в нем пребываем, и той в нас, яко от Духа своего дал есть нам. 
1JN.4.14	И мы видехом и свидетелствуем, яко Отец посла Сына спасителя миру. 
1JN.4.15	Иже аще исповесть, яко Иисус есть Сын Божий, Бог в нем пребывает, и той в Бозе. 
1JN.4.16	И мы познахом и веровахом любовь, юже имать Бог к нам. Бог любы есть, и пребываяй в любви в Бозе пребывает, и Бог в нем пребывает. 
1JN.4.17	О сем совершается любы с нами, да дерзновение имамы в день судный, зане, якоже он есть, и мы есмы в мире сем. 
1JN.4.18	Страха несть в любви, но совершенна любы вон изгоняет страх, яко страх муку имать: бояйся же не совершися в любви. 
1JN.4.19	Мы любим его, яко той первее возлюбил есть нас. 
1JN.4.20	Аще кто речет, яко люблю Бога, а брата своего ненавидит, ложь есть: ибо не любяй брата своего, егоже виде, Бога, егоже не виде, како может любити? 
1JN.4.21	И сию заповедь имамы от него, да любяй Бога любит и брата своего.
1JN.5.1	Всяк веруяй, яко Иисус есть Христос, от Бога рожден есть: и всяк любяй рождшаго любит и рожденнаго от него. 
1JN.5.2	О сем вемы, яко любим чада Божия, егда Бога любим и заповеди его соблюдаем. 
1JN.5.3	Сия бо есть любы Божия, да заповеди его соблюдаем: и заповеди его тяжки не суть. 
1JN.5.4	Яко всяк рожденный от Бога побеждает мир: и сия есть победа, победившая мир, вера наша. 
1JN.5.5	Кто есть побеждаяй мир, токмо веруяй, яко Иисус есть Сын Божий? 
1JN.5.6	Сей есть пришедый водою и кровию и Духом, Иисус Христос, не водою точию, но водою и кровию: и Дух есть свидетелствуяй, яко Дух есть истина. 
1JN.5.7	Яко трие суть свидетелствующии на небеси, Отец, слово и святый Дух: и сии три едино суть. 
1JN.5.8	И трие суть свидетелствующии на земли, дух и вода и кровь: и трие во едино суть. 
1JN.5.9	Аще свидетелство человеческое приемлем, свидетелство Божие более есть: яко сие есть свидетелство Божие, еже свидетелствова о Сыне своем. 
1JN.5.10	Веруяй в Сына Божия имать свидетелство в себе: не веруяй Богови лжа сотворил есть его, яко не верова во свидетелство, еже свидетелствова Бог о Сыне своем. 
1JN.5.11	И сие есть свидетелство, яко живот вечный дал есть нам Бог, и сей живот в Сыне его есть. 
1JN.5.12	Имеяй Сына Божия имать живот: а не имеяй Сына Божия живота не имать. 
1JN.5.13	Сия писах вам верующым во имя Сына Божия, да весте, яко живот вечный имате, и да веруете во имя Сына Божия. 
1JN.5.14	И сие есть дерзновение, еже имамы к нему, яко аще чесо просим по воли его, послушает нас: 
1JN.5.15	и аще вемы, яко послушает нас, еже аще просим, вемы, яко имамы прошения, ихже просихом от него. 
1JN.5.16	Аще кто узрит брата своего согрешающа грех не к смерти, да просит, и даст ему живот, согрешающым не к смерти. Есть грех к смерти: не о том, глаголю, да молится. 
1JN.5.17	Всяка неправда грех есть, и есть грех не к смерти. 
1JN.5.18	Вемы, яко всяк рожденный от Бога не согрешает: но рожденный от Бога блюдет себе, и лукавый не прикасается ему. 
1JN.5.19	Вемы, яко от Бога есмы, и мир весь во зле лежит. 
1JN.5.20	Вемы же, яко Сын Божий прииде и дал есть нам (свет и) разум, да познаем Бога истиннаго и да будем во истиннем Сыне его Иисусе Христе: сей есть истинный Бог и живот вечный. 
1JN.5.21	Чадца, храните себе от треб идолских. Аминь. 
2JN.1.1	Старец избранней госпоже и чадом ея, ихже аз люблю воистинну, и не аз точию, но и вси разумевшии истину. 
2JN.1.2	за истину пребывающую в нас, и с нами будет во веки. 
2JN.1.3	да будет с вами благть, милость, мир от Бога Отца, и от Господа Иисуса Христа, Сына Отча, во истине и любви. 
2JN.1.4	Возрадовахся зело, яко обретох от чад твоих ходящих во истине, якоже заповедь прияхом от Отца. 
2JN.1.5	И ныне молю тя, госпоже, не яко заповедь пишу тебе нову, но юже имамы исперва, да любим друг друга. 
2JN.1.6	И сия есть любы, да ходим по заповедем его. Сия есть заповедь, якоже слышасте исперва, да в ней ходите: 
2JN.1.7	зане мнози лестцы внидоша в мир, не исповедающе Иисуса Христа пришедша во Плоти, сей есть льстец и антихрист. 
2JN.1.8	Блюдите себе, да не погубите яже деласте добрая, но да мзду совершенну восприимете. 
2JN.1.9	Всяк преступаяй и не пребываяй во учении Христове, Бога не имать: пребываяй же во учении Христове, сей и Отца и Сына имать. 
2JN.1.10	Аще кто приходит к вам, и сего учения не приносит, не приемлите его в дом, и радоватися ему не глаголите. 
2JN.1.11	глаголяи бо ему радоватися, сообщается делом его злым. 
2JN.1.12	Многа имех писати вам, и не восхотех хартиею и чернилом, но надеюся приити к вам и усты ко устом глаголати, да радость ваша будет исполнена. 
2JN.1.13	Целуют тя чада сестры твоея избранныя. Аминь. 
3JN.1.1	Старец гаиеви возлюбленному, егоже аз люблю воистинну. 
3JN.1.2	Возлюбленне, во всех молюся (о тебе) благоспеятися тебе и здравствовати, якоже благоспеется тебе душа. 
3JN.1.3	Возрадовахся зело, пришедшым братиям и свидетельствующым твою истину, якоже ты во истине ходиши. 
3JN.1.4	Болши сея не имам радости, да слышу моя чада во истине ходяща. 
3JN.1.5	Возлюбленне, верно твориши, еже аще делаеши в братию и в странныя, 
3JN.1.6	иже свидетельствоваша о твоей любви пред Царковию. ихже предпослав достойно Богу, добре твориши. 
3JN.1.7	о имени бо его изыдоша, ничтоже приемлюще от язык. 
3JN.1.8	Мы убо должни есмы приимати таковых, да поспешницы будем истине. 
3JN.1.9	Писах Церкви: но первенстволюбец их диотреф не приемлет нас. 
3JN.1.10	Сего ради, аще прииду, воспомяну его дела, яже творит, словесы лукавыми укоряя нас: и недоволен бывая о сих, ни сам приемлет братию, и хотящым возбраняет, и от Церкве изгонит. 
3JN.1.11	Возлюбленне, не уподобляися злому, но благому. Благотворяй от Бога есть: а злотворяй не виде Бога. 
3JN.1.12	Димитриеви свидетельствовася от всех и от самыя истины: и мы же свидетельствуем, и весте, яко свидетельство наше истинно есть. 
3JN.1.13	Многа имех писати, но не хощу чернилом и тростию писати тебе, 
3JN.1.14	уповаю же абие видети тя и усты ко устом глаголати. 
3JN.1.15	Мир тебе. Целуют тя друзи: целуй други по имени. Аминь. 
JUD.1.1	Иуда, Иисуса Христа раб, брат же иакова, сущым о Бозе Отце освященным, Иисус Христом соблюденным званным: 
JUD.1.2	милость вам и мир и любы да умножится. 
JUD.1.3	Возлюбленнии, всяко тщание творя писати вам о общем спасении вашем, нужду возимех писати вам, моля подвизатися о преданнеи вере святым единою. 
JUD.1.4	Привнидоша бо нецыи человецы, древле предуставленнии на сие осуждение, нечестивии, Бога нашего благодать прелагающии в скверну, и единаго Владыки Бога и Господа нашего Иисуса Христа отметающиися. 
JUD.1.5	Воспомянути же вам хощу, ведущым и вам единою сие, яко Господь люди от земли египетския спасе, последи неверовавшыя погуби: 
JUD.1.6	аггелы же не соблюдшыя своего начальства, но оставльшыя свое жилище, на суд великаго дне узами вечными под мраком соблюде. 
JUD.1.7	Якоже содома и гоморра и окрестнии их грады, подобным им образом преблудивше и ходивше вслед плоти иныя, предлежат в показание, огня вечнаго суд подемше, 
JUD.1.8	такожде убо и сии, сония видяще, плоть убо сквернят, господства же отметаются, славы же хуляще (не трепещут). 
JUD.1.9	Михаил же архангел, егда со диаволом разсуждая глаголаше о моисеове телеси, не смеяше суда навести хульна, но рече: да запретит тебе Господь. 
JUD.1.10	Сии же, елика убо не ведят, хулят: елика же по естеству яко безсловесная животная ведят, в сих сквернятся. 
JUD.1.11	Горе им. Яко в путь каинов поидоша, и в лесть валаамовы мзды устремишася, и в пререкании корреове погибоша. 
JUD.1.12	Сии суть в любвах ваших сквернители, с вами ядуще, без боязни себе пасуще: облацы безводни, от ветр преносими: древеса есенна, безплодна, дважды умерша, искоренена. 
JUD.1.13	волны свирепыя моря, воспеняющя своя стыдения: звезды прелестныя, имже мрак тьмы во веки блюдется. 
JUD.1.14	Пророчествова же и о сих седмый от адама енох, глаголя: се приидет Господь во тьмах святых ангел своих, 
JUD.1.15	сотворити суд о всех и изобличити всех нечестивых о всех делех нечестия их, имиже нечествоваша, и о всех жестоких словесех их, яже глаголаша нань грешницы нечестивии. 
JUD.1.16	Сии суть ропотницы, укорители, (часть порочна,) в похотех своих ходяще нечестием и законопреступлением: и уста их глаголют прегордая: чудящеся лицам пользы ради. 
JUD.1.17	Вы же, возлюбленнии, поминайте глаголы преждереченныя от апостол Господа нашего Иисуса Христа. 
JUD.1.18	зане глаголаху вам, яко в последнее время будут ругатели, по своих похотех ходяще и нечестиих. 
JUD.1.19	Сии суть отделяюще себе (от единости веры, и суть) телесни, Духа не имуще. 
JUD.1.20	Вы же, возлюбленнии, стою вашею верою назидающе себе, Духом святым молящеся, 
JUD.1.21	сами себе в любви Божиеи соблюдайте, ждуще милости Господа нашего Иисуса Христа, в жизнь вечную. 
JUD.1.22	И овех убо милуйте разсуждающе. 
JUD.1.23	овех же страхом спасайте, от огня восхищающе. обличайте же с боязнию, ненавидяще и яже от плоти оскверненую ризу. 
JUD.1.24	Могущему же сохранити вы без греха и без скверны и поставити пред славою своею непорочных в радости, 
JUD.1.25	единому премудрому Богу и спасу нашему, Иисусом Христом Господем нашим, слава и величие, держава и власть, прежде всего века, и ныне, и во вся веки. Аминь. 
REV.1.1	Апокалипсис Иисуса Христа, егоже даде ему Бог, показати рабом своим, имже подобает быти вскоре. И сказа, послав чрез ангела своего рабу своему иоанну, 
REV.1.2	иже свидетелствова слово Божие и свидетелство Иисус Христово, и елика виде. 
REV.1.3	Блажен чтый, и слышащии словеса пророчествия, и соблюдающии писаная в нем: время бо близ. 
REV.1.4	Иоанн седмим Церквам, яже суть во асии: благодать вам и мир от сущаго, и иже бе, и грядущаго, и от седми духов, иже пред престолом его суть, 
REV.1.5	и от Иисуса Христа, иже есть свидетель верный, первенец из мертвых и Князь царей земных: любящу ны и омывшу нас от грех наших кровию своею, 
REV.1.6	и сотворил есть нас цари и иереи Богу и Отцу своему, тому слава и держава во веки веков. Аминь. 
REV.1.7	Се, грядет со облаки, и узрит его всяко око и иже его прободоша, и плачь сотворят о нем вся колена земная. Ей, аминь. 
REV.1.8	Аз есмь алфа и омега, начаток и конец, глаголет Господь, сый, и иже бе, и грядый, вседержитель. 
REV.1.9	Аз иоанн, иже и брат ваш и общник в печали и во Царствии и в терпении Иисус Христове, бых во острове нарицаемем патмос за слово Божие и за свидетелство Иисус Христово. 
REV.1.10	Бых в дусе в день неделный, и слышах за собою глас велий яко трубы глаголющия: аз есмь алфа и омега, первый и последний: 
REV.1.11	и: яже видиши, напиши в книгу, и посли Церквам, яже суть во асии: во ефес и в смирну, в пергам и в фиатир, и в сардис и в филаделфию и в лаодикию. 
REV.1.12	И обратихся видети глас, иже глаголаше со мною: и обратився видех седмь светилник златых, 
REV.1.13	и посреде седми светилников подобна Сыну Человечу, облечена в подир и препоясана при сосцу поясом златым: 
REV.1.14	глава же его и власи белы аки ярина белая, якоже снег: и очи его яко пламень огнен: 
REV.1.15	и нозе его подобне халколивану, якоже в пещи разжженне: и глас его яко глас вод мног: 
REV.1.16	и держя в руце своей десней седмь звезд: и из уст его мечь обоюду остр изострен исходяй: и лице его якоже солнце сияет в силе своей. 
REV.1.17	И егда видех его, падох к ногама его яко мертв. И положи десницу свою на мне, глаголя ми: не бойся: аз есмь первый и последний 
REV.1.18	и живый: и бых мертв, и се, жив есмь во веки веков, аминь: и имам ключи ада и смерти. 
REV.1.19	Напиши убо, яже видел еси, и яже суть, и имже подобает быти по сем. 
REV.1.20	Таинство седми звезд, яже видел еси на деснице моей, и седмь светилник златых: седмь звезд ангели седми Церквей суть: и седмь светилников, яже видел еси, седмь Церквей суть.
REV.2.1	Ангелу ефесския Церкве напиши: тако глаголет держяй седмь звезд в деснице своей, ходяй посреде седми светилников златых: 
REV.2.2	вем твоя дела, и труд твой, и терпение твое, и яко не можеши носити злых, и искусил еси глаголющыяся быти апостолы, и не суть, и обрел еси их ложных: 
REV.2.3	и понесл еси, и терпение имаши, и за имя мое трудился еси и не изнемогл еси. 
REV.2.4	Но имам на тя, яко любовь твою первую оставил еси. 
REV.2.5	Помяни убо, откуду спал еси, и покайся, и первая дела сотвори: аще же ни, гряду тебе скоро и двигну светилник твой от места своего, аще не покаешися. 
REV.2.6	Но се имаши, яко ненавидиши дел николаитских, ихже и аз ненавижду. 
REV.2.7	Имеяй ухо да слышит, что дух глаголет Церквам: побеждающему дам ясти от древа животнаго, еже есть посреде рая Божия. 
REV.2.8	И ангелу Церкве смирнския напиши: тако глаголет первый и последний, иже бысть мертв, и (се,) жив есть: 
REV.2.9	вем твоя дела и скорбь и нищету, но богат еси, и хулы глаголющихся быти иудей, и не суть, но сонмище сатанино. 
REV.2.10	Не бойся ничесоже, яже имаши пострадати. Се, имать диавол всаждати от вас в темницы, да искуситеся: и имети будете скорбь до десяти дний. Буди верен даже до смерти, и дам ти венец живота. 
REV.2.11	Имеяй ухо слышати да слышит, что дух глаголет Церквам: побеждаяй не имать вредитися от смерти вторыя. 
REV.2.12	И ангелу пергамския Церкве напиши: тако глаголет имеяй мечь обоюду изощрен: 
REV.2.13	вем дела твоя, и где живеши, идеже престол сатанин: и держиши имя мое, и не отверглся еси веры моея и в (моя) дни, в няже антипас свидетель мой верный, иже убиен бысть в вас, идеже живет сатана. 
REV.2.14	Но имам на тя мало, яко имаши ту держащих учение валаамово, иже учаше валака положити соблазн пред сынми израилевыми, ясти жертвы идолския и любы творити. 
REV.2.15	Тако имаши и ты держащыя учение николаитско, егоже ненавижду. 
REV.2.16	Покайся: аще ли ни, прииду тебе скоро и брань сотворю с ними мечем уст моих. 
REV.2.17	Имеяй ухо слышати да слышит, что дух глаголет Церквам: побеждающему дам ясти от манны сокровенныя, и дам ему камень бел и на камени имя ново написано, егоже никтоже весть, токмо приемляй. 
REV.2.18	И ангелу фиатирския Церкве напиши: тако глаголет Сын Божий, имеяй очи свои яко пламень огнен, и нозе его подобне халколивану: 
REV.2.19	вем твоя дела и любовь, и службу и веру, и терпение твое и дела твоя, и последняя болша первых. 
REV.2.20	Но имам на тя мало, яко оставляеши жене иезавели, глаголющей себе быти пророчицу, учити и льстити моя рабы, любодействовати и снести жертву идолскую. 
REV.2.21	И дах ей время, да покается от любодейства своего, и не покаяся. 
REV.2.22	Се, аз полагаю ю на одре и любодеющыя с нею в скорбь велию, аще не покаются от дел своих: 
REV.2.23	и чада их умрут смертию: и уразумеют вся Церкви, яко аз есмь испытаяй сердца и утробы: и дам вам комуждо по делом вашым. 
REV.2.24	Вам же глаголю и прочым сущым в фиатире, иже не имут учения сего и иже не разумеют глубин сатаниных, якоже глаголют: не возложу на вы тяготы иныя: 
REV.2.25	токмо, еже имате, держите, дондеже прииду. 
REV.2.26	И побеждающему и соблюдающему дела моя до конца, дам ему власть на языцех, 
REV.2.27	и упасет я жезлом железным, яко сосуды скудельничи сокрушатся, якоже и аз приях от Отца моего: 
REV.2.28	и дам ему звезду утреннюю. 
REV.2.29	Имеяй ухо слышати да слышит, что дух глаголет Церквам.
REV.3.1	И ангелу сардийския Церкве напиши: тако глаголет имеяй седмь духов Божиих и седмь звезд: вем твоя дела, яко имя имаши яко жив, а мертв еси. 
REV.3.2	Буди бдя и утверждая прочая, имже умрети: не обретох бо дел твоих скончаных пред Богом (твоим). 
REV.3.3	Поминай убо, како приял еси и слышал еси, и соблюдай и покайся. Аще убо не бдиши, прииду на тя яко тать, и не имаши почути, в кий час прииду на тя. 
REV.3.4	Но имаши мало имен и в сардии, иже не оскверниша риз своих, и ходити имут со мною в белых, яко достойни суть. 
REV.3.5	Побеждаяй, той облечется в ризы белыя, и не имам отмыти имене его от книг животных, и исповем имя его пред Отцем моим и пред ангелы его. 
REV.3.6	Имеяй ухо да слышит, что дух глаголет Церквам. 
REV.3.7	И ангелу филаделфийския Церкве напиши: тако глаголет святый истинный, имеяй ключь давидов, отверзаяй, и никтоже затворит, затворяяй, и никтоже отверзет: 
REV.3.8	вем твоя дела: се, дах пред тобою двери отверсты, и никтоже может затворити их: яко малу имаши силу, и соблюл еси мое слово, и не отверглся еси имене моего. 
REV.3.9	Се, даю от сонмища сатанина глаголющыяся быти иудеи, и не суть, но лгут: се, сотворю их, да приидут и поклонятся пред ногама твоима, и уразумеют, яко аз возлюбих тя. 
REV.3.10	Яко соблюл еси слово терпения моего, и аз тя соблюду от годины искушения, хотящия приити на всю вселенную искусити живущыя на земли. 
REV.3.11	Се, гряду скоро: держи, еже имаши, да никтоже приимет венца твоего. 
REV.3.12	Побеждающаго сотворю столпа в Церкви Бога моего, и боле не имать изыти ктому: и напишу на нем имя Бога моего и имя града Бога моего, новаго Иерусалима, сходящаго с небес от Бога моего, и имя мое новое. 
REV.3.13	Имеяй ухо да слышит, что дух глаголет Церквам. 
REV.3.14	И ангелу лаодикийския Церкве напиши: тако глаголет аминь, свидетель верный и истинный, начаток создания Божия: 
REV.3.15	вем твоя дела, яко ни студен еси ни тепл: не да студен бы был ни тепл. 
REV.3.16	Тако, яко о‹уморен еси, и ни тепл ни студен, изблевати тя от уст моих имам. 
REV.3.17	Зане глаголеши, яко богат есмь и обогатихся и ничтоже требую: и не веси, яко ты еси окаянен и беден, и нищь и слеп и наг. 
REV.3.18	Совещаю тебе купити от мене злато разжжено огнем, да обогатишися, и одеяние бело, да облечешися, и да не явится срамота наготы твоея: и коллурием помажи очи твои, да видиши. 
REV.3.19	Аз, ихже аще люблю, обличаю и наказую. Ревнуй убо и покайся. 
REV.3.20	Се, стою при дверех и толку: аще кто услышит глас мой и отверзет двери, вниду к нему и вечеряю с ним, и той со мною. 
REV.3.21	Побеждающему дам сести со мною на престоле моем, якоже и аз победих и седох со Отцем моим на престоле его. 
REV.3.22	Имеяй ухо да слышит, что дух глаголет Церквам.
REV.4.1	По сих видех: и се, двери отверсты на небеси, и глас первый, егоже слышах яко трубу глаголющь со мною, глаголя: взыди семо, и покажу ти, емуже подобает быти по сих. 
REV.4.2	И абие бых в дусе: и се, престол стояше на небеси, и на престоле седящь: 
REV.4.3	и седяй бе подобен видением камени иаспису и сардинови: и (бе) дуга окрест престола подобна видением смарагдови. 
REV.4.4	И окрест престола престоли двадесять и четыри: и на престолех видех двадесять и четыри старцы седящыя, облечены в белыя ризы, и имяху венцы златы на главах своих. 
REV.4.5	И от престола исхождаху молния и громи и гласи: и седмь свещников огненных горящих пред престолом, иже суть седмь духов Божиих: 
REV.4.6	и пред престолом море сткляно, подобно кристаллу: и посреде престола и окрест престола четыри животна исполнена очес спреди и созади. 
REV.4.7	И животно первое подобно льву, и второе животно подобно телцу, и третие животно имущее лице яко человек, и четвертое животно подобно орлу летящу. 
REV.4.8	И животна четыри, едино коеждо их имеяху по шесть крил окрест, и внутрьуду исполнена очес: и покоя не имут день и нощь, глаголюще: свят, свят, свят Господь Бог вседержитель, иже бе и сый и грядый. 
REV.4.9	И егда даша животная славу и честь и благодарение седящему на престоле, живущему во веки веков, 
REV.4.10	падоша двадесять и четыри старцы пред седящим на престоле, и поклонишася живущему во веки веков, и положиша венцы своя пред престолом, глаголюще: 
REV.4.11	достоин еси, Господи, прияти славу и честь и силу, яко ты еси создал всяческая, и волею твоею суть, и сотворена.
REV.5.1	И видех в деснице седящаго на престоле книгу написану внутрьуду и внеуду, запечатану седмию печатию. 
REV.5.2	И видех ангела крепка проповедающа гласом великим: кто есть достоин разгнути книгу и разрешити печати ея? 
REV.5.3	И никтоже можаше ни на небеси, ни на земли, ниже под землею, разгнути книгу, ниже зрети ю. 
REV.5.4	И аз плакахся много, яко ни един обретеся достоин разгнути и прочести книгу, ниже зрети ю. 
REV.5.5	И един от старец глагола ми: не плачися: се, победил есть лев, иже сый от колена иудова, корень давидов, разгнути книгу и разрешити седмь печатей ея. 
REV.5.6	И видех, и се, посреде престола и четырех животных и посреде старец агнец стоящь яко заколен, имущь рогов седмь и очес седмь, еже есть седмь духов Божиих, посланных во всю землю. 
REV.5.7	И прииде и прият книгу от десницы седящаго на престоле. 
REV.5.8	И егда прият книгу, четыри животна и двадесять и четыри старцы падоша пред агнцем, имуще кийждо гусли и фиалы златы полны фимиама, иже суть молитвы святых: 
REV.5.9	и поют песнь нову, глаголюще: достоин еси прияти книгу и отверзти печати ея, яко заклался и искупил еси Богови нас кровию своею от всякаго колена и языка и людий и племен, 
REV.5.10	и сотворил еси нас Богови нашему цари и иереи: и воцаримся на земли. 
REV.5.11	И видех, и слышах глас ангелов многих окрест престола и животных и старец, и бе число их тысяща тысящами, 
REV.5.12	глаголюще гласом великим: достоин есть агнец заколенный прияти силу и богатство, и премудрость и крепость, и честь и славу и благословение. 
REV.5.13	И всяко создание, еже есть на небеси и на земли, и под землею и на мори яже суть, и сущая в них, вся слышах глаголющыя: седящему на престоле и агнцу благословение и честь, и слава и держава во веки веков. 
REV.5.14	И четыри животна глаголаху: аминь. И двадесять и четыри старцы падоша и поклонишася живущему во веки веков.
REV.6.1	И видех, егда отверзе агнец едину от седми печатей, и слышах единаго от четырех животных глаголюща якоже глас громный: гряди и виждь. 
REV.6.2	И видех, и се, конь бел, и седяй на нем имеяше лук, и дан бысть ему венец: и изыде побеждаяй, и да победит. 
REV.6.3	И егда отверзе печать вторую, слышах второе животно глаголющее: гряди и виждь. 
REV.6.4	И изыде другий конь рыжь: и седящему на нем дано бысть взяти мир от земли, и да убиют друг друга: и дан бысть ему мечь великий. 
REV.6.5	И егда отверзе третию печать, слышах третие животно глаголющее: гряди и виждь. И видех, и се, конь ворон, и седяй на нем имеяше мерило в руце своей. 
REV.6.6	И слышах глас посреде четырех животных глаголющий: мера пшеницы за динарь и три меры ячменя за динарь: и елеа и вина не вреди. 
REV.6.7	И егда отверзе четвертую печать, слышах глас четвертаго животна глаголющий: гряди и виждь. 
REV.6.8	И видех, и се, конь блед, и седяй на нем, имя ему смерть: и ад идяше вслед его: и дана бысть ему область на четвертей части земли убити оружием и гладом, и смертию и зверьми земными. 
REV.6.9	И егда отверзе пятую печать, видех под олтарем душы избиенных за слово Божие и за свидетелство, еже имеяху. 
REV.6.10	И возопиша гласом великим, глаголюще: доколе, Владыко святый и истинный, не судиши и не мстиши крове нашея от живущих на земли? 
REV.6.11	И даны быша коемуждо их ризы белы, и речено бысть им, да почиют еще время мало, дондеже скончаются и клеврети их и братия их, имущии избиени быти, якоже и тии. 
REV.6.12	И видех, егда отверзе шестую печать, и се, бысть трус велий, и солнце мрачно бысть яко вретище власяно, и луна бысть яко кровь: 
REV.6.13	и звезды небесныя падоша на землю, якоже смоковница отметает пупы своя, от ветра велика движима: 
REV.6.14	и небо отлучися яко свиток свиваемо, и всяка гора и остров от мест своих двигнушася: 
REV.6.15	и царие земстии и вельможи, и богатии и тысящницы и сильнии, и всяк раб и всяк свободь скрышася в пещерах и камении горстем, 
REV.6.16	и глаголаша горам и камению: падите на ны и покрыйте ны от лица седящаго на престоле и от гнева агнча: 
REV.6.17	яко прииде день великий гнева его, и кто может стати?
REV.7.1	И по сем видех четыри ангелы стоящыя на четырех углех земли, держащыя четыри ветры земския, да не дышет ветр на землю, ни на море, ни на всяко древо. 
REV.7.2	И видех инаго ангела восходяща от восхода солнца, имуща печать Бога живаго. И возопи гласом велиим к четырем ангелом, имже дано бысть вредити землю и море, глаголя: 
REV.7.3	не вредите ни земли, ни моря, ни древес, дондеже запечатлеем рабы Бога нашего на челех их. 
REV.7.4	И слышах число запечатленных: сто четыредесять четыри тысящи запечатленных от всякаго колена сынов израилевых. 
REV.7.5	От колена иудова дванадесять тысящ запечатленных: от колена рувимова дванадесять тысящ запечатленных: от колена гадова дванадесять тысящ запечатленных: 
REV.7.6	от колена асирова дванадесять тысящ запечатленных: от колена неффалимля дванадесять тысящ запечатленных: от колена манассиина дванадесять тысящ запечатленных: 
REV.7.7	от колена симеонова дванадесять тысящ запечатленных: от колена левиина дванадесять тысящ запечатленных: от колена иссахарова дванадесять тысящ запечатленных: 
REV.7.8	от колена завулоня дванадесять тысящ запечатленных: от колена иосифова дванадесять тысящ запечатленных: от колена вениаминова дванадесять тысящ запечатленных. 
REV.7.9	По сих видех, и се, народ мног, егоже изчести никтоже может, от всякаго языка и колена, и людий и племен, стояще пред престолом и пред агнцем, облечены в ризы белы, и финицы в руках их. 
REV.7.10	И возопиша гласом велиим, глаголюще: спасение седящему на престоле Богу нашему и агнцу. 
REV.7.11	И вси ангели стояху окрест престола и старец и четырех животных: и падоша на лицы пред престолом и поклонишася Богу, 
REV.7.12	глаголюще: аминь: благословение и слава, и премудрость и хвала, и честь и сила и крепость Богу нашему во веки веков. Аминь. 
REV.7.13	И отвеща един от старец, глаголя ми: сии облеченнии в ризы белыя кто суть и откуду приидоша? 
REV.7.14	И рех ему: господи, ты веси. И рече ми: сии суть, иже приидоша от скорби великия, и испраша ризы своя, и убелиша ризы своя в крови агнчи: 
REV.7.15	сего ради суть пред престолом Божиим и служат ему день и нощь в Церкви его, и седяй на престоле вселится в них: 
REV.7.16	не взалчут ктому, ниже вжаждут, не имать же пасти на них солнце, ниже всяк зной: 
REV.7.17	яко агнец, иже посреде престола, упасет я и наставит их на животныя источники вод, и отимет Бог всяку слезу от очию их.
REV.8.1	И егда отверзе седмую печать, бысть безмолвие на небеси яко пол часа. 
REV.8.2	И видех седмь ангелов, иже пред Богом стояху: и дано бысть им седмь труб. 
REV.8.3	И другий ангел прииде и ста пред олтарем, имеяй кадилницу злату: и даны быша ему фимиами мнози, да даст молитвам святых всех на олтарь златый сущий пред престолом. 
REV.8.4	И изыде дым кадилный молитвами святых от руки ангела пред Бога. 
REV.8.5	И взят ангел кадилницу, и наполни ю от огня сущаго на олтари, и положи на земли: и быша гласи и громи и блистания и трус. 
REV.8.6	И седмь ангел, иже имеяху седмь труб, уготовашася, да вострубят. 
REV.8.7	И первому ангелу вострубившу, бысть град и огнь, смешены с кровию, и падоша на землю: и третия часть древа погоре, и всяка трава злачная погоре. 
REV.8.8	И вторый ангел воструби, и яко гора велика огнем жегома ввержена бысть в море: и бысть третия часть моря кровь, 
REV.8.9	и умре третия часть созданий сущих в мори, имущих душы, и третия часть кораблей погибе. 
REV.8.10	И третий ангел воструби, и паде с небесе звезда велика, горящи яко свеща, и паде на третию часть рек и на источники водныя: 
REV.8.11	и имя звезде глаголется апсинфос: и бысть третия часть вод яко пелынь, и мнози от человек умроша от вод, яко горьки беша. 
REV.8.12	И четвертый ангел воструби, и уязвена бысть третия часть солнца и третия часть луны и третия часть звезд, да затмится третия часть их, и дне третия часть да не светит, и нощь такожде. 
REV.8.13	И видех и слышах единаго ангела паряща посреде небесе, глаголюща гласом великим: горе, горе, горе живущым на земли от прочих гласов трубных триех ангел хотящих трубити.
REV.9.1	И пятый ангел воструби, и видех звезду с небесе спадшу на землю: и дан бысть ей ключь студенца бездны: 
REV.9.2	и отверзе студенца бездны, и взыде дым от студенца яко дым пещи велики, и омерче солнце и воздух от дыма студеничнаго. 
REV.9.3	И от дыма изыдоша прузи на землю, и дана бысть им область, якоже имут область скорпии земныя. 
REV.9.4	И речено бысть им, да не вредят травы земныя, ни всякаго злака, ни всякаго древа, но человеки точию, иже не имут печати Божия на челех своих. 
REV.9.5	И дано бысть им, да не убиют их, но да муку приимут пять месяцей: и мучение их яко мучение скорпиево, егда усекнет человека. 
REV.9.6	И в тыя дни взыщут человецы смерти, и не обрящут ея: и вожделеют умрети, и убежит от них смерть. 
REV.9.7	И уподобления пругов подобна конем уготовленым на брань: и на главах их яко венцы уподоблени злату, и лица их яко лица человеческа: 
REV.9.8	и имеяху власы, яко власы женския, и зубы их, яко львов беша: 
REV.9.9	и имеяху броня, яко броня железны, и глас крил их, яко глас колесниц, егда кони мнози текут на брань: 
REV.9.10	и имеяху ошибы подобны скорпииным, и жала бяху во ошибех их: и дана бе область им вредити человеки пять месяц. 
REV.9.11	И имели над собою царя аггела бездны, емуже имя еврейски аваддон, а еллински аполлион. 
REV.9.12	Горе едино отиде: се, грядут еще два горя по сих. 
REV.9.13	И шестый ангел воструби, и слышах глас един от четырех рогов олтаря златаго сущаго пред Богом, 
REV.9.14	глаголющий шестому ангелу имеющу трубу: разреши четыри ангелы связаны при реце велицей евфрат. 
REV.9.15	И разрешени быша четыри ангели уготовани на час и день, и месяц и лето, да избиют третию часть человек. 
REV.9.16	И число воинов конных две тме тем: и слышах число их. 
REV.9.17	И тако видех в видении кони, и седящыя на них имущыя броня огненны и иакинфовы и жупелны: и главы конем (их) яко главы львом, и из уст их исхождаше огнь и дым и жупел. 
REV.9.18	И от триех язв сих погибе третия часть человеков, от огня и от дыма и от жупела, исходящих из уст их: 
REV.9.19	область бо коней во устех их бе, и ошиби их подобни змием, имуще главы и теми пакости деюще. 
REV.9.20	И прочии от человек, иже не вреждени быша язвами сими, ниже покаяшася от дел рук своих, да не поклонятся демоном, ни идолом златым и сребряным, и медяным и каменным и древяным, иже ни видети могут, ни слышати, ни ходити: 
REV.9.21	и не покаяшася от убийств своих, ни от волхвований своих, ниже от блуда своего, ниже от татьб своих.
REV.10.1	И видех инаго ангела крепка сходяща с небесе, оболчена во облак, и дуга над главою (его), и лице его яко солнце, и нозе его яко столпи огнени, 
REV.10.2	и имеяше в руце своей книгу разгибену: и постави ногу свою десную на мори, а шуюю на земли, 
REV.10.3	и возопи гласом великим, яко лев рыкая: и егда возгласи, глаголаша седмь громов гласы своя. 
REV.10.4	И егда возгласиша седмь громов гласы своя, хотех писати: и слышах глас с небесе глаголющь ми: запечатлей, яже глаголаша седмь громов, и сего не пиши. 
REV.10.5	И ангел, егоже видех стояща на мори и на земли, воздвиже руку свою на небо 
REV.10.6	и клятся живущим во веки веков, иже созда небо и яже на нем, и землю и яже на ней, и море и яже в нем, яко лета уже не будет: 
REV.10.7	но во дни гласа седмаго ангела, егда имать вострубити, тогда скончается тайна Божия, якоже благовести своими рабы пророки. 
REV.10.8	И глас его слышах с небесе паки глаголющь со мною, и глагола: иди и приими книжицу разгнутую в руце ангела стоящаго на мори и на земли. 
REV.10.9	И идох ко ангелу, глаголя ему: даждь ми книжицу. И рече ми: приими и снеждь ю: и горька будет во чреве твоем, но во устех ти сладка будет яко мед. 
REV.10.10	И приях книгу от руки ангела и снедох ю: и бе во устех моих яко мед сладка: и егда снедох ю, горька бяше во чреве моем. 
REV.10.11	И рече ми: подобает ти паки пророчествовати в людех и во племенех, и во языцех и в царех мнозех.
REV.11.1	И дана ми бысть трость подобна жезлу, глаголя: востани и измери церковь Божию и олтарь, и кланяющыяся в ней: 
REV.11.2	а двор сущий внутрь Церкве изнеси внеуду, ниже измери его, зане дан бысть языком: и град святый поперут четыредесять и два месяцы. 
REV.11.3	И дам обема свидетелема моима, и прорицати будут дний тысящу двесте и шестьдесят, оболчена во вретище. 
REV.11.4	Сии суть две маслицы и два свещника пред Богом земли стояща. 
REV.11.5	И иже им неправду сотворит, огнь исходит из уст их и пояст враги их: и иже восхощет обидети их, сему подобает убиену быти. 
REV.11.6	И сии имут область затворити небо, да не снидет дождь (на землю) во дни прорицания их, и область имут на водах, обращати я в кровь и поразити землю всякою язвою, елижды аще восхощут. 
REV.11.7	И егда скончают свидетелство свое, зверь, иже исходит от бездны, сотворит с ними брань и победит их и убиет я, 
REV.11.8	и трупы их оставит на стогнах града великаго, иже нарицается духовне содом и египет, идеже и Господь наш распят бысть. 
REV.11.9	И зрети имут от людий и племен, и от язык и колен, телеса их дни три и пол, и трупы их не оставят положити во гробех. 
REV.11.10	И живущии на земли возрадуются и возвеселятся о них, и дары послют друг ко другу, яко оба сия пророка мучиста живущыя на земли. 
REV.11.11	И по триех днех и пол, дух животен внидет в ня от Бога, и станут (оба) на ногах своих: и страх велий нападет на зрящих их. 
REV.11.12	И услышат глас велий с небесе, глаголющь им: взыдита семо. И взыдоста на небо на облацех, и видеша я врази их. 
REV.11.13	И в час той трус бысть велий, и десятая часть града паде, и погибе трусом имен человеческих седмь тысящ: и прочии пристрашни быша и даша славу Богу небесному. 
REV.11.14	Горе второе отиде: се, горе третие грядет скоро. 
REV.11.15	И седмый ангел воструби, и быша гласи велицы на небесех, глаголюще: бысть Царство мира Господа нашего и Христа его, и воцарится во веки веков. 
REV.11.16	И двадесять и четыри старцы, пред Богом седящии на престолех своих, падоша на лица своя и поклонишася Богу, 
REV.11.17	глаголюще: хвалим тя, Господи Боже вседержителю, иже сый и бе и грядый, яко приял еси силу твою великую и воцарился еси: 
REV.11.18	и языцы прогневашася: и прииде гнев твой, и время мертвым суд прияти, и дати мзду рабом твоим пророком и святым и боящымся имене твоего, малым и великим, и растлити посмраждшыя землю. 
REV.11.19	И отверзеся храм Божий на небеси, и явися кивот завета его в храме его: и быша блистания и гласи, и громи и трус, и град велик.
REV.12.1	И знамение велие явися на небеси: жена облечена в солнце, и луна под ногама ея, и на главе ея венец от звезд двоюнадесяте: 
REV.12.2	и во чреве имущи, вопиет болящи и страждущи родити. 
REV.12.3	И явися ино знамение на небеси: и се, змий велик чермен, имея глав седмь и рогов десять, и на главах его седмь венец: 
REV.12.4	и хобот его отторже третию часть звезд небесных и положи я в землю. И змий стояше пред женою хотящею родити, да, егда родит, снесть чадо ея. 
REV.12.5	И роди сына мужеска, иже имать упасти вся языки жезлом железным: и восхищено бысть чадо ея к Богу и престолу его. 
REV.12.6	А жена бежа в пустыню, идеже име место уготовано от Бога, да тамо питается дний тысящу двесте шестьдесят. 
REV.12.7	И бысть брань на небеси: михаил и ангели его брань сотвориша со змием, и змий брася и аггели его, 
REV.12.8	и не возмогоша, и места не обретеся им ктому на небеси. 
REV.12.9	И вложен бысть змий великий, змий древний, нарицаемый диавол и сатана, льстяй вселенную всю, и вложен бысть на землю, и аггели его с ним низвержени быша. 
REV.12.10	И слышах глас велий на небеси, глаголющь: ныне бысть спасение и сила и Царство Бога нашего и область Христа его, яко низложен бысть клеветник братии нашея, оклевещая их пред Богом нашим день и нощь. 
REV.12.11	И тии победиша его кровию агнчею и словом свидетелства своего, и не возлюбиша душ своих даже до смерти. 
REV.12.12	Сего ради веселитеся, небеса и живущии на них. Горе живущым на земли и мори, яко сниде диавол к вам, имея ярость великую, ведый, яко время мало имать. 
REV.12.13	И егда виде змий, яко низложен бысть на землю, гоняше жену, яже роди мужеска. 
REV.12.14	И дана быша жене два крила орла великаго, да парит в пустыню в место свое, идеже препитана бяше ту время и времен и пол времене, от лица змиина. 
REV.12.15	И испусти змий за женою из уст своих воду яко реку, да ю в реце потопит. 
REV.12.16	И поможе земля жене, и отверзе земля уста своя, и пожре реку, юже изведе змий от уст своих. 
REV.12.17	И разгневася змий на жену и иде сотворити брань со оставшим семенем ея, иже соблюдают заповеди Божия и имеют свидетелство Иисус Христово.
REV.13.1	И стах на песце морстем: и видех из моря зверя исходяща, имуща глав седмь и рогов десять, и на розех его венец десять, а на главах его имена хулна. 
REV.13.2	Зверь, егоже видех, бе подобен рыси, и нозе ему яко медведи, и уста его яко уста львова: и даде ему змий силу свою и престол свой и область великую. 
REV.13.3	И видех едину от глав его яко заколену в смерть, и язва смерти его изцеле. И чудися вся земля вслед зверя, и поклонишася змию, иже даде область зверю, 
REV.13.4	и поклонишася зверю, глаголюще: кто подобен зверю и кто может ратоватися с ним? 
REV.13.5	И дана быша ему уста глаголюща велика и хулна, и дана бысть ему область творити месяц четыредесять два. 
REV.13.6	И отверзе уста своя в хуление к Богу, хулити имя его и селение его и живущыя на небеси. 
REV.13.7	И дано бысть ему брань творити со святыми и победити я: и дана бысть ему область на всяцем колене (людий) и на языцех и племенех. 
REV.13.8	И поклонятся ему вси живущии на земли, имже не написана суть имена в книгах животных агнца заколенаго от сложения мира. 
REV.13.9	Аще кто имать ухо, да слышит. 
REV.13.10	Иже аще в пленение ведет, в пленение пойдет: аще кто оружием убиет, подобает ему оружием убиену быти. Зде есть терпение и вера святых. 
REV.13.11	И видех инаго зверя восходящаго от земли, и имеяше рога два, подобна агнчым, и глаголаше яко змий. 
REV.13.12	И власть перваго зверя всю творяше пред ним: и творяше землю и вся живущыя на ней поклонитися первому зверю, емуже изцелена бысть язва смертная: 
REV.13.13	и сотвори чудеса велика, да и огнь сотворит сходити с небесе на землю пред человеки. 
REV.13.14	И льстит живущыя на земли, ради знамений, яже дана быша ему пред зверем творити, глаголя живущым на земли, сотворити образ зверю, иже имать язву оружную и жив бысть. 
REV.13.15	И дано бысть ему дати дух образу зверину, да проглаголет икона зверина и сотворит, да иже аще не поклонятся образу звериному, убиени будут. 
REV.13.16	И сотворит вся малыя и великия, богатыя и убогия, свободныя и работныя, да даст им начертание на десней руце их или на челех их, 
REV.13.17	да никтоже возможет ни купити, ни продати, токмо кто имать начертание, или имя зверя, или число имене его. 
REV.13.18	Зде мудрость есть. Иже имать ум, да почтет число зверино: число бо человеческо есть, и число его шесть сот шестьдесят шесть.
REV.14.1	И видех, и се, агнец стояше на горе сионстей, и с ним сто и четыредесять и четыри тысящы, имуще имя Отца его написано на челех своих. 
REV.14.2	И слышах глас с небесе, яко глас вод многих и яко глас грома велика: и глас слышах гудец гудущих в гусли своя 
REV.14.3	и поющих яко песнь нову пред престолом и пред четыри животными и старцы: и никтоже можаше навыкнути песни, токмо сии сто и четыредесять и четыри тысящы искуплени от земли. 
REV.14.4	Сии суть, иже с женами не осквернишася, зане девственницы суть: сии последуют агнцу, аможе аще пойдет. Сии суть куплени от людий первенцы Богу и агнцу, 
REV.14.5	и во устех их не обретеся лесть: без порока бо суть пред престолом Божиим. 
REV.14.6	И видех инаго ангела паряща посреде небесе, имущаго Евангелие вечно благовестити живущым на земли и всякому племени и языку, и колену и людем, 
REV.14.7	глаголюща гласом великим: убойтеся Бога и дадите ему славу, яко прииде час суда его, и поклонитеся сотворшему небо и землю, и море и источники водныя. 
REV.14.8	И ин ангел вслед иде, глаголя: паде, паде вавилон град великий, зане от вина ярости любодеяния своего напои вся языки. 
REV.14.9	И третий ангел вслед его иде, глаголя гласом великим: иже аще кто покланяется зверю и иконе его и приемлет начертание на челе своем или на руце своей, 
REV.14.10	и той имать пити от вина ярости Божия, вина нерастворена в чаши гнева его, и будет мучен огнем и жупелом пред ангелы святыми и пред агнцем: 
REV.14.11	и дым мучения их во веки веков восходит, и не имут покоя день и нощь покланяющиися зверю и образу его и приемлющии начертание имене его. 
REV.14.12	Зде есть терпение святых, иже соблюдают заповеди Божия и веру Иисусову. 
REV.14.13	И слышах глас с небесе, глаголющь ми: напиши: блажени мертвии, умирающии о Господе отныне. Ей, глаголет дух, да почиют от трудов своих: дела бо их ходят вслед с ними. 
REV.14.14	И видех, и се, облак светел, и на облаце седяй подобен Сыну Человеческому, имея на главе своей венец злат, и в руце его серп остр. 
REV.14.15	И ин ангел изыде из храма, вопия велиим гласом седящему на облаце: посли серп твой и жни, яко прииде час пожати, зане изсше трава земная. 
REV.14.16	И положи седяй на облаце серп свой на землю, и пожата бысть земля. 
REV.14.17	И ин ангел изыде из церкве сущия на небеси, имый и той серп остр. 
REV.14.18	И ин ангел изыде от олтаря, имый область на огни, и возопи кличем великим ко имущему серп острый, глаголя: посли серп твой острый и о‹емли грозды винограда земнаго, яко созреша уже гроздие ея. 
REV.14.19	И положи ангел серп свой на земли, и обере виноград земский и вложи в точило великия ярости Божия. 
REV.14.20	И испрано бысть точило вне града, и изыде кровь от точила даже до узд конских, от стадий тысяща и шесть сот.
REV.15.1	И видех ино знамение на небеси велие и чудно, седмь ангел имущих седмь язв последних, зане в тех скончается ярость Божия. 
REV.15.2	И видех яко море сткляно смешено со огнем, и победившыя зверя и образ его, и начертание его и число имене его, стоящыя на мори стклянем, имущыя гусли Божия: 
REV.15.3	и пояху песнь моисеа раба Божия и песнь агнчу, глаголюще: велия и дивна дела твоя, Господи Боже вседержителю: праведни и истинни путие твои, Царю святых: 
REV.15.4	кто не убоится тебе, Господи, и прославит имя твое? яко един преподобен еси, яко вси языцы приидут и поклонятся пред тобою: яко оправдания твоя явишася. 
REV.15.5	И по сих видех, и се, отверзеся храм скинии свидения на небеси: 
REV.15.6	и изыдоша седмь ангел из храма, иже имеяху седмь язв, облечени в ризы льняны чисты и светлы, и препоясани на персех поясы златыми. 
REV.15.7	И едино от четырех животных даде седмим ангелом седмь фиал златых, исполненых ярости Бога живущаго во веки веков. 
REV.15.8	И наполнися храм дыма от славы Божия и от силы его, и никтоже можаше внити во храм, дондеже скончаются седмь язв седмих ангел.
REV.16.1	И слышах глас велий от храма глаголющь седмим ангелом: идите и излийте седмь фиал ярости Божия на землю. 
REV.16.2	И иде первый ангел и излия фиал свой на землю: и бысть гной зол и лют на человецех имущих начертание зверино и кланяющихся иконе его. 
REV.16.3	И вторый ангел излия фиал свой в море: и бысть кровь яко мертвеца, и всяка душа жива умре в мори. 
REV.16.4	И третий ангел излия фиал свой на реки и на источники водныя: и бысть кровь. 
REV.16.5	И слышах ангела воднаго глаголюща: праведен еси, Господи, сый и иже бе, и преподобн, яко сия судил еси: 
REV.16.6	зане кровь святых и пророк излияша, и кровь им дал еси пити: достойни бо суть. 
REV.16.7	И слышах другаго от олтаря глаголюща: ей, Господи Боже вседержителю, истинни и прави суди твои. 
REV.16.8	И четвертый ангел излия фиал свой на солнце: и дано бысть ему опаляти человеки огнем. 
REV.16.9	И опалишася человецы зноем великим, и хулиша имя Божие, иже имать область на язвах сих, и не покаяшася дати ему славы. 
REV.16.10	И пятый ангел излия фиал свой на престол зверин: и бысть царство его омрачено, и жваху языки своя от болезни, 
REV.16.11	и хулиша Бога небеснаго от болезни и от язв своих, и не покаяшася от дел своих. 
REV.16.12	И шестый ангел излия фиал свой на реку велику евфрат: и изсяче вода ея, да уготовится путь царем сущым от восток солнечных. 
REV.16.13	И видех из уст змия и из уст зверя и из уст лжаго пророка духи три нечистыя, яко жабы исходящыя: 
REV.16.14	суть бо дуси демонстии творяще знамения, иже исходят к царем всея вселенныя, собрати я на брань в день той великий Бога вседержителя. 
REV.16.15	Се, гряду яко тать: блажен бдяй и блюдый ризы своя, да не наг ходит и узрят срамоту его. 
REV.16.16	И собра их на место нарицаемое еврейски армагеддон. 
REV.16.17	И седмый ангел излия фиал свой на воздух: и изыде глас велий от храма небесе от престола, глаголя: бысть. 
REV.16.18	И быша блистания и громи и гласи, и бысть трус велик, яков николиже бысть, отнележе быша человецы на земли, толик трус, тако велий. 
REV.16.19	И бысть град велик в три части, и гради язычестии падоша, и вавилон великий помяновен бысть пред Богом, дати ему чашу вина ярости гнева своего. 
REV.16.20	И всяк остров бежа, и горы не обретошася: 
REV.16.21	и град велик, яко талантес, сниде с небесе на человеки: и хулиша человецы Бога от язвы градныя, яко велия есть язва его зело.
REV.17.1	И прииде един от седми ангел имущих седмь фиал, и глагола со мною, глаголя ми: прииди, да покажу ти суд любодейцы великия, седящия на водах многих: 
REV.17.2	с неюже любодеяша царие земстии, и упишася живущии на земли от вина любодеяния ея. 
REV.17.3	И веде мя в пусто место духом: и видех жену седящу на звери червлене, исполненем имен хулных, иже имеяше глав седмь и рогов десять. 
REV.17.4	И жена бе облечена в порфиру и червленицу, и позлащена златом и камением драгим и бисером, имущи чашу злату в руце своей полну мерзости и скверн любодеяния ея: 
REV.17.5	и на челе ея написано имя: тайна, вавилон великий, мати любодейцам и мерзостем земским. 
REV.17.6	И видех жену пияну кровьми святых и кровьми свидетелей Иисусовых, и дивихся, видев ю, дивом великим. 
REV.17.7	И рече ми ангел: что дивишися? аз ти реку тайну жены (сея) и зверя носящаго ю, седмь глав имуща и рогов десять. 
REV.17.8	Зверь, егоже видел еси, бе, и несть, и имать взыти от бездны, и в пагубу пойдет: и удивятся живущии на земли, имже имена не написана суть в книгу животную от сложения мира, видяще, яко зверь бе, и несть, и преста. 
REV.17.9	Зде ум, иже имать мудрость. Седмь глав горы суть седмь, идеже жена седит на них, 
REV.17.10	и царие седмь суть: пять их пало, и един есть, (а) другий еще не прииде: и егда приидет, мало ему есть пребыти. 
REV.17.11	И зверь, иже бе и несть, и той осмый есть, и от седмих есть, и в пагубу идет. 
REV.17.12	И десять рогов, яже видел еси, десять царей суть, иже царства еще не прияша, но область яко царие на един час приимут со зверем. 
REV.17.13	Сии едину волю имут, и силу и область свою зверю дадут: 
REV.17.14	сии со агнцем брань сотворят, и агнец победит я, яко Господь господем есть и Царь царем: и сущии с ним званнии и избраннии и верни. 
REV.17.15	И глагола ми: воды, яже еси видел, идеже любодейца седит, людие и народи суть, и племена и языцы. 
REV.17.16	И десять рогов, яже видел еси на звери, сии любодейцу возненавидят, и запустевшу сотворят ю и нагу, и плоть ея снедят, и сожгут ю огнем: 
REV.17.17	Бог бо дал есть в сердца их, сотворити волю его, и сотворити едину волю, и дати царство свое зверю, дондеже скончаются глаголголы Божии. 
REV.17.18	И жена, юже видел еси, град есть великий, иже имать царство над цари земными.
REV.18.1	И по сих видех ина ангела сходяща с небесе, имуща область велию: и земля просветися от славы его. 
REV.18.2	И возопи в крепости, гласом велиим глаголя: паде, паде вавилон великий, и бысть жилище бесом и хранитель всякому духу нечисту, и хранилище всех птиц нечистых и ненавидимых: яко от вина ярости любодеяния своего напои вся языки, 
REV.18.3	и царие земстии с нею любы деяша, и купцы земстии от силы пищи ея разбогатеша. 
REV.18.4	И слышах глас ин с небесе, глаголющь: изыдите из нея, людие мои, да не причаститеся грехом ея и от язв ея да не вредитеся: 
REV.18.5	яко прилепишася греси ея даже до небесе, и помяну Бог неправды ея. 
REV.18.6	Воздадите ей, яко и та воздаде вам, и усугубите ей сугубо по делом ея: чашею, еюже черпа (вам), черплите ей сугубо. 
REV.18.7	Елико прославися и разсвирепе, толико дадите ей мук и рыданий: яко в сердцы своем глаголет, (яко) сежу царицею, и вдова несмь, и рыдания не имам видети. 
REV.18.8	Сего ради во един день приидут язвы ей, смерть и плачь и глад, и огнем сожжена будет, яко крепок Господь Бог судяй ей. 
REV.18.9	И возрыдают и восплачутся ея царие земстии, любы деявшии с нею и разсвирепевшии, егда узрят дым запаления ея, 
REV.18.10	издалеча стояще за страх мук ея, глаголюще: горе, горе, град великий вавилон, град крепкий, яко во един час прииде суд твой. 
REV.18.11	И купцы земстии возрыдают и восплачутся о нем, яко бремен их никтоже купует ктому, 
REV.18.12	бремен злата и сребра, и камения драгаго и бисера, и висса и порфиры, и шелка и червени, и всякаго древа фиинна, и всякаго сосуда из кости слоновыя, и всякаго сосуда от древа честнаго, и медяна и железна и мраморна, 
REV.18.13	и корицы и фимиама, и мира и ливана, и вина и елеа, и семидала и пшеницы, и скота и овец, и коней и колесниц, и телес и душ человеческих. 
REV.18.14	И овощи похотей души твоея отидоша от тебе, и вся тучная и светлая отидоша от тебе, и ктому не имаши обрести их. 
REV.18.15	Купцы сими обогащшеся от нея, издалеча станут за страх мучения ея, рыдающе и плачущеся, 
REV.18.16	и глаголюще: горе, горе, град великий, облеченный виссом и порфирою и червленицею, и позлащеный златом и камением драгим и бисером 
REV.18.17	яко во един час погибе толико богатство. И всяк кормчий, и всяк плаваяй в кораблех, и всяк елик в мори делаяй, издалеча сташа, 
REV.18.18	и вопияху, видяще дым раждежения его, глаголюще: кий подобен граду великому? 
REV.18.19	И положиша персть на главах своих, и возопиша плачущеся и рыдающе, глаголюще: горе, горе, град великий, в немже обогатишася вси имущии корабли в мори, от чести его: яко единем часом запусте. 
REV.18.20	Веселися о сем, небо, и святии апостоли и пророцы, яко суди Бог суд ваш от него. 
REV.18.21	И взят един ангел крепок камень велик яко жернов и верже в море, глаголя: тако стремлением ввержен будет вавилон град великий, и не имать обрестися ктому: 
REV.18.22	и глас гудец и мусикий, и пискателей и труб не имать слышатися ктому в тебе: и всяк хитрец всякия хитрости не обрящется ктому в тебе, и шум жерновный не будет слышан в тебе: 
REV.18.23	и свет светилника не имать светити в тебе ктому, и глас жениха и невесты не имать слышан быти в тебе ктому: яко купцы твои беша вельможи земстии, яко волхвовании твоими прельщени быша вси языцы. 
REV.18.24	И в нем кровь пророческа и святых обретеся и всех избиенных на земли.
REV.19.1	И по сих слышах глас велий народа многа на небеси, глаголющаго: аллилуиа: спасение и слава, и честь и сила Господу нашему, 
REV.19.2	яко истинни и прави суди его: яко судил есть любодейцу велику, яже посмради землю любодеянием своим, и отмстил кровь рабов своих от руки ея. 
REV.19.3	И второе реша: аллилуиа. И дым ея восхождаше во веки веков. 
REV.19.4	И падоша двадесять и четыри старцы и четыри животна и поклонишася Богови седящему на престоле, глаголюще: аминь, аллилуиа. 
REV.19.5	И глас изыде от престола глаголющь: пойте Богу нашему, вси раби его и боящиися его, и малии и велицыи. 
REV.19.6	И слышах яко глас народа многа, и яко глас вод многих, и яко глас громов крепких, глаголющих: аллилуиа, яко воцарися Господь Бог вседержитель: 
REV.19.7	радуимся и веселимся, и дадим славу ему: яко прииде брак агнчий, и жена его уготовила есть себе. 
REV.19.8	И дано бысть ей облещися в виссон чист и светел: виссон бо оправдания святых есть. 
REV.19.9	И глагола ми: напиши: блажени званнии на вечерю брака агнча. И глагола ми: сия словеса истинна Божия суть. 
REV.19.10	И пад пред ногама его, поклонихся ему: и глагола ми: виждь, ни: клеврет ти есмь и братий твоих имущих свидетелство Иисусово: Богу поклонися: свидетелство бо Иисусово есть дух пророчествия. 
REV.19.11	И видех небо отверсто, и се, конь бел, и седяй на нем верен и истинен, и правосудный и воинственный: 
REV.19.12	очи же ему (еста) яко пламень огнен, и на главе его венцы мнози: имый имя написано, еже никтоже весть, токмо он сам: 
REV.19.13	и облечен в ризу червлену кровию. И нарицается имя его слово Божие. 
REV.19.14	И воинства небесная идяху вслед его на конех белых, облечени в виссон бел и чист. 
REV.19.15	И из уст его изыде оружие остро, да тем избиет языки: и той упасет я жезлом железным, и той перет точило вина ярости и гнева Божия вседержителева. 
REV.19.16	И имать на ризе и на стегне своем имя написано: Царь царем и Господь господем. 
REV.19.17	И видех единаго ангела стояща на солнце: и возопи гласом велиим, глаголя всем птицам парящым посреде небесе: приидите и соберитеся на вечерю великую Божию, 
REV.19.18	да снесте плоти царей и плоти крепких и плоти тысящников, и плоти коней и седящих на них, и плоти всех свободных и рабов, и малых и великих. 
REV.19.19	И видех зверя и цари земныя и вои их собраны сотворити брань с седящим на кони и с воинствы его. 
REV.19.20	И ят бысть зверь и с ним лживый пророк, сотворивый знамения пред ним, имиже прельсти приемшыя начертание зверино и покланяющыяся иконе его: жива ввержена быста оба в езеро огненное горящее жупелом: 
REV.19.21	а прочии убиени быша оружием седящаго на кони, изшедшим из уст его: и вся птицы насытишася от плотей их.
REV.20.1	И видех ангела сходяща с небесе, имеюща ключь бездны и уже велико в руце своей: 
REV.20.2	и ят змия, змия древняго, иже есть диавол и сатана, и связа и на тысящу лет, 
REV.20.3	и в бездну затвори его, и заключи его, и запечатле над ним, да не прельстит ктому языки, дондеже скончается тысяща лет: и по сих подобает ему отрешену быти на мало время. 
REV.20.4	И видех престолы и седящыя на них, и суд дан бысть им: и душы растесаных за свидетелство Иисусово и за слово Божие, иже не поклонишася зверю, ни иконе его, и не прияша начертания на челех своих и на руце своей. И ожиша и воцаришася со Христом тысящу лет: 
REV.20.5	прочии же мертвецы не ожиша, дондеже скончается тысяща лет. Се воскресение первое. 
REV.20.6	Блажен и свят, иже имать часть в воскресении первем: на нихже смерть вторая не имать области, но будут иерее Богу и Христу и воцарятся с ним тысящу лет. 
REV.20.7	И егда скончается тысяща лет, разрешен будет сатана от темницы своея и изыдет прельстити языки сущыя на четырех углех земли, гога и магога, собрати их на брань, ихже число яко песок морский. 
REV.20.8	И взыдоша на широту земли и обыдоша святых стан и град возлюбленный. 
REV.20.9	И сниде огнь от Бога с небесе и пояде я: 
REV.20.10	и диавол льстяй их ввержен будет в езеро огненно и жупелно, идеже зверь и лживый пророк: и мучени будут день и нощь во веки веков. 
REV.20.11	И видех престол велик бел и седящаго на нем, егоже от лица бежа небо и земля, и место не обретеся им. 
REV.20.12	И видех мертвецы малыя и великия стоящя пред Богом, и книги разгнушася: и ина книга отверзеся, яже есть животная: и суд прияша мертвецы от написаных в книгах, по делом их. 
REV.20.13	И даде море мертвецы своя, и смерть и ад даста своя мертвецы: и суд прияша по делом своим, 
REV.20.14	и смерть и ад ввержена быста в езеро огненное. И се есть вторая смерть. 
REV.20.15	И иже не обретеся в книзе животней написан, ввержен будет в езеро огненное.
REV.21.1	И видех небо ново и землю нову: первое бо небо и земля первая преидоста, и моря несть ктому. 
REV.21.2	И аз иоанн видех град святый, Иерусалим нов сходящь от Бога с небесе, приготован яко невесту украшену мужу своему. 
REV.21.3	И слышах глас велий с небесе, глаголющь: се, скиния Божия с человеки, и вселится с ними: и тии людие его будут, и сам Бог будет с ними Бог их: 
REV.21.4	и отимет Бог всяку слезу от очию их, и смерти не будет ктому: ни плача, ни вопля, ни болезни не будет ктому, яко первая мимоидоша. 
REV.21.5	И рече седяй на престоле: се, нова вся творю. И глагола ми: напиши, яко сия словеса истинна и верна суть. 
REV.21.6	И рече ми: совершишася. Аз есмь алфа и омега, начаток и конец: аз жаждущему дам от источника воды животныя туне. 
REV.21.7	Побеждаяй наследит вся, и буду ему Бог, и той будет мне в сына. 
REV.21.8	Страшливым же и неверным, и скверным и убийцам, и блуд творящым и чары творящым, идоложерцем и всем лживым, часть им в езере горящем огнем и жупелом, еже есть смерть вторая. 
REV.21.9	И прииде ко мне един от седми ангел, имущих седмь фиал исполненых седмих язв последних, и рече ко мне, глаголя: гряди, покажу ти невесту агнчу жену. 
REV.21.10	И веде мя духом на гору велику и высоку и показа ми град великий, святый Иерусалим низходящь с небесе от Бога, 
REV.21.11	имущь славу Божию: и светило его подобно камени драгому, яко камени иаспису кристаловидну: 
REV.21.12	имущь стену велику и высоку, имущь врат дванадесять, и на вратех ангелов дванадесять и имена написана, яже суть имена дванадесятим коленом сынов израилевых: 
REV.21.13	от востока врата троя и от севера врата троя, от юга врата троя и от запада врата троя. 
REV.21.14	И стена града имеяше оснований дванадесять, и на них имен дванадесять апостолов агнчих. 
REV.21.15	И глаголяй со мною имеяше трость злату, да измерит град и врата его и стены его. 
REV.21.16	И град на четыри углы стоит, и долгота его толика есть, елика же и широта. И измери град тростию на стадий дванадесять тысящ: долгота и широта и высота его равна суть. 
REV.21.17	И размери стену его во сто и четыридесять и четыри лакти, в меру человеческу, яже есть ангела. 
REV.21.18	И бе создание стены его иаспис: и град злато чисто, подобен стклу чисту. 
REV.21.19	И основания стены града всяким драгим камением украшена бяху: основание первое иаспис, второе сапфир, третие халкидон, четвертое смарагд, 
REV.21.20	пятое сардоникс, шестое сардий, седмое хрисолиф, осмое вирилл, девятое топазий, десятое хрисопрас, первоенадесять иакинф, второенадесять амефист. 
REV.21.21	И дванадесять врат дванадесять бисеров: едина каяждо врата беша от единаго бисера. И стогны града злато чисто, яко сткло пресветло. 
REV.21.22	И храма не видех в нем: Господь бо Бог вседержитель храм ему есть, и агнец. 
REV.21.23	И град не требуя солнца и луны, да светят в нем, слава бо Божия просвети его, и светилник его агнец. 
REV.21.24	И языцы спасени во свете его пойдут, и царие земстии принесут славу и честь свою в него. 
REV.21.25	И врата его не имут затворитися во дни: нощи бо не будет ту. 
REV.21.26	И принесут славу и честь языков в него: 
REV.21.27	и не имать в него внити всяко скверно, и творяй мерзость и лжу, но токмо написаныя в книгах животных агнца.
REV.22.1	И показа ми чисту реку воды животныя, светлу яко кристалл, исходящу от престола Божия и агнча. 
REV.22.2	Посреде стогны его и по обаполы реки древо животное, еже творит плодов дванадесяте, на кийждо месяц воздая плод свой: и листвие древа во изцеление языком. 
REV.22.3	И всяка анафема не будет ктому: и престол Божий и агнечь будет в нем, и раби его послужат ему, 
REV.22.4	и узрят лице его, и имя его на челех их. 
REV.22.5	И нощи не будет тамо, и не потребуют света от светилника, ни света солнечнаго, яко Господь Бог просвещает я: и воцарятся во веки веков. 
REV.22.6	И рече ми: сия словеса верна и истинна: и Господь Бог святых пророк посла ангела своего показати рабом своим, имже подобает быти вскоре. 
REV.22.7	Се, гряду скоро: блажен соблюдаяй словеса пророчества книги сея. 
REV.22.8	И аз иоанн видех сия и слышах. И егда слышах и видех, падох поклонитися на ногу ангела показующаго ми сие: 
REV.22.9	и глагола ми: виждь, ни: клеврет бо твой есмь и братии твоея пророков и соблюдающих словеса книги сея: Богу поклонися. 
REV.22.10	И глагола ми: не запечатлей словес пророчествия книги сея: яко время близ есть. 
REV.22.11	Обидяй да обидит еще, и скверный да осквернится еще: и праведный правду да творит еще: и святый да святится еще. 
REV.22.12	И се, гряду скоро, и мзда моя со мною, воздати коемуждо по делом его. 
REV.22.13	Аз есмь алфа и омега, начаток и конец, первый и последний. 
REV.22.14	Блажени творящии заповеди его, да будет область им на древо животное, и враты внидут во град. 
REV.22.15	Вне же пси и чародее, и любодее и убийцы, и идолослужителе и всяк любяй и творяй лжу. 
REV.22.16	Аз Иисус послах ангела моего засвидетелствовати вам сия в церквах. Аз есмь корень и род давидов, и звезда утренняя и денница. 
REV.22.17	И Дух и невеста глаголют: прииди, и слышяй да глаголет: прииди. И жаждяй да приидет, и хотяй да приимет воду животную туне. 
REV.22.18	Сосвидетелствую бо всякому слышащему словеса пророчества книги сея: аще кто приложит к сим, наложит Бог на него язв написанных в книзе сей: 
REV.22.19	и аще кто отимет от словес книги пророчествия сего, отимет Бог часть его от книги животныя, и от града святаго, и написанных в книзе сей. 
REV.22.20	Глаголет свидетелствуяй сия: ей, гряду скоро: аминь. Ей, гряди Господи Иисусе. 
REV.22.21	Благодать Господа нашего Иисуса Христа со всеми вами. Аминь. 
