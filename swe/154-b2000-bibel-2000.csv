GEN.1.1	I begynnelsen skapade Gud himmel och jord.
GEN.1.2	Jorden var öde och tom, djupet täcktes av mörker och en gudsvind svepte fram över vattnet. 
GEN.1.3	Gud sade: »Ljus, bli till!« Och ljuset blev till. 
GEN.1.4	Gud såg att ljuset var gott, och han skilde ljuset från mörkret. 
GEN.1.5	Gud kallade ljuset dag, och mörkret kallade han natt. Det blev kväll och det blev morgon. Det var den första dagen.
GEN.1.6	Gud sade: »I vattnet skall ett valv bli till, och det skall skilja vatten från vatten.« Och det blev så. 
GEN.1.7	Gud gjorde valvet och skilde vattnet under valvet från vattnet ovanför valvet. 
GEN.1.8	Gud kallade valvet himmel. Det blev kväll och det blev morgon. Det var den andra dagen.
GEN.1.9	Gud sade: »Vattnet under himlen skall samlas till en enda plats, så att land blir synligt.« Och det blev så. 
GEN.1.10	Gud kallade det torra landet jord, och vattenmassan kallade han hav. Och Gud såg att det var gott. 
GEN.1.11	Gud sade: »Jorden skall ge grönska: fröbärande örter och olika arter av fruktträd med frö i sin frukt skall växa på jorden.« Och det blev så. 
GEN.1.12	Jorden frambringade grönska: olika arter av fröbärande örter och olika arter av träd med frö i sin frukt. Och Gud såg att det var gott. 
GEN.1.13	Det blev kväll och det blev morgon. Det var den tredje dagen.
GEN.1.14	Gud sade: »På himlavalvet skall ljus bli till, och de skall skilja dagen från natten och utmärka högtider, dagar och år. 
GEN.1.15	De skall vara ljus på himlavalvet och lysa över jorden.« Och det blev så. 
GEN.1.16	Gud gjorde de två stora ljusen, det större ljuset till att härska över dagen och det mindre till att härska över natten, och han gjorde stjärnorna. 
GEN.1.17	Han satte ljusen på himlavalvet att lysa över jorden, 
GEN.1.18	att härska över dag och natt och att skilja ljus från mörker. Och Gud såg att det var gott. 
GEN.1.19	Det blev kväll och det blev morgon. Det var den fjärde dagen.
GEN.1.20	Gud sade: »Vattnet skall vimla av levande varelser, och fåglar skall flyga över jorden, under himlavalvet.« 
GEN.1.21	Gud skapade de stora havsdjuren och alla olika arter av levande varelser som vattnet myllrar och vimlar av och alla olika arter av fåglar. Och Gud såg att det var gott. 
GEN.1.22	Gud välsignade dem och sade: »Var fruktsamma och föröka er och uppfyll sjöar och hav. Och på jorden skall fåglarna föröka sig.« 
GEN.1.23	Det blev kväll och det blev morgon. Det var den femte dagen.
GEN.1.24	Gud sade: »Jorden skall frambringa olika arter av levande varelser: boskap, kräldjur och vilda djur av olika arter.« Och det blev så. 
GEN.1.25	Gud gjorde de olika arterna av vilda djur, boskap och markens kräldjur. Och Gud såg att det var gott.
GEN.1.26	Gud sade: »Vi skall göra människor som är vår avbild, lika oss. De skall härska över havets fiskar, himlens fåglar, boskapen, alla vilda djur och alla kräldjur som finns på jorden.« 
GEN.1.27	Gud skapade människan till sin avbild, till Guds avbild skapade han henne. Som man och kvinna skapade han dem. 
GEN.1.28	Gud välsignade dem och sade till dem: »Var fruktsamma och föröka er, uppfyll jorden och lägg den under er. Härska över havets fiskar och himlens fåglar och över alla djur som myllrar på jorden.«
GEN.1.29	Gud sade: »Jag ger er alla fröbärande örter på hela jorden och alla träd med frö i sin frukt; detta skall ni ha att äta. 
GEN.1.30	Åt markens djur, åt himlens fåglar och åt dem som krälar på jorden, allt som har liv i sig, ger jag alla gröna örter att äta.« Och det blev så. 
GEN.1.31	Gud såg att allt som han hade gjort var mycket gott. Det blev kväll och det blev morgon. Det var den sjätte dagen.
GEN.2.1	Så fullbordades himlen och jorden och allt vad där finns. 
GEN.2.2	Den sjunde dagen hade Gud fullbordat sitt verk, och han vilade på den sjunde dagen efter allt han hade gjort. 
GEN.2.3	Gud välsignade den sjunde dagen och gjorde den till en helig dag, ty på den dagen vilade Gud sedan han utfört sitt skapelseverk.
GEN.2.4	Detta är berättelsen om hur himmel och jord skapades.
GEN.2.4	När Herren Gud gjorde jord och himmel, 
GEN.2.5	när ingen buske fanns på marken och ingen ört hade spirat, eftersom Herren Gud inte hade låtit något regn falla på jorden och ingen människa fanns som kunde odla den — 
GEN.2.6	men ett flöde vällde fram ur jorden och vattnade marken — 
GEN.2.7	då formade Herren Gud människan av jord från marken och blåste in liv genom hennes näsborrar, så att hon blev en levande varelse. 
GEN.2.8	Och Herren Gud planterade en trädgård österut, i Eden, och satte där människan som han hade format. 
GEN.2.9	Herren Gud lät alla slags träd växa upp ur marken, sådana som var ljuvliga att se på och goda att äta av. Mitt i trädgården stod livets träd och trädet som ger kunskap om gott och ont.
GEN.2.10	En flod rinner upp i Eden och bevattnar trädgården. Sedan delar den sig i fyra armar. 
GEN.2.11	Den första heter Pishon, den flyter kring Havila, ett land där det finns guld. 
GEN.2.12	Guldet i det landet är fint, och där finns också bdelliumharts och onyxsten. 
GEN.2.13	Den andra floden heter Gichon, den flyter kring Kush. 
GEN.2.14	Den tredje floden heter Tigris, den rinner öster om Assyrien. Den fjärde floden är Eufrat.
GEN.2.15	Herren Gud tog människan och satte henne i Edens trädgård att bruka och vårda den. 
GEN.2.16	Herren Gud gav detta bud: »Du får äta av alla träd i trädgården 
GEN.2.17	utom av trädet som ger kunskap om gott och ont. Den dag du äter av det trädet skall du dö.«
GEN.2.18	Herren Gud sade: »Det är inte bra att mannen är ensam. Jag skall ge honom någon som kan vara honom till hjälp.« 
GEN.2.19	Så formade Herren Gud av jord alla markens djur och alla himlens fåglar och förde fram dem till mannen för att se vad han skulle kalla dem. Varje levande varelse fick det namn som mannen gav den. 
GEN.2.20	Mannen gav namn åt all boskap, alla himlens fåglar och alla vilda djur. Men han fann inte någon som kunde vara honom till hjälp. 
GEN.2.21	Då försänkte Herren Gud mannen i dvala, och när han sov tog Gud ett av hans revben och fyllde igen hålet med kött. 
GEN.2.22	Av revbenet som han hade tagit från mannen byggde Herren Gud en kvinna och förde fram henne till mannen. 
GEN.2.23	Då sade mannen:
GEN.2.23	»Den här gången är det ben av mina ben,
GEN.2.23	kött av mitt kött.
GEN.2.23	Kvinna skall hon heta,
GEN.2.23	av man är hon tagen.«
GEN.2.24	Det är därför en man lämnar sin far och mor för att leva med sin hustru, och de blir ett.
GEN.2.25	Både mannen och kvinnan var nakna, och de kände ingen blygsel inför varandra.
GEN.3.1	Ormen var listigast av alla vilda djur som Herren Gud hade gjort. Den frågade kvinnan: »Har Gud verkligen sagt att ni inte får äta av något träd i trädgården?« 
GEN.3.2	Kvinnan svarade: »Vi får äta frukt från träden, 
GEN.3.3	men om frukten från trädet mitt i trädgården har Gud sagt: Ät den inte och rör den inte! Gör ni det kommer ni att dö.« 
GEN.3.4	Ormen sade: »Ni kommer visst inte att dö. 
GEN.3.5	Men Gud vet att den dag ni äter av frukten öppnas era ögon, och ni blir som gudar med kunskap om gott och ont.« 
GEN.3.6	Kvinnan såg att trädet var gott att äta av: det var en fröjd för ögat och ett härligt träd, eftersom det skänkte vishet. Och hon tog av frukten och åt. Hon gav också till sin man, som var med henne, och han åt. 
GEN.3.7	Då öppnades deras ögon, och de såg att de var nakna. Och de fäste ihop fikonlöv och band dem kring höfterna.
GEN.3.8	De hörde Herren Gud vandra i trädgården i den svala kvällsvinden. Då gömde sig mannen och kvinnan bland träden för Herren Gud. 
GEN.3.9	Men Herren Gud ropade på mannen: »Var är du?« 
GEN.3.10	Han svarade: »Jag hörde dig komma i trädgården och blev rädd, eftersom jag är naken, och så gömde jag mig.« 
GEN.3.11	Herren Gud sade: »Vem har talat om för dig att du är naken? Har du ätit av trädet som jag förbjöd dig att äta av?« 
GEN.3.12	Mannen svarade: »Kvinnan som du har ställt vid min sida, hon gav mig av trädet, och jag åt.« 
GEN.3.13	Då sade Herren Gud till kvinnan: »Vad är det du har gjort?« Hon svarade: »Ormen lurade mig, och jag åt.«
GEN.3.14	Då sade Herren Gud till ormen:
GEN.3.14	»Du som gjorde detta,
GEN.3.14	förbannad skall du vara,
GEN.3.14	utstött från boskapen och de vilda djuren.
GEN.3.14	På din buk skall du kräla
GEN.3.14	och jord skall du äta så länge du lever.
GEN.3.15	Jag skall väcka fiendskap mellan dig och kvinnan,
GEN.3.15	mellan din avkomma och hennes:
GEN.3.15	de skall trampa på ditt huvud
GEN.3.15	och du skall hugga dem i hälen.«
GEN.3.16	Till kvinnan sade han:
GEN.3.16	»Stor skall jag göra din möda
GEN.3.16	när du är havande,
GEN.3.16	med smärta skall du föda dina barn.
GEN.3.16	Din man skall du åtrå,
GEN.3.16	och han skall råda över dig.«
GEN.3.17	Till mannen sade han:
GEN.3.17	»Du som lyssnade till din hustru
GEN.3.17	och åt av trädet som jag förbjöd dig att äta av,
GEN.3.17	förbannad skall marken vara för din skull.
GEN.3.17	Med möda skall du hämta din näring från den
GEN.3.17	så länge du lever,
GEN.3.18	törne och tistel skall den ge dig.
GEN.3.18	Du skall äta av växterna på marken,
GEN.3.19	du skall slita för ditt bröd i ditt anletes svett
GEN.3.19	tills du vänder åter till jorden.
GEN.3.19	Ty av den är du tagen,
GEN.3.19	jord är du och jord skall du åter bli.«
GEN.3.20	Mannen gav sin hustru namnet Eva, ty hon blev moder till alla som lever. 
GEN.3.21	Herren Gud gjorde kläder av skinn åt mannen och kvinnan och klädde dem.
GEN.3.22	Herren Gud sade: »Människan har blivit som en av oss, med kunskap om gott och ont. Nu får hon inte plocka och äta också av livets träd, så att hon lever för alltid.« 
GEN.3.23	Och Herren Gud förvisade människan från Edens trädgård och lät henne bruka jorden varav hon var tagen. 
GEN.3.24	Han drev ut människan, och öster om Edens trädgård satte han keruberna och det ljungande svärdet att vakta vägen till livets träd.
GEN.4.1	Mannen låg med sin hustru Eva, och hon blev havande och födde Kain. »Jag har gett liv åt en man, med Herrens hjälp«, sade hon. 
GEN.4.2	Därefter födde hon Abel, Kains bror.
GEN.4.2	Abel var herde och Kain brukade jorden. 
GEN.4.3	En gång frambar Kain en offergåva till Herren av markens gröda. 
GEN.4.4	Abel frambar också en gåva och offrade de fetaste delarna av de förstfödda djuren i sin hjord. Herren såg med välvilja på Abel och hans gåva 
GEN.4.5	men inte på Kain och hans gåva. Då blev Kain vred, och han sänkte blicken. 
GEN.4.6	Herren sade till Kain: »Varför är du vred, och varför sänker du blicken? 
GEN.4.7	Om du handlar rätt vågar du ju lyfta blicken, men om du inte handlar rätt ligger synden vid dörren. Dig skall den åtrå, men du skall råda över den.«
GEN.4.8	Kain sade till sin bror Abel: »Kom med ut på fälten.« Där överföll han sin bror Abel och dödade honom.
GEN.4.9	Herren sade till Kain: »Var är din bror Abel?« Han svarade: »Det vet jag inte. Skall jag ta hand om min bror?« 
GEN.4.10	Herren sade: »Vad har du gjort? Din brors blod ropar till mig från marken. 
GEN.4.11	Förbannad skall du vara, bannlyst från marken som öppnat sin mun för att ta emot din brors blod, som du har utgjutit. 
GEN.4.12	Om du odlar marken skall den inte längre ge dig sin gröda. Rastlös och rotlös skall du vara på jorden.« 
GEN.4.13	Kain sade till Herren: »Mitt straff är för tungt att bära. 
GEN.4.14	Du driver mig bort från marken, bort ur din åsyn. Rastlös och rotlös kommer jag att vara på jorden. Vem som helst som möter mig kan döda mig.« 
GEN.4.15	Herren svarade honom: »Jag lovar att Kain skall bli hämnad sju gånger om, om någon dödar honom.« Och Herren satte ett tecken på Kain, för att han inte skulle bli dräpt av vem som helst som mötte honom. 
GEN.4.16	Och Kain drog bort, undan Herren, och slog sig ner i landet Nod, öster om Eden.
GEN.4.17	Kain låg med sin hustru, och hon blev havande och födde Henok. Han byggde då en stad och kallade den Henok efter sin son. 
GEN.4.18	Henok fick en son, Irad, och Irad blev far till Mechujael, Mechujael blev far till Metushael och Metushael blev far till Lemek. 
GEN.4.19	Lemek tog sig två hustrur, den ena hette Ada, den andra hette Silla. 
GEN.4.20	Ada födde Javal, och han blev stamfar till dem som bor i tält och håller boskap. 
GEN.4.21	Hans bror hette Juval, och han blev stamfar till alla som spelar lyra och flöjt. 
GEN.4.22	Också Silla födde en son, Tuval Kain, stamfar till alla kopparsmeder och järnsmeder. Tuval Kain hade en syster, Naama.
GEN.4.23	Lemek sade till sina hustrur:
GEN.4.23	»Ada och Silla, lyssna till mig,
GEN.4.23	Lemeks hustrur, hör mina ord.
GEN.4.23	Jag dödar en man för ett sår,
GEN.4.23	en yngling för en skråma.
GEN.4.24	Kain blir hämnad sju gånger om,
GEN.4.24	Lemek sjuttiosju.«
GEN.4.25	Åter låg Adam med sin hustru, och hon födde en son. Hon gav honom namnet Set, »ty«, sade hon, »Gud har skänkt mig ett nytt barn i stället för Abel, som Kain dödade«. 
GEN.4.26	Också Set fick en son, och han gav honom namnet Enosh.
GEN.4.26	Det var vid denna tid man började åkalla Herren.
GEN.5.1	Detta är Adams släkttavla. Då Gud skapade människan gjorde han henne lik Gud. 
GEN.5.2	Som man och kvinna skapade han dem. Han välsignade dem och gav dem namnet människa när de skapades.
GEN.5.3	När Adam var 130 år fick han en son som liknade honom och var hans avbild; han gav honom namnet Set. 
GEN.5.4	Efter Sets födelse levde Adam 800 år och fick söner och döttrar. 
GEN.5.5	Adams hela livstid blev 930 år; sedan dog han.
GEN.5.6	När Set var 105 år blev han far till Enosh. 
GEN.5.7	Efter Enoshs födelse levde Set 807 år och fick söner och döttrar. 
GEN.5.8	Sets hela livstid blev 912 år; sedan dog han.
GEN.5.9	När Enosh var 90 år blev han far till Kenan. 
GEN.5.10	Efter Kenans födelse levde Enosh 815 år och fick söner och döttrar. 
GEN.5.11	Enoshs hela livstid blev 905 år; sedan dog han.
GEN.5.12	När Kenan var 70 år blev han far till Mahalalel. 
GEN.5.13	Efter Mahalalels födelse levde Kenan 840 år och fick söner och döttrar. 
GEN.5.14	Kenans hela livstid blev 910 år; sedan dog han.
GEN.5.15	När Mahalalel var 65 år blev han far till Jered. 
GEN.5.16	Efter Jereds födelse levde Mahalalel 830 år och fick söner och döttrar. 
GEN.5.17	Mahalalels hela livstid blev 895 år; sedan dog han.
GEN.5.18	När Jered var 162 år blev han far till Henok. 
GEN.5.19	Efter Henoks födelse levde Jered 800 år och fick söner och döttrar. 
GEN.5.20	Jereds hela livstid blev 962 år; sedan dog han.
GEN.5.21	När Henok var 65 år blev han far till Metushelach. 
GEN.5.22	Efter Metushelachs födelse levde Henok 300 år och fick söner och döttrar. 
GEN.5.23	Henoks hela livstid blev 365 år. 
GEN.5.24	Henok levde i gemenskap med Gud. Sedan fanns han inte mer, ty Gud tog honom härifrån.
GEN.5.25	När Metushelach var 187 år blev han far till Lemek. 
GEN.5.26	Efter Lemeks födelse levde Metushelach 782 år och fick söner och döttrar. 
GEN.5.27	Metushelachs hela livstid blev 969 år; sedan dog han.
GEN.5.28	När Lemek var 182 år fick han en son. 
GEN.5.29	Han gav honom namnet Noa, »ty«, sade han, »denne skall ge oss lättnad i vårt arbete och vår möda när vi brukar jorden som Herren har förbannat«. 
GEN.5.30	Efter Noas födelse levde Lemek 595 år och fick söner och döttrar. 
GEN.5.31	Lemeks hela livstid blev 777 år; sedan dog han.
GEN.5.32	När Noa hade levt i 500 år blev han far till Sem, Ham och Jafet.
GEN.6.1	När människorna nu började bli talrika på jorden och döttrar föddes åt dem, 
GEN.6.2	såg gudaväsendena att människornas döttrar var vackra, och dem de tyckte bäst om tog de till hustrur. 
GEN.6.3	Då sade Herren: »Min livsande skall inte bli kvar i människan för alltid — hon är dock av kött. Hennes livstid skall vara 120 år.«
GEN.6.4	På den tiden — och även senare — när gudaväsendena låg med människornas döttrar och fick barn med dem, fanns det jättar på jorden. Detta var urtidens hjältar, och deras rykte var stort.
GEN.6.5	Herren såg att ondskan på jorden var stor; människornas uppsåt och tankar var alltid och alltigenom onda. 
GEN.6.6	Då ångrade Herren bittert att han hade gjort människor på jorden. 
GEN.6.7	Herren sade: »Människorna som jag har skapat skall jag utplåna från jordens yta, och med dem alla fyrfotadjur, kräldjur och himlens fåglar. Jag ångrar att jag gjorde dem.« 
GEN.6.8	Men Noa hade vunnit Herrens välvilja.
GEN.6.9	Detta är berättelsen om Noa och hans släkt. Noa, som levde i denna tid, var en oförvitlig och rättfärdig man; han levde i gemenskap med Gud. 
GEN.6.10	Noa fick tre söner, Sem, Ham och Jafet. 
GEN.6.11	Men inför Guds ögon blev jorden alltmer fördärvad och full av våld. 
GEN.6.12	Gud såg att jorden var fördärvad, eftersom allt vad människorna gjorde på jorden var fördärvligt. 
GEN.6.13	Han sade till Noa: »Jag har bestämt att jag skall göra slut på alla människor, ty de har fyllt jorden med våld. Jag skall förgöra både dem och jorden. 
GEN.6.14	Bygg dig en ark av goferträ och inred den med olika rum. Bestryk den både invändigt och utvändigt med jordbeck. 
GEN.6.15	Så skall du göra arken: den skall vara 150 meter lång, 25 meter bred och 15 meter hög, 
GEN.6.16	och du skall göra ett tak på den med en halv meters resning. Ingången till arken skall du göra på ena sidan, och du skall bygga den i tre våningar. 
GEN.6.17	Jag skall nu låta floden översvämma jorden och förgöra alla levande varelser under himlen. Allting på jorden skall gå under. 
GEN.6.18	Men med dig vill jag upprätta ett förbund. Du skall gå in i arken tillsammans med dina söner, din hustru och dina sonhustrur, 
GEN.6.19	och av allt som lever, av alla varelser, skall du föra in i arken ett par, hane och hona, av varje art, så att de kan överleva tillsammans med dig. 
GEN.6.20	Av de olika arterna av fåglar, fyrfotadjur och markens kräldjur skall ett par av varje komma till dig, så att de kan överleva. 
GEN.6.21	Du skall lägga upp förråd av all slags föda, så att ni har att äta, du själv och alla de andra.« 
GEN.6.22	Noa gjorde i allt så som Gud hade befallt honom att göra.
GEN.7.1	Herren sade till Noa: »Gå in i arken, du och hela din familj. Ty jag har funnit att du ensam är rättfärdig inför mig i denna tid. 
GEN.7.2	Av alla rena fyrfotadjur skall du ta med dig sju par av varje art, hanar och honor, och av alla djur som inte är rena skall du ta ett par, hane och hona — 
GEN.7.3	också av himlens fåglar sju par av varje art, hanar och honor — så att de kan överleva på jorden. 
GEN.7.4	Om sju dagar skall jag låta det regna på jorden i fyrtio dagar och fyrtio nätter, och jag skall utplåna från jordens yta allt som finns till, allt som jag har gjort.« 
GEN.7.5	Noa gjorde i allt så som Herren hade befallt honom.
GEN.7.6	Noa var 600 år när floden översvämmade jorden. 
GEN.7.7	Då gick Noa in i arken tillsammans med sina söner, sin hustru och sina sonhustrur för att rädda sig undan flodens vatten. 
GEN.7.8	Av de rena fyrfotadjuren och av de fyrfotadjur som inte är rena, av fåglarna och av allt det som krälar på marken 
GEN.7.9	kom ett par av varje art in till Noa i arken, hane och hona, så som Gud hade befallt Noa. 
GEN.7.10	Efter sju dagar kom flodens vatten över jorden.
GEN.7.11	Det år då Noa blev 600 år, den sjuttonde dagen i andra månaden, den dagen bröt alla det stora djupets källor fram och himlens dammluckor öppnades, 
GEN.7.12	och regnet strömmade ner över jorden i fyrtio dagar och fyrtio nätter. 
GEN.7.13	Just den dagen gick Noa och hans söner Sem, Ham och Jafet in i arken, och med dem Noas hustru och hans tre sonhustrur, 
GEN.7.14	vidare alla de olika arterna av vilda djur och boskap, de olika arterna av det som krälar på jorden och av det som flyger, både fåglar och alla andra djur med vingar. 
GEN.7.15	Alla kom de in till Noa i arken, ett par av alla levande varelser. 
GEN.7.16	De kom, hanar och honor av alla slags djur, så som Gud hade befallt Noa. Och Herren stängde igen om honom.
GEN.7.17	Då kom floden över jorden. Den varade i fyrtio dagar, och det kom så mycket vatten att arken lyftes och flöt över jorden. 
GEN.7.18	Vattnet steg högt över jorden, och arken drev på vattnet. 
GEN.7.19	Allt högre steg vattnet över jorden, tills det täckte även de högsta bergen under himlen. 
GEN.7.20	Vattnet steg mer än sju meter över bergen. 
GEN.7.21	Hela myllret av varelser på jorden gick under: fåglar, boskap och vilda djur, allt liv som jorden vimlade av, och alla människor. 
GEN.7.22	Allt som levde och andades dog, alla varelser som levde på land. 
GEN.7.23	Herren utplånade allt som fanns till på jorden, människor och fyrfotadjur, kräldjur och himlens fåglar: allt utplånades från jorden. Kvar blev bara Noa och de som var med honom i arken. 
GEN.7.24	Vattnet fortsatte att stiga över jorden i 150 dagar.
GEN.8.1	Då tänkte Gud på Noa och alla de vilda och tama djur som var med honom i arken. Han lät en vind blåsa över jorden och vattnet började sjunka undan. 
GEN.8.2	Djupets källor och himlens dammluckor stängdes till, regnet hejdades 
GEN.8.3	och vattnet drog sig efter hand bort från jorden. Efter de 150 dagarna började vattnet minska. 
GEN.8.4	På sjuttonde dagen i sjunde månaden blev arken stående på Araratbergen. 
GEN.8.5	Vattnet fortsatte hela tiden att minska, och när den tionde månaden kom, på första dagen i månaden, blev bergens toppar synliga.
GEN.8.6	Efter fyrtio dagar öppnade Noa ett fönster som han hade gjort på arken 
GEN.8.7	och släppte ut en korp. Den flög fram och åter till dess vattnet torkat upp på jorden. 
GEN.8.8	Sedan släppte han ut en duva för att se om vattnet hade sjunkit undan från marken. 
GEN.8.9	Men duvan fann ingen plats där den kunde vila utan återvände till honom i arken, eftersom det stod vatten över hela jorden. Då sträckte Noa ut handen och tog in duvan till sig i arken. 
GEN.8.10	Han väntade sju dagar till, sedan släppte han ut duvan ur arken ännu en gång. 
GEN.8.11	Om kvällen kom den tillbaka till honom, och då hade den ett friskt blad från ett olivträd i näbben. Då förstod Noa att vattnet hade sjunkit undan från jorden. 
GEN.8.12	Han väntade sju dagar till, sedan släppte han ut duvan igen, och nu kom den inte mer tillbaka till honom.
GEN.8.13	I Noas sexhundraförsta år, på första dagen i första månaden, hade vattnet torkat bort på jorden, och när Noa lyfte undan taket på arken fick han se att marken hade torkat upp. 
GEN.8.14	På tjugosjunde dagen i andra månaden var jorden torr. 
GEN.8.15	Då sade Gud till Noa: 
GEN.8.16	»Gå ut ur arken tillsammans med din hustru, dina söner och sonhustrur. 
GEN.8.17	Alla de djur av alla slag som du har hos dig, fåglar, fyrfotadjur och alla kräldjur som finns på jorden, skall du ta med dig ut, och det skall bli ett myller av dem på jorden; de skall vara fruktsamma och föröka sig.« 
GEN.8.18	Och Noa gick ut ur arken tillsammans med sina söner och sin hustru och sina sonhustrur. 
GEN.8.19	Alla fyrfotadjur och kräldjur och fåglar, allt som myllrar på jorden, gick ut ur arken, den ena arten efter den andra.
GEN.8.20	Noa byggde ett altare åt Herren. Han tog fyrfotadjur och fåglar av alla rena arter och offrade dem som brännoffer på altaret. 
GEN.8.21	Och Herren kände den blidkande lukten, och han sade till sig själv: »Aldrig mer skall min förbannelse drabba marken för människans skull, för att hon alltifrån ungdomen har ett ont uppsåt. Jag skall aldrig mer förgöra allt levande, så som jag nu har gjort.
GEN.8.22	Så länge jorden består
GEN.8.22	skall sådd och skörd, köld och värme,
GEN.8.22	sommar och vinter, dag och natt
GEN.8.22	aldrig upphöra att skifta.«
GEN.9.1	Gud välsignade Noa och hans söner och sade till dem: »Var fruktsamma och föröka er och uppfyll jorden. 
GEN.9.2	Alla markens djur och alla himlens fåglar skall känna skräck och fruktan för er. Över dem och över allt som krälar på jorden och över alla fiskar i havet ger jag er makt. 
GEN.9.3	Allt som lever och rör sig skall vara er föda; allt detta ger jag er så som jag gav er de gröna örterna. 
GEN.9.4	Men kött som har liv, det vill säga blod, i sig får ni inte äta. 
GEN.9.5	Och för ert eget blod skall jag kräva vedergällning. Jag skall utkräva den av varje djur, och av varje människa skall jag kräva vedergällning, om hon dödar en annan människa.
GEN.9.6	Den som utgjuter människoblod,
GEN.9.6	hans blod skall utgjutas av människor,
GEN.9.6	ty Gud gjorde människan till sin avbild.
GEN.9.7	Var fruktsamma och föröka er,
GEN.9.7	bli en myllrande mängd på jorden
GEN.9.7	och härska över den.«
GEN.9.8	Gud sade till Noa och hans söner: 
GEN.9.9	»Jag upprättar nu ett förbund med er och era efterkommande 
GEN.9.10	och med alla levande varelser som finns hos er, fåglar, boskap och alla vilda djur, alla som gick ut ur arken. 
GEN.9.11	Jag skall upprätthålla mitt förbund med er: aldrig mer skall det hända att alla varelser utplånas av flodens vatten, aldrig mer skall en flod ödelägga jorden.«
GEN.9.12	Gud sade: »Detta är tecknet för det förbund jag instiftar mellan mig och er och alla levande varelser ni har med er, för alla kommande släktled: 
GEN.9.13	min båge ställer jag bland molnen. Den skall vara tecknet för förbundet mellan mig och jorden. 
GEN.9.14	När jag hopar moln över jorden och bågen blir synlig bland molnen, 
GEN.9.15	då skall jag tänka på mitt förbund, förbundet mellan mig och er och alla levande varelser av alla slag, och aldrig mer skall vattnet bli till en flod som utplånar alla varelser. 
GEN.9.16	När bågen står bland molnen skall jag se den och tänka på det eviga förbundet mellan Gud och alla levande varelser av alla slag på jorden.« 
GEN.9.17	Och Gud sade till Noa: »Detta är tecknet för det förbund som jag upprättar mellan mig och alla varelser på jorden.«
GEN.9.18	Noas söner, de som gick ut ur arken, var Sem, Ham och Jafet. Ham var far till Kanaan. 
GEN.9.19	Dessa tre var Noas söner, och från dem härstammar alla människor på hela jorden.
GEN.9.20	Noa var åkerbrukare, han var den förste som anlade en vingård. 
GEN.9.21	När han drack av vinet blev han berusad och låg naken i sitt tält. 
GEN.9.22	Och Ham, Kanaans far, såg sin far ligga där blottad och gick ut och berättade det för sina bröder. 
GEN.9.23	Då tog Sem och Jafet en mantel, lade den på sina axlar och gick baklänges in och höljde över sin far; de vände bort ansiktet, så att de inte skulle se sin far blottad. 
GEN.9.24	När Noa sedan vaknade upp ur ruset och fick veta vad hans yngste son hade gjort honom 
GEN.9.25	sade han:
GEN.9.25	»Förbannad skall Kanaan vara
GEN.9.25	och den uslaste slav åt sina bröder.«
GEN.9.26	Och han sade:
GEN.9.26	»Lovad vare Herren, Sems Gud!
GEN.9.26	Kanaan skall vara deras slav.
GEN.9.27	Må Gud låta Jafet växa
GEN.9.27	och bo tillsammans med Sem.
GEN.9.27	Kanaan skall vara deras slav.«
GEN.9.28	Efter floden levde Noa 350 år. 
GEN.9.29	Noas hela livstid blev 950 år; sedan dog han.
GEN.10.1	Detta är släkttavlan för Noas söner, Sem, Ham och Jafet. De fick söner efter floden. 
GEN.10.2	Jafets söner var Gomer, Magog, Madaj, Javan, Tuval, Meshek och Tiras. 
GEN.10.3	Gomers söner var Ashkenas, Rifat och Togarma. 
GEN.10.4	Javans söner var Elisha och Tarshish, kitteerna och rodaneerna. 
GEN.10.5	Från dem kom folken som spred sig till öarna och kustlandet, vart och ett i sitt land och med sitt språk, i olika stammar och folk.
GEN.10.6	Hams söner var Kush, Misrajim, Put och Kanaan. 
GEN.10.7	Kushs söner var Seba, Havila, Savta, Ragma och Savteka. Ragmas söner var Saba och Dedan.
GEN.10.8	Kush blev far till Nimrod, som var den förste härskaren på jorden. 
GEN.10.9	Han var en väldig jägare inför Herren; det är därför man säger »som Nimrod, en väldig jägare inför Herren«. 
GEN.10.10	Hans rike omfattade från början Babel, Erek, Ackad och Kalne i Shinar. 
GEN.10.11	Från detta land kom han till Assyrien och byggde Nineve, Rechovot Ir, Kelach 
GEN.10.12	och Resen mellan Nineve och Kelach; det är den stora staden.
GEN.10.13	Misrajim blev far till ludeerna, anameerna, lehaveerna, naftucheerna, 
GEN.10.14	patruseerna, kaslucheerna, från vilka filisteerna härstammar, och kaftoreerna.
GEN.10.15	Kanaan blev far till Sidon, den förstfödde, och till Het, 
GEN.10.16	till jevuseerna, amoreerna, girgasheerna, 
GEN.10.17	hiveerna, arkeerna, sineerna, 
GEN.10.18	arvadeerna, semareerna och hamateerna. Sedan utbredde sig de kanaaneiska stammarna, 
GEN.10.19	så att deras område sträckte sig från Sidon fram till Gerar och ända bort till Gaza, vidare fram till Sodom och Gomorra, Adma och Sevojim, ända bort till Lasha. 
GEN.10.20	Detta var Hams söner, stam för stam och språk för språk, land efter land och folk efter folk.
GEN.10.21	Också Sem, Jafets äldste bror, fick söner. Han blev stamfar till alla Evers ättlingar. 
GEN.10.22	Sems söner var Elam, Assur, Arpakshad, Lud och Aram. 
GEN.10.23	Arams söner var Us, Hul, Geter och Mash. 
GEN.10.24	Arpakshad blev far till Shelach och Shelach till Ever. 
GEN.10.25	Ever fick två söner. Den ene hette Peleg, ty på hans tid delades jorden upp. Hans bror hette Joktan. 
GEN.10.26	Joktan blev far till Almodad, Shelef, Hasarmavet, Jerach, 
GEN.10.27	Hadoram, Usal, Dikla, 
GEN.10.28	Oval, Avimael, Saba, 
GEN.10.29	Ofir, Havila och Jovav. Alla dessa var Joktans söner. 
GEN.10.30	De hade sina boplatser från Mesha fram till Sefar, bergsområdet i öster. 
GEN.10.31	Detta var Sems söner, stam för stam och språk för språk, land efter land och folk efter folk.
GEN.10.32	Detta var Noas söners stammar efter deras härkomst, folk för folk. Från dem har folken spritts ut över jorden, efter floden.
GEN.11.1	Hela jorden hade samma språk och samma ord. 
GEN.11.2	När människorna flyttade österut fann de en dal i Shinar där de bosatte sig. 
GEN.11.3	»Nu skall vi slå tegel och bränna det«, sade de till varandra. De använde tegel som byggsten, och som murbruk använde de beck. 
GEN.11.4	De sade: »Låt oss bygga en stad, med ett torn som når ända upp i himlen. Vårt namn blir känt, och vi slipper vara skingrade över hela jorden.«
GEN.11.5	Då steg Herren ner för att se staden och tornet som människorna byggde. 
GEN.11.6	Herren sade: »De är ett enda folk och har alla samma språk. Detta är bara början. Nu är ingenting omöjligt för dem, vad de än föresätter sig. 
GEN.11.7	Låt oss stiga ner och skapa förvirring i deras språk, så att den ene inte förstår vad den andre säger.« 
GEN.11.8	Och Herren skingrade dem från denna plats ut över hela jorden, och de slutade att bygga på staden. 
GEN.11.9	Därför kallas den Babel, ty där skapade Herren språkförbistringen på jorden, och därifrån skingrade han människorna ut över hela jorden.
GEN.11.10	Detta är Sems släkttavla. Sem hade levt i 100 år när han blev far till Arpakshad, två år efter floden. 
GEN.11.11	Efter Arpakshads födelse levde Sem 500 år och fick söner och döttrar.
GEN.11.12	Arpakshad var 35 år när han blev far till Shelach. 
GEN.11.13	Efter Shelachs födelse levde Arpakshad 403 år och fick söner och döttrar.
GEN.11.14	Shelach var 30 år när han blev far till Ever. 
GEN.11.15	Efter Evers födelse levde Shelach 403 år och fick söner och döttrar.
GEN.11.16	När Ever var 34 år blev han far till Peleg. 
GEN.11.17	Efter Pelegs födelse levde Ever 430 år och fick söner och döttrar.
GEN.11.18	När Peleg var 30 år blev han far till Regu. 
GEN.11.19	Efter Regus födelse levde Peleg 209 år och fick söner och döttrar.
GEN.11.20	När Regu var 32 år blev han far till Serug. 
GEN.11.21	Efter Serugs födelse levde Regu 207 år och fick söner och döttrar.
GEN.11.22	När Serug var 30 år blev han far till Nachor. 
GEN.11.23	Efter Nachors födelse levde Serug 200 år och fick söner och döttrar.
GEN.11.24	När Nachor var 29 år blev han far till Terach. 
GEN.11.25	Efter Terachs födelse levde Nachor 119 år och fick söner och döttrar.
GEN.11.26	När Terach var 70 år blev han far till Abram, Nachor och Haran.
GEN.11.27	Detta är berättelsen om Terachs släkt. Terach blev far till Abram, Nachor och Haran, och Haran blev far till Lot. 
GEN.11.28	Haran dog medan hans far Terach ännu levde i sitt hemland, i Ur i Kaldeen. 
GEN.11.29	Abram och Nachor tog sig hustrur: Abrams hustru hette Saraj, Nachors hustru hette Milka, dotter till Haran, som var far till Milka och Jiska. 
GEN.11.30	Saraj var ofruktsam; hon hade inga barn.
GEN.11.31	Terach tog med sig sin son Abram, sin sonson Lot, Harans son, och sin svärdotter Saraj, hustrun till hans son Abram, och lämnade tillsammans med dessa Ur i Kaldeen för att utvandra till Kanaan. Men när de kom till Harran slog de sig ner där. 
GEN.11.32	Terachs livstid blev 205 år; Terach dog i Harran.
GEN.12.1	Herren sade till Abram: »Lämna ditt land, din släkt och ditt hem, och gå till det land som jag skall visa dig. 
GEN.12.2	Jag skall göra dig till ett stort folk, jag skall välsigna dig och göra ditt namn så stort att det skall brukas när man välsignar. 
GEN.12.3	Jag skall välsigna dem som välsignar dig, och den som smädar dig skall jag förbanna. Och alla folk på jorden skall önska sig den välsignelse som du har fått.«
GEN.12.4	Abram bröt upp, som Herren hade befallt, och Lot följde med honom. Abram var 75 år när han lämnade Harran. 
GEN.12.5	Han tog med sig sin hustru Saraj och sin brorson Lot, all egendom och alla slavar som de hade förvärvat i Harran. Så började de sin vandring mot Kanaan.
GEN.12.5	När de kom fram till Kanaan 
GEN.12.6	fortsatte de in i landet, ända till den heliga platsen vid Shekem, till Orakelterebinten. På den tiden bodde kanaaneerna i landet. 
GEN.12.7	Herren uppenbarade sig för Abram och sade: »Åt dina ättlingar skall jag ge detta land.« Abram byggde där ett altare åt Herren, som hade uppenbarat sig för honom. 
GEN.12.8	Därifrån fortsatte han till bergen öster om Betel och slog läger så att han hade Betel i väster och Aj i öster. Där byggde han ett altare åt Herren och åkallade honom. 
GEN.12.9	Sedan flyttade Abram längre och längre ner mot Negev.
GEN.12.10	Det blev hungersnöd i landet. Den blev så svår att Abram måste bege sig till Egypten för att bo där en tid. 
GEN.12.11	När han var nästan framme sade han till sin hustru Saraj: »Du är ju en vacker kvinna. 
GEN.12.12	När egypterna får se dig och förstår att du är min hustru dödar de mig och låter dig leva. 
GEN.12.13	Säg därför att du är min syster, så kommer allt att gå mig väl tack vare dig, och jag får leva.«
GEN.12.14	När Abram kom till Egypten såg egypterna att Saraj var en mycket vacker kvinna. 
GEN.12.15	Också faraos hovmän såg henne och prisade hennes skönhet inför sin herre, och så blev hon förd till faraos hov. 
GEN.12.16	Abram behandlades väl tack vare henne: han fick får och kor, slavar och slavinnor, åsnor och kameler.
GEN.12.17	Men Herren lät svåra plågor drabba farao och hans hov för Sarajs, Abrams hustrus, skull. 
GEN.12.18	Då kallade farao till sig Abram och sade: »Vad är det du har gjort mot mig? Varför talade du inte om för mig att hon var din hustru? 
GEN.12.19	Varför sade du att hon var din syster, så att jag tog henne till hustru? Här har du din hustru. Ta henne och gå!« 
GEN.12.20	Och farao befallde sina män att föra Abram ut ur landet med hans hustru och allt han ägde.
GEN.13.1	Abram bröt upp från Egypten med sin hustru och allt han ägde och begav sig till Negev. Lot följde med honom. 
GEN.13.2	Abram var nu mycket rik, han ägde boskap och silver och guld. 
GEN.13.3	Han flyttade från lägerplats till lägerplats och kom från Negev till Betel, till det ställe mellan Betel och Aj där han förut haft sitt läger 
GEN.13.4	och där han den gången hade rest ett altare. Där åkallade han Herren.
GEN.13.5	Också Lot, som vandrade tillsammans med Abram, hade får och kor och tält. 
GEN.13.6	Landet räckte inte till för dem båda; de hade så mycket boskap att de inte kunde bo på samma plats, 
GEN.13.7	och det uppstod stridigheter mellan Abrams herdar och Lots. (På den tiden bodde kanaaneerna och perisseerna i landet.) 
GEN.13.8	Då sade Abram till Lot: »Inte skall det råda osämja mellan mig och dig eller mellan mina herdar och dina. Vi är ju av samma släkt. 
GEN.13.9	Ligger inte hela landet öppet för dig? Gå du din egen väg. Går du åt vänster så går jag åt höger, och går du åt höger så går jag åt vänster.« 
GEN.13.10	Lot såg ut över Jordanslätten, han såg hur vattenrik hela trakten var. Ända fram mot Soar var den som Herrens trädgård, som Egyptens land. Detta var innan Herren ödelade Sodom och Gomorra. 
GEN.13.11	Och Lot valde Jordanslätten och flyttade österut. Så skildes de från varandra. 
GEN.13.12	Sedan bodde Abram i Kanaan och Lot i städerna på Jordanslätten. Lot hade sina tältplatser ända bort mot Sodom. 
GEN.13.13	Människorna i Sodom var onda och syndade svårt mot Herren.
GEN.13.14	När Abram och Lot hade skilts åt sade Herren till Abram: »Se dig omkring från den plats där du står, åt norr och söder, öster och väster. 
GEN.13.15	Hela det land som du ser skall jag ge åt dig och dina ättlingar för all framtid. 
GEN.13.16	Jag skall låta dina ättlingar bli som stoftkornen på jorden: kan någon räkna dem, skall också dina ättlingar kunna räknas. 
GEN.13.17	Vandra genom landet i hela dess längd och bredd, ty åt dig skall jag ge det.«
GEN.13.18	Och Abram flyttade sina tält och kom till Mamres lund vid Hebron. Där slog han sig ner, och där byggde han ett altare åt Herren.
GEN.14.1	På den tid då Amrafel var kung av Shinar, Arjok kung av Ellasar, Kedorlaomer kung av Elam och Tidal kung av Gojim, 
GEN.14.2	började dessa kungar krig mot Bera, kungen i Sodom, Birsha, kungen i Gomorra, Shinav, kungen i Adma, Shemever, kungen i Sevojim, och mot kungen i Bela, det nuvarande Soar. 
GEN.14.3	Då förenade dessa sina styrkor i Siddimdalen, där nu Döda havet ligger. 
GEN.14.4	I tolv år hade de lytt under Kedorlaomer, men under det trettonde hade de gjort uppror. 
GEN.14.5	Under det fjortonde året kom Kedorlaomer och de kungar som var i förbund med honom och besegrade refaeerna i Ashterot Karnajim, suseerna i Ham och emeerna i Shave Kirjatajim. 
GEN.14.6	Horeerna slog de i deras bergland Seir och fördrev dem ända till El Paran som ligger vid öknen. 
GEN.14.7	På återvägen kom de till En Mishpat, det nuvarande Kadesh, och erövrade hela amalekiternas område. De slog också amoreerna som bodde i Haseson Tamar.
GEN.14.8	Då drog kungen i Sodom ut tillsammans med kungen i Gomorra, kungen i Adma, kungen i Sevojim och kungen i Bela, det nuvarande Soar, och de ordnade sina styrkor till strid i Siddimdalen, 
GEN.14.9	mot Kedorlaomer, kungen av Elam, Tidal, kungen av Gojim, Amrafel, kungen av Shinar, och Arjok, kungen av Ellasar: fem kungar mot fyra. 
GEN.14.10	Men Siddimdalen var full av asfaltgropar, och när kungen i Sodom och kungen i Gomorra tvangs att fly föll de ner i dem. De övriga flydde upp i bergen. 
GEN.14.11	Segrarna tog all egendom och alla livsmedelsförråd i Sodom och Gomorra och drog bort.
GEN.14.12	När de drog bort tog de med sig Lot, Abrams brorson, och allt han ägde. Lot bodde då i Sodom. 
GEN.14.13	Men en av dem som hade sluppit undan kom och berättade vad som hänt för hebrén Abram, som bodde vid amorén Mamres lund. Mamre och hans bröder Eshkol och Aner var i förbund med Abram. 
GEN.14.14	När Abram hörde att hans brorson var tillfångatagen mönstrade han sina vapenföra män, de slavar som var födda hos honom, 318 man, och förföljde kungarna ända till Dan. 
GEN.14.15	Där delade han och hans män upp sig och överföll dem under natten, de slog dem och förföljde dem ända till Hova norr om Damaskus. 
GEN.14.16	Så tog Abram tillbaka allt byte; också sin brorson Lot och hans egendom tog han tillbaka, likaså kvinnorna och de andra fångarna.
GEN.14.17	När Abram hade slagit Kedorlaomer och de kungar som var i förbund med honom kom han på återvägen till Shavedalen, den nuvarande Kungadalen. Där kom kungen av Sodom honom till mötes.
GEN.14.18	Melkisedek, kungen i Salem, kom ut med bröd och vin; han var präst åt Gud den Högste, 
GEN.14.19	och han välsignade Abram:
GEN.14.19	»Välsignad vare Abram av Gud den Högste,
GEN.14.19	himlens och jordens skapare.
GEN.14.20	Välsignad vare Gud den Högste
GEN.14.20	som gav dina fiender i ditt våld.«
GEN.14.20	Och Abram lämnade honom tionde av allt.
GEN.14.21	Kungen av Sodom sade till Abram: »Ge mig folket och behåll själv bytet.« 
GEN.14.22	Abram svarade honom: »Jag lyfter min hand och svär vid Herren, Gud den Högste, himlens och jordens skapare: 
GEN.14.23	Aldrig skall jag ta så mycket som en tråd eller en skorem av det som är ditt. Aldrig skall du kunna säga att du har gjort Abram rik. 
GEN.14.24	Jag själv skall ingenting ha. Det räcker med det som mina män har förbrukat och den del som tillkommer mina följeslagare. Aner, Eshkol och Mamre skall ha sin del.«
GEN.15.1	En tid därefter kom Herrens ord till Abram i en syn: »Var inte rädd, Abram! Jag är din sköld. Du skall bli rikt belönad.« 
GEN.15.2	Abram sade: »Herre, min Gud, vad är det du vill ge mig? Jag går ju bort barnlös [---].« 
GEN.15.3	Och han sade: »Du har inte låtit mig få några barn, och därför blir det min tjänare som ärver mig.« 
GEN.15.4	Men Herrens ord till honom löd: »Det blir inte han som ärver dig utan en av ditt eget blod.« 
GEN.15.5	Och Herren förde honom ut och sade: »Se upp mot himlen och räkna stjärnorna, om du kan! Så talrika skall dina ättlingar bli.« 
GEN.15.6	Abram trodde Herren, och därför räknade Herren honom som rättfärdig.
GEN.15.7	Herren sade till Abram: »Jag är Herren, som har fört dig från Ur i Kaldeen för att ge dig detta land som egendom.« 
GEN.15.8	Abram sade: »Herre, min Gud, hur skall jag veta att det blir min egendom?« 
GEN.15.9	Han svarade: »Hämta en treårig kviga, en treårig get och en treårig bagge, en turturduva och en ungduva!« 
GEN.15.10	Abram hämtade djuren, styckade dem i två delar och lade delarna mitt emot varandra, men fåglarna styckade han inte. 
GEN.15.11	Rovfåglar dök ner mot kropparna, men Abram jagade bort dem. 
GEN.15.12	Vid solnedgången föll Abram i dvala, och skräck överväldigade honom, ett stort mörker.
GEN.15.13	Herren sade till Abram: »Du skall veta att dina ättlingar kommer att bo i ett land som inte är deras och vara slavar och förtryckas i fyrahundra år. 
GEN.15.14	Men det folk vars slavar de blir skall jag döma, och därefter skall de dra ut med stora rikedomar. 
GEN.15.15	Du själv skall leva länge innan du går till dina fäder i frid och blir begravd. 
GEN.15.16	Efter tre generationer skall dina ättlingar återvända hit, först då har amoreerna fyllt sina synders mått.«
GEN.15.17	Solen gick ner och det blev mörkt. Då syntes ett rykande fyrfat och en flammande fackla som gick fram mellan köttstyckena. 
GEN.15.18	Herren slöt då detta förbund med Abram: »Åt dina ättlingar ger jag detta land, ända från Egyptens flod till den stora floden, Eufrat, 
GEN.15.19	keniternas, kenisseernas, kadmoneernas, 
GEN.15.20	hettiternas, perisseernas, refaeernas, 
GEN.15.21	amoreernas, kanaaneernas, girgasheernas och jevuseernas land.«
GEN.16.1	Abrams hustru Saraj hade inte fött honom några barn. Hon hade en egyptisk slavflicka som hette Hagar, 
GEN.16.2	och en dag sade Saraj till Abram: »Herren har gjort mig ofruktsam. Gå till min slavflicka, kanske kan jag få barn genom henne.« Abram samtyckte, 
GEN.16.3	och så tog Saraj, Abrams hustru, sin egyptiska slavflicka Hagar och gav henne åt sin man. Abram hade då bott tio år i Kanaan. 
GEN.16.4	Abram låg med Hagar, och hon blev havande. Men när hon märkte att hon väntade barn började hon se ner på sin matmor. 
GEN.16.5	Då sade Saraj till Abram: »Denna skymf är ditt fel! Jag lade själv min slavflicka i din famn, men när hon märkte att hon väntade barn började hon se ner på mig. Herren må döma mellan mig och dig!« 
GEN.16.6	Abram svarade Saraj: »Du bestämmer själv över din slavflicka — gör vad du vill med henne!« Saraj bestraffade henne, men då rymde hon.
GEN.16.7	Herrens ängel fann henne vid en källa i öknen, källan på vägen till Shur. 
GEN.16.8	»Hagar«, sade han, »Sarajs slavflicka, varifrån kommer du och vart är du på väg?« Hon svarade: »Jag har rymt från min matmor Saraj.« 
GEN.16.9	Då sade han till henne: »Vänd tillbaka till din matmor och underkasta dig henne.« 
GEN.16.10	Och Herrens ängel sade: »Jag skall göra dina ättlingar mycket talrika, så talrika att ingen kan räkna dem.« 
GEN.16.11	Herrens ängel sade till henne:
GEN.16.11	»Du är havande och skall föda en son,
GEN.16.11	och du skall ge honom namnet Ismael,
GEN.16.11	ty Herren har hört din klagan.
GEN.16.12	Mer vildåsna än människa skall han vara,
GEN.16.12	han skall slåss mot alla och alla mot honom.
GEN.16.12	Öster om alla sina bröder skall han bo.«
GEN.16.13	Hagar gav Herren, som hade talat till henne, ett namn: »Du är Seendets Gud.« Ty hon tänkte: »Har jag verkligen sett Gud och förblivit vid liv?« 
GEN.16.14	Därför kallar man brunnen Beer Lachaj Roi; den ligger mellan Kadesh och Bered.
GEN.16.15	Så födde Hagar en son åt Abram, och Abram gav denne son som Hagar fött honom namnet Ismael. 
GEN.16.16	Abram var 86 år när Hagar födde Ismael åt honom.
GEN.17.1	När Abram var 99 år uppenbarade sig Herren för honom och sade: »Jag är Gud den Väldige. Håll dig alltid till mig och var oförvitlig. 
GEN.17.2	Jag skall instifta ett förbund mellan mig och dig och göra din ätt övermåttan talrik.« 
GEN.17.3	Då föll Abram ner på sitt ansikte, och Gud sade till honom: 
GEN.17.4	»Detta är mitt förbund med dig: du skall bli fader till många folk. 
GEN.17.5	Därför skall du inte längre heta Abram: ditt namn skall vara Abraham, ty jag skall låta dig bli fader till många folk. 
GEN.17.6	Jag skall göra dig övermåttan fruktsam, och folk och kungar skall utgå från dig. 
GEN.17.7	Jag skall upprätthålla mitt förbund, förbundet mellan mig och dig och dina ättlingar i släktled efter släktled, ett evigt förbund: jag skall vara din Gud och dina ättlingars Gud. 
GEN.17.8	Jag skall ge dig och dina ättlingar det land där du nu bor som främling, hela Kanaan, som egendom för all framtid. Och jag skall vara deras Gud.«
GEN.17.9	Vidare sade Gud till Abraham: »Du å din sida skall hålla mitt förbund, du och dina ättlingar i släktled efter släktled. 
GEN.17.10	Förbundet mellan mig och er och dina ättlingar skall ni hålla på detta sätt: ni skall låta omskära alla av manligt kön. 
GEN.17.11	Ni skall skära bort förhuden, och detta skall vara tecknet på förbundet mellan mig och er. 
GEN.17.12	Alla av manligt kön bland er skall omskäras när de är åtta dagar gamla, i släktled efter släktled, också slavar som är födda hos dig och slavar som du har köpt av någon utlänning, sådana som inte är av din släkt. 
GEN.17.13	De skall omskäras, både slavar som är födda hos dig och slavar som du har köpt. Så skall ni ha mitt förbund på er kropp som ett evigt förbund. 
GEN.17.14	Men en oomskuren, en av manligt kön som inte har fått förhuden bortskuren, han skall utstötas ur sitt folk: han har brutit mitt förbund.«
GEN.17.15	Gud sade till Abraham: »Din hustru Saraj skall du inte mer kalla Saraj: hon skall heta Sara. 
GEN.17.16	Jag skall välsigna henne, jag skall låta henne skänka dig en son. Jag skall välsigna henne, så att folk och kungar skall härstamma från henne.« 
GEN.17.17	Då föll Abraham ner på sitt ansikte, men han log och tänkte: »Inte kan man bli far när man är hundra år gammal? Och inte kan Sara föda barn, hon som är nittio år?« 
GEN.17.18	Och Abraham sade till Gud: »Måtte Ismael få leva i ditt hägn!« 
GEN.17.19	Men Gud sade: »Din hustru Sara skall verkligen föda dig en son, och du skall ge honom namnet Isak. Med honom skall jag upprätta mitt förbund, ett evigt förbund: jag skall vara hans Gud och hans ättlingars Gud. 
GEN.17.20	Vad Ismael angår har jag hört din bön: jag skall välsigna honom så att han blir fruktsam och förökar sig övermåttan. Han skall bli far till tolv hövdingar, och jag skall göra honom till ett stort folk. 
GEN.17.21	Men mitt förbund skall jag upprätta med Isak, som Sara skall föda åt dig vid denna tid nästa år.« 
GEN.17.22	När Gud hade talat med Abraham lämnade han honom och steg upp igen.
GEN.17.23	Abraham tog sin son Ismael och alla slavar av manligt kön som fanns hos honom, både dem som var födda hos honom och dem som han hade köpt, och skar redan samma dag bort deras förhud, så som Gud hade befallt honom. 
GEN.17.24	Abraham var 99 år då hans förhud skars bort, 
GEN.17.25	och hans son Ismael var 13 år då han blev omskuren. 
GEN.17.26	På samma dag blev Abraham och hans son Ismael omskurna. 
GEN.17.27	Alla män som fanns hos Abraham blev omskurna tillsammans med honom, slavar som var födda hos honom och slavar som han hade köpt av utlänningar.
GEN.18.1	Herren visade sig för Abraham i Mamres lund. Abraham satt i tältöppningen under den hetaste tiden på dagen. 
GEN.18.2	Han såg upp och fick se tre män stå där framför honom. Då reste han sig från sin plats i tältöppningen och skyndade emot dem och kastade sig till marken. 
GEN.18.3	»Herre«, sade han, »visa mig den hedern att du inte går förbi din tjänare. 
GEN.18.4	Låt mig hämta lite vatten så att ni får tvätta av era fötter. Sedan kan ni lägga er och vila under ett träd, 
GEN.18.5	så tar jag fram lite mat som ni kan styrka er med innan ni fortsätter — nu när ni ändå har kommit vägen förbi.« De svarade: »Ja, gör det!« 
GEN.18.6	Abraham skyndade sig in i tältet till Sara och sade: »Fort, tag tre mått av det bästa mjölet och baka bröd.« 
GEN.18.7	Sedan sprang Abraham bort till boskapen, tog en fin spädkalv och gav den till en tjänare, som skyndade sig att anrätta den. 
GEN.18.8	Han tog tjockmjölk och sötmjölk och kalven som han låtit anrätta och satte fram åt dem. Själv stod han bredvid dem under trädet medan de åt.
GEN.18.9	Sedan frågade de honom: »Var är Sara, din hustru?« Abraham svarade: »Inne i tältet.« 
GEN.18.10	Då sade han: »Jag kommer tillbaka till dig nästa år vid den här tiden, och då skall din hustru Sara ha en son.« Detta hörde Sara, där hon stod i tältöppningen bakom honom. 
GEN.18.11	Nu var både Abraham och Sara mycket gamla och Sara var inte längre i fruktsam ålder. 
GEN.18.12	Därför log Sara för sig själv och tänkte: »Skulle jag upptändas av lusta nu när jag är vissnad och min man är gammal?« 
GEN.18.13	Då sade Herren till Abraham: »Varför log Sara och tänkte: Skulle jag föda barn, jag som är så gammal? — 
GEN.18.14	Finns det någonting som är omöjligt för Herren? Jag kommer tillbaka till dig nästa år vid den här tiden, och då har Sara en son.« 
GEN.18.15	Sara blev rädd och sade: »Jag log inte.« Men Herren sade: »Jo, visst log du.«
GEN.18.16	Männen bröt upp och såg nu ner över Sodom. Abraham följde dem ett stycke på väg. 
GEN.18.17	Herren tänkte: »Varför skulle jag dölja för Abraham vad jag ämnar göra? 
GEN.18.18	Abraham skall ju bli ett stort och mäktigt folk, och alla folk på jorden skall önska sig den välsignelse som han har fått. 
GEN.18.19	Ja, jag har utvalt honom för att hans barn och efterkommande skall lyda hans befallning att hålla sig till Herrens vägar och göra vad som är rätt och rättfärdigt. Då skall det gå i uppfyllelse som Herren har lovat Abraham.« 
GEN.18.20	Och Herren sade: »Klagoropet från Sodom och Gomorra är starkt, och deras synd är mycket svår. 
GEN.18.21	Jag går ner och ser efter om de verkligen har handlat så illa som det verkar av klagoropet från staden, det rop som har trängt fram till mig. Om det inte är så, måste jag få veta det.«
GEN.18.22	Männen gick vidare mot Sodom. Men Abraham stod kvar inför Herren. 
GEN.18.23	Och Abraham vände sig till Herren och sade: »Skall du verkligen förinta den rättfärdige tillsammans med den orättfärdige? 
GEN.18.24	Kanske finns det femtio rättfärdiga i staden. Skall du då verkligen förinta den i stället för att skona den för de femtio rättfärdigas skull som bor där? 
GEN.18.25	Så kan du inte göra, döda den rättfärdige tillsammans med den orättfärdige, så att det går den rättfärdige på samma sätt som den orättfärdige. Så kan du inte göra! Skall inte den som är hela jordens domare göra vad som är rätt?« 
GEN.18.26	Herren sade: »Om jag finner femtio rättfärdiga i Sodom, skall jag för deras skull skona hela staden.« 
GEN.18.27	Abraham fortsatte: »Jag dristar mig att tala till dig, Herre, jag som är jord och stoft. 
GEN.18.28	Kanske fattas det fem för att det skall bli femtio rättfärdiga? Skall du då förgöra hela staden för dessa fem människors skull?« Herren svarade: »Om jag finner fyrtiofem, skall jag inte förgöra den.« 
GEN.18.29	Ännu en gång tog Abraham till orda: »Kanske finns där fyrtio?« Herren sade: »Då skall jag inte göra det, för de fyrtios skull.« 
GEN.18.30	Abraham sade: »Bli inte vred, Herre, om jag talar, men kanske finns där trettio?« Herren svarade: »Om jag finner trettio, skall jag inte göra det.« 
GEN.18.31	Då sade Abraham: »Jag dristar mig att tala till dig, Herre. Kanske finns där tjugo?« Herren svarade: »Då skall jag inte förgöra staden, för de tjugos skull.« 
GEN.18.32	Abraham fortsatte: »Bli inte vred, Herre, om jag talar en sista gång, men kanske finns där tio?« Herren svarade: »Då skall jag inte förgöra staden, för de tios skull.« 
GEN.18.33	När Herren hade talat med Abraham gick han därifrån, och Abraham återvände hem.
GEN.19.1	På kvällen kom de två änglarna fram till Sodom. Lot satt vid stadsporten, och när han såg dem reste han sig och gick fram till dem och föll ner och hälsade med ansiktet mot marken. 
GEN.19.2	»Jag är er tjänare«, sade han. »Ta in hos mig över natten, så får ni tvätta av era fötter, sedan kan ni fortsätta er färd i morgon bitti.« De svarade: »Nej, vi övernattar här ute.« 
GEN.19.3	Men han bad dem så enträget att de till sist följde med honom hem. Där lagade han en festmåltid åt dem och bakade osyrat bröd, och de åt. 
GEN.19.4	Men innan de hade gått till sängs kom männen i staden, männen i Sodom, och omringade huset, både unga och gamla, alla utan undantag. 
GEN.19.5	De ropade till Lot: »Var är männen som kom till dig i kväll? Skicka ut dem till oss, vi skall ligga med dem.« 
GEN.19.6	Lot gick ut i porten och stängde dörren bakom sig. 
GEN.19.7	»Bröder«, sade han, »jag ber er, gör inte något så ont. 
GEN.19.8	Jag har två döttrar som ännu är orörda. Låt mig skicka ut dem till er, så kan ni göra med dem vad ni vill, bara ni inte gör något mot dessa män som har fått en tillflykt under mitt tak.« 
GEN.19.9	Men de ropade: »Ur vägen med dig! Här kommer en främling och bor hos oss, och så gör han sig till domare över oss! Nu skall vi hantera dig värre än dem.« Och de trängde sig inpå Lot och rusade fram för att slå in dörren. 
GEN.19.10	Då sträckte gästerna ut sina händer och drog in Lot i huset och stängde dörren. 
GEN.19.11	Dem som stod utanför porten slog de med blindhet, unga som gamla, så att de förgäves famlade efter dörren.
GEN.19.12	Männen sade till Lot: »Har du fler anhöriga här, någon svärson, söner eller döttrar eller annars någon i staden, så för dem bort härifrån. 
GEN.19.13	Ty vi skall ödelägga denna ort, eftersom Herren har hört ett starkt klagorop från folket här, och han har sänt oss att ödelägga staden.« 
GEN.19.14	Då gick Lot bort och talade med sina blivande svärsöner. »Skynda er bort från denna ort«, sade han. »Herren skall ödelägga staden.« Men svärsönerna trodde att han skämtade.
GEN.19.15	I gryningen drev änglarna på Lot och sade: »Skynda dig i väg och ta med dig din hustru och de båda döttrar du har här, så att du inte förintas när staden straffas.« 
GEN.19.16	Lot dröjde, men eftersom Herren ville skona honom, tog männen honom och hans hustru och de båda döttrarna och ledde dem ut ur staden och lämnade dem där.
GEN.19.17	När de förde ut dem sade han: »Fly nu för livet, se dig inte tillbaka och stanna inte förrän du har kommit över slätten. Rädda dig upp i bergen, annars kommer du att förintas.« — 
GEN.19.18	»Nej, Herre«, sade Lot till dem. 
GEN.19.19	»Du har visat din tjänare ynnest och har varit barmhärtig mot mig genom att skona mitt liv, men jag kan inte fly ända upp i bergen. Jag skulle aldrig hinna undan olyckan, jag skulle dö. 
GEN.19.20	Men staden här framme ligger så nära att jag kan fly dit. Det är bara en liten stad, låt mig få söka min tillflykt där och rädda mitt liv — den är ju så liten!« 
GEN.19.21	Han svarade: »Ja, det skall bli som du vill, också den här gången. Jag skall inte förstöra den stad du talar om. 
GEN.19.22	Men fly dit så fort du kan, jag kan ingenting göra förrän du är där.« Så fick staden namnet Soar.
GEN.19.23	När solen gick upp över jorden var Lot framme i Soar. 
GEN.19.24	Då lät Herren ett regn falla över Sodom och Gomorra, ett regn av svavel och eld från Herren, från himlen, 
GEN.19.25	och han förstörde dessa städer och hela slätten och förintade dem som bodde i städerna och det som växte på marken. 
GEN.19.26	Men Lots hustru som gick efter honom såg sig tillbaka. Då förvandlades hon till en saltstod.
GEN.19.27	Tidigt på morgonen begav sig Abraham till den plats där han stått inför Herren. 
GEN.19.28	När han såg ner över Sodom och Gomorra och över hela slättlandet fick han se röken stiga som från en smältugn.
GEN.19.29	När Gud ödelade städerna på slätten tänkte han alltså på Abraham och lät Lot komma undan den förstörelse som drabbade städerna där Lot hade bott.
GEN.19.30	Lot lämnade Soar och slog sig ner i bergsbygden tillsammans med sina båda döttrar. Han vågade inte stanna i Soar, och nu bodde han och hans båda döttrar i en grotta. 
GEN.19.31	Då sade en dag den äldre dottern till den yngre: »Vår far är gammal, och det finns inga män här i landet som kan göra oss med barn på vanligt vis. 
GEN.19.32	Vi ger vår far vin att dricka och sedan ligger vi med honom. Så skaffar vi barn genom vår far.« 
GEN.19.33	När det blev kväll gav de sin far vin att dricka, och sedan gick den äldre systern in till honom och låg med honom, och han märkte varken när hon lade sig eller när hon steg upp. 
GEN.19.34	Nästa dag sade den äldre systern till den yngre: »I natt låg jag med vår far. Vi ger honom vin att dricka i kväll också, sedan kan du gå in och ligga med honom. Så skaffar vi barn genom vår far.« 
GEN.19.35	De gav sin far vin att dricka den kvällen också, och den yngre systern låg med honom, och han märkte varken när hon lade sig eller när hon steg upp. 
GEN.19.36	Så blev Lots båda döttrar havande genom sin far. 
GEN.19.37	Den äldre födde en son, som hon gav namnet Moab, och han blev stamfar till våra dagars moabiter. 
GEN.19.38	Också den yngre systern födde en son; hon gav honom namnet Ben-Ammi, och han blev stamfar till våra dagars ammoniter.
GEN.20.1	Abraham flyttade ner mot Negev, till trakten mellan Kadesh och Shur, och en tid bodde han i Gerar. 
GEN.20.2	Där sade han om sin hustru Sara att hon var hans syster. Avimelek, kungen i Gerar, lät då hämta henne till sig. 
GEN.20.3	Men Gud kom till Avimelek i en dröm om natten och sade till honom: »Du skall dö därför att du har tagit denna kvinna till dig: hon är en annan mans hustru.« 
GEN.20.4	Avimelek hade inte rört henne, och han svarade: »Herre, vill du verkligen döda en oskyldig? 
GEN.20.5	Han sade ju att hon var hans syster. Och hon själv sade att han var hennes bror. Detta har jag gjort i god tro, jag är utan skuld.« 
GEN.20.6	Gud svarade honom i drömmen: »Jag vet att du har gjort detta i god tro, och därför hindrade jag dig också från att synda mot mig och tillät dig inte att röra henne. 
GEN.20.7	Låt nu mannen få tillbaka sin hustru. Han är en profet och kan be för dig så att du får leva. Men du skall veta att om du inte lämnar tillbaka henne skall du straffas med döden, du och alla de dina.«
GEN.20.8	Tidigt nästa morgon kallade Avimelek till sig sina män och berättade alltsammans för dem, och de blev förskräckta. 
GEN.20.9	Sedan kallade han till sig Abraham och sade till honom: »Vad är det du har gjort mot oss? Och vad har jag gjort dig för ont, eftersom du har dragit så stor skuld över mig och mitt rike? Det är otillständigt, det du har gjort mot mig!« 
GEN.20.10	Och Avimelek frågade Abraham: »Vad har kommit dig att handla så?« 
GEN.20.11	Abraham svarade: »Jag tänkte att här på orten fruktade man inte Gud, utan man skulle döda mig för min hustrus skull. 
GEN.20.12	Dessutom är hon verkligen min syster. Hon är min fars dotter, men vi har inte samma mor, och därför kunde hon bli min hustru. 
GEN.20.13	När sedan Gud befallde mig att lämna mitt hem och sände mig ut på vandring sade jag till henne: Om du vill visa mig din kärlek, så säg överallt dit vi kommer att jag är din bror.«
GEN.20.14	Avimelek tog får och kor, slavar och slavinnor och gav åt Abraham, samtidigt som han återlämnade hans hustru Sara. 
GEN.20.15	Och Avimelek sade: »Mitt land ligger öppet för dig, slå dig ner var du vill.« 
GEN.20.16	Till Sara sade han: »Jag lämnar här din bror tusen siklar silver som gottgörelse åt dig inför dina närmaste. Därmed är du fullständigt rentvådd.«
GEN.20.17	Abraham bad till Gud, och Gud botade Avimelek och hans hustru och slavinnor, så att de kunde få barn igen. 
GEN.20.18	Herren hade nämligen gjort alla kvinnor i Avimeleks hus ofruktsamma för Saras, Abrahams hustrus, skull.
GEN.21.1	Herren glömde inte sitt löfte till Sara utan gjorde med henne så som han hade sagt. 
GEN.21.2	Hon blev havande och födde en son åt Abraham på hans ålderdom, vid den tid som Gud hade förutsagt. 
GEN.21.3	Abraham gav sin nyfödde son, den som Sara fött honom, namnet Isak. 
GEN.21.4	När Isak var åtta dagar omskar Abraham honom, så som Gud hade befallt. 
GEN.21.5	Abraham var 100 år när hans son Isak föddes. 
GEN.21.6	Och Sara sade: »Det Gud har gjort får mig att le, och alla som hör det måste le med mig.« 
GEN.21.7	Hon sade: »Vem hade kunnat säga Abraham att Sara skulle ha barn att amma? Men nu har jag fött honom en son på hans ålderdom.«
GEN.21.8	Isak växte och blev avvand, och för att fira detta ställde Abraham till med en stor fest. 
GEN.21.9	När Sara såg hur den son som egyptiskan Hagar hade fött åt Abraham lekte med Isak, 
GEN.21.10	sade hon till Abraham: »Driv bort den där slavinnan och hennes son! Slavinnans son skall inte ärva tillsammans med min son Isak.« 
GEN.21.11	Abraham blev mycket illa till mods, det gällde ju hans son. 
GEN.21.12	Men Gud sade till honom: »Var inte illa till mods för pojkens och slavinnans skull. Gör som Sara säger, ty det är Isaks ättlingar som skall föra ditt namn vidare. 
GEN.21.13	Men också slavinnans son skall jag göra till ett folk, eftersom han är ditt barn.«
GEN.21.14	Tidigt nästa morgon tog Abraham bröd och en vattensäck och gav åt Hagar. Barnet lyfte han upp på hennes axlar, och så lät han henne gå. Hon irrade sedan omkring i Beer Shevas öken. 
GEN.21.15	När vattnet i säcken tog slut lade hon barnet under en buske 
GEN.21.16	och gick och satte sig ett stycke bort, på ett pilskotts avstånd. »Jag kan inte se på när han dör«, tänkte hon. Hon satt ett stycke därifrån, och barnet grät högljutt. 
GEN.21.17	Men Gud hörde pojkens gråt, och Guds ängel ropade från himlen och sade till Hagar: »Hur är det fatt, Hagar? Var inte rädd, Gud har hört hur pojken gråter där borta. 
GEN.21.18	Gå och lyft upp honom och ta väl hand om honom, jag skall göra honom till ett stort folk.« 
GEN.21.19	Och Gud öppnade hennes ögon, och hon fick syn på en brunn. Hon gick dit och fyllde säcken med vatten och gav pojken att dricka.
GEN.21.20	Gud var med pojken, och han växte upp och blev stor. Han bodde i öknen och blev en god bågskytt. 
GEN.21.21	Han bodde i Paranöknen, och hans mor skaffade honom en hustru från Egypten.
GEN.21.22	En gång kom Avimelek med sin befälhavare Pikol till Abraham. Han sade: »Gud är med dig i allt du gör. 
GEN.21.23	Svär vid Gud att du inte skall handla svekfullt vare sig mot mig eller mot mina barn och efterkommande, utan att du skall visa mig och det land där du nu bor samma vänskap som jag har visat dig.« 
GEN.21.24	Abraham svarade: »Ja, jag skall svära den eden.« 
GEN.21.25	Men han förebrådde Avimelek för att dennes män hade lagt beslag på en brunn. 
GEN.21.26	Avimelek sade: »Jag vet inte vem som har gjort detta. Du har aldrig tidigare nämnt det för mig, och jag har inte heller hört talas om det förrän i dag.«
GEN.21.27	Abraham tog får och kor och gav Avimelek, och de slöt förbund med varandra. 
GEN.21.28	Men sju lamm i hjorden tog Abraham undan. 
GEN.21.29	Då frågade Avimelek honom: »Vad är meningen med de här sju lammen som du har tagit undan?« 
GEN.21.30	Abraham svarade: »De sju lammen skall du ta emot av mig och därmed bekräfta att det är jag som har grävt denna brunn.« 
GEN.21.31	Därför fick den platsen namnet Beer Sheva, eftersom det var där de svor varandra en ed. 
GEN.21.32	Så slöt de förbund i Beer Sheva, och Avimelek och hans befälhavare Pikol återvände till filisteernas land.
GEN.21.33	Abraham planterade en tamarisk i Beer Sheva och åkallade där Herren, den evige Guden. 
GEN.21.34	Och Abraham uppehöll sig under lång tid i filisteernas land.
GEN.22.1	En tid därefter satte Gud Abraham på prov. Gud kallade på honom: »Abraham!« — »Här är jag«, svarade han. 
GEN.22.2	Gud sade: »Ta din ende son, honom som du älskar, Isak, och gå till landet Moria och offra honom där som brännoffer på ett berg som jag skall visa dig.«
GEN.22.3	Tidigt nästa morgon sadlade Abraham sin åsna. Han tog med sig två tjänare och sin son Isak, högg veden till brännoffret och gav sig i väg mot den plats som Gud hade talat om. 
GEN.22.4	Den tredje dagen fick Abraham se platsen på avstånd. 
GEN.22.5	Då sade han till tjänarna: »Stanna här med åsnan, medan jag och pojken går dit bort för att tillbe. Sedan kommer vi tillbaka till er.« 
GEN.22.6	Abraham tog veden till brännoffret och lät sin son Isak bära den. Själv tog han elden och kniven, och så gick de båda tillsammans. 
GEN.22.7	»Far«, sade Isak. »Ja, min son«, svarade Abraham. Isak sade: »Här är eld och ved, men var är fåret som skall offras?« — 
GEN.22.8	»Min son«, sade Abraham, »Gud utser åt sig det får som skall offras.« Så gick de båda tillsammans.
GEN.22.9	När de kom fram till platsen som Gud hade talat om byggde Abraham ett altare. Han lade upp veden och band sedan sin son Isak och lade honom på altaret, ovanpå veden. 
GEN.22.10	Och Abraham sträckte ut handen och tog kniven för att slakta sin son. 
GEN.22.11	Då ropade Herrens ängel till honom från himlen: »Abraham! Abraham!« — »Ja«, svarade Abraham, »här är jag.« 
GEN.22.12	Ängeln sade: »Lyft inte din hand mot pojken, och gör honom inget ont. Nu vet jag att du fruktar Gud, nu när du inte har vägrat mig din ende son.« 
GEN.22.13	När Abraham såg upp fick han se en bagge, som hade fastnat med hornen i ett snår. Då gick han bort och tog baggen och offrade den som brännoffer i stället för sin son. 
GEN.22.14	Abraham gav denna plats namnet »Herren utser«. I dag säger man »på berget där Herren blir sedd«.
GEN.22.15	Ännu en gång ropade Herrens ängel från himlen och sade till Abraham: 
GEN.22.16	»Jag svär vid mig själv, säger Herren, att eftersom du gjorde detta och inte vägrade mig din ende son, 
GEN.22.17	skall jag välsigna dig och göra dina ättlingar talrika som stjärnorna på himlen och som sanden på havets strand, och dina ättlingar skall inta fiendens städer. 
GEN.22.18	Och alla folk på jorden skall önska sig den välsignelse som dina ättlingar har fått. Detta skall ske därför att du lydde mig.«
GEN.22.19	Abraham gick tillbaka till sina tjänare, och alla återvände tillsammans till Beer Sheva. Abraham stannade sedan där.
GEN.22.20	En tid därefter fick Abraham veta att också Milka hade blivit mor och fött söner åt hans bror Nachor: 
GEN.22.21	Us, den förstfödde, Bus, hans bror, Kemuel, Arams far, 
GEN.22.22	Kesed, Haso, Pildash, Jidlaf och Betuel. 
GEN.22.23	Betuel blev far till Rebecka. Dessa åtta söner födde Milka åt Abrahams bror Nachor. 
GEN.22.24	Hans bihustru, som hette Reuma, fick också barn: Tevach, Gacham, Tachash och Maaka.
GEN.23.1	Sara blev 127 år gammal. 
GEN.23.2	Hon dog i Kirjat Arba, det nuvarande Hebron, i Kanaan, och Abraham kom och höll dödsklagan och begrät henne. 
GEN.23.3	Sedan lämnade Abraham den döda och gick för att tala med hettiterna. 
GEN.23.4	»Jag bor här som främling bland er«, sade han. »Låt mig förvärva ett stycke av er mark till en grav, så att jag kan begrava min döda hustru där.« 
GEN.23.5	Hettiterna svarade: 
GEN.23.6	»Hör på oss, herre. En Guds utvalde är du i vår krets, välj den förnämsta av våra gravplatser och begrav din hustru där. Ingen av oss skall förvägra dig sin gravplats. Då kan du begrava din hustru.«
GEN.23.7	Abraham reste sig och bugade sig för hettiterna, landets folk, 
GEN.23.8	och tog så till orda: »Om ni vill tillåta att jag begraver min hustru här, så hör på mig och lägg ett gott ord för mig hos Efron, Sochars son, 
GEN.23.9	så att han låter mig få Makpelagrottan som tillhör honom och som ligger i utkanten av hans marker. Jag skall ge honom full betalning, så att jag får en egen gravplats bland er.« 
GEN.23.10	Hettiten Efron satt där bland de andra hettiterna och svarade själv Abraham inför sina landsmän, alla som satt i stadsporten. 
GEN.23.11	»Hör på mig, herre«, sade han. »Fältet ger jag dig, grottan där ger jag dig också, med mina landsmän som vittnen ger jag den åt dig. Begrav du din hustru.«
GEN.23.12	Abraham bugade sig för landets folk 
GEN.23.13	och talade inför dem till Efron. »Om jag får säga några ord, herre: jag betalar vad marken är värd, ta emot betalningen och låt mig begrava min hustru där.« 
GEN.23.14	Efron svarade: 
GEN.23.15	»Hör på mig, herre. Ett jordstycke för 400 siklar silver — vad är det oss emellan? Begrav din hustru.« 
GEN.23.16	Abraham tog fasta på vad Efron sagt och vägde upp åt honom den mängd silver han nämnt inför hettiterna, 400 siklar, efter den vikt som brukas bland köpmän.
GEN.23.17	Så kom fältet i Makpela utanför Mamre, det som tillhörde Efron, fältet och grottan som fanns där och alla träd som växte på fältet, över hela området, 
GEN.23.18	att förvärvas av Abraham och blev hans egendom. Det skedde inför hettiterna, alla som satt i stadsporten.
GEN.23.19	Sedan begravde Abraham sin hustru Sara i grottan på fältet i Makpela utanför Mamre, det nuvarande Hebron, i Kanaan. 
GEN.23.20	Fältet och grottan som fanns där kom sålunda i Abrahams ägo som gravplats, genom köp från hettiterna.
GEN.24.1	Abraham var nu en mycket gammal man, och Herren hade välsignat honom på alla sätt. 
GEN.24.2	En dag sade Abraham till den äldste bland sina tjänare, den som förvaltade allt han ägde: »Lägg din hand mellan mina lår, 
GEN.24.3	jag vill ta en ed av dig vid Herren, himlens och jordens Gud, att du inte tar en hustru åt min son bland kanaaneerna, där jag nu bor, 
GEN.24.4	utan att du går till mitt land och min släkt och tar en hustru åt min son Isak.« 
GEN.24.5	Tjänaren sade: »Men om hon inte är villig att följa med mig till det här landet? Skall jag då föra din son tillbaka till det land som du har lämnat?« — 
GEN.24.6	»Nej«, svarade Abraham, »du får absolut inte föra honom tillbaka dit. 
GEN.24.7	Herren, himlens Gud, som förde mig bort från mitt hem och mina fäders land och som lovade mig med ed: ’Åt dina ättlingar skall jag ge detta land’, han skall sända sin ängel framför dig, så att du kan ta en hustru åt min son därifrån. 
GEN.24.8	Om hon inte är villig att följa med dig är du löst från din ed till mig. Men för inte min son tillbaka dit.« 
GEN.24.9	Då lade tjänaren sin hand mellan sin husbonde Abrahams lår och lovade honom detta med ed.
GEN.24.10	Tjänaren tog tio av sin husbondes kameler, och med de finaste dyrbarheter hans husbonde ägde gav han sig i väg till Nachors stad i Aram Naharajim. 
GEN.24.11	Där lät han kamelerna lägga sig ner vid brunnen utanför staden. Det var framåt kvällen, vid den tid då kvinnorna går ut och hämtar vatten. 
GEN.24.12	Och tjänaren bad: »Herre, min husbonde Abrahams Gud, låt mig i dag få se hur du visar din godhet mot min husbonde Abraham. 
GEN.24.13	Här står jag vid brunnen, och flickorna från staden är på väg hit ut för att hämta vatten. 
GEN.24.14	Jag kommer att be en av dem: Räck mig din kruka så att jag får dricka! Om hon då svarar: Drick du, och jag skall ge dina kameler vatten också, då är det den flickan som du har bestämt åt din tjänare Isak, och då vet jag att du har visat din godhet mot min husbonde.« 
GEN.24.15	Han hade knappt hunnit säga detta förrän Rebecka kom dit ut med sin kruka på axeln. Hon var dotter till Betuel, som var son till Milka, Abrahams bror Nachors hustru. 
GEN.24.16	Det var en mycket vacker flicka och hon var orörd, ingen man hade haft henne. Hon gick ner till källan och fyllde sin kruka, och när hon kom upp igen 
GEN.24.17	skyndade tjänaren fram och bad henne: »Låt mig få en klunk vatten ur din kruka.« — 
GEN.24.18	»Drick, herre«, sade hon och lyfte genast ner krukan på armen och lät honom dricka. 
GEN.24.19	När hon gett honom att dricka sade hon: »Jag skall hämta upp vatten åt dina kameler också, så att de kan dricka sig otörstiga.« 
GEN.24.20	Hon tömde genast sin kruka i vattenhon och skyndade sedan till brunnen igen och hämtade upp vatten åt alla kamelerna. 
GEN.24.21	Själv stod han tyst och iakttog henne för att se om Herren hade gjort hans färd lyckosam eller inte.
GEN.24.22	När alla kamelerna hade fått vatten tog mannen fram en guldring som vägde en halv sikel och satte den i hennes näsa, och på hennes armar satte han två armringar av guld som vägde tio siklar. 
GEN.24.23	Sedan sade han till henne: »Tala om för mig vems dotter du är. Kan vi få nattkvarter i din fars hus?« 
GEN.24.24	Hon svarade: »Jag är dotter till Betuel, Milkas son med Nachor.« 
GEN.24.25	Och hon fortsatte: »Halm och foder har vi gott om, och husrum har vi också.« 
GEN.24.26	Då föll mannen ner och tillbad Herren 
GEN.24.27	och sade: »Prisad vare Herren, min husbonde Abrahams Gud, som inte har upphört att visa min husbonde sin godhet och trofasthet. Herren har lett mig till min husbondes frände.«
GEN.24.28	Flickan sprang hem och berättade för sin mor och de andra vad som hade hänt. 
GEN.24.29	Rebecka hade en bror som hette Laban, och han skyndade sig ut till mannen vid källan. 
GEN.24.30	Laban hade sett näsringen och armringarna som hans syster Rebecka bar och hört henne berätta vad mannen hade sagt till henne. Han kom ut till mannen, som stod hos kamelerna vid källan. 
GEN.24.31	»Kom, du som är välsignad av Herren«, sade Laban. »Inte skall du stå här ute, jag har gjort i ordning för dig där hemma, och kamelerna har vi också plats för.« 
GEN.24.32	Då följde mannen med honom hem. Man lastade av kamelerna och gav dem halm och foder, och åt mannen och hans följeslagare gav man vatten så att de kunde tvätta av sina fötter.
GEN.24.33	När maten sattes fram sade mannen: »Jag vill inte äta förrän jag har framfört mitt ärende.« — »Gör det«, sade Laban. 
GEN.24.34	Då sade mannen: »Jag är Abrahams tjänare. 
GEN.24.35	Herren har välsignat min husbonde och gjort honom rik, han har gett honom får och kor, silver och guld, slavar och slavinnor, kameler och åsnor. 
GEN.24.36	Sara, min husbondes hustru, födde honom en son på sin ålderdom, och åt honom har han gett allt han äger. 
GEN.24.37	Nu har min husbonde låtit mig gå ed på att jag inte skall ta en hustru åt hans son bland kanaaneerna, i vilkas land han bor. 
GEN.24.38	Han sade: ’Gå till mitt fädernehem, till min egen släkt, och ta en hustru åt min son.’ 
GEN.24.39	Då sade jag till min husbonde: ’Men om hon inte vill följa med mig?’ 
GEN.24.40	Han svarade: ’Herren, som jag alltid har hållit mig till, skall sända sin ängel med dig och göra din färd lyckosam, så att du kan ta en hustru åt min son från min släkt och mitt fädernehem. 
GEN.24.41	När du har kommit till mina släktingar skall du vara löst från din ed till mig, även om de inte vill ge henne åt dig; så blir du löst från eden.’ 
GEN.24.42	I dag när jag kom till källan bad jag: ’Herre, min husbonde Abrahams Gud, visa mig om du vill låta min färd bli lyckosam. 
GEN.24.43	Här står jag vid brunnen. Kommer det nu en ung kvinna som skall hämta vatten, ber jag henne att hon låter mig få dricka lite ur hennes kruka. 
GEN.24.44	Om hon då svarar: Drick du, och jag skall hämta upp vatten åt dina kameler också, då är det henne Herren har utsett till hustru åt min husbondes son.’ 
GEN.24.45	Knappt hade jag hunnit tänka detta förrän Rebecka kom dit ut med sin kruka på axeln. Hon gick ner till källan och hämtade vatten, och när jag bad henne att få dricka 
GEN.24.46	lyfte hon genast ner krukan och sade: ’Drick du, jag skall ge dina kameler vatten också.’ Jag drack och hon vattnade kamelerna. 
GEN.24.47	Jag frågade henne vems dotter hon var, och hon svarade att hon var dotter till Betuel, Nachors son som Milka födde åt honom. Då satte jag ringen i hennes näsa och armringarna på hennes armar 
GEN.24.48	och föll ner och tillbad Herren. Jag prisade Herren, min husbonde Abrahams Gud, som hade fört mig på rätt väg och låtit mig finna en dotter till min husbondes frände åt hans son. 
GEN.24.49	Säg mig nu om ni vill visa min husbonde godhet och trofasthet. Om inte, säg mig då det, så att jag vet vad jag har att rätta mig efter.«
GEN.24.50	Laban och Betuel svarade: »Detta kommer från Herren, vi har ingenting att säga. 
GEN.24.51	Här är Rebecka. Ta henne med dig, må hon bli hustru åt din husbondes son, så som Herren har sagt.« 
GEN.24.52	När Abrahams tjänare hörde deras svar föll han ner och tillbad Herren. 
GEN.24.53	Sedan tog han fram silversmycken och guldsmycken och kläder och överlämnade till Rebecka; också hennes bror och hennes mor fick dyrbara gåvor. 
GEN.24.54	Sedan åt och drack tjänaren och hans följeslagare och gick till vila.
GEN.24.54	När de stigit upp nästa morgon sade tjänaren: »Låt mig nu återvända till min husbonde.« 
GEN.24.55	Men brodern och modern bad att flickan skulle få stanna hos dem en vecka eller två innan hon lämnade dem. 
GEN.24.56	Tjänaren svarade: »Håll mig inte kvar nu när Herren har gjort min färd lyckosam, låt mig få återvända till min husbonde.« 
GEN.24.57	De sade: »Vi kallar hit flickan och frågar henne själv.« 
GEN.24.58	De kallade på Rebecka och frågade henne: »Vill du följa med den här mannen?« Hon svarade: »Ja, det vill jag.« 
GEN.24.59	Då lät de sin syster Rebecka och hennes amma följa med Abrahams tjänare och hans män. 
GEN.24.60	De välsignade Rebecka och sade till henne:
GEN.24.60	»Vår syster, av dig skall komma
GEN.24.60	tusen sinom tusen.
GEN.24.60	Dina ättlingar skall erövra
GEN.24.60	fiendens städer.«
GEN.24.61	Rebecka och hennes tjänarinnor satt upp på kamelerna och följde med mannen. Så tog tjänaren Rebecka med sig och gav sig i väg.
GEN.24.62	Isak hade kommit till Beer Lachaj Roi och bodde nu i Negev. 
GEN.24.63	I kvällningen gick han ut på fälten. När han såg sig omkring fick han se kameler närma sig. 
GEN.24.64	Och när Rebecka fick se Isak satt hon av 
GEN.24.65	och frågade tjänaren: »Vem är den där mannen som kommer emot oss över fälten?« Tjänaren svarade: »Det är min husbonde.« Då dolde hon sig i sin slöja.
GEN.24.66	Tjänaren berättade för Isak om allt han hade gjort. 
GEN.24.67	Isak förde Rebecka till tältet, han tog henne till hustru, och han älskade henne. Så fann Isak tröst i sorgen efter sin mor.
GEN.25.1	Abraham tog sig åter en hustru. Hon hette Ketura 
GEN.25.2	och födde honom Simran, Jokshan, Medan, Midjan, Jishbak och Shuach. 
GEN.25.3	Jokshan blev far till Saba och Dedan, och Dedans ättlingar var ashureerna, letusheerna och leummeerna. 
GEN.25.4	Midjans söner var Efa, Efer, Henok, Avida och Eldaga. Alla dessa härstammade från Ketura. 
GEN.25.5	Abraham gav allt han ägde åt Isak. 
GEN.25.6	Åt sönerna till sina bihustrur gav Abraham gåvor, och medan han ännu levde skilde han dem från sin son Isak genom att skicka dem österut, till Östlandet.
GEN.25.7	Detta är den levnadsålder som Abraham uppnådde: 175 år. 
GEN.25.8	Sedan slutade Abraham sina dagar. Han dog efter ett långt liv, gammal och mätt av år, och förenades med fäderna. 
GEN.25.9	Hans söner Isak och Ismael begravde honom i Makpelagrottan på det fält som tillhört hettiten Efron, Sochars son, och som ligger utanför Mamre, 
GEN.25.10	det fält som Abraham hade köpt av hettiterna. Där begravdes Abraham och hans hustru Sara. 
GEN.25.11	Efter Abrahams död välsignade Gud hans son Isak. Isak bodde vid Beer Lachaj Roi.
GEN.25.12	Detta är släkttavlan för Abrahams son Ismael, som Saras egyptiska slavinna Hagar födde åt Abraham. 
GEN.25.13	Detta är Ismaels söner med namnen i åldersordning: Nevajot, hans förstfödde, Kedar, Adbeel, Mivsam, 
GEN.25.14	Mishma, Duma, Massa, 
GEN.25.15	Hadad, Tema, Jetur, Nafish och Kedma. 
GEN.25.16	Detta var namnen på Ismaels söner efter läger och byar, tolv hövdingar och deras stammar. — 
GEN.25.17	Detta är den levnadsålder som Ismael uppnådde: 137 år. Sedan slutade han sina dagar; han dog och förenades med fäderna.
GEN.25.18	De hade sina boplatser från Havila fram till Shur, öster om Egypten. Öster om alla sina bröder hade han sina lägerplatser.
GEN.25.19	Detta är berättelsen om Isaks, Abrahams sons, släkt. Abraham blev far till Isak. 
GEN.25.20	Isak var 40 år då han tog Rebecka till hustru; hon var dotter till aramén Betuel från Paddan Aram och syster till aramén Laban. 
GEN.25.21	Isak bad till Herren för sin hustru, eftersom hon var ofruktsam, och Herren hörde hans bön, och hans hustru Rebecka blev havande. 
GEN.25.22	Men barnen sparkade varandra i hennes liv. Då sade hon: »Om det skall vara så här, står jag inte ut!« Hon gick för att fråga Herren, 
GEN.25.23	och Herren svarade henne:
GEN.25.23	»Två folk finns i ditt sköte,
GEN.25.23	två stammar, skilda åt från moderlivet.
GEN.25.23	Det ena folket blir starkare än det andra.
GEN.25.23	Den äldre skall tjäna den yngre.«
GEN.25.24	När tiden var inne födde hon tvillingar. 
GEN.25.25	Den förste som kom fram var rödhårig och luden som en skinnfäll över hela kroppen, och man gav honom namnet Esau. 
GEN.25.26	Sedan kom hans bror fram, med handen i ett fast grepp om Esaus fot, och han fick namnet Jakob. Isak var 60 år när de föddes.
GEN.25.27	Pojkarna växte upp. Esau blev en skicklig jägare och höll till i skog och mark, men Jakob förde ett lugnt liv och bodde i tält. 
GEN.25.28	Eftersom Isak hade smak för vilt tyckte han bäst om Esau, men Jakob var Rebeckas älsklingsson.
GEN.25.29	En dag när Jakob kokade soppa kom Esau från markerna, alldeles utsvulten. 
GEN.25.30	»Ös upp av det röda åt mig, det röda där«, bad han Jakob, »jag är alldeles utsvulten.« Därav fick han namnet Edom. 
GEN.25.31	Men Jakob svarade: »Bara om du ger mig din förstfödslorätt i utbyte.« 
GEN.25.32	Då sade Esau: »Jag håller på att dö, vad har jag för glädje av förstfödslorätten?« — 
GEN.25.33	»Ge mig först din ed«, sade Jakob. Esau gav honom sin ed och sålde så sin förstfödslorätt till Jakob. 
GEN.25.34	Då gav Jakob honom bröd och linssoppa. Han åt och drack, reste sig och gick. Så litet brydde sig Esau om sin förstfödslorätt.
GEN.26.1	Det blev hungersnöd i landet — en annan än den förra hungersnöden, den på Abrahams tid. Då begav sig Isak till filisteerkungen Avimelek i Gerar. 
GEN.26.2	Herren uppenbarade sig för honom och sade: »Bege dig inte till Egypten utan stanna i det land som jag skall visa dig. 
GEN.26.3	Bli kvar en tid i detta land, så skall jag vara med dig och välsigna dig. Åt dig och dina ättlingar skall jag ge alla dessa länder, jag skall uppfylla det löfte som jag med ed gav din far Abraham. 
GEN.26.4	Jag skall göra dina ättlingar talrika som stjärnorna på himlen, jag skall ge dem alla dessa länder, och alla folk på jorden skall önska sig den välsignelse som dina ättlingar har fått. 
GEN.26.5	Detta skall ske därför att Abraham lydde mig och rättade sig efter vad jag befallt, mina bud och stadgar och lagar.«
GEN.26.6	Isak slog sig ner i Gerar. 
GEN.26.7	Men när männen i staden frågade honom om hans hustru sade han: »Det är min syster.« Han vågade inte säga att hon var hans hustru. »Männen här kan döda mig för Rebeckas skull, hon är ju så vacker«, tänkte han. 
GEN.26.8	Han hade redan varit där en tid, när filisteerkungen Avimelek en dag tittade ut genom fönstret och fick se Isak vänslas med sin hustru Rebecka. 
GEN.26.9	Då kallade han till sig Isak och sade: »Hon är alltså din hustru. Varför har du sagt att hon är din syster?« Isak svarade: »Jag var rädd att bli dödad för hennes skull.« 
GEN.26.10	Men Avimelek sade: »Vad är det du har gjort mot oss? Det kunde ju lätt ha hänt att någon av männen här legat med din hustru, och då hade du dragit skuld över oss.« 
GEN.26.11	Och Avimelek utfärdade en befallning till hela folket: »Den som rör den här mannen eller hans hustru skall straffas med döden.«
GEN.26.12	Isak sådde där i landet och fick det året hundrafalt igen. Herren välsignade honom 
GEN.26.13	och han blev rik. Hans rikedom blev allt större; till sist var han mycket rik. 
GEN.26.14	Han ägde hjordar av får och kor och hade många tjänare. Allt detta väckte avund bland filisteerna. 
GEN.26.15	Alla de brunnar som hans far Abrahams män hade grävt på dennes tid fyllde de med jord. 
GEN.26.16	Och Avimelek sade till Isak: »Du måste flytta härifrån, du har blivit alldeles för stor för oss.« 
GEN.26.17	Då flyttade Isak; han slog läger i Gerardalen och bodde där.
GEN.26.18	Isak grävde åter upp de brunnar som hans far Abrahams män hade grävt men som filisteerna hade fyllt igen efter Abrahams död, och han gav brunnarna samma namn som hans far hade gett dem. 
GEN.26.19	När Isaks män grävde efter vatten i dalen fann de en källåder. 
GEN.26.20	Men herdarna från Gerar kom i tvist med Isaks herdar och sade: »Det är vårt vatten!« Och han kallade brunnen Esek, därför att de trätte med honom. 
GEN.26.21	Sedan grävde Isaks män en annan brunn, och det blev tvist om den också; därför kallade han den Sitna. 
GEN.26.22	Han bröt upp därifrån och grävde ytterligare en brunn. Den blev det ingen tvist om, och därför kallade han den Rechovot, »ty«, sade han, »nu har Herren gett oss utrymme, så att vi kan föröka oss här i landet«.
GEN.26.23	Isak flyttade därifrån och kom till Beer Sheva. 
GEN.26.24	Den natten uppenbarade sig Herren för honom och sade:
GEN.26.24	»Jag är din far Abrahams Gud.
GEN.26.24	Var inte rädd, ty jag är med dig,
GEN.26.24	jag skall välsigna dig
GEN.26.24	och göra dina ättlingar talrika
GEN.26.24	för min tjänare Abrahams skull.«
GEN.26.25	Där byggde Isak ett altare och åkallade Herren, där slog han läger, och där grävde hans män en brunn.
GEN.26.26	En dag kom Avimelek till honom från Gerar tillsammans med sin rådgivare Achussat och sin befälhavare Pikol. 
GEN.26.27	Då sade Isak till dem: »Varför kommer ni hit, ni som tyckte så illa om mig att ni drev bort mig!« 
GEN.26.28	De svarade: »Vi har tydligt sett att Herren har varit med dig, och nu har vi sagt oss att vi och du måste svära varandra en ed. Slut ett fördrag med oss 
GEN.26.29	och lova att du inte skall göra oss något ont, liksom vi aldrig har ofredat dig utan bara gjort dig gott. Du fick dra bort i fred, och nu har Herren välsignat dig.« 
GEN.26.30	Isak gav ett gästabud för dem, och de åt och drack. 
GEN.26.31	Tidigt nästa morgon svor de varandra en ed. Därefter tog Isak farväl av dem, och de skildes i sämja.
GEN.26.32	Samma dag kom Isaks män och berättade för honom att de hade funnit vatten i brunnen de grävde. 
GEN.26.33	Isak kallade brunnen Shiva. Därför heter staden än i dag Beer Sheva.
GEN.26.34	När Esau var 40 år tog han till hustrur Judit, hettiten Beeris dotter, och Basemat, hettiten Elons dotter. 
GEN.26.35	De förbittrade livet för Isak och Rebecka.
GEN.27.1	Isak hade nu blivit gammal, och ögonen hade försvagats så att han inte kunde se. Då kallade han en dag till sig sin äldste son Esau. »Min son«, sade han, och Esau svarade: »Ja, far.« 
GEN.27.2	Isak sade: »Jag är gammal och vet inte hur långt jag har kvar. 
GEN.27.3	Hämta dina vapen, kogret och bågen, och gå ut och skjut ett villebråd åt mig. 
GEN.27.4	Laga till en av mina älsklingsrätter och bär in till mig så att jag får äta. Sedan skall jag ge dig min välsignelse innan jag dör.«
GEN.27.5	Men Rebecka hade hört när Isak talade med sin son Esau, och då Esau hade gått ut för att skjuta ett villebråd åt sin far 
GEN.27.6	sade hon till sin son Jakob: »Jag hörde hur din far talade med din bror Esau och sade till honom: 
GEN.27.7	Skaffa något vilt och laga till något gott, så att jag får äta och sedan kan välsigna dig inför Herren innan jag dör. — 
GEN.27.8	Hör på nu, min son, och gör som jag säger. 
GEN.27.9	Gå bort till småboskapen och hämta två fina killingar, så skall jag laga till en av din fars älsklingsrätter. 
GEN.27.10	Den skall du bära in till din far, så att han får äta och sedan kan välsigna dig innan han dör.« 
GEN.27.11	Jakob invände: »Men min bror Esau är ju luden och jag är alldeles slät. 
GEN.27.12	Om min far rör vid mig står jag där som en bedragare och drar över mig förbannelse i stället för välsignelse.« 
GEN.27.13	Hans mor svarade: »Den förbannelsen får komma över mig, min son! Gör nu som jag säger och gå och hämta killingarna.«
GEN.27.14	Han gick och hämtade killingarna åt sin mor, och hon lagade till en av hans fars älsklingsrätter. 
GEN.27.15	Och Rebecka tog fram sin äldste son Esaus festkläder, som hon hade hos sig, och lät Jakob, den yngste sonen, sätta på sig dem. 
GEN.27.16	Med skinnet från killingarna täckte hon hans händer och hans bara hals. 
GEN.27.17	Sedan gav hon Jakob den välsmakande rätten och bröd som hon hade bakat, 
GEN.27.18	och han bar in det till sin far. »Far«, sade han och Isak svarade: »Ja, min son. Vem är du?« 
GEN.27.19	Jakob sade: »Jag är Esau, din förstfödde. Jag har gjort som du sade till mig. Sätt dig upp och ät av viltet som jag har fått, så att du sedan kan ge mig din välsignelse.« 
GEN.27.20	Då sade Isak: »Hur fick du tag i det så snabbt, min son?« Jakob svarade: »Herren, din Gud, lät det komma i min väg.« 
GEN.27.21	Isak sade: »Kom fram hit, min son, så att jag får röra vid dig och känna om du verkligen är min son Esau.« 
GEN.27.22	Jakob gick fram till sin far Isak så att han fick röra vid honom, och Isak sade: »Rösten är Jakobs, men händerna är Esaus.« 
GEN.27.23	Han kände inte igen honom, eftersom Jakobs händer var ludna som hans bror Esaus, och därför välsignade han honom. 
GEN.27.24	Han frågade: »Är du verkligen min son Esau?« — »Ja«, svarade Jakob. 
GEN.27.25	Då sade Isak: »Sätt fram maten, min son, så att jag får äta av viltet som du har med dig och kan ge dig min välsignelse.« Jakob satte fram åt honom, så att han fick äta, och gav honom vin att dricka. 
GEN.27.26	Sedan sade Isak till honom: »Kom fram, min son, och kyss mig.« 
GEN.27.27	När han då gick fram och kysste honom kände Isak lukten av hans kläder. Och han välsignade honom och sade:
GEN.27.27	»Som doften från marker som Herren välsignat
GEN.27.27	är doften av min son.
GEN.27.28	Gud skall ge dig dagg från himlen,
GEN.27.28	fruktbar jord,
GEN.27.28	säd och vin i rikt mått.
GEN.27.29	Folkslag skall tjäna dig,
GEN.27.29	folk bli dig underdåniga.
GEN.27.29	Härska över dina bröder!
GEN.27.29	Må din mors söner böja sig för dig.
GEN.27.29	Förbannad den som förbannar dig
GEN.27.29	och välsignad den som välsignar dig!«
GEN.27.30	När Isak hade välsignat Jakob och Jakob just hade lämnat sin far kom hans bror Esau hem från jakten. 
GEN.27.31	Också han lagade en god måltid och bar in den till sin far och sade till honom: »Vill du resa dig upp, far, och äta av viltet som din son har med sig, så att du sedan kan ge mig din välsignelse?« 
GEN.27.32	Isak frågade honom: »Vem är du?« — »Jag är Esau, din son, din förstfödde«, svarade han. 
GEN.27.33	Isak greps av förfäran och sade: »Vem var det då som kom in till mig med något vilt han hade skjutit? Jag åt av allt innan du kom, och sedan gav jag honom min välsignelse.« 
GEN.27.34	När Esau hörde vad hans far sade gav han upp ett skri av förtvivlan. »Välsigna mig också, far«, bad han. 
GEN.27.35	Isak svarade: »Din bror handlade svekfullt och tog välsignelsen du skulle ha fått.« 
GEN.27.36	Då sade Esau: »Inte för inte heter han Jakob: två gånger har han bedragit mig. Min förstfödslorätt tog han, och nu har han tagit min välsignelse.« Och Esau frågade: »Har du ingen välsignelse kvar åt mig?« 
GEN.27.37	Isak svarade Esau: »Jag har satt honom att härska över dig, alla hans bröder har jag gjort till hans tjänare, säd och vin har jag gett honom. Vad kan jag då göra för dig, min son?« — 
GEN.27.38	»Far«, sade Esau, »hade du bara denna enda välsignelse att ge bort? Välsigna mig också, far!« Och han grät högljutt. 
GEN.27.39	Detta var det svar hans far Isak gav honom:
GEN.27.39	»Långt från den fruktbara jorden skall du bo,
GEN.27.39	där ingen dagg faller från himlen.
GEN.27.40	Av ditt svärd skall du leva,
GEN.27.40	och du skall tjäna din bror.
GEN.27.40	Men en gång skall du göra dig fri
GEN.27.40	och kasta av dig hans ok.«
GEN.27.41	Esau fattade agg till Jakob för att fadern hade gett honom välsignelsen. Och Esau tänkte: »Snart kommer den tid då vi sörjer vår far. Då skall jag döda min bror Jakob.« 
GEN.27.42	Rebecka fick reda på vad hennes äldste son Esau tänkte och skickade efter sin yngste son Jakob och sade till honom: »Din bror Esau ruvar på hämnd och tänker döda dig. 
GEN.27.43	Hör nu på vad jag säger, min son: Fly genast till min bror Laban i Harran 
GEN.27.44	och stanna där en tid, tills din brors vrede har lagt sig. 
GEN.27.45	När vreden har lagt sig och han har glömt vad du har gjort honom, skickar jag bud och låter hämta hem dig igen. Inte skall jag behöva mista er båda på samma gång.«
GEN.27.46	Rebecka sade till Isak: »De här hettitiskorna tar livet av mig. Om Jakob också tar en hettitisk flicka till hustru, en flicka från detta land, då vill jag inte leva längre.«
GEN.28.1	Då kallade Isak till sig Jakob. Han välsignade honom och sade till honom: »Du får inte ta en kanaaneiska till hustru. 
GEN.28.2	Bege dig i stället till Paddan Aram, till din morfar Betuels familj, och ta dig en hustru där, en av din morbror Labans döttrar. 
GEN.28.3	Må Gud den Väldige välsigna dig och göra dig fruktsam, så att du förökar dig och blir till många folk. 
GEN.28.4	Och må han ge dig och dina ättlingar den välsignelse som han gav Abraham, så att det land där du nu bor som främling blir din egendom, det land som Gud gav åt Abraham.« 
GEN.28.5	Så skickade Isak i väg Jakob, och Jakob begav sig till Paddan Aram, till Laban, som var son till aramén Betuel och bror till Rebecka, Jakobs och Esaus mor.
GEN.28.6	Esau fick veta att Isak hade välsignat Jakob och skickat honom till Paddan Aram för att ta sig en hustru där. Han hade välsignat honom och befallt: »Du får inte ta en kanaaneiska till hustru«, 
GEN.28.7	och Jakob hade lytt sin far och mor och begett sig till Paddan Aram. 
GEN.28.8	Då förstod Esau hur illa hans far Isak tyckte om de kanaaneiska kvinnorna. 
GEN.28.9	Han gick därför till Ismael och tog till hustru — utöver de hustrur han redan hade — Machalat, dotter till Abrahams son Ismael och syster till Nevajot.
GEN.28.10	Jakob lämnade Beer Sheva och tog vägen mot Harran. 
GEN.28.11	Han kom fram till en plats där han stannade för natten, eftersom solen hade gått ner. Han tog en av stenarna på platsen för att ha den vid huvudgärden. Sedan lade han sig att sova där.
GEN.28.12	I drömmen såg han en trappa som ledde från jorden ända upp till himlen, och Guds änglar gick upp och ner för den. 
GEN.28.13	Och Herren stod framför honom och sade: »Jag är Herren, din fader Abrahams Gud och Isaks Gud. Marken som du ligger på skall jag ge åt dig och dina ättlingar. 
GEN.28.14	De skall bli som stoftkornen på jorden, och du skall utbreda dig åt väster och öster, åt norr och söder, och alla folk på jorden skall önska sig den välsignelse som du och dina ättlingar har fått. 
GEN.28.15	Och jag skall vara med dig och skydda dig vart du än går; jag skall föra dig tillbaka till detta land. Jag kommer inte att överge dig, jag skall fullgöra det som jag har lovat dig.«
GEN.28.16	Jakob vaknade upp ur sömnen. »Sannerligen«, sade han, »Herren är på denna plats, och jag visste det inte!« 
GEN.28.17	Och han greps av bävan och sade: »Detta är en plats som väcker bävan, det måste vara Guds boning, här är himlens port.« 
GEN.28.18	Tidigt nästa morgon tog Jakob stenen som han haft vid huvudgärden och reste den som en stod och göt olja över den. 
GEN.28.19	Han kallade platsen Betel; tidigare hette staden Lus.
GEN.28.20	Jakob avgav ett löfte: »Om Gud är med mig och skyddar mig på denna min färd och ger mig mat att äta och kläder att klä mig med, 
GEN.28.21	så att jag kommer välbehållen hem igen, då skall Herren vara min Gud, 
GEN.28.22	och stenen som jag har rest som en stod skall bli en Guds boning. Och av allt du låter mig få skall jag ge dig tionde.«
GEN.29.1	Jakob fortsatte sin färd och begav sig till kadmoneernas land. 
GEN.29.2	Där fick han se en brunn ute på öppna fältet och tre fårhjordar som låg runt omkring den. Man brukade nämligen vattna hjordarna ur den brunnen. Över brunnsöppningen låg en stor sten; 
GEN.29.3	först när alla hjordarna var samlade kunde man vältra undan stenen från brunnen och vattna fåren. Sedan lade man tillbaka stenen på dess plats över brunnsöppningen.
GEN.29.4	Jakob frågade dem: »Varifrån kommer ni, bröder?« De svarade: »Vi är från Harran.« — 
GEN.29.5	»Då känner ni kanske Laban, Nachors son«, sade Jakob, och de svarade att de kände honom. 
GEN.29.6	»Hur har han det?« frågade Jakob. »Bra«, svarade de. »Och där borta kommer hans dotter Rakel med fåren.« 
GEN.29.7	Jakob fortsatte: »Solen står fortfarande högt på himlen, det är för tidigt att samla ihop boskapen. Vattna fåren och driv ut dem på bete igen!« — 
GEN.29.8	»Nej«, sade de, »det kan vi inte göra förrän alla hjordarna är samlade och stenen vältrats undan från brunnen. Då vattnar vi fåren.«
GEN.29.9	Medan han ännu talade med dem kom Rakel med fåren, som hon brukade valla åt sin far. 
GEN.29.10	När Jakob fick se sin morbror Labans dotter Rakel komma med Labans får gick han fram och vältrade undan stenen från brunnen och vattnade sin morbror Labans får. 
GEN.29.11	Och Jakob kysste Rakel, och han brast i gråt. 
GEN.29.12	Han berättade för henne att han var nära släkt med hennes far och var Rebeckas son. Då sprang hon och berättade det för sin far, 
GEN.29.13	och när Laban fick höra nyheten om sin systerson Jakob skyndade han sig ut för att ta emot honom. Han omfamnade och kysste honom och tog honom med sig hem. Där berättade Jakob för Laban allt som hade hänt, 
GEN.29.14	och Laban sade till honom: »Ja, du är verkligen mitt kött och blod.«
GEN.29.14	Jakob stannade hos honom en månads tid, 
GEN.29.15	och en dag sade Laban till Jakob: »Visst är du min släkting, men inte skall du behöva arbeta åt mig utan lön. Säg mig vad du vill ha!« 
GEN.29.16	Nu hade Laban två döttrar, den äldsta hette Lea och den yngsta hette Rakel. 
GEN.29.17	Leas ögon var utan glans, men Rakel var vacker och välväxt. 
GEN.29.18	Jakob älskade Rakel, och därför sade han: »Jag arbetar åt dig i sju år för din yngsta dotter Rakel.« 
GEN.29.19	Laban svarade: »Det är bättre att jag ger henne åt dig än åt en främling. Stanna du hos mig.« 
GEN.29.20	Så arbetade Jakob för Rakel i sju år, och han tyckte det var som några få dagar, eftersom han älskade henne.
GEN.29.21	Jakob sade till Laban: »Ge mig nu min hustru, tiden har gått. Låt mig komma samman med henne.« 
GEN.29.22	Då inbjöd Laban alla i grannskapet och ställde till med fest. 
GEN.29.23	Men när det blev kväll tog han sin dotter Lea och förde henne till Jakob, och han låg med henne. 
GEN.29.24	Laban gav sin slavflicka Silpa som slavflicka åt sin dotter Lea. 
GEN.29.25	På morgonen upptäckte Jakob att det var Lea. Då sade han till Laban: »Vad är det du har gjort mot mig? Det är ju för Rakel jag har arbetat hos dig. Varför har du lurat mig?« 
GEN.29.26	Laban svarade: »Det är inte skick och bruk här på orten att ge bort den yngre dottern före den äldre. 
GEN.29.27	Fira nu bröllopsveckan till slut med Lea, så skall du få också den andra på villkor att du arbetar sju år till i min tjänst.« 
GEN.29.28	Jakob samtyckte och fullbordade bröllopsveckan med Lea. Sedan gav Laban honom sin dotter Rakel till hustru. 
GEN.29.29	Laban gav sin slavflicka Bilha som slavflicka åt sin dotter Rakel. 
GEN.29.30	Så låg Jakob med Rakel också, och han älskade henne mer än Lea. Han arbetade sedan hos Laban i ytterligare sju år.
GEN.29.31	När Herren såg att Lea blev åsidosatt gjorde han henne fruktsam. Men Rakel var ofruktsam. 
GEN.29.32	Lea blev havande och födde en son. Hon gav honom namnet Ruben, »ty«, sade hon, »Herren har sett min nöd, och nu kommer min man att älska mig«. 
GEN.29.33	Hon blev åter havande och födde en son. Då sade hon: »Herren hörde att jag blev åsidosatt och har därför gett mig också denne son.« Och hon gav honom namnet Simon. 
GEN.29.34	Hon blev åter havande och födde en son. Då sade hon: »Nu kommer min man att hålla sig till mig, jag har ju fött honom tre söner.« Därför fick han namnet Levi. 
GEN.29.35	Hon blev åter havande och födde en son. Då sade hon: »Nu vill jag tacka Herren.« Därför gav hon honom namnet Juda. Sedan slutade hon föda.
GEN.30.1	När Rakel fann att hon inte födde barn åt Jakob blev hon avundsjuk på sin syster och sade till Jakob: »Ge mig barn, annars vill jag dö!« 
GEN.30.2	Då blev Jakob ond på Rakel och sade: »Jag är väl inte Gud! Det är han som vägrar dig att få barn.« 
GEN.30.3	Rakel sade: »Jag har ju min slavflicka Bilha. Gå till henne, så får hon föda i mitt ställe, och jag får barn genom henne.« 
GEN.30.4	Så gav hon honom sin slavflicka Bilha, och Jakob låg med henne. 
GEN.30.5	Bilha blev havande och födde en son åt Jakob. 
GEN.30.6	Då sade Rakel: »Gud har skaffat mig rätt, han har hört min bön och gett mig en son.« Därför gav hon honom namnet Dan. 
GEN.30.7	Rakels slavflicka Bilha blev åter havande och födde sin andre son åt Jakob. 
GEN.30.8	Då sade Rakel: »Jag har utkämpat en hård kamp med min syster, och jag har segrat.« Och hon gav honom namnet Naftali.
GEN.30.9	När Lea fann att hon inte fick fler barn gav hon sin slavflicka Silpa åt Jakob. 
GEN.30.10	Leas slavflicka Silpa födde en son åt Jakob. 
GEN.30.11	Då sade Lea: »Vilken fröjd!« och hon gav honom namnet Gad. 
GEN.30.12	När Leas slavflicka Silpa födde sin andre son åt Jakob 
GEN.30.13	sade Lea: »Vilken lycka! Ja, kvinnorna skall prisa mig lycklig.« Och hon gav honom namnet Asher.
GEN.30.14	En gång under veteskörden när Ruben var ute på fälten fann han kärleksäpplen och tog dem med sig hem till sin mor Lea. Då sade Rakel till Lea: »Ge mig några av din sons kärleksäpplen.« 
GEN.30.15	Hon svarade: »Är det inte nog att du har tagit min man ifrån mig, skall du nu ta min sons kärleksäpplen också?« Men Rakel sade: »Han får ligga hos dig i natt, om jag får din sons kärleksäpplen.« 
GEN.30.16	På kvällen när Jakob kom hem från fälten gick Lea emot honom och sade: »Det är till mig du skall komma, jag har betalat för dig med min sons kärleksäpplen.« Så låg han med henne den natten. 
GEN.30.17	Och Gud bönhörde Lea: hon blev havande och födde sin femte son åt Jakob. 
GEN.30.18	Då sade Lea: »Gud har belönat mig för att jag gav min slavflicka åt min man.« Och hon gav honom namnet Isaskar. 
GEN.30.19	Lea blev åter havande och födde sin sjätte son åt Jakob. 
GEN.30.20	Då sade Lea: »Jag har fått en god skänk av Gud. Nu kommer min man att ära mig, när jag har fött honom sex söner.« Och hon gav honom namnet Sebulon. 
GEN.30.21	Därefter födde hon en dotter, som hon gav namnet Dina.
GEN.30.22	Men Gud glömde inte Rakel; han bönhörde henne och gjorde henne fruktsam, 
GEN.30.23	hon blev havande och födde en son. Då sade hon: »Gud har gjort slut på min vanära.« 
GEN.30.24	Och hon gav honom namnet Josef, hon sade: »Må Herren ge mig ännu en son.«
GEN.30.25	Sedan Rakel hade fött Josef sade Jakob till Laban: »Låt mig få vända hem till mitt eget land. 
GEN.30.26	Ge mig mina hustrur och barn, som jag har förvärvat genom att arbeta åt dig, och låt mig gå. Du vet ju själv hur jag har arbetat åt dig.« 
GEN.30.27	Laban svarade: »Var snäll och lyssna på mig. Spådomstecknen visar att det är för din skull som Herren har välsignat mig.« 
GEN.30.28	Och han fortsatte: »Bestäm vad du vill ha i lön av mig, så får du det.« 
GEN.30.29	Jakob sade: »Du vet själv hur jag har arbetat åt dig och vad det har blivit av din boskap när jag har haft hand om den. 
GEN.30.30	Det lilla du hade innan jag kom har växt till och förökats, och överallt där jag har varit har Herren gett dig välsignelse. När skall jag äntligen kunna göra något för min egen familj?« 
GEN.30.31	Laban frågade: »Vad skall jag ge dig?« — »Du skall inte ge mig någonting«, svarade Jakob. »Om du bara gör som jag föreslår skall jag fortsätta att vakta dina får och getter. 
GEN.30.32	Låt mig få gå igenom din hjord i dag och skilja ut alla mörka djur bland fåren och alla brokiga och spräckliga bland getterna: det skall vara min lön. 
GEN.30.33	Jag sätter min heder i pant: när du sedan kommer för att se vad som har blivit min lön, då skall alla getter du finner hos mig som inte är spräckliga eller brokiga och alla får som inte är mörka betraktas som stulna.« — 
GEN.30.34	»Gott«, svarade Laban, »det får bli som du säger.« 
GEN.30.35	Samma dag skilde Laban ut de strimmiga och brokiga bockarna, alla spräckliga och brokiga getter, alla med något vitt på, och alla mörka djur bland fåren och överlämnade dem åt sina söner. 
GEN.30.36	Han lade ett avstånd på tre dagsmarscher mellan sig och Jakob, som vaktade resten av Labans hjord.
GEN.30.37	Jakob tog färska grenar av poppel, mandelträd och platan och skar strimlor av barken så att det vita på grenarna blev synligt. 
GEN.30.38	Dessa grenar som han skurit strimlor på ställde han sedan i hoarna, vattenkaren dit djuren kom för att dricka, mitt framför djuren. De parade sig nämligen när de kom för att dricka, 
GEN.30.39	och eftersom de parade sig framför grenarna, blev deras ungar strimmiga, spräckliga och brokiga. 
GEN.30.40	Jakob skilde ifrån ungdjuren. På så sätt skaffade han sig egna hjordar som han inte blandade med Labans hjord. 
GEN.30.41	Varje gång det var kraftiga djur som skulle para sig ställde Jakob grenar i hoarna, så att de såg dem när de parade sig framför dem. 
GEN.30.42	Men när det var svaga djur ställde han inte dit några grenar. Så fick Laban de svaga djuren och Jakob de starka. 
GEN.30.43	Och Jakobs rikedomar växte, han hade får och getter i mängd, slavinnor och slavar, kameler och åsnor.
GEN.31.1	Jakob fick höra att Labans söner sade: »Jakob har tagit allt vad vår far ägde, hela hans rikedom kommer från det som tillhör vår far.« 
GEN.31.2	Och Jakob såg på Laban att han inte var lika vänligt inställd till honom som förut. 
GEN.31.3	Då sade Herren till Jakob: »Vänd tillbaka till dina fäders land och till din släkt. Jag skall vara med dig.«
GEN.31.4	Jakob skickade bud till Rakel och Lea och bad dem komma ut till honom på betesmarken där han var med sin hjord. 
GEN.31.5	Han sade till dem: »Jag ser på er far att han inte är lika vänligt stämd mot mig som förut. Men min faders Gud har varit med mig. 
GEN.31.6	Ni vet själva att jag har arbetat för er far så mycket jag har förmått. 
GEN.31.7	Ändå har er far lurat mig och gång på gång ändrat min lön. Men Gud har inte tillåtit honom att göra mig någon skada: 
GEN.31.8	lovade han mig de spräckliga djuren som lön fick hela hjorden spräcklig avkomma, och lovade han mig de strimmiga fick hela hjorden strimmig avkomma. 
GEN.31.9	Så tog Gud er fars boskap och gav den åt mig. 
GEN.31.10	En gång under parningstiden såg jag i en dröm att hannarna som betäckte småboskapen var strimmiga, spräckliga och fläckiga. 
GEN.31.11	I drömmen ropade Guds ängel till mig: Jakob! Jag svarade: Här är jag, 
GEN.31.12	och han sade: Se, alla hannarna som betäcker småboskapen är strimmiga, spräckliga och fläckiga. Jag har sett hur Laban behandlar dig. 
GEN.31.13	Jag är den Gud som visade sig för dig i Betel, där du smorde en stod och där du avgav ett löfte till mig. Lämna nu detta land och vänd tillbaka till ditt hemland.«
GEN.31.14	Rakel och Lea svarade honom: »Vi har inte längre någon del och lott i vår fars hus. 
GEN.31.15	Är vi inte som främlingar för honom? Han har ju sålt oss och själv gjort slut på det han fick för oss. 
GEN.31.16	Men den rikedom som Gud har berövat vår far, den tillhör helt och hållet oss och våra barn. Gör därför allt vad Gud har sagt till dig.«
GEN.31.17	Då bröt Jakob upp och lät sina barn och hustrur sitta upp på kamelerna. 
GEN.31.18	Han förde med sig all sin boskap och alla ägodelar han hade förvärvat — den boskap han hade förvärvat i Paddan Aram. Han skulle nu bege sig till sin far Isak i Kanaan. 
GEN.31.19	Laban var borta och klippte sina får, och så kunde Rakel stjäla med sig sin fars husgudar. 
GEN.31.20	Jakob lurade aramén Laban och talade inte om för honom att han tänkte ge sig i väg. 
GEN.31.21	Han gav sig i väg med allt han hade, han gick över Eufrat och ställde färden mot Gileads bergsbygd.
GEN.31.22	På tredje dagen fick Laban veta att Jakob hade flytt. 
GEN.31.23	Då tog han med sig männen i sin släkt och satte efter honom, och efter sju dagar hade han hunnit ifatt honom i Gileads bergsbygd. 
GEN.31.24	Men på natten kom Gud till aramén Laban i en dröm och sade till honom: »Akta dig för att säga ett enda ord till Jakob!« 
GEN.31.25	När nu Laban hann upp Jakob hade Jakob slagit läger i bergen. Också Laban och hans män slog läger i Gileads bergsbygd. 
GEN.31.26	Laban sade till Jakob: »Vad är nu detta? Du har lurat mig och rövat bort mina döttrar som om de vore krigsbyte. 
GEN.31.27	Varför smög du dig bort och lurade mig, varför sade du ingenting till mig, så att jag kunde ta avsked av dig med fest och sång, med tamburin och lyra? 
GEN.31.28	Du unnade mig inte ens att kyssa mina barnbarn och mina döttrar till avsked. Du har handlat som en dåre. 
GEN.31.29	Det står i min makt att skada dig, men din faders Gud sade till mig i natt: ’Akta dig för att säga ett enda ord till Jakob!’ 
GEN.31.30	Och om du nu hade en sådan hemlängtan att du måste i väg, så behövde du väl inte stjäla mina gudar?«
GEN.31.31	Jakob svarade Laban: »Jag var rädd och trodde att du skulle ta dina döttrar ifrån mig med våld. 
GEN.31.32	Men den som du finner dina gudar hos skall inte få leva. Undersök här i våra släktingars närvaro om det finns något hos mig som tillhör dig, och ta det i så fall.« Jakob visste inte att Rakel hade stulit gudarna.
GEN.31.33	Laban gick in i Jakobs tält och Leas tält och i de båda slavinnornas tält men fann ingenting. När han kom ut från Lea gick han in i Rakels tält. 
GEN.31.34	Men Rakel hade lagt husgudarna i kamelsadeln och satt sig på dem. Laban sökte igenom hela tältet men fann ingenting. 
GEN.31.35	Rakel sade till sin far: »Ta inte illa upp, herre, men jag kan inte resa mig för dig, jag har mina dagar just nu.« Och hur han än letade hittade han inte husgudarna.
GEN.31.36	Då blev Jakob vred och började anklaga Laban. Jakob sade: »Vad har jag gjort för ont, vilket är mitt brott, eftersom du jagar mig? 
GEN.31.37	Nu har du letat igenom allt jag äger och har — har du hittat en enda sak som tillhör dig? Lägg det i så fall här inför dina och mina släktingar, så att de kan döma mellan oss. 
GEN.31.38	Under de tjugo år jag varit hos dig har dina tackor och getter aldrig fött i otid, och av baggarna i din hjord har jag inte ätit. 
GEN.31.39	Jag kom aldrig till dig med rivna djur, jag fick själv betala för dem. Du krävde ersättning av mig när något hade stulits, vare sig det skett på dagen eller på natten. 
GEN.31.40	Om dagen plågades jag av hetta, om natten av köld, och jag fick aldrig en blund i ögonen. 
GEN.31.41	I tjugo år har jag varit hos dig: fjorton år arbetade jag åt dig för dina båda döttrar och sex år för dina får och getter, och gång på gång ändrade du min lön. 
GEN.31.42	Om inte min faders Gud hade varit med mig, Abrahams Gud och Isaks Fruktan, då hade du säkert skickat i väg mig tomhänt. Men Gud såg hur jag led och hur jag fick slita, och han fällde sin dom i natt.«
GEN.31.43	Laban svarade Jakob: »Det är mina döttrar, barnen är mina och fåren och getterna är mina, allt du ser här är mitt. Men som det nu är, vad kan väl jag göra med mina döttrar eller med barnen de har fött? 
GEN.31.44	Låt oss alltså sluta ett förbund, du och jag.« Och han fortsatte: »Även om ingen människa är närvarande står dock Gud som vittne mellan dig och mig.« 
GEN.31.45	Då tog Jakob en sten och reste den som en stod. 
GEN.31.46	Och han sade åt sina släktingar att plocka stenar, och de hämtade stenar och byggde ett röse. Sedan höll de måltid där på röset. 
GEN.31.47	Laban kallade röset Jegar Sahaduta och Jakob kallade det Galed. 
GEN.31.48	Laban sade: »Detta röse står i dag som vittne mellan dig och mig.« Därför fick det namnet Galed. 
GEN.31.49	Det kallades också Mispa, ty Laban sade: »Herren skall hålla vakt mellan dig och mig när vi är utom synhåll för varandra. 
GEN.31.50	Om du behandlar mina döttrar illa eller tar dig andra hustrur vid sidan av dem, så tänk på att Gud står som vittne mellan dig och mig, även om ingen människa är närvarande.«
GEN.31.51	Laban sade till Jakob: »Här är detta röse och här är stenstoden som jag har rest mellan dig och mig. 
GEN.31.52	De är vittnen, detta röse och stoden: jag skall inte passera detta röse på väg mot dig med ont uppsåt, och du skall inte passera röset och stoden på väg mot mig med ont uppsåt. 
GEN.31.53	Må Abrahams Gud och Nachors Gud döma mellan oss.« Och Jakob svor eden vid honom som hans far Isak fruktade. 
GEN.31.54	Han offrade slaktoffer på berget och inbjöd sina släktingar till en måltid. De åt och stannade sedan på berget över natten.
GEN.31.55	Tidigt nästa morgon kysste Laban sina barnbarn och sina döttrar till avsked och välsignade dem. Sedan återvände han hem.
GEN.32.1	Jakob fortsatte sin färd, och plötsligt råkade Guds änglar på honom. 
GEN.32.2	När Jakob såg dem sade han: »Detta är Guds skara«, och han kallade platsen Machanajim.
GEN.32.3	Jakob skickade budbärare i förväg till sin bror Esau i Seir, dvs. landet Edom, 
GEN.32.4	med detta uppdrag: »Säg till min herre Esau: Så säger din tjänare Jakob: Jag har varit hos Laban och bott där borta ända tills nu. 
GEN.32.5	Jag har fått kor, åsnor och får, slavar och slavinnor, och nu skickar jag bud för att underrätta dig, herre, i hopp om att vinna din välvilja.« 
GEN.32.6	Budbärarna kom tillbaka till Jakob och berättade: »Vi har varit hos din bror Esau, han är redan på väg mot dig med 400 man.« 
GEN.32.7	Då blev Jakob förskräckt och fylldes av oro. Han delade upp folket han hade med sig, liksom får och kor och kameler, i två skaror. 
GEN.32.8	Han tänkte: »Om Esau överfaller den ena, så kan den andra slippa undan.«
GEN.32.9	Jakob bad: »Min fader Abrahams Gud och min fader Isaks Gud, Herre, du som sade till mig: ’Vänd tillbaka till ditt land och din släkt, så skall jag låta det gå dig väl.’ 
GEN.32.10	Jag är inte värd alla dina välgärningar och all den trofasthet du har visat mig. Jag ägde inte mer än min stav när jag gick över Jordan, och nu står jag här med dessa båda skaror. 
GEN.32.11	Rädda mig undan min bror Esau, jag fruktar att han annars kommer och slår ihjäl mig och de mina, både mödrarna och barnen. 
GEN.32.12	Du har ju själv sagt: Jag skall låta det gå dig väl och göra dina ättlingar oräkneliga, de skall bli som sanden vid havet.«
GEN.32.13	Jakob stannade där över natten och valde ut en gåva till sin bror Esau av det han hade förvärvat: 
GEN.32.14	200 getter och 20 bockar, 200 tackor och 20 baggar, 
GEN.32.15	30 kamelston som gav di och deras föl, 40 kor och 10 tjurar, 20 åsneston och 10 åsnehingstar. 
GEN.32.16	Han lämnade djuren åt sina män, var hjord för sig, och sade åt dem att gå före honom och hålla avstånd mellan hjordarna. 
GEN.32.17	Till den förste sade han: »När min bror Esau möter dig och frågar vems tjänare du är, vart du är på väg och vem som äger djuren du driver framför dig, 
GEN.32.18	då skall du svara: De tillhör din tjänare Jakob, de är en gåva han skickar till dig, min herre Esau; han kommer själv efter oss.« 
GEN.32.19	På samma sätt sade han till den andre och den tredje, till alla dem som drev hjordarna: så skulle de säga till Esau när de mötte honom. 
GEN.32.20	De skulle också säga: »Din tjänare Jakob kommer efter oss.« Jakob tänkte nämligen: »Jag skall blidka honom med gåvorna jag skickar i förväg och först därefter komma inför honom. Då kanske han visar mig välvilja.« 
GEN.32.21	Så skickades Jakobs gåva i väg före honom, medan han själv stannade i lägret den natten.
GEN.32.22	Under natten steg Jakob upp, tog med sig sina båda hustrur och sina båda slavinnor och sina elva söner och gick över Jabbok vid vadstället. 
GEN.32.23	Han lät dem gå över floden och lät föra över allt som tillhörde honom. 
GEN.32.24	Jakob blev ensam kvar. Då brottades en man med honom tills dagen grydde. 
GEN.32.25	När han såg att han inte kunde besegra Jakob slog han till honom på höftbenet, så att höften gick ur led när de brottades med varandra. 
GEN.32.26	»Släpp mig«, sade mannen, »dagen gryr!« Men Jakob svarade: »Jag släpper dig inte förrän du välsignar mig.« 
GEN.32.27	Han frågade honom: »Vad är ditt namn?« — »Jakob«, svarade han. 
GEN.32.28	Då sade han: »Ditt namn skall inte längre vara Jakob utan Israel, ty du har kämpat med Gud och människor och segrat.« 
GEN.32.29	Jakob bad honom: »Låt mig få veta ditt namn.« Han svarade: »Varför frågar du mig om mitt namn?« Och han välsignade honom där. 
GEN.32.30	Jakob kallade platsen Penuel, »ty«, sade han, »jag såg Gud ansikte mot ansikte och ändå skonades mitt liv«. 
GEN.32.31	När han lämnade Penuel såg han solen gå upp. Och han haltade på grund av sin skadade höft. 
GEN.32.32	Detta är anledningen till att israeliterna ännu i denna dag inte äter nervsträngen över höftbenet: han slog Jakob på höftbenet, på höftnerven.
GEN.33.1	Jakob fick se Esau komma med 400 man i följe. Han fördelade barnen på Lea och Rakel och de båda slavinnorna. 
GEN.33.2	Slavinnorna och deras barn lät han gå främst, Lea och hennes barn bakom dem och sist Rakel och Josef. 
GEN.33.3	Själv gick han framför dem. Han bugade sig sju gånger till jorden medan han gick fram till sin bror. 
GEN.33.4	Men Esau skyndade emot honom och tog honom i famn. Han föll honom om halsen och kysste honom. Och de grät.
GEN.33.5	När Esau fick se kvinnorna och barnen frågade han: »Vilka är det du har där?« Jakob svarade: »Det är barnen som Gud har skänkt mig, herre.« 
GEN.33.6	Så steg slavinnorna fram tillsammans med sina barn och bugade sig till jorden. 
GEN.33.7	Därefter steg Lea fram med sina barn och bugade sig, och slutligen steg Josef och Rakel fram och bugade sig.
GEN.33.8	Esau sade: »Den där stora skaran jag mötte, varför skickade du den?« — »För att vinna din välvilja, herre«, svarade Jakob. 
GEN.33.9	»Jag har vad jag behöver«, sade Esau, »behåll vad du har, broder.« 
GEN.33.10	Men Jakob sade: »Nej, jag ber dig! Visa mig välvilja och ta emot min gåva. Jag har ju kommit inför dig så som man kommer inför Gud, och du har inte avvisat mig. 
GEN.33.11	Därför ber jag dig: ta emot gåvan som jag lät föra till dig. Gud har varit god mot mig, och jag har allt jag behöver.« Och Jakob bad honom så enträget att han tog emot gåvan.
GEN.33.12	Esau sade: »Låt oss nu bryta upp och dra vidare, jag slår följe med dig.« 
GEN.33.13	Men Jakob svarade: »Som du ser, herre, är barnen små. Jag måste också tänka på mina tackor och kor som ger di. Driver man dem för hårt en enda dag, så dör hela hjorden. 
GEN.33.14	Därför ber jag dig, herre, att du går i förväg, så kan jag följa långsamt efter, med tanke på djuren jag har att driva och med tanke på barnen, tills jag kommer fram till dig i Seir.« 
GEN.33.15	Esau sade: »Låt mig åtminstone få lämna kvar en del av mitt folk hos dig.« — »Ta inte illa upp, herre«, svarade Jakob, »men det behöver du inte.«
GEN.33.16	Redan samma dag återvände Esau till Seir. 
GEN.33.17	Men Jakob begav sig till Suckot, där han byggde sig ett hus. För boskapen gjorde han skjul, och därför fick platsen namnet Suckot.
GEN.33.18	På återvägen från Paddan Aram kom Jakob välbehållen till Shekems stad i Kanaan och slog läger utanför staden. 
GEN.33.19	Marken där han slog upp sitt tält köpte han av sönerna till Hamor, Shekems far, för hundra kesitor. 
GEN.33.20	Och där reste han ett altare, som han gav namnet »El är Israels Gud«.
GEN.34.1	Dina, den dotter som Lea hade fött åt Jakob, gick en dag ut för att träffa flickorna i trakten. 
GEN.34.2	Shekem, som var son till hivén Hamor, hövdingen i landet, fick syn på henne, och han överföll och våldtog henne. 
GEN.34.3	Men han fäste sig vid Dina, Jakobs dotter, han blev förälskad i flickan och sökte vinna hennes hjärta. 
GEN.34.4	Han sade till sin far Hamor: »Ordna så att den flickan blir min hustru.«
GEN.34.5	Jakob fick veta att hans dotter Dina hade blivit skändad, men eftersom hans söner var ute på fälten med boskapen väntade han med att säga något tills de kom tillbaka. 
GEN.34.6	Hamor, Shekems far, gick för att tala med Jakob. 
GEN.34.7	Då hade Jakobs söner kommit hem från fälten. När de hörde vad som hänt kände de sig djupt kränkta och fylldes av vrede, eftersom Shekem hade gjort något som hölls för ett nidingsdåd i Israel, något som inte får ske, när han låg med Jakobs dotter.
GEN.34.8	Hamor vände sig till dem och sade: »Min son Shekem har fattat kärlek till er syster. Låt honom få henne till hustru. 
GEN.34.9	Knyt släktskapsband med oss, ge era döttrar åt oss och tag ni våra döttrar. 
GEN.34.10	Ni kan bo bland oss, landet skall ligga öppet för er. Här kan ni vistas och flytta omkring som ni vill och skaffa er egendom.« 
GEN.34.11	Och Shekem sade till Dinas far och hennes bröder: »Visa mig er välvilja, så skall jag ge er allt vad ni begär. 
GEN.34.12	Sätt brudpriset så högt ni vill och kräv vad ni vill i gåva! Jag skall ge er vad ni begär, bara ni ger mig flickan till hustru.«
GEN.34.13	Jakobs söner gav Shekem och hans far Hamor ett svekfullt svar, eftersom Shekem hade skändat deras syster Dina. 
GEN.34.14	De sade till dem: »Så kan vi aldrig göra, ge vår syster åt en man med förhud. Det vore en skam för oss. 
GEN.34.15	Bara på ett villkor kan vi ge vårt samtycke: att ni blir som vi och låter omskära alla av manligt kön. 
GEN.34.16	Då skulle vi kunna ge våra döttrar åt er och själva ta era döttrar, och då kunde vi bo bland er så att vi blev till ett enda folk. 
GEN.34.17	Men om ni inte går med på att omskära er, då tar vi flickan och ger oss i väg.«
GEN.34.18	Hamor och hans son Shekem godtog deras förslag, 
GEN.34.19	och den unge mannen gick strax till verket, eftersom han var så betagen i Jakobs dotter. Och han var den främste i hela sin fars släkt.
GEN.34.20	Hamor och hans son Shekem gick till stadsporten och talade till männen i sin stad. 
GEN.34.21	»Dessa män är vänligt sinnade«, sade de. »Låt dem få vistas bland oss här i landet och flytta omkring här — landet räcker ju till för dem också. Så tar vi deras döttrar till hustrur och ger dem våra döttrar. 
GEN.34.22	Men det är bara på ett villkor de samtycker till att bo bland oss så att vi blir till ett enda folk: att vi låter omskära alla av manligt kön, liksom de är omskurna. 
GEN.34.23	Deras boskap och bohag och alla deras lastdjur kommer ju att tillhöra oss. Låt oss nu bara ge dem vårt samtycke så att de bosätter sig bland oss.« 
GEN.34.24	Alla män i staden biföll Hamors och hans son Shekems förslag, och alla av manligt kön lät omskära sig, alla som bodde i staden.
GEN.34.25	På tredje dagen, när männen led av sina sår, tog två av Jakobs söner, Simon och Levi, Dinas bröder, sina svärd och gick in i staden utan att möta motstånd och dödade alla av manligt kön. 
GEN.34.26	De dödade Hamor och hans son Shekem med svärd och tog sedan med sig Dina från Shekems hus och gav sig i väg. 
GEN.34.27	Jakobs söner gick fram över de slagna och plundrade staden, därför att deras syster hade blivit skändad. 
GEN.34.28	De tog deras får och kor och åsnor, både inne i staden och utanför. 
GEN.34.29	De förde bort alla deras ägodelar och alla barn och kvinnor och tog allt som fanns i husen.
GEN.34.30	Men Jakob sade till Simon och Levi: »Ni har dragit olycka över mig och gjort mig förhatlig för dem som bor i landet, kanaaneerna och perisseerna. Vi är så få, och går de nu samman och anfaller mig, kommer både jag och min familj att förintas.« 
GEN.34.31	De svarade: »Skall man få behandla vår syster som en hora?«
GEN.35.1	Gud sade till Jakob: »Dra upp till Betel och stanna där och bygg ett altare åt den Gud som visade sig för dig när du flydde undan din bror Esau.« 
GEN.35.2	Och Jakob sade till sin familj och till alla han hade med sig: »Gör er av med de främmande gudarna som ni har hos er, rena er och byt kläder. 
GEN.35.3	Vi skall dra upp till Betel, och där skall jag bygga ett altare åt den Gud som hörde min bön när jag var i nöd och som har varit med mig på min färd.« 
GEN.35.4	Då gav de Jakob alla främmande gudar de hade och sina örringar, och Jakob grävde ner dem under terebinten vid Shekem. 
GEN.35.5	Sedan bröt de upp, och Gud slog städerna runt omkring med skräck, så att ingen vågade förfölja Jakobs söner.
GEN.35.6	Så kom Jakob fram till Lus, det nuvarande Betel, i Kanaan, han och alla han hade med sig. 
GEN.35.7	Där byggde han ett altare, och han kallade platsen El Betel, eftersom Gud hade uppenbarat sig för honom där när han flydde undan sin bror.
GEN.35.8	Debora, Rebeckas amma, dog och blev begravd nedanför Betel, under en ek som man gav namnet Gråteken.
GEN.35.9	Gud visade sig ännu en gång för Jakob sedan han kommit tillbaka från Paddan Aram. Gud välsignade honom 
GEN.35.10	och sade till honom: »Ditt namn har varit Jakob, men nu skall du inte längre heta Jakob. Du skall heta Israel.« Och han gav honom namnet Israel. 
GEN.35.11	Gud sade till honom: »Jag är Gud den Väldige. Var fruktsam och föröka dig. Av dig skall bli ett folk, ja, många folk, och du skall bli stamfar till kungar. 
GEN.35.12	Landet som jag gav åt Abraham och Isak skall jag ge åt dig. Också åt dina ättlingar skall jag ge detta land.« 
GEN.35.13	Sedan lämnade Gud honom och steg upp igen.
GEN.35.14	Jakob reste en stod på den plats där Gud hade talat med honom, en stenstod, och han utgöt dryckesoffer och olja över den. 
GEN.35.15	Och Jakob gav platsen där Gud hade talat med honom namnet Betel.
GEN.35.16	De bröt upp från Betel, och strax före Efrata var tiden inne för Rakel att föda. Förlossningen blev svår, 
GEN.35.17	men när det var som svårast sade barnmorskan till henne: »Var lugn, också denna gång får du en son.« 
GEN.35.18	Hon var nu döende, och när livet höll på att fly gav hon honom namnet Ben-Oni. Men hans far kallade honom Benjamin. 
GEN.35.19	Så dog Rakel och blev begravd vid vägen till Efrata, det nuvarande Betlehem. 
GEN.35.20	Jakob reste en sten över hennes grav; denna Rakels gravsten står där än i dag.
GEN.35.21	Israel drog vidare och slog läger på andra sidan Migdal-Eder. 
GEN.35.22	En gång när Israel bodde i denna trakt låg Ruben med Bilha, sin fars bihustru, och Israel fick reda på det.
GEN.35.22	Jakobs söner var nu tolv: 
GEN.35.23	Leas söner var Ruben, Jakobs förstfödde, och vidare Simon, Levi, Juda, Isaskar och Sebulon. 
GEN.35.24	Rakels söner var Josef och Benjamin. 
GEN.35.25	Bilhas, Rakels slavinnas, söner var Dan och Naftali. 
GEN.35.26	Silpas, Leas slavinnas, söner var Gad och Asher. Detta var Jakobs söner, som föddes åt honom i Paddan Aram.
GEN.35.27	Jakob kom hem till sin far Isak i Mamre vid Kirjat Arba, det nuvarande Hebron, där Abraham och Isak hade bott. 
GEN.35.28	Isaks livstid blev 180 år. 
GEN.35.29	Sedan slutade han sina dagar; han dog och förenades med fäderna, gammal och mätt av år. Hans söner Esau och Jakob begravde honom.
GEN.36.1	Detta är Esaus, dvs. Edoms, släkt. 
GEN.36.2	Esau tog kanaaneiska kvinnor till hustrur: Ada, hettiten Elons dotter, Oholivama, dotter till Ana, hivén Sivons son, 
GEN.36.3	och Basemat, dotter till Ismael och syster till Nevajot. 
GEN.36.4	Ada födde Elifas åt Esau, Basemat födde Reguel, 
GEN.36.5	och Oholivama födde Jeush, Jalam och Korach. Detta var Esaus söner, som föddes åt honom i Kanaan.
GEN.36.6	Esau tog med sig sina hustrur, sina söner och döttrar och allt sitt folk, sin boskap och sina lastdjur och all egendom han hade förvärvat i Kanaan och flyttade till Seir, bort från sin bror Jakob. 
GEN.36.7	De hade nämligen så mycket boskap att de inte kunde bo på samma plats; landet där de uppehöll sig räckte inte till för dem, eftersom de hade så många djur. 
GEN.36.8	Så bosatte sig Esau i Seirs bergsbygd. Esau är densamme som Edom.
GEN.36.9	Detta är släkttavlan för Esau, stamfadern till edomeerna i Seirs bergsbygd. 
GEN.36.10	Detta är namnen på Esaus söner: Elifas, son till Esaus hustru Ada, Reguel, son till Esaus hustru Basemat.
GEN.36.11	Elifas söner var Teman, Omar, Sefo, Gatam och Kenas. 
GEN.36.12	Timna, som var bihustru till Esaus son Elifas, födde honom Amalek. Detta var Adas, Esaus hustrus, ättlingar. 
GEN.36.13	Detta är Reguels söner: Nachat, Serach, Shamma och Missa. Detta var Basemats, Esaus hustrus, ättlingar. 
GEN.36.14	Detta är sönerna till Esaus hustru Oholivama, dotter till Sivons son Ana: hon födde Jeush, Jalam och Korach åt Esau.
GEN.36.15	Detta är de klanhövdingar som härstammade från Esaus söner.
GEN.36.15	Elifas, Esaus förstföddes, ättlingar: hövdingarna Teman, Omar, Sefo, Kenas, 
GEN.36.16	Korach, Gatam och Amalek; detta var Elifas klanhövdingar i Edom, dvs. Adas ättlingar. 
GEN.36.17	Detta är Reguels, Esaus sons, ättlingar: hövdingarna Nachat, Serach, Shamma och Missa; detta var Reguels klanhövdingar i Edom, dvs. Basemats, Esaus hustrus, ättlingar. 
GEN.36.18	Detta är Oholivamas, Esaus hustrus, ättlingar: hövdingarna Jeush, Jalam och Korach; detta var Oholivamas, Anas dotters och Esaus hustrus, klanhövdingar. 
GEN.36.19	Detta var Esaus söner och de klanhövdingar som härstammade från dem. Esau är densamme som Edom.
GEN.36.20	Detta är horén Seirs söner, urinvånarna i landet: Lotan, Shoval, Sivon, Ana, 
GEN.36.21	Dishon, Eser och Dishan; detta var horeernas, Seirs söners, klanhövdingar i Edom.
GEN.36.22	Lotans söner var Hori och Hemam, Lotans syster var Timna. 
GEN.36.23	Detta är Shovals söner: Alvan, Manachat, Eval, Shefo och Onam. 
GEN.36.24	Detta är Sivons söner: Aja och Ana. Det var denne Ana som fann de varma källorna i öknen när han vaktade åsnorna åt sin far Sivon. 
GEN.36.25	Detta är Anas barn: Dishon och Oholivama, Anas dotter. 
GEN.36.26	Detta är Dishons söner: Hemdan, Eshban, Jitran och Keran. 
GEN.36.27	Detta är Esers söner: Bilhan, Saavan och Akan. 
GEN.36.28	Detta är Dishans söner: Us och Aran.
GEN.36.29	Detta är horeernas klanhövdingar: hövdingarna Lotan, Shoval, Sivon, Ana, 
GEN.36.30	Dishon, Eser och Dishan; detta var horeernas klanhövdingar i Seir, hövding för hövding.
GEN.36.31	Detta är de kungar som regerade i Edom innan någon israelitisk kung regerade där. 
GEN.36.32	Bela, Beors son, blev kung i Edom, med säte i Dinhava. 
GEN.36.33	När Bela dog blev Jovav, Serachs son, från Bosra kung efter honom. 
GEN.36.34	När Jovav dog blev Husham från temaneernas land kung efter honom. 
GEN.36.35	När Husham dog blev Hadad, Bedads son, kung efter honom. Han besegrade midjaniterna i Moab, och han hade sitt säte i Avit. 
GEN.36.36	När Hadad dog blev Samla från Masreka kung efter honom. 
GEN.36.37	När Samla dog blev Saul från Rechovot vid floden kung efter honom. 
GEN.36.38	När Saul dog blev Baal Hanan, Akbors son, kung efter honom. 
GEN.36.39	När Baal Hanan, Akbors son, dog blev Hadad kung efter honom, med säte i Pagu. Hans hustru hette Mehetavel, dotter till Matred, dotter till Me Sahav.
GEN.36.40	Detta är namnen på Esaus klanhövdingar efter familj och ort, namn för namn: hövdingarna Timna, Alva, Jetet, 
GEN.36.41	Oholivama, Ela, Pinon, 
GEN.36.42	Kenas, Teman, Mivsar, 
GEN.36.43	Magdiel och Iram. Detta var Edoms klanhövdingar efter deras boplatser i det land som är deras; Edom är densamme som Esau, edomeernas stamfar.
GEN.37.1	Jakob bosatte sig i det land där hans far hade bott, i Kanaan.
GEN.37.2	Detta är berättelsen om Jakob och hans släkt.
GEN.37.2	När Josef var sjutton år vallade han fåren tillsammans med sina bröder; som pojke brukade han vara med sönerna till Bilha och Silpa, sin fars hustrur. Allt ont som berättades om dem förde han vidare till fadern. 
GEN.37.3	Israel älskade Josef mer än alla sina andra söner, han hade ju fått honom på gamla dagar. Han hade låtit göra en fotsid dräkt åt honom. 
GEN.37.4	Men när bröderna såg att deras far älskade Josef mer än alla sina andra söner greps de av hat och kunde inte tala vänligt med honom.
GEN.37.5	En gång hade Josef en dröm. När han berättade den för sina bröder blev deras hat ännu starkare. 
GEN.37.6	»Hör vad jag har drömt«, sade han. 
GEN.37.7	»Vi var ute på åkern och band kärvar, och min kärve reste sig och stod upprätt och era kärvar ställde sig i en ring och bugade sig för min kärve.« 
GEN.37.8	Då sade bröderna: »Skall du bli kung över oss? Skall du härska över oss?« Och deras hat blev ännu starkare på grund av hans drömmar och hans prat.
GEN.37.9	Sedan hade han en annan dröm som han berättade för sina bröder. »Jag har haft en dröm igen«, sade han. »Jag drömde att solen och månen och elva stjärnor bugade sig för mig.« 
GEN.37.10	Men när han berättade detta för sin far och sina bröder tillrättavisade fadern honom: »Vad är det för en dröm! Skall vi komma och buga oss till jorden för dig, jag och din mor och dina bröder?« 
GEN.37.11	Bröderna retade sig på honom, men hans far kunde inte glömma vad han hade sagt.
GEN.37.12	En gång när Josefs bröder var borta och vallade faderns får vid Shekem 
GEN.37.13	sade Israel till Josef: »Du vet att dina bröder är med fåren vid Shekem, och nu tänker jag skicka dig till dem.« — »Ja, far«, svarade han, 
GEN.37.14	och Israel fortsatte: »Se efter om allt är som det skall med dina bröder och med fåren och kom sedan tillbaka och berätta för mig.« Och Israel skickade i väg honom från Hebrondalen.
GEN.37.14	När Josef kom fram till Shekem 
GEN.37.15	och irrade omkring på fälten där mötte han en man som frågade: »Vad letar du efter?« — 
GEN.37.16	»Jag letar efter mina bröder«, svarade Josef. »Kan du tala om för mig var de vallar fåren?« 
GEN.37.17	Mannen sade: »De har gett sig i väg härifrån, jag hörde dem säga att de skulle till Dotan.« Josef följde då efter sina bröder och fann dem i Dotan.
GEN.37.18	Bröderna såg Josef på långt håll, och innan han kom fram till dem började de smida planer på att döda honom. 
GEN.37.19	De sade till varandra: »Titta, där har vi vår drömmare! 
GEN.37.20	Kom så dödar vi honom! Vi kastar honom i en brunn och säger att han har blivit uppäten av ett vilddjur. Då får vi se vad det blir av hans drömmar!« 
GEN.37.21	Men när Ruben hörde detta försökte han rädda honom från de andra och sade: »Nej, vi får inte slå ihjäl honom!« 
GEN.37.22	Och Ruben sade till dem: »Spill inget blod! Kasta honom i brunnen här ute i öknen, men skada honom inte!« Han ville nämligen rädda honom från de andra för att sedan kunna föra honom tillbaka till hans far.
GEN.37.23	När Josef kom fram till sina bröder slet de av honom hans dräkt, den fotsida dräkt som han hade på sig. 
GEN.37.24	Sedan tog de honom och kastade honom i brunnen. Brunnen var tom, där fanns inget vatten. 
GEN.37.25	När de sedan hade slagit sig ner för att äta fick de syn på en karavan med ismaeliter; de kom från Gilead och deras kameler var lastade med ladanum, balsam och mastix som skulle föras ner till Egypten. 
GEN.37.26	Juda sade då till sina bröder: »Vad har vi för glädje av att döda vår bror och tvingas dölja vårt brott? 
GEN.37.27	Kom så säljer vi honom till ismaeliterna. Då behöver inte vi bruka våld mot honom — det är ju ändå vår egen bror.« Och bröderna rättade sig efter honom.
GEN.37.28	Några midjanitiska köpmän som kom förbi drog upp Josef ur brunnen. De sålde Josef för tjugo siklar silver till ismaeliterna, och dessa tog med sig Josef till Egypten.
GEN.37.29	När Ruben kom tillbaka till brunnen upptäckte han att Josef inte var där. Då rev han sönder sina kläder 
GEN.37.30	och återvände till bröderna. »Pojken är borta«, ropade han, »vad skall jag ta mig till?«
GEN.37.31	Bröderna tog Josefs fotsida dräkt, slaktade en bock och doppade dräkten i blodet. 
GEN.37.32	Sedan skickade de dräkten till sin far och sade: »Den här har vi hittat. Se efter om det är din sons dräkt.« 
GEN.37.33	Han såg på den och sade: »Det är hans! Min son är uppäten av ett vilddjur, Josef är ihjälriven!« 
GEN.37.34	Och Jakob rev sönder sina kläder, han band säcktyg kring höfterna och sörjde sin son under lång tid. 
GEN.37.35	Alla hans söner och döttrar kom för att trösta honom, men han ville inte låta sig tröstas utan sade: »Jag skall sörja min son tills jag själv stiger ner i dödsriket.« Så begrät hans far honom.
GEN.37.36	I Egypten sålde midjaniterna Josef till Potifar, hovman hos farao och befälhavare för livgardet.
GEN.38.1	Vid denna tid lämnade Juda sina bröder och slöt sig till en man i Adullam som hette Hira. 
GEN.38.2	Där mötte han dottern till en kanaané som hette Shua, och henne tog han till hustru. Han låg med henne, 
GEN.38.3	och hon blev havande och födde en son, som fick namnet Er. 
GEN.38.4	Hon blev åter havande och födde en son, som hon gav namnet Onan. 
GEN.38.5	Och hon födde ännu en son, som hon gav namnet Shela; hon befann sig i Kesiv när hon födde honom.
GEN.38.6	Juda tog en hustru åt sin förstfödde son Er; hon hette Tamar. 
GEN.38.7	Men Er, Judas förstfödde, väckte Herrens misshag, och Herren dödade honom. 
GEN.38.8	Då sade Juda till Onan: »Gå till din brors hustru och gör din svågerplikt mot henne och skaffa avkomma åt din bror.« 
GEN.38.9	Men Onan visste att barnet inte skulle räknas som hans, och var gång han låg med sin brors hustru lät han sin säd spillas på marken för att slippa skaffa barn åt sin bror. 
GEN.38.10	Därmed väckte han Herrens misshag, och därför dödade Herren också honom. 
GEN.38.11	Då sade Juda till sin svärdotter Tamar: »Nu får du bo som änka i din fars hus tills min son Shela blir vuxen.« Han var rädd att också Shela skulle dö, liksom hans bröder. Så flyttade Tamar hem till sin far.
GEN.38.12	Tiden gick, och Shuas dotter, Judas hustru, dog. När sorgetiden var över gick Juda en dag tillsammans med sin vän Hira i Adullam upp till Timna för att vara med om fårklippningen. 
GEN.38.13	När Tamar fick höra att hennes svärfar skulle gå till fårklippningen i Timna 
GEN.38.14	lade hon av sig änkekläderna, satte på sig en slöja och sminkade sig. Sedan satte hon sig vid porten till Enajim, som ligger på vägen mot Timna. Hon hade förstått att man inte skulle ge henne till hustru åt Shela, fastän han nu var vuxen.
GEN.38.15	När Juda fick syn på henne trodde han att det var en prostituerad, eftersom hon var beslöjad. 
GEN.38.16	Och han gick bort till henne där hon satt vid vägkanten. »Låt mig ligga med dig«, sade han; han visste inte att det var hans svärdotter. Hon sade: »Vad betalar du för det?« 
GEN.38.17	Juda svarade: »Jag skickar en killing ur min hjord.« — »Då får du ge mig en pant tills du har skickat den«, sade hon. 
GEN.38.18	»Vad skall du ha i pant?« frågade han. Hon svarade: »Ditt sigill och sigillsnodden och staven du har i handen.« Han gav henne vad hon begärde och låg sedan med henne, och hon blev havande. 
GEN.38.19	Hon gick därifrån, lade av sig slöjan och tog på sig änkekläderna.
GEN.38.20	Juda skickade över killingen med sin vän från Adullam för att få tillbaka panten av kvinnan, men han kunde inte finna henne. 
GEN.38.21	Han frågade folk på platsen: »Var är den där tempelflickan som håller till vid vägen i Enajim?« De svarade: »Här har inte varit någon tempelflicka.« 
GEN.38.22	Han kom tillbaka till Juda och berättade att han inte kunnat finna henne och att folket på platsen förnekade att det hade varit någon tempelflicka där. 
GEN.38.23	Juda sade: »Då får hon väl behålla panten. Bara nu inte detta drar skam över oss. Jag skickade i alla fall den här killingen, fast du inte kunde finna henne.«
GEN.38.24	Omkring tre månader senare sade man till Juda: »Din svärdotter Tamar har horat, och nu är hon med barn.« Då sade Juda: »För ut henne, hon skall brännas!« 
GEN.38.25	Men när hon fördes ut skickade hon bud till sin svärfar och lät säga: »Ägaren till de här sakerna är far till mitt barn. Se efter vems det här är: sigillet, snodden och staven.« 
GEN.38.26	Juda kände igen dem. »Hon har rätten på sin sida«, sade han, »eftersom jag inte gav henne åt min son Shela.« Men han låg aldrig mer med henne.
GEN.38.27	När det var tid för henne att föda visade det sig att hon skulle få tvillingar. 
GEN.38.28	Vid förlossningen stack först en hand ut. Då tog barnmorskan ett rött band och knöt kring handen. »Han kom först«, sade hon. 
GEN.38.29	Men han drog tillbaka handen, och hans bror kom fram. Då sade hon: »Så du bryter fram!« Och han fick namnet Peres. 
GEN.38.30	Därefter kom hans bror, han som hade det röda bandet kring handen, och han fick namnet Serach.
GEN.39.1	Josef hade förts ner till Egypten, där Potifar, hovman hos farao och befälhavare för livgardet, en egypter, köpte honom av ismaeliterna, som hade fört honom dit. 
GEN.39.2	Herren var med Josef och allting lyckades för honom. Han fick göra tjänst hemma hos sin egyptiske husbonde, 
GEN.39.3	som såg att Herren var med Josef och lät honom lyckas i allt han företog sig. 
GEN.39.4	Josef vann hans välvilja och blev hans personlige tjänare. Egyptern gav honom ansvaret för sitt hus och lämnade allt han ägde i Josefs vård. 
GEN.39.5	Från den stund han gett honom ansvaret för sitt hus och för allt han ägde välsignade Herren egypterns hus för Josefs skull. Herrens välsignelse vilade över allt han ägde, både hans hem och hans ägor. 
GEN.39.6	Han överlät allt han ägde i Josefs vård, och med honom i sin tjänst behövde han inte bekymra sig om annat än maten han skulle äta.
GEN.39.6	Josef var välväxt och vacker. 
GEN.39.7	Efter en tid började husbondens hustru kasta sina blickar på honom. »Ligg med mig«, sade hon. 
GEN.39.8	Men Josef avvisade henne och sade: »Min husbonde har lämnat alla bekymmer i huset åt mig och anförtrott allt han äger i min vård. 
GEN.39.9	Här i huset har han inte mer att säga till om än jag, han nekar mig ingenting — utom dig, eftersom du är hans hustru. Hur skulle jag då kunna handla så illa och synda mot Gud?« 
GEN.39.10	Och fast hon dag ut och dag in försökte övertala honom, lyssnade han inte på henne och ville inte ligga med henne och vara henne nära.
GEN.39.11	En dag kom han som vanligt in i huset för att sköta sitt arbete, och ingen av husets folk var inne. 
GEN.39.12	Då högg hon tag i hans mantel och sade: »Ligg med mig!« Men han lämnade manteln i hennes hand och sprang sin väg. 
GEN.39.13	När hon såg att han lämnade manteln och flydde 
GEN.39.14	ropade hon på husets folk och sade till dem: »Se bara, han har tagit hit en hebré som vill roa sig på vår bekostnad. Han kom och ville ligga med mig. Men jag skrek så högt jag kunde, 
GEN.39.15	och när han hörde hur jag ropade och skrek lämnade han kvar sin mantel och sprang sin väg.«
GEN.39.16	Hon lät sedan hans mantel ligga kvar tills hans husbonde kom hem. 
GEN.39.17	Då upprepade hon sin berättelse för honom: »Den hebreiske slaven som du har tagit hit, han kom in till mig och ville roa sig. 
GEN.39.18	Men jag ropade och skrek, och då lämnade han kvar sin mantel och flydde.« 
GEN.39.19	När husbonden hörde sin hustru berätta om hur hans slav hade burit sig åt mot henne fylldes han av vrede. 
GEN.39.20	Husbonden lät gripa honom och sätta honom i det fängelse där kungens fångar hölls inspärrade.
GEN.39.20	Så satt nu Josef i fängelse. 
GEN.39.21	Men Herren var med honom och lät honom möta barmhärtighet. Han gjorde fängelsechefen vänligt stämd mot honom, 
GEN.39.22	och denne lät Josef få uppsikt över alla fångarna i fängelset och ha hand om allt som skulle göras där. 
GEN.39.23	Fängelsechefen behövde inte ha någon tillsyn över det som anförtrotts Josef, eftersom Herren var med honom. Och Herren lät honom lyckas i allt han företog sig.
GEN.40.1	En tid därefter hände det att den egyptiske kungens munskänk och bagare gjorde sig skyldiga till förseelser mot sin herre, kungen av Egypten. 
GEN.40.2	Farao blev vred på sina båda hovmän, förste munskänken och förste bagaren, 
GEN.40.3	och lät sätta dem i häkte hos befälhavaren för livgardet, i det fängelse där Josef satt fången. 
GEN.40.4	Och gardesbefälhavaren gav Josef i uppdrag att betjäna dem.
GEN.40.4	Efter en tid i häkte 
GEN.40.5	hade de båda under samma natt var sin dröm, den egyptiske kungens munskänk och bagare, där de satt i fängelset, och varje dröm krävde sin särskilda tydning. 
GEN.40.6	När Josef kom in till dem på morgonen såg han att de var betryckta. 
GEN.40.7	Då frågade han faraos hovmän, som tillsammans med honom själv satt i häkte i hans husbondes hus: »Varför ser ni så dystra ut i dag?« 
GEN.40.8	De svarade honom: »Vi har drömt, men det finns ingen som kan tyda våra drömmar.« Josef sade: »Att tyda är Guds sak. Berätta nu för mig.«
GEN.40.9	Då berättade förste munskänken sin dröm för Josef: »Jag drömde att jag hade en vinstock framför mig. 
GEN.40.10	Den hade tre rankor, och knappt hade den börjat skjuta skott förrän den stod i full blom, och den bar klasar med mogna druvor. 
GEN.40.11	Jag höll faraos bägare i handen, och jag plockade druvorna och pressade ut saften i bägaren och räckte den till farao.« 
GEN.40.12	Josef sade: »Detta är uttydningen: de tre rankorna betyder tre dagar. 
GEN.40.13	Om tre dagar skall farao upphöja dig och ge dig tillbaka ditt ämbete, och du skall åter få räcka farao hans bägare som förut när du var hans munskänk. 
GEN.40.14	Men tänk på mig när det går bra för dig och visa att du är min vän genom att påminna farao om mig, så att jag slipper ut härifrån. 
GEN.40.15	Jag rövades bort från hebreernas land, och här har jag oförskyllt kastats i fängelse.«
GEN.40.16	När förste bagaren hörde att Josef gav en så gynnsam uttydning sade han till honom: »Det var likadant i min dröm, jag drömde att jag bar tre brödkorgar på huvudet. 
GEN.40.17	I den översta korgen låg bakverk till farao av alla de slag. Men fåglarna åt dem ur korgen på mitt huvud.« 
GEN.40.18	Josef svarade: »Detta är uttydningen: de tre korgarna betyder tre dagar. 
GEN.40.19	Om tre dagar skall farao upphöja dig och låta hänga upp dig på en påle, och fåglarna skall äta ditt kött.«
GEN.40.20	Tredje dagen därefter inföll faraos födelsedag. Då höll han ett gästabud för hela hovet, och då upphöjde han i kretsen av hovet förste munskänken och förste bagaren. 
GEN.40.21	Han lät förste munskänken få tillbaka sin tjänst, så att han åter fick räcka farao hans bägare, 
GEN.40.22	och förste bagaren lät han hänga upp, alldeles som Josef hade sagt dem i sin uttydning. 
GEN.40.23	Men förste munskänken tänkte inte på Josef utan glömde bort honom.
GEN.41.1	Två år därefter hade farao en dröm: han stod vid Nilen, 
GEN.41.2	och upp ur floden kom sju vackra och feta kor och började beta i strandgräset. 
GEN.41.3	Efter dem kom sju andra kor upp ur Nilen, fula och magra, och de ställde sig på stranden bredvid de andra korna. 
GEN.41.4	Och de fula och magra korna åt upp de sju vackra och feta. Sedan vaknade farao. 
GEN.41.5	Men han somnade om och hade en ny dröm. Han såg sju ax komma upp på samma strå, välmatade och fina. 
GEN.41.6	Efter dem såg han sju andra ax skjuta upp, tunna och svedda av östanvinden. 
GEN.41.7	Och de tunna axen slukade de sju välmatade och fulla axen. Sedan vaknade farao och förstod att han hade drömt.
GEN.41.8	På morgonen var farao fylld av oro och skickade bud efter alla siarpräster och visa män i Egypten. Farao berättade sina drömmar för dem, men ingen kunde tyda dem åt honom. 
GEN.41.9	Då tog förste munskänken till orda: »Nu måste jag påminna om mina försyndelser. 
GEN.41.10	En gång hade farao blivit vred på sina tjänare och låtit sätta mig i häkte hos befälhavaren för livgardet, mig och förste bagaren. 
GEN.41.11	Där hade vi under samma natt var sin dröm, han och jag, och våra drömmar hade var sin särskilda tydning. 
GEN.41.12	Hos oss hade vi en ung hebré som var slav hos gardesbefälhavaren. Vi berättade våra drömmar för honom, och han tydde dem för oss, varje dröm för sig. 
GEN.41.13	Och så som han hade uttytt för oss, så blev det: jag fick tillbaka min ställning och den andre blev upphängd.«
GEN.41.14	Då lät farao skicka efter Josef, och man skyndade sig att hämta honom från fängelset. Josef fick raka sig och byta kläder, och så kom han inför farao. 
GEN.41.15	Farao sade till Josef: »Jag har haft en dröm, men det finns ingen som kan tyda den. Nu har jag fått veta att du kan tyda de drömmar som du får höra.« 
GEN.41.16	Josef svarade farao: »Inte jag! Men Gud skall ge farao ett lyckosamt svar.«
GEN.41.17	Då sade farao till Josef: »Jag drömde att jag stod på Nilstranden. 
GEN.41.18	Upp ur floden kom då sju feta och fina kor och började beta i strandgräset. 
GEN.41.19	Efter dem kom sju andra kor upp, så eländiga och fula och magra att jag aldrig sett så fula kor i hela Egypten. 
GEN.41.20	Och de magra och fula korna åt upp de sju första, de feta. 
GEN.41.21	Men när de hade fått dem i sig märktes det inte på dem, de var lika fula som förut. Så vaknade jag. 
GEN.41.22	Sedan drömde jag att jag såg sju ax komma upp på samma strå, fullmatade och fina. 
GEN.41.23	Efter dem såg jag sju andra ax skjuta upp, torra och tunna och svedda av östanvinden. 
GEN.41.24	Och de tunna axen slukade de sju fulla axen. — Jag har berättat detta för siarprästerna, men ingen kan förklara det för mig.«
GEN.41.25	Josef sade till farao: »Faraos drömmar är en och samma dröm. Gud har talat om för farao vad han tänker göra. 
GEN.41.26	De sju feta korna betyder sju år, de sju fulla axen betyder också sju år: det är en och samma dröm. 
GEN.41.27	De sju magra och fula korna som kom upp efter dem betyder sju år, liksom de sju axen som var tunna och svedda av östanvinden. Det skall bli sju hungerår. 
GEN.41.28	Det är som jag redan har sagt farao: Gud har visat farao vad han tänker göra. 
GEN.41.29	Det skall komma sju år med stort överflöd i hela Egypten. 
GEN.41.30	Men efter dem kommer sju hungerår, så svåra att man inte skall minnas något av överflödet som var i Egypten. Hungersnöden kommer att föröda landet, 
GEN.41.31	och det skall inte finnas några spår av det överflöd som fanns där, ty den hungersnöd som kommer blir mycket svår. 
GEN.41.32	Att farao drömde två gånger betyder att Gud har fattat ett fast beslut och att han snart skall sätta det i verket.
GEN.41.33	Därför bör farao nu se sig om efter en klok och förståndig man att göra till styresman över Egypten. 
GEN.41.34	Farao bör gripa in och tillsätta fogdar i landet och kräva in en femtedel av skördarna i Egypten under de sju överflödsåren. 
GEN.41.35	Under de kommande goda åren skall fogdarna samla in livsmedel: i städerna skall de lägga upp spannmålsförråd som står till faraos förfogande, och de skall hålla lagren under bevakning. 
GEN.41.36	På det viset får Egypten ett förråd av livsmedel för de sju hungeråren som kommer över landet, så att det inte dukar under för hungersnöden.«
GEN.41.37	Farao och hela hans hov fann förslaget gott, 
GEN.41.38	och farao sade till sina hovmän: »Finns det någon som äger Guds ande så som han?« 
GEN.41.39	Sedan sade han till Josef: »Eftersom Gud har låtit dig få veta allt detta, kan ingen vara så klok och förståndig som du. 
GEN.41.40	Du skall förvalta de kungliga egendomarna, och hela mitt folk skall rätta sig efter dina befallningar. Tronen skall vara mitt enda företräde framför dig.«
GEN.41.41	Farao sade till Josef: »Härmed gör jag dig till styresman över hela Egypten.« 
GEN.41.42	Och farao drog av sig sin sigillring och satte den på Josefs finger, han klädde honom i kläder av fint linne och hängde en guldkedja om hans hals. 
GEN.41.43	Han lät honom åka i den näst förnämsta vagnen, och framför honom ropade man: »Avrek!« Så gjorde farao honom till styresman över hela Egypten. 
GEN.41.44	Och farao sade till Josef: »Jag är farao, men utan din befallning skall ingen i hela Egypten lyfta hand eller fot.« 
GEN.41.45	Farao gav Josef namnet Safenat Paneach och gav honom till hustru Asenat, dotter till Poti Fera, prästen i On. — 
GEN.41.46	Josef var 30 år när han stod inför farao, kungen av Egypten.
GEN.41.46	Josef lämnade farao och företog en resa genom hela Egypten. 
GEN.41.47	Under de sju överflödsåren gav landet rika skördar, 
GEN.41.48	och under dessa sju år av överflöd i Egypten lät Josef samla in alla livsmedel och lagra dem i städerna: i varje stad lagrades de grödor som vuxit på åkrarna runt omkring. 
GEN.41.49	Josef lade upp förråd av spannmål i stor mängd, den var som havets sand. Till sist fick man sluta räkna, det gick inte att hålla räkning längre.
GEN.41.50	Innan det första hungeråret kom fick Josef två söner med Asenat, dotter till Poti Fera, prästen i On. 
GEN.41.51	Den förstfödde gav Josef namnet Manasse, »ty«, sade han, »Gud har fått mig att glömma både mina olyckor och min släkt«. 
GEN.41.52	Den andre sonen gav han namnet Efraim, »ty«, sade han, »Gud har gett mig livsfrukt i mina vedermödors land«.
GEN.41.53	När de sju överflödsåren i Egypten var förbi 
GEN.41.54	började de sju hungeråren, så som Josef hade förutsagt. Alla länder drabbades av hungersnöd, men överallt i Egypten hade man bröd. 
GEN.41.55	När man började känna av hungersnöden över hela Egypten och folket ropade till farao efter bröd svarade han: »Gå till Josef och gör som han säger.« 
GEN.41.56	Då nu hungersnöden hade drabbat hela landet öppnade Josef alla spannmålsförråden och sålde säd till egypterna, eftersom hungersnöden var svår i Egypten. 
GEN.41.57	Och från hela jorden kom man till Egypten för att köpa säd av Josef, ty det var svår hungersnöd överallt.
GEN.42.1	När Jakob fick veta att det fanns säd i Egypten sade han till sina söner: »Vad väntar ni på? 
GEN.42.2	Jag har hört att det finns säd nere i Egypten. Far dit och köp åt oss, så att vi överlever och inte svälter ihjäl.« 
GEN.42.3	Då gav sig tio av Josefs bröder i väg för att köpa spannmål i Egypten. 
GEN.42.4	Josefs bror Benjamin ville Jakob inte skicka med bröderna, för att han inte skulle råka ut för någon olycka.
GEN.42.5	Bland alla andra som kom för att köpa säd kom också Israels söner, ty hungersnöden hade drabbat Kanaan. 
GEN.42.6	Josef var den som hade makten i Egypten, det var han som sålde säd till alla i landet, och därför kom nu Josefs bröder och bugade sig till jorden för honom. 
GEN.42.7	När Josef fick se sina bröder kände han igen dem, men han gav sig inte till känna för dem utan frågade bryskt: »Varifrån kommer ni?« — »Från Kanaan för att köpa brödsäd«, svarade de.
GEN.42.8	Josef kände igen sina bröder, men de kände inte igen honom. 
GEN.42.9	Han kom ihåg drömmarna som han hade drömt om dem, och han sade till dem: »Ni är spioner! Ni har kommit för att se var det finns blottor i landets försvar.« — 
GEN.42.10	»Nej, herre«, svarade de, »dina tjänare har bara kommit för att köpa brödsäd. 
GEN.42.11	Vi är alla söner till samme man, vi är hederliga människor och inga spioner.« 
GEN.42.12	Men Josef sade: »Jo, ni har kommit för att se var det finns blottor i landets försvar.« 
GEN.42.13	De svarade: »Vi var tolv bröder, herre, söner till en och samme man i Kanaan. Men den yngste är kvar hos vår far, och en finns inte mer.« 
GEN.42.14	Josef sade till dem: »Det är som jag redan har sagt er: ni är spioner. 
GEN.42.15	Men låt mig sätta er på prov: så sant farao lever, ni slipper inte härifrån förrän er yngste bror kommer hit. 
GEN.42.16	Skicka en av er att hämta er bror. Ni andra skall hållas fängslade tills det blir prövat om ni har talat sanning. Har ni inte det är ni spioner, så sant farao lever.« 
GEN.42.17	Sedan satte han dem alla i häkte i tre dagar.
GEN.42.18	Den tredje dagen sade Josef till dem: »Om ni gör som jag säger skall ni få leva — jag fruktar Gud. 
GEN.42.19	Nu skall vi se om ni är hederliga: en av er får stanna kvar i häktet, och ni andra får ge er av med säd till era svältande familjer. 
GEN.42.20	Sedan tar ni med er yngste bror till mig. Det blir beviset för att ni har talat sanning, och då slipper ni dö.« Och så måste de göra. 
GEN.42.21	Men bröderna sade till varandra: »Detta är straffet för det vi gjorde mot vår bror. Vi såg hur förtvivlad han var, han bad om förbarmande, men vi lyssnade inte på honom. Därför har vi nu själva drabbats av denna olycka.« 
GEN.42.22	Ruben svarade dem: »Jag sade ju att ni inte skulle göra pojken illa. Men ni ville inte höra på, och nu kommer vedergällningen för hans blod.« 
GEN.42.23	De visste inte att Josef förstod vad de sade, eftersom han hade talat med dem genom tolk. 
GEN.42.24	Nu vände han sig bort och gick ut och grät. Sedan kom han tillbaka och talade till dem. Han skilde Simon från de andra och lät fängsla honom inför ögonen på dem.
GEN.42.25	Sedan befallde Josef att man skulle fylla deras säckar med spannmål och lägga tillbaka vars och ens pengar i hans säck och att man skulle ge dem mat för resan. Så gjorde man också, 
GEN.42.26	och bröderna lastade säden på sina åsnor och gav sig i väg. 
GEN.42.27	Men när en av dem öppnade sin säck vid nattlägret för att utfodra sin åsna fick han se sina pengar överst i säcken. 
GEN.42.28	»Jag har fått mina pengar tillbaka«, ropade han till bröderna, »titta, här ligger de i min säck!« De blev alldeles utom sig, de såg skräckslagna på varandra och sade: »Vad är det Gud har gjort mot oss?«
GEN.42.29	Så kom de hem till sin far Jakob i Kanaan och berättade för honom allt vad de hade varit med om: 
GEN.42.30	»Han som är landets herre talade bryskt till oss och behandlade oss som spioner. 
GEN.42.31	Men vi sade till honom: Vi är hederliga människor och inga spioner. 
GEN.42.32	Vi var tolv bröder, söner till samme far, men en finns inte mer, och den yngste är nu hos vår far i Kanaan. 
GEN.42.33	Då sade han som är landets herre: Nu skall jag ta reda på om ni är hederliga. Lämna kvar en av er hos mig och ta med er säden till era svältande familjer och ge er av. 
GEN.42.34	Sedan skall ni föra hit er yngste bror till mig, så att jag får förvissa mig om att ni inte är spioner utan hederliga människor. Då får ni tillbaka er bror och kan röra er fritt i landet.«
GEN.42.35	När de sedan tömde sina säckar hittade var och en sin penningpung i säcken. Både de och deras far blev förfärade när de fick syn på penningpungarna. 
GEN.42.36	Deras far Jakob sade till dem: »Ni gör mig barnlös! Josef finns inte mer, Simon finns inte mer, och nu vill ni ta Benjamin. Det är mig det går ut över, alltsammans!« 
GEN.42.37	Då sade Ruben till sin far: »Du får döda mina båda söner om jag inte har honom med mig tillbaka till dig. Anförtro honom åt mig, jag skall föra honom tillbaka till dig.« 
GEN.42.38	Men han svarade: »Min son får inte följa med er. Hans bror är död och han är ensam kvar. Skulle en olycka hända honom på er resa, då driver ni er gamle far med sorg ner i dödsriket.«
GEN.43.1	Men hungersnöden var svår i landet, 
GEN.43.2	och när de hade gjort slut på säden de fört hem från Egypten sade deras far till dem: »Res dit igen och köp litet brödsäd åt oss.« 
GEN.43.3	Juda svarade honom: »Mannen sade klart och tydligt att vi inte fick visa oss för honom om vi inte hade vår bror med oss. 
GEN.43.4	Om du nu låter vår bror följa med oss, så far vi ner och köper brödsäd åt dig. 
GEN.43.5	Men om du inte låter honom följa med, vill vi inte fara, för mannen sade till oss: Visa er inte för mig om ni inte har er bror med er!« 
GEN.43.6	Då sade Israel: »Varför skulle ni ställa till det så för mig och tala om för mannen att ni har en bror till?« 
GEN.43.7	De svarade: »Han förhörde sig noga om oss och vår släkt och frågade: Lever er far ännu? Har ni någon bror? Och vi talade om för honom hur det var. Inte kunde vi veta att han skulle säga: För hit er bror!« 
GEN.43.8	Juda sade till sin far Israel: »Låt pojken följa med mig, och låt oss genast komma i väg, så att vi överlever och inte svälter ihjäl, vi och du själv och våra kvinnor och barn. 
GEN.43.9	Jag tar ansvar för honom, mig kan du ställa till svars: om jag inte har honom med mig tillbaka och överlämnar honom här till dig, så skall jag stå som en brottsling inför dig i alla mina dagar. 
GEN.43.10	Hade vi bara inte dröjt så här, hade vi redan kunnat vara tillbaka både en och två gånger.«
GEN.43.11	Då svarade deras far Israel dem: »Om det nu måste ske, gör då så här. Ta av det bästa vi har i landet och lägg det i säckarna och för med det som gåva åt mannen: lite balsam, lite honung, ladanum och mastix, pistaschnötter och mandlar. 
GEN.43.12	Och ta dubbelt med pengar, så att ni kan lämna igen det ni fick tillbaka överst i era säckar. Det kan ju ha varit ett misstag. 
GEN.43.13	Ta så er bror med er och far genast tillbaka. 
GEN.43.14	Må Gud den Väldige låta er möta barmhärtighet hos mannen, så att han låter både er andre bror och Benjamin följa med tillbaka. Och mister jag mitt barn, så må det ske.«
GEN.43.15	Bröderna tog med sig sina gåvor och dubbelt med pengar, och så Benjamin, och gav sig i väg till Egypten. Där fick de företräde hos Josef, 
GEN.43.16	och då Josef såg att Benjamin var med dem sade han till sin förvaltare: »Ta med männen hem till mig, slakta och gör i ordning en måltid, för de skall äta middagsmålet tillsammans med mig.« 
GEN.43.17	Han gjorde som Josef hade sagt och tog med sig bröderna till Josefs hus. 
GEN.43.18	Men de blev rädda när de fördes dit och tänkte: »Det är för pengarnas skull man för oss hit, pengarna som var med tillbaka i våra säckar förra gången. Nu tänker de kasta sig över oss och övermanna oss. Sedan gör de oss till slavar och tar våra åsnor.« 
GEN.43.19	Vid ingången till huset vände de sig till Josefs förvaltare. 
GEN.43.20	»Hör på oss, herre«, sade de. »Förra gången vi var här för att köpa brödsäd 
GEN.43.21	och kom till nattlägret och öppnade våra säckar, fann var och en av oss sina pengar överst i säcken, allt vad han hade betalt. De pengarna har vi nu tagit med oss tillbaka. 
GEN.43.22	Och vi har med oss mer pengar, som vi kan köpa brödsäd för. Vi vet inte vem som lade pengarna i våra säckar.« — 
GEN.43.23	»Ni kan vara lugna«, sade han. »Var inte rädda, det är er och er fars Gud som har låtit er finna en skatt i era säckar. Jag fick era pengar.« Och han förde ut Simon till dem.
GEN.43.24	Så tog mannen med sig bröderna in i Josefs hus. Han lät sätta fram vatten så att de fick tvätta av sina fötter, och han lät utfodra deras åsnor. 
GEN.43.25	De ställde i ordning sina gåvor i väntan på att Josef skulle komma vid middagstiden; de hade nämligen fått höra att de skulle äta där.
GEN.43.26	När Josef kom hem lämnade de fram gåvorna de haft med sig och bugade sig till jorden för honom. 
GEN.43.27	Han hälsade dem och frågade: »Hur är det med er gamle far som ni talade om? Lever han ännu?« — 
GEN.43.28	»Ja«, svarade de, »allt är väl med vår far, din tjänare. Han lever ännu.« Och de föll ner inför honom. 
GEN.43.29	När han fick se sin bror Benjamin, sin mors son, frågade han: »Är detta er yngste bror som ni talade om?« Sedan sade han: »Gud välsigne dig, min son!« 
GEN.43.30	Och Josef skyndade ut, eftersom kärleken till brodern överväldigade honom och han var nära att brista i gråt. Han gick in i ett annat rum och grät.
GEN.43.31	Sedan tvättade han ansiktet och gick ut igen. Han behärskade sina känslor och befallde att man skulle sätta fram maten. 
GEN.43.32	Man serverade honom för sig och bröderna för sig och egypterna som åt med honom för sig. Egypterna kan nämligen inte äta tillsammans med hebreer, det skulle vara anstötligt för dem. 
GEN.43.33	Men bröderna fick sitta mitt emot Josef, i åldersordning från den äldste till den yngste. De såg förundrat på varandra. 
GEN.43.34	Josef lät servera dem från sitt bord, och Benjamin fick fem gånger så mycket som de andra. Och de drack sig glada tillsammans med honom.
GEN.44.1	Josef befallde sedan sin förvaltare: »Fyll männens säckar med säd, så mycket de kan ta med sig, och lägg vars och ens pengar överst i hans säck. 
GEN.44.2	Och min bägare, silverbägaren, skall du lägga överst i den yngstes säck tillsammans med pengarna han betalade för säden.« Han gjorde som Josef hade sagt. 
GEN.44.3	Så snart det blev morgon fick bröderna ge sig av med sina åsnor. 
GEN.44.4	De hade inte hunnit långt från staden när Josef sade till sin förvaltare: »Sätt genast efter männen. När du hinner upp dem skall du säga: Varför har ni lönat gott med ont? 
GEN.44.5	Det är ju den här som min herre brukar dricka ur och som han också använder när han tyder tecken. Det var skamligt gjort!«
GEN.44.6	Förvaltaren hann upp dem och sade detta till dem. 
GEN.44.7	Bröderna svarade: »Hur kan du säga något sådant, herre? Det skulle aldrig falla oss in att handla på det viset. 
GEN.44.8	Pengarna vi fann överst i våra säckar tog vi ju med oss tillbaka till dig från Kanaan. Varför skulle vi då stjäla silver eller guld från din herres hus? 
GEN.44.9	Om man finner den hos någon av oss skall han dö, och vi andra skall bli slavar åt dig.« 
GEN.44.10	Då sade han: »Nå, det får bli som ni säger. Den som man finner den hos skall bli slav åt mig, men ni andra går fria.« 
GEN.44.11	Bröderna skyndade sig att lyfta ner sina säckar på marken. Var och en öppnade sin säck, 
GEN.44.12	och förvaltaren satte i gång att leta, han började hos den äldste och slutade hos den yngste. Och bägaren blev funnen i Benjamins säck. 
GEN.44.13	Då rev de sönder sina kläder. Sedan de lastat sina åsnor återvände de till staden.
GEN.44.14	Så kom Juda och hans bröder till Josefs hus. Josef var fortfarande kvar där, och de kastade sig till marken inför honom. 
GEN.44.15	Josef sade till dem: »Vad är det ni har gjort? Förstår ni inte att en man som jag kan tyda tecken?« 
GEN.44.16	Juda svarade: »Vad skall vi säga, herre? Hur skall vi lägga våra ord och hur skall vi kunna hävda vår oskuld? Gud har uppdagat vår skuld, och vi är dina slavar, herre, både han som bägaren blev funnen hos och vi andra.« 
GEN.44.17	Josef sade: »Det skulle aldrig falla mig in att göra så. Den som bägaren blev funnen hos, han skall bli min slav. Ni andra kan lugnt bege er hem till er far.«
GEN.44.18	Juda vände sig till honom och sade: »Lyssna på mig, herre. Låt mig få säga ett ord, och bli inte vred på din tjänare, du som är faraos like. 
GEN.44.19	Du frågade oss, herre, om vi hade far eller bror. 
GEN.44.20	Vi svarade dig, herre: Vi har vår gamle far, och han har en son, en ung pojke som han har fått på gamla dagar. Pojkens bror är död. Därför är han ensam kvar efter sin mor, och han är sin fars älsklingsson. — 
GEN.44.21	Då befallde du oss att föra honom hit till dig, så att du fick se honom. 
GEN.44.22	Men vi svarade dig, herre, att pojken inte kunde lämna sin far, hans far skulle dö om han lämnade honom. 
GEN.44.23	Då sade du till oss att om inte vår yngste bror följde med oss hit skulle vi aldrig mer få visa oss för dig. 
GEN.44.24	Så kom vi hem till vår far, din tjänare, och berättade för honom vad du sagt. 
GEN.44.25	När sedan vår far sade åt oss att fara tillbaka och köpa litet brödsäd 
GEN.44.26	svarade vi: Det kan vi inte. Bara om vår yngste bror följer med oss kan vi fara. Vi får inte visa oss för mannen om inte vår yngste bror är med. 
GEN.44.27	Då sade vår far: Ni vet ju att min hustru födde mig två söner. 
GEN.44.28	Den ene försvann ifrån mig, och jag förstod att han var ihjälriven. Jag har inte sett honom mer. 
GEN.44.29	Om ni tar också den här sonen ifrån mig och det händer honom en olycka, så driver ni er gamle far med smärta ner i dödsriket. — 
GEN.44.30	Om jag kommer hem till min far och vi inte har med oss pojken som han är så fäst vid, 
GEN.44.31	och han ser att pojken inte är med, så blir det hans död. Vi skulle driva vår gamle far, din tjänare, med sorg ner i dödsriket. 
GEN.44.32	Herre, jag har lovat min far att ta ansvar för pojken. Jag har sagt att om jag inte har honom med mig tillbaka, så skall jag stå som en brottsling inför min far i alla mina dagar. 
GEN.44.33	Därför ber jag dig, herre, att du låter mig stanna som slav hos dig i stället för pojken, så att han får fara hem tillsammans med sina bröder. 
GEN.44.34	Hur skulle jag kunna fara tillbaka till min far utan att ha pojken med mig? Förskona mig från att se den smärta det skulle vålla min far.«
GEN.45.1	Nu kunde Josef inte längre behärska sina känslor inför hovmännen. »Låt alla gå ut härifrån«, ropade han, och ingen av dem var kvar hos honom då han gav sig till känna för sina bröder. 
GEN.45.2	Och Josef brast i gråt. Han grät så högt att egypterna hörde det, och faraos hov fick veta vad som hänt. 
GEN.45.3	Josef sade till sina bröder: »Jag är Josef. Lever min far?« Hans bröder kunde inte svara honom, så förskräckta blev de. 
GEN.45.4	Då sade Josef till bröderna: »Kom fram hit.« De gick fram till honom, och Josef sade: »Jag är Josef, er bror, som ni sålde till Egypten. 
GEN.45.5	Men var inte bedrövade för att ni sålde mig hit och förebrå er ingenting. Det var för att rädda liv som Gud skickade mig hit före er. 
GEN.45.6	I två år har det nu varit hungersnöd i landet, och det kommer fem år till då man varken skall plöja eller skörda. 
GEN.45.7	Gud skickade mig före er för att trygga er fortlevnad på jorden och för att bevara er vid liv och rädda många. 
GEN.45.8	Det är alltså inte ni som har skickat mig hit, utan Gud, och han har gjort mig till faraos främste rådgivare, till ledare för hans förvaltning och styresman över hela Egypten.
GEN.45.9	Skynda er tillbaka till min far och säg till honom: Så säger din son Josef: Gud har gjort mig till herre över hela Egypten. Kom hit till mig utan dröjsmål. 
GEN.45.10	Du skall få bo i Goshen, där du är nära mig, du själv med dina barn och barnbarn, dina får och dina kor och allt du äger. 
GEN.45.11	Där skall jag sörja för dig, ty ännu återstår fem år av hungersnöd. Du skall inte lida någon brist, varken du eller din familj eller någon av dem som tillhör dig. — 
GEN.45.12	Ni ser ju själva, både min bror Benjamin och ni andra, att det verkligen är jag som talar till er. 
GEN.45.13	Berätta för min far om vilken ställning jag har i Egypten och om allt ni har sett, och hämta honom hit så fort ni kan.«
GEN.45.14	Han föll sin bror Benjamin om halsen och grät, och Benjamin grät i hans famn. 
GEN.45.15	Josef kysste alla sina bröder, tog dem i famn och grät. Sedan talade han och bröderna med varandra.
GEN.45.16	I faraos palats hade man fått höra att Josefs bröder kommit, och det gladde farao och hans hovmän. 
GEN.45.17	Farao uppmanade Josef att säga till sina bröder: »Så här skall ni göra: lasta era djur och far hem till Kanaan 
GEN.45.18	och hämta er far och era familjer och kom sedan till mig. Jag skall ge er det bästa Egypten har att bjuda, och ni skall få njuta av landets rikedomar. — 
GEN.45.19	Du skall befalla dem: Så här skall ni göra: ta med er vagnar från Egypten för era barn och kvinnor, och hämta er far och kom. 
GEN.45.20	Bry er inte om era tillhörigheter, ni skall få det allra bästa Egypten har att bjuda.«
GEN.45.21	Israels söner gjorde så. Josef gav dem vagnar enligt faraos befallning, och han gav dem mat för resan. 
GEN.45.22	Åt var och en av dem gav han en högtidsdräkt, men åt Benjamin gav han 300 siklar silver och fem högtidsdräkter. 
GEN.45.23	Till sin far skickade han följande: tio åsnor lastade med det bästa Egypten kunde bjuda och tio åsneston med spannmål, bröd och andra förnödenheter som hans far skulle ha på resan. 
GEN.45.24	Så tog Josef farväl av sina bröder, och när de gav sig av sade han till dem: »Bli inte ovänner på vägen!«
GEN.45.25	De lämnade Egypten och kom tillbaka till Kanaan, till sin far Jakob. 
GEN.45.26	Där berättade de för honom: »Josef lever, och han är styresman över hela Egypten.« Jakob blev förstummad, han kunde inte tro dem. 
GEN.45.27	Men när de talade om för sin far allt som Josef hade sagt till dem och när han dessutom såg vagnarna som Josef hade skickat för att hämta honom, levde han upp. 
GEN.45.28	»Det är nog«, sade Israel. »Min son Josef lever. Jag måste fara, så att jag får se honom innan jag dör.«
GEN.46.1	Israel bröt nu upp med allt han ägde och kom till Beer Sheva. Där offrade han slaktoffer åt sin far Isaks Gud. 
GEN.46.2	I en uppenbarelse om natten talade Gud till Israel: »Jakob, Jakob!« Han svarade: »Här är jag.« 
GEN.46.3	Och Gud sade: »Jag är Gud, din fars Gud. Var inte rädd att fara till Egypten, ty där skall jag göra dig till ett stort folk. 
GEN.46.4	Jag skall själv fara till Egypten tillsammans med dig, och jag skall själv föra dig därifrån. Och Josef skall bli den som sluter dina ögon.« 
GEN.46.5	Så lämnade Jakob Beer Sheva.
GEN.46.5	Israels söner lät sin far Jakob och sina barn och kvinnor stiga upp i vagnarna som farao hade skickat för att hämta honom. 
GEN.46.6	De tog med sig sin boskap och ägodelarna de hade förvärvat i Kanaan, och så kom de till Egypten, Jakob och hela hans släkt. 
GEN.46.7	Sina söner och sonsöner, sina döttrar och sondöttrar, ja, hela sin släkt förde han med sig till Egypten.
GEN.46.8	Detta är namnen på israeliterna som kom till Egypten, Jakob och hans söner. Jakobs förstfödde var Ruben. 
GEN.46.9	Rubens söner var Henok, Pallu, Hesron och Karmi. 
GEN.46.10	Simons söner var Jemuel, Jamin, Ohad, Jakin, Sochar och Saul, kanaaneiskans son. 
GEN.46.11	Levis söner var Gershon, Kehat och Merari. 
GEN.46.12	Judas söner var Er, Onan, Shela, Peres och Serach, men Er och Onan dog i Kanaan. Peres söner var Hesron och Hamul. 
GEN.46.13	Isaskars söner var Tola, Puva, Jashuv och Shimron. 
GEN.46.14	Sebulons söner var Sered, Elon och Jachleel. 
GEN.46.15	Detta var Leas söner som hon födde åt Jakob i Paddan Aram. Därtill kom dottern Dina. Söner och döttrar var sammanlagt trettiotre personer.
GEN.46.16	Gads söner var Sifjon, Haggi, Shuni, Esbon, Eri, Arodi och Areli. 
GEN.46.17	Ashers söner var Jimna, Jishva, Jishvi och Beria. Deras syster hette Serach. Berias söner var Hever och Malkiel. 
GEN.46.18	Detta var sönerna till Silpa, som Laban hade gett åt sin dotter Lea. Hon födde dessa åt Jakob. Det var sammanlagt sexton personer.
GEN.46.19	Jakobs hustru Rakels söner var Josef och Benjamin. 
GEN.46.20	Josef hade i Egypten fått sönerna Manasse och Efraim med Asenat, dotter till Poti Fera, prästen i On. 
GEN.46.21	Benjamins söner var Bela, Beker, Ashbel, Gera, Naaman, Achiram, Shufam, Hufam och Ard. 
GEN.46.22	Detta var Rakels söner som hon födde åt Jakob. Det var sammanlagt fjorton personer.
GEN.46.23	Dans son var Hushim. 
GEN.46.24	Naftalis söner var Jachseel, Guni, Jeser och Shillem. 
GEN.46.25	Detta var sönerna till Bilha, som Laban hade gett åt sin dotter Rakel. Hon födde dessa åt Jakob. Det var sammanlagt sju personer.
GEN.46.26	De som Jakob hade med sig till Egypten och som härstammade från honom, hans sonhustrur alltså oräknade, var sammanlagt sextiosex personer, 
GEN.46.27	och eftersom de söner Josef fick i Egypten var två, blev det sammanlagt sjuttio personer av Jakobs släkt som kom till Egypten.
GEN.46.28	Israel hade skickat Juda i förväg till Josef, för att få reda på vägen till Goshen. När de kom fram dit 
GEN.46.29	lät Josef spänna för sin vagn och åkte till Goshen för att möta sin far Israel. När han nu stod inför honom föll han honom om halsen och grät länge. 
GEN.46.30	Och Israel sade till Josef: »Nu kan jag dö, nu har jag sett dig och vet att du lever.«
GEN.46.31	Josef sade till sina bröder och till de andra i sin fars familj: »Jag skall uppsöka farao och underrätta honom om att mina bröder och hela min fars familj har kommit till mig från Kanaan. 
GEN.46.32	’De är herdar’, skall jag säga, ’de har alltid hållit boskap, och de har med sig sina får och kor och alla sina tillhörigheter.’ 
GEN.46.33	När sedan farao kallar er till sig och frågar vad ni livnär er på 
GEN.46.34	skall ni svara: ’Herre, vi har hållit boskap i hela vårt liv, vi liksom våra fäder.’ Då kommer ni att få bo i Goshen. Herdar är nämligen något orent för egypterna.«
GEN.47.1	Josef kom till farao och underrättade honom om att hans far och hans bröder hade kommit från Kanaan med sina får och kor och allt de ägde och nu var i Goshen. 
GEN.47.2	Josef hade tagit med sig fem av bröderna och lät dem träda fram inför farao. 
GEN.47.3	När farao frågade dem vad de livnärde sig på svarade de: »Vi är herdar, herre, vi liksom våra fäder.« 
GEN.47.4	Sedan sade de till farao: »Vi har kommit för att vara en tid här i landet, vi har inget bete till våra får och getter, eftersom det är så svår missväxt i Kanaan. Vi ber dig, herre: låt oss få bo i Goshen.« 
GEN.47.5	Farao sade till Josef: »Din far och dina bröder har alltså kommit till dig. 
GEN.47.6	Hela Egypten ligger öppet för dig. Låt din far och dina bröder bosätta sig i den bästa delen av landet: de får bo i Goshen. Och om du känner några av dem som duktiga karlar, kan du ge dem uppsikten över min boskap.«
GEN.47.7	Sedan hämtade Josef sin far Jakob och föreställde honom för farao. Jakob hälsade farao, 
GEN.47.8	och farao frågade honom om hans ålder. 
GEN.47.9	»Min vandringstid har varat 130 år«, svarade Jakob. »Få och svåra har mina levnadsår varit, de har inte blivit så många som mina fäders vandringsår.« 
GEN.47.10	Jakob tog farväl av farao och lämnade honom.
GEN.47.11	Josef lät sin far och sina bröder bo i Egypten och gav dem jord där, i den bästa delen av landet, i Ramses, så som farao hade befallt. 
GEN.47.12	Och Josef sörjde för att hans far och hans bröder och hela hans fars släkt fick livsmedel alltefter familjernas storlek.
GEN.47.13	På hela jorden var man nu utan bröd, hungersnöden var mycket svår, och både Egypten och Kanaan var nära att förgås av hunger. 
GEN.47.14	Genom att låta folket köpa säd samlade Josef alla pengar som fanns i Egypten och i Kanaan och förde dem till farao. 
GEN.47.15	När pengarna hade tagit slut i Egypten och Kanaan kom egypterna till Josef. »Ge oss bröd«, bad de. »Eller måste vi dö här i din åsyn bara för att vi inte har några pengar?« 
GEN.47.16	Då svarade Josef: »Är pengarna slut, så kom hit med er boskap. Då ger jag er bröd i utbyte.« 
GEN.47.17	De kom med sin boskap till Josef, och han gav dem bröd i utbyte mot hästarna, fårhjordarna, nötboskapen och åsnorna. Så försörjde han dem det året med bröd i utbyte mot all deras boskap.
GEN.47.18	Året gick till ända, och följande år kom de till Josef och sade: »Vi måste säga som det är, herre: pengarna är slut och vår boskap har du redan fått. Det enda vi kan ge dig är våra kroppar och vår jord. 
GEN.47.19	Eller måste vi dö inför ögonen på dig, vi och vår jord? Ta oss och vår jord i betalning för bröd. Vi och vår jord blir faraos egendom, bara du ger oss utsäde, så att vi kan överleva och inte behöver dö och vår jord slipper ligga öde.« 
GEN.47.20	Då köpte Josef all jord i Egypten åt farao. Alla egypter sålde sina åkrar, eftersom hungersnöden var så svår. Jorden blev på detta sätt faraos egendom. 
GEN.47.21	Och överallt i hela Egypten gjorde han människorna till slavar. 
GEN.47.22	Prästernas jord köpte han dock inte. De hade sitt lagstadgade underhåll från farao, de levde på det underhåll farao gav dem och behövde därför inte sälja sin jord.
GEN.47.23	Josef sade till folket: »Nu har jag köpt er och er jord åt farao. Här har ni säd så att ni kan beså jorden. 
GEN.47.24	När skörden bärgas skall ni ge en femtedel åt farao. Fyra femtedelar får ni behålla till utsäde och till mat åt er och era familjer och alla ni har att försörja.« 
GEN.47.25	Egypterna sade: »Du har räddat våra liv, herre. Vi är tacksamma att få vara slavar åt farao.« 
GEN.47.26	Josef gjorde detta till en lag som gäller än i dag för jorden i Egypten: en femtedel till farao. Det var bara prästernas jord som inte blev faraos egendom.
GEN.47.27	Israeliterna bosatte sig alltså i Goshen i Egypten. Där skaffade de sig jord, och de var fruktsamma och blev mycket talrika. 
GEN.47.28	Jakob levde sjutton år i Egypten; hans livstid blev 147 år.
GEN.47.29	När tiden närmade sig då Israel skulle dö kallade han till sig sin son Josef och sade till honom: »Jag ber dig om en ynnest. Lägg handen mellan mina lår och svär att visa mig din kärlek och trofasthet: begrav mig inte i Egypten. 
GEN.47.30	När jag har gått till vila hos fäderna, för mig då bort från Egypten och lägg mig i mina fäders grav.« Josef svarade: »Jag skall göra som du har sagt.« — 
GEN.47.31	»Ge mig din ed«, sade Jakob, och han gav honom sin ed. Sedan knäföll Israel vid sängens huvudgärd.
GEN.48.1	Efter en tid fick Josef bud att hans far var sjuk. Då tog han med sig sina båda söner Manasse och Efraim, 
GEN.48.2	och man talade om för Jakob att hans son Josef hade kommit. Israel samlade då sina krafter och satte sig upp i sängen.
GEN.48.3	Jakob sade till Josef: »Gud den Väldige uppenbarade sig för mig i Lus i Kanaan. Där välsignade han mig 
GEN.48.4	och sade till mig: ’Jag skall göra dig fruktsam, så att du förökar dig och blir till många folk. Och jag skall ge dina ättlingar detta land som egendom för all framtid.’ — 
GEN.48.5	Nu skall de två söner som du har fått i Egypten innan jag kom hit till dig vara mina. Efraim och Manasse skall vara mina, på samma sätt som Ruben och Simon. 
GEN.48.6	Men de barn du får efter dem skall vara dina: de skall räknas in under sina bröder i det land som blir deras. — 
GEN.48.7	På färden genom Kanaan, när jag kom från Paddan, dog Rakel från mig, när det ännu var ett stycke kvar till Efrata. Jag begravde henne där, invid vägen till Efrata.« Efrata är det nuvarande Betlehem.
GEN.48.8	När Israel fick se Josefs söner frågade han: »Vilka är detta?« 
GEN.48.9	Josef svarade sin far: »Det är mina söner som Gud har gett mig här.« — »Kom hit med dem till mig«, sade Israel, »så får jag välsigna dem.« 
GEN.48.10	Israel var skumögd av ålder och såg illa. Josef förde fram dem till honom, och han kysste dem och tog dem i famn. 
GEN.48.11	Och Israel sade till Josef: »Jag trodde inte att jag skulle få se dig igen, och nu har Gud låtit mig få se dina barn också!«
GEN.48.12	Josef lyfte ner dem ur Israels knä och bugade sig till jorden. 
GEN.48.13	Sedan tog Josef Efraim i sin högra hand, så att Israel fick honom till vänster, och Manasse i sin vänstra hand, så att Israel fick honom till höger, och förde fram dem till Israel. 
GEN.48.14	Men Israel sträckte ut sin högra hand och lade den på Efraims huvud, fastän han var den yngre, och sin vänstra hand lade han på Manasses huvud. Han korsade alltså sina händer. Men Manasse var den förstfödde.
GEN.48.15	Israel välsignade dem och sade:
GEN.48.15	»Den Gud som mina fäder höll sig till,
GEN.48.15	Abraham och Isak,
GEN.48.15	den Gud som har varit min herde
GEN.48.15	från min första stund till denna dag,
GEN.48.16	den ängel som löst mig från allt ont,
GEN.48.16	han må välsigna dessa barn.
GEN.48.16	Genom dem skall mitt namn leva vidare,
GEN.48.16	mitt och mina fäders, Abrahams och Isaks.
GEN.48.16	Må de föröka sig och bli talrika på jorden.«
GEN.48.17	Josef ogillade att hans far lade sin högra hand på Efraims huvud och grep därför tag i faderns hand för att flytta den från Efraims huvud till Manasses. 
GEN.48.18	»Inte så, far«, sade Josef. »Det här är den förstfödde, lägg din högra hand på hans huvud.« 
GEN.48.19	Men det ville inte hans far utan sade: »Jag vet, min son, jag vet. Också han skall bli till ett folk, också han skall bli stor. Men hans yngre bror skall bli större än han, och av hans ättlingar skall bli stora folk.«
GEN.48.20	Den dagen välsignade han dem och sade: »När israeliterna välsignar skall de bruka era namn och säga: Må Gud göra dig sådan som Efraim och Manasse!« — Han satte alltså Efraim före Manasse.
GEN.48.21	Israel sade till Josef: »Jag skall snart dö, men Gud skall vara med er och föra er tillbaka till era fäders land. 
GEN.48.22	Jag ger dig nu, utöver vad dina bröder får, en bergsrygg som jag tagit från amoreerna med svärd och båge.«
GEN.49.1	Jakob kallade till sig sina söner och sade:
GEN.49.1	»Samlas här, jag vill förkunna
GEN.49.1	vad som händer er i kommande dagar.
GEN.49.2	Kom hit och lyssna, Jakobs söner,
GEN.49.2	lyssna på Israel, er fader.
GEN.49.3	Ruben, du är min förstfödde,
GEN.49.3	min mannakrafts första frukt,
GEN.49.3	den främste i ära, den främste i styrka.
GEN.49.4	Du är som ett svallande vatten.
GEN.49.4	Du skall inte mer vara den främste,
GEN.49.4	ty du intog din faders säng,
GEN.49.4	du vanhelgade min bädd.
GEN.49.5	Simon och Levi är bröder,
GEN.49.5	deras svärd är våldets verktyg.
GEN.49.6	Jag skyr deras sällskap
GEN.49.6	och vill inte vara i lag med dem.
GEN.49.6	I sin vrede dräpte de män,
GEN.49.6	i övermod stympade de oxar.
GEN.49.7	Förbannad deras otyglade vrede,
GEN.49.7	deras skoningslösa raseri.
GEN.49.7	Jag skall sprida dem i Jakob,
GEN.49.7	skingra dem över Israel.
GEN.49.8	Juda, dig prisar dina bröder,
GEN.49.8	du slår dina fiender på flykten.
GEN.49.8	Din faders söner bugar sig för dig.
GEN.49.9	Ett ungt lejon är Juda.
GEN.49.9	Du reser dig upp från ditt byte, min son.
GEN.49.9	Han lägger sig ner och vilar som ett lejon,
GEN.49.9	ett lejon som ingen vågar störa.
GEN.49.10	Spiran skall förbli hos Juda,
GEN.49.10	härskarstaven i hans hand.
GEN.49.10	En gång skall han motta tribut
GEN.49.10	och folken tvingas till lydnad.
GEN.49.11	Han binder sin åsna vid vinstocken,
GEN.49.11	sitt åsneföl vid rankan.
GEN.49.11	Han tvättar sin dräkt i vin,
GEN.49.11	sin klädnad i druvornas blod.
GEN.49.12	Hans ögon är mörkare än vin,
GEN.49.12	hans tänder vitare än mjölk.
GEN.49.13	Sebulon bor vid havets kust,
GEN.49.13	vid kusten där skepp lägger till,
GEN.49.13	ända bort emot Sidon.
GEN.49.14	Isaskar är en stark åsna
GEN.49.14	som lagt sig till vila i fållan.
GEN.49.15	Han fann det gott att komma till ro
GEN.49.15	och såg att landet var ljuvligt.
GEN.49.15	Då böjde han nacken under bördan
GEN.49.15	och blev en ofri dagsverkare.
GEN.49.16	Dans folk är lika starkt
GEN.49.16	som någon annan stam i Israel.
GEN.49.17	Dan är en orm vid vägen,
GEN.49.17	en huggorm vid stigen
GEN.49.17	som hugger hästen i hasen,
GEN.49.17	så att ryttaren faller baklänges.
GEN.49.18	På din hjälp hoppas jag, Herre!
GEN.49.19	Gad överfalls av rövarband,
GEN.49.19	själv faller han dem i ryggen.
GEN.49.20	Asher mättas av feta rätter,
GEN.49.20	han bjuder på kunglig spis.
GEN.49.21	Naftali är en hind som rör sig i frihet
GEN.49.21	och föder vackra kalvar.
GEN.49.22	Ett ungt fruktträd är Josef,
GEN.49.22	ett ungt fruktträd vid källan,
GEN.49.22	grenarna klättrar upp efter muren.
GEN.49.23	Skyttar ansätter honom,
GEN.49.23	bågskyttar går till anfall,
GEN.49.24	men han håller stadigt sin båge,
GEN.49.24	och smidigt rör sig hans hand.
GEN.49.24	Jakobs Mäktige, Herden, Israels Sten,
GEN.49.25	din faders Gud, han skall hjälpa dig,
GEN.49.25	Gud den Väldige, han skall välsigna dig
GEN.49.25	med välsignelser från himlen därovan,
GEN.49.25	välsignelser från djupet som vilar därnedan,
GEN.49.25	med välsignelser från bröst och sköte,
GEN.49.26	välsignelser från ax och blomma,
GEN.49.26	välsignelser från de uråldriga bergen,
GEN.49.26	lycka från de eviga höjderna.
GEN.49.26	Må detta strömma över Josefs huvud,
GEN.49.26	över hjässan på fursten bland bröder.
GEN.49.27	Benjamin är en rovgirig varg,
GEN.49.27	på morgonen förtär han sitt rov,
GEN.49.27	mot kvällen fördelar han sitt byte.«
GEN.49.28	Detta är alla Israels tolv stammar, och detta är vad deras far talade till dem. Han välsignade dem och gav var och en av dem den välsignelse som tillkom honom.
GEN.49.29	Sedan befallde han dem: »När jag nu förenas med mina fäder skall ni begrava mig hos dem i grottan på hettiten Efrons fält, 
GEN.49.30	grottan på fältet i Makpela utanför Mamre i Kanaan, det fält som Abraham köpte som gravplats av hettiten Efron. 
GEN.49.31	Där begravdes Abraham och hans hustru Sara, där begravdes Isak och hans hustru Rebecka, och där begravde jag Lea.« — 
GEN.49.32	Fältet med grottan förvärvades från hettiterna.
GEN.49.33	När Jakob hade sagt detta till sina söner drog han upp fötterna i sängen. Så dog han och förenades med sina fäder.
GEN.50.1	Och Josef kastade sig ner över sin far och grät och kysste honom.
GEN.50.2	Sedan befallde Josef läkarna han hade i sin tjänst att de skulle balsamera hans far, och läkarna balsamerade Israel. 
GEN.50.3	Det tog fyrtio dagar, den tid en balsamering tar. Egypterna begrät honom i sjuttio dagar, 
GEN.50.4	och när denna sorgetid var över talade Josef med faraos hovfolk och sade till dem: »Jag ber er om en ynnest: lägg fram min sak inför farao och tala om för honom 
GEN.50.5	att min far har tagit en ed av mig och sagt: ’När jag dör, lägg mig då i den grav som jag har låtit hugga ut åt mig i Kanaan.’ Be honom att han låter mig resa dit upp och begrava min far. Sedan skall jag återvända hit.« 
GEN.50.6	Farao lät hälsa: »Res dit upp och begrav din far enligt den ed han har tagit av dig.«
GEN.50.7	Josef reste för att begrava sin far, och med honom följde alla de äldsta ämbetsmännen vid faraos hov och alla Egyptens äldste 
GEN.50.8	och hela Josefs familj, hans bröder och hans fars familj. Kvinnor och barn lämnade de dock kvar i Goshen, liksom får och kor. 
GEN.50.9	Han hade med sig både vagnar och hästar, det var ett mycket stort följe.
GEN.50.10	När de kom till Goren Haatad på andra sidan Jordan höll de en stor och högtidlig dödsklagan. Josef utlyste en sju dagars sorgehögtid efter sin far. 
GEN.50.11	Invånarna i landet, kanaaneerna, såg sorgehögtiden i Goren Haatad, och de sade: »Där håller egypterna en stor sorgehögtid.« Därför kallade man platsen Avel Misrajim; det ligger på andra sidan Jordan.
GEN.50.12	Jakobs söner gjorde med sin far så som han hade befallt dem: 
GEN.50.13	de förde honom till Kanaan och begravde honom i grottan på fältet i Makpela, det fält utanför Mamre som Abraham köpt som gravplats av hettiten Efron. 
GEN.50.14	När Josef hade begravt sin far återvände han till Egypten med sina bröder och alla andra som hade följt med honom till hans fars begravning.
GEN.50.15	När Josefs bröder tänkte på att deras far var borta sade de: »Kanske Josef hyser agg till oss och vill ge igen för allt ont vi har gjort honom.« 
GEN.50.16	Därför skickade de bud till Josef och lät säga: »Innan han dog bad din far 
GEN.50.17	att vi skulle säga till dig: ’Vi ber dig förlåta oss, dina bröder, vår synd och skuld. Vi har gjort dig mycket ont.’ Så förlåt oss, din fars Guds tjänare, den synd vi har begått!« Vid dessa ord brast Josef i gråt. 
GEN.50.18	Sedan kom också bröderna själva och föll ner inför honom och sade: »Vi är dina slavar.« 
GEN.50.19	Men Josef sade till dem: »Var inte rädda. Jag är ju inte Gud! 
GEN.50.20	Ni ville mig ont, men Gud har vänt det till något gott. Han ville göra det som nu har skett och därigenom bevara många människor vid liv. 
GEN.50.21	Var inte rädda, jag skall sörja för er och era barn.« Så talade han lugnande och uppmuntrande till dem.
GEN.50.22	Josef bodde kvar i Egypten tillsammans med sin släkt, och han levde i 110 år. 
GEN.50.23	På Efraims sida fick han se barn i tredje led, och barn till Manasses son Makir kunde han uppta som sina. 
GEN.50.24	Josef sade till sina fränder: »Jag skall snart dö, men Gud kommer att ta sig an er och föra er från detta land upp till det land som han med ed har lovat Abraham, Isak och Jakob.« 
GEN.50.25	Sedan tog han en ed av Israels ättlingar och sade: »Gud kommer att ta sig an er, och då skall ni föra mina ben härifrån.« 
GEN.50.26	Så dog Josef i en ålder av 110 år, och han blev balsamerad och lagd i en kista i Egypten.
EXO.1.1	Detta är namnen på Israels söner. De kom till Egypten tillsammans med Jakob, var och en med sin familj: 
EXO.1.2	Ruben, Simon, Levi och Juda; 
EXO.1.3	Isaskar, Sebulon och Benjamin; 
EXO.1.4	Dan och Naftali; Gad och Asher. 
EXO.1.5	De som härstammade från Jakob var sammanlagt sjuttio personer. Josef var redan i Egypten.
EXO.1.6	Så dog Josef och hans bröder och alla deras samtida. 
EXO.1.7	Men israeliterna var fruktsamma och förökade sig, de växte till och blev så talrika att hela landet uppfylldes av dem.
EXO.1.8	Då fick Egypten en ny kung, en som ingenting visste om Josef. 
EXO.1.9	Han sade till sitt folk: »Israeliterna har blivit för många och för starka för oss. 
EXO.1.10	Nu måste vi handla klokt, annars blir de ännu flera. Och blir det krig kan de förena sig med våra fiender och kämpa mot oss och sedan ge sig av härifrån.« 
EXO.1.11	Därför satte man fogdar över dem för att kuva dem med hårt arbete. Och de byggde städerna Pitom och Ramses, där farao hade sina förråd. 
EXO.1.12	Men ju mer man förtryckte dem, desto fler blev de och desto mer bredde de ut sig, så att egypterna kände sig hotade. 
EXO.1.13	Israeliterna tvingades till slavtjänst, 
EXO.1.14	och deras liv förbittrades av det tunga arbetet med lera och tegel och allt arbete på fälten, all denna slavtjänst som de tvingades till.
EXO.1.15	Kungen av Egypten talade med de hebreiska barnmorskorna — en hette Shifra och den andra Pua — 
EXO.1.16	och sade: »När ni hjälper de hebreiska kvinnorna vid förlossningen, se då efter: är det en pojke skall ni döda honom, är det en flicka får hon leva.« 
EXO.1.17	Men barnmorskorna var gudfruktiga och gjorde inte som kungen hade befallt utan lät pojkarna leva. 
EXO.1.18	Då kallade kungen dem till sig och frågade varför de gjorde så. 
EXO.1.19	De svarade: »Hebreiska kvinnor är inte som egyptiska. De är starka, de har fött innan barnmorskan hinner fram.« 
EXO.1.20	Gud lät allt gå väl för barnmorskorna, och folket växte till och förökade sig kraftigt, 
EXO.1.21	och eftersom barnmorskorna var gudfruktiga lät Gud dem få hem och barn. 
EXO.1.22	Men farao gav denna befallning till hela sitt folk: »Kasta alla nyfödda pojkar i Nilen och låt bara flickorna leva.«
EXO.2.1	En man av Levis släkt gifte sig med Levis dotter, 
EXO.2.2	och hon blev havande och födde en son. Hon såg vilken fin pojke det var och höll honom gömd i tre månader. 
EXO.2.3	Sedan kunde hon inte gömma honom längre utan tog en korg av papyrusgräs och tätade den med beck och tjära, lade barnet i den och satte ut den i vassen vid Nilstranden. 
EXO.2.4	Pojkens syster ställde sig ett stycke därifrån för att se hur det skulle gå med honom.
EXO.2.5	Då kom faraos dotter ner till floden för att bada, och hennes hovdamer gick fram och tillbaka utmed stranden. Hon fick syn på korgen i vassen och skickade en slavinna att hämta den. 
EXO.2.6	När hon öppnade den såg hon att där låg en pojke och grät. Hon tyckte synd om honom och sade: »Det är nog ett av de hebreiska barnen.«
EXO.2.7	Då sade pojkens syster till faraos dotter: »Skall jag skaffa en hebreisk kvinna som kan amma barnet åt dig?« — 
EXO.2.8	»Ja, gör det«, svarade faraos dotter. Då gick flickan och hämtade pojkens mor, 
EXO.2.9	och faraos dotter sade till henne: »Ta med dig det här barnet och amma det åt mig. Jag skall betala dig för det.« Kvinnan tog då pojken och ammade honom. 
EXO.2.10	När pojken blev större förde hon honom till faraos dotter, som adopterade honom och gav honom namnet Mose. »Jag har ju dragit upp honom ur vattnet«, sade hon.
EXO.2.11	När Mose hade blivit vuxen gick han en dag ut till sina landsmän och såg deras tunga arbete. Då fick han se hur en hebreisk man, en av hans egna landsmän, blev ihjälslagen av en egypter. 
EXO.2.12	Mose tittade sig omkring, och då han inte såg någon slog han ihjäl egyptern och gömde honom i sanden. 
EXO.2.13	När han gick ut nästa dag såg han två hebreer som slogs med varandra. Då sade han till angriparen: »Varför slår du din landsman?« 
EXO.2.14	Mannen svarade: »Vem har satt dig till herre och domare över oss? Tänker du döda mig som du dödade egyptern?« Mose blev rädd och tänkte: »Då har det alltså blivit känt!« 
EXO.2.15	När farao fick höra vad Mose hade gjort ville han få honom dödad. Men Mose flydde undan farao och slog sig ner i midjaniternas land. Där höll han till vid en brunn.
EXO.2.16	Prästen i Midjan hade sju döttrar. De kom och öste upp vatten och fyllde hoarna för att vattna fåren åt sin far. 
EXO.2.17	Men några herdar kom och körde bort dem. Då ingrep Mose och hjälpte dem, och sedan vattnade han deras får. 
EXO.2.18	När de kom hem till sin far Reguel frågade han: »Varför är ni hemma så tidigt?« 
EXO.2.19	De svarade: »En egypter hjälpte oss mot herdarna; han öste till och med upp åt oss och vattnade fåren.« — 
EXO.2.20	»Var är han nu?« frågade fadern. »Varför tog ni inte med honom? Säg till honom att han kommer och äter med oss!« 
EXO.2.21	Och Mose beslöt sig för att stanna hos prästen. Han fick dennes dotter Sippora till hustru, 
EXO.2.22	och hon födde en son. Mose gav honom namnet Gershom, »ty«, sade han, »jag är en främling i detta land«.
EXO.2.23	Åren gick och kungen av Egypten dog, och israeliterna suckade under sin träldom. De ropade i sin nöd, och deras klagan steg upp till Gud. 
EXO.2.24	När Gud hörde deras jämmer tänkte han på sitt förbund med Abraham, Isak och Jakob 
EXO.2.25	och tog sig an israeliterna och gav sig till känna för dem.
EXO.3.1	En gång när Mose vaktade fåren åt sin svärfar Jetro, prästen i Midjan, drev han dem till andra sidan öknen och kom till Guds berg, Horeb. 
EXO.3.2	Där visade sig Herrens ängel för honom i en eldslåga, som slog upp ur en törnbuske. När Mose såg att busken stod i låga utan att brinna upp 
EXO.3.3	tänkte han: »Vilken märklig syn! Jag måste gå dit och se varför busken inte brinner upp.« 
EXO.3.4	Då Herren såg att han gick för att se efter ropade Gud till honom ur törnbusken: »Mose! Mose!« Han svarade: »Ja, här är jag.« 
EXO.3.5	Herren sade: »Kom inte närmare! Ta av dig dina skor, du står på helig mark.« 
EXO.3.6	Och han fortsatte: »Jag är din faders Gud, Abrahams Gud, Isaks Gud och Jakobs Gud.« Då skylde Mose sitt ansikte. Han vågade inte se på Gud.
EXO.3.7	Herren sade: »Jag har sett hur mitt folk plågas i Egypten. Jag har hört deras klagorop över sina slavdrivare — ja, jag vet vad de får lida. 
EXO.3.8	Därför har jag stigit ner för att befria dem från egypterna och föra dem från Egypten till ett land som är rikt och vidsträckt och som flödar av mjölk och honung, det land där det nu bor kanaaneer, hettiter, amoreer, perisseer, hiveer och jevuseer. 
EXO.3.9	Nu har israeliternas klagorop nått mig, och jag har själv sett hur egypterna plågar och förtrycker dem. 
EXO.3.10	Så gå nu: jag sänder dig till farao, och du skall föra mitt folk, israeliterna, ut ur Egypten.« 
EXO.3.11	Mose invände: »Hur skulle en sådan som jag kunna gå till farao och föra israeliterna ut ur Egypten?« 
EXO.3.12	Gud svarade: »Jag skall vara med dig, och detta är tecknet som skall visa att det är jag som har sänt dig: när du har fört folket ut ur Egypten skall ni hålla gudstjänst på detta berg.« 
EXO.3.13	Då sade Mose till Gud: »Om jag nu kommer till israeliterna och säger att deras fäders Gud har sänt mig till dem och de frågar efter hans namn, vad skall jag då svara?« 
EXO.3.14	Gud sade: »Jag är den jag är. Säg dem att han som heter ’Jag är’ har sänt dig till dem.« 
EXO.3.15	Och Gud fortsatte: »Säg israeliterna att Herren, deras fäders Gud, Abrahams Gud, Isaks Gud och Jakobs Gud, har sänt dig till dem. Detta skall vara mitt namn för all framtid; med det namnet skall jag åkallas från släkte till släkte. 
EXO.3.16	Gå nu och kalla samman Israels äldste och tala om för dem att Herren, deras fäders Gud, Abrahams, Isaks och Jakobs Gud, har uppenbarat sig för dig. Säg dem att jag har gett akt på dem och vet vad som har drabbat dem i Egypten 
EXO.3.17	och att jag har beslutat att föra dem från förtrycket i Egypten upp till kanaaneernas, hettiternas, amoreernas, perisseernas, hiveernas och jevuseernas land, ett land som flödar av mjölk och honung.
EXO.3.18	De kommer att lyssna till dig, och sedan skall du och Israels äldste gå till kungen av Egypten och säga till honom: ’Herren, hebreernas Gud, har visat sig för oss. Låt oss få gå tre dagsmarscher ut i öknen och offra åt Herren, vår Gud.’ 
EXO.3.19	Jag vet att kungen av Egypten inte låter er gå, om han inte blir tvingad. 
EXO.3.20	Därför skall jag sträcka ut min hand och låta Egypten drabbas av märkliga ting jag skall göra där; sedan kommer han att släppa er. 
EXO.3.21	Och jag skall göra egypterna så välvilligt stämda mot detta folk att ni inte skall behöva ge er i väg tomhänta. 
EXO.3.22	Varje kvinna skall be sina grannfruar och kvinnorna i sitt hushåll om föremål av silver och guld och om kläder, som ni skall låta era söner och döttrar bära. Så tar ni byte från egypterna.«
EXO.4.1	Mose sade: »Men om de inte tror mig och inte lyssnar på mig utan säger att Herren inte har uppenbarat sig för mig?« 
EXO.4.2	Herren sade: »Vad har du i handen?« — »En stav«, svarade Mose. 
EXO.4.3	»Kasta den på marken!« sade Herren. Mose kastade den på marken och den förvandlades till en orm. Mose ryggade tillbaka för den, 
EXO.4.4	men Herren sade: »Räck ut handen och grip den i stjärten.« Och när Mose tog den förvandlades den åter till en stav i hans hand. 
EXO.4.5	»Så skall de bli övertygade om att Herren, deras fäders Gud, Abrahams Gud, Isaks Gud och Jakobs Gud, har uppenbarat sig för dig.« 
EXO.4.6	Och Herren fortsatte: »Stick handen innanför manteln!« Mose stack in handen i manteln, och när han drog ut den var handen vit som snö av spetälska. 
EXO.4.7	Herren sade: »Stick tillbaka handen innanför manteln!« Mose stack in handen igen, och när han sedan drog ut den var handen åter som förut. 
EXO.4.8	»Om de inte tror dig och inte blir övertygade av det första tecknet, så kommer de att tro på det andra. 
EXO.4.9	Men om de inte blir övertygade ens av dessa två tecken och inte vill lyssna på dig, så skall du ta vatten ur Nilen och hälla det på marken, och då skall vattnet från floden förvandlas till blod.«
EXO.4.10	Mose sade: »Förlåt din tjänare, Herre, men jag har inte ordet i min makt. Det har jag aldrig haft, inte heller sedan du talat till mig. Orden kommer trögt och tveksamt.« 
EXO.4.11	Herren svarade: »Vem har gett människan hennes mun? Vem är det som gör henne stum eller döv, seende eller blind? Är det inte jag, Herren? 
EXO.4.12	Gå nu, jag skall själv vara med dig när du talar och lära dig vad du skall säga.« 
EXO.4.13	Men Mose vädjade: »Herre, jag ber dig, sänd bud med någon annan, vem du vill.« 
EXO.4.14	Då blev Herren vred på honom och sade: »Du har ju din bror Aron, leviten. Han kan tala, det vet jag. Han är redan på väg för att möta dig, och han blir glad att få se dig. 
EXO.4.15	Tala med honom och lägg orden i hans mun. Jag skall själv vara med både dig och honom när ni talar och visa er vad ni skall göra. 
EXO.4.16	Han skall tala till folket för din räkning; så blir han din mun och du blir hans gud. 
EXO.4.17	Och staven skall du ha i handen, det är med den du skall utföra tecknen.«
EXO.4.18	Mose gick hem till sin svärfar Jetro och sade: »Jag vill fara tillbaka till mina släktingar i Egypten, jag vill se om de ännu lever.« Jetro önskade honom lycka till.
EXO.4.19	När Mose var i Midjan sade Herren till honom: »Vänd tillbaka till Egypten, ty alla de som ville röja dig ur vägen är nu döda.« 
EXO.4.20	Då tog Mose sin hustru och sina söner och lät dem sitta upp på en åsna och återvände till Egypten. Han hade Guds stav i handen.
EXO.4.21	Herren sade till Mose: »När du kommer tillbaka till Egypten skall du inför farao utföra alla de under som jag har gett dig makt att göra. Men jag skall göra honom hård och obeveklig så att han inte släpper folket. 
EXO.4.22	Då skall du säga till farao: Så säger Herren: Israel är min förstfödde son. 
EXO.4.23	Jag har sagt till dig att släppa min son, så att han kan frambära offer åt mig. Men du har vägrat, och därför skall jag döda din förstfödde son.«
EXO.4.24	Vid ett nattläger under vägen kom Herren emot Mose och ville döda honom. 
EXO.4.25	Då tog Sippora en vass flintbit och skar bort förhuden på sin son och vidrörde honom nertill med den och sade: »Du är min blodsbrudgum.« 
EXO.4.26	Och han lät honom vara. — Det var då hon sade »blodsbrudgum« och syftade på omskärelsen.
EXO.4.27	Herren befallde Aron att gå och möta Mose i öknen. Han gick, och vid Guds berg träffade han honom och kysste honom. 
EXO.4.28	Mose berättade för Aron allt som Herren hade gett honom i uppdrag att säga och alla tecken han hade fått befallning att utföra. 
EXO.4.29	Sedan gick Mose och Aron därifrån och kallade samman israeliternas äldste. 
EXO.4.30	Aron upprepade allt vad Herren hade sagt till Mose, och han gjorde tecknen inför folket. 
EXO.4.31	De blev övertygade, och när de hörde att Herren hade tagit sig an israeliterna och att han hade sett hur de led, föll de ner och tillbad.
EXO.5.1	Därefter gick Mose och Aron till farao och sade: »Så säger Herren, Israels Gud: Släpp mitt folk så att de kan fira högtid i öknen till min ära.« 
EXO.5.2	Farao svarade: »Vem är Herren? Skulle jag släppa Israel därför att han befaller det? Jag känner inte Herren, och Israel tänker jag inte släppa.« 
EXO.5.3	De svarade: »Hebreernas Gud har visat sig för oss. Låt oss få gå tre dagsmarscher ut i öknen och offra åt Herren, vår Gud. Annars kommer han över oss med pest eller svärd.« 
EXO.5.4	Men kungen av Egypten sade till dem: »Mose och Aron, varför vill ni hålla folket borta från arbetet? Tillbaka till era dagsverken!« 
EXO.5.5	Och han fortsatte: »De är redan fler än landets egen befolkning, och ni vill att de skall slippa arbeta!« 
EXO.5.6	Samma dag gav farao order till fogdarna och förmännen 
EXO.5.7	att inte längre dela ut halm till israeliterna när de skulle slå tegel. »De får själva skaffa halm«, sade han, 
EXO.5.8	»men ni skall kräva samma mängd tegel av dem som förut, utan någon minskning. De är lata, det är därför som de väsnas om att gå och offra till sin gud. 
EXO.5.9	Man måste hålla dem i hårt arbete, så att de är sysselsatta och inte får tid till några dumheter.«
EXO.5.10	Fogdarna och förmännen gick ut till folket och sade: »Farao har bestämt att ni inte längre skall få någon halm. 
EXO.5.11	Halmen får ni skaffa bäst ni kan, men någon minskning av ert beting blir det inte.« 
EXO.5.12	Då spred sig folket över hela Egypten för att samla strå att ha som halm. 
EXO.5.13	Men fogdarna skyndade på dem och krävde att de skulle klara samma dagsverken som när de fick sin halm. 
EXO.5.14	Och de israelitiska förmännen, som faraos fogdar hade satt över dem, blev pryglade. »Varför har ni inte tillverkat lika mycket tegel som förut, varken i går eller i dag?« sade man. 
EXO.5.15	Då gick förmännen och klagade inför farao: »Varför gör du så mot dina tjänare? 
EXO.5.16	Ingen halm ger man oss, men vi får ändå order att göra tegel. Nu får vi ta emot hugg och slag, och skulden är din.« 
EXO.5.17	Men han svarade: »Lata, det är vad ni är! Därför säger ni att ni vill gå och offra till Herren. 
EXO.5.18	Gå nu och arbeta! Någon halm får ni inte, men ni måste leverera lika mycket tegel.« 
EXO.5.19	Israeliternas förmän insåg att de var illa ute, eftersom man krävde att den dagliga mängden tegel inte skulle minska. 
EXO.5.20	När de kom ut från farao mötte de Mose och Aron, som stod och väntade på dem. 
EXO.5.21	Då sade de till dem: »Må Herren se vad ni gör och straffa er! Det är ert fel att farao och hans hovmän inte tål oss längre. Ni har satt vapen i händerna på dem, så att de kan döda oss.«
EXO.5.22	Mose vände sig på nytt till Herren och sade: »Herre, varför handlar du så illa mot detta folk? Varför skickade du mig? 
EXO.5.23	Ända sedan jag gick till farao för att tala i ditt namn har han misshandlat dem. Du har inte gjort någonting för att rädda ditt folk!«
EXO.6.1	Herren svarade Mose: »Nu skall du få se vad jag skall göra med farao: han skall tvingas att släppa dem, tvingas att driva dem ut ur sitt land.«
EXO.6.2	Gud talade till Mose och sade: »Jag är Herren. 
EXO.6.3	Jag visade mig för Abraham, Isak och Jakob som Gud den Väldige, men jag gav mig inte till känna för dem under mitt namn Herren. 
EXO.6.4	Jag upprättade också ett förbund med dem och lovade att ge dem Kanaan, det land där de bodde som främlingar. 
EXO.6.5	Nu har jag hört israeliternas jämmer över att egypterna har gjort dem till slavar, och jag har tänkt på mitt förbund. 
EXO.6.6	Säg därför till israeliterna: Jag är Herren, och jag skall föra er bort från tvångsarbetet hos egypterna och rädda er ur slaveriet hos dem. Jag skall lyfta min arm till väldiga straffdomar för att befria er. 
EXO.6.7	Jag skall göra er till mitt folk och jag skall vara er Gud, och ni skall inse att jag är Herren, er Gud, som för er bort från tvångsarbetet hos egypterna. 
EXO.6.8	Jag skall leda er till det land som jag svor att ge åt Abraham, Isak och Jakob: jag skall ge det åt er till arv och egendom. Jag är Herren.« 
EXO.6.9	Allt detta framförde Mose till israeliterna, men tyngda av sitt hårda arbete orkade de inte lyssna.
EXO.6.10	Herren talade till Mose: 
EXO.6.11	»Gå till farao, kungen av Egypten, och säg att han skall låta israeliterna lämna landet.« 
EXO.6.12	Men Mose vädjade till Herren: »När inte israeliterna lyssnar till mig, varför skulle då farao lyssna — och jag har ju svårt för att tala.«
EXO.6.13	Så talade Herren till Mose och Aron, och han sände dem till israeliterna och till farao, kungen av Egypten, med uppdrag att föra israeliterna ut ur Egypten.
EXO.6.14	Dessa var överhuvuden var och en för sin släkt. Sönerna till Ruben, Israels förstfödde: Henok och Pallu, Hesron och Karmi; detta var de rubenitiska familjerna. 
EXO.6.15	Sönerna till Simon: Jemuel, Jamin, Ohad, Jakin, Sochar och Saul, kanaaneiskans son; detta var de simonitiska familjerna. 
EXO.6.16	Sönerna till Levi hette i åldersordning Gershon, Kehat och Merari. Levi blev 137 år gammal. 
EXO.6.17	Sönerna till Gershon, familj för familj: Livni och Shimi. 
EXO.6.18	Sönerna till Kehat: Amram, Jishar, Hebron och Ussiel. Kehat blev 133 år gammal. 
EXO.6.19	Sönerna till Merari: Machli och Mushi. Detta var de levitiska familjerna i åldersordning. 
EXO.6.20	Amram gifte sig med Jokeved, sin faster, och hon födde honom Aron och Mose. Amram blev 137 år gammal. 
EXO.6.21	Sönerna till Jishar: Korach, Nefeg och Sikri. 
EXO.6.22	Sönerna till Ussiel: Mishael, Elsafan och Sitri. 
EXO.6.23	Aron gifte sig med Elisheva, dotter till Amminadav och syster till Nachshon, och hon födde honom Nadav och Avihu, Elasar och Itamar. 
EXO.6.24	Sönerna till Korach: Assir, Elkana och Aviasaf; detta var de korachitiska familjerna. 
EXO.6.25	Elasar, Arons son, gifte sig med en av Putiels döttrar, och hon födde honom Pinechas. Dessa var överhuvuden för de levitiska släkterna, familj för familj. 
EXO.6.26	Det var denne Aron och denne Mose som Herren befallde att föra israeliterna ut ur Egypten, ordnade i häravdelningar. 
EXO.6.27	Det var de som talade med farao, kungen av Egypten, om att israeliterna skulle föras ut ur landet — just dessa båda, Mose och Aron.
EXO.6.28	När Herren talade till Mose i Egypten 
EXO.6.29	sade han: »Jag är Herren. Allt vad jag säger dig skall du säga till farao, kungen av Egypten.« 
EXO.6.30	Men Mose vädjade till Herren: »Jag har ju svårt för att tala. Varför skulle farao lyssna till mig?«
EXO.7.1	Herren svarade: »Nu gör jag dig till en gud för farao, och din bror Aron skall bli din profet. 
EXO.7.2	Du skall säga honom allt vad jag befaller dig, och din bror Aron skall säga det till farao, och då skall farao låta israeliterna lämna hans land. 
EXO.7.3+EXO.7.4	Jag skall göra farao hård och omedgörlig, så att han inte lyssnar på er, hur många tecken och under jag än gör i Egypten. Jag skall bära hand på Egypten och föra mina härar, mitt folk, israeliterna, ut ur Egypten under väldiga straffdomar. 
EXO.7.5	När jag lyfter min hand mot Egypten och för Israel ut därifrån, då skall egypterna inse att jag är Herren.« 
EXO.7.6	Mose och Aron gjorde så, de gjorde som Herren hade befallt. 
EXO.7.7	Mose var 80 år gammal och Aron 83 år när de talade med farao.
EXO.7.8	Herren sade till Mose och Aron: 
EXO.7.9	»Om farao begär något tecken av er skall du säga till Aron att ta sin stav och kasta den framför farao. Då skall den förvandlas till en väldig orm.« 
EXO.7.10	Mose och Aron gick till farao och gjorde som Herren hade befallt: Aron kastade sin stav framför farao och hans hovmän, och den förvandlades till en orm. 
EXO.7.11	Då kallade farao i sin tur på visa män och trollkarlar, och med sin svartkonst gjorde dessa egyptiska siarpräster samma sak: 
EXO.7.12	var och en kastade sin stav, och stavarna blev till ormar. Men deras stavar uppslukades av Arons stav. 
EXO.7.13	Ändå var farao obeveklig och vägrade att lyssna till Mose och Aron, alldeles som Herren hade sagt.
EXO.7.14	Herren sade till Mose: »Farao är omedgörlig, han vägrar att släppa folket. 
EXO.7.15	Gå till honom tidigt på morgonen, när han går ner till floden. Ta med dig staven som förvandlades till en orm och ställ dig och vänta på honom vid flodstranden. 
EXO.7.16	Säg till honom: Herren, hebreernas Gud, sände mig för att befalla dig att släppa hans folk, så att de kan frambära offer åt honom i öknen. Men hittills har du inte velat lyssna. 
EXO.7.17	Nu säger Herren: Detta skall visa dig att jag är Herren. Med staven i min hand skall jag slå på Nilens vatten, och det skall förvandlas till blod. 
EXO.7.18	Fiskarna i Nilen skall dö, och floden skall stinka så att egypterna inte kan dricka dess vatten.«
EXO.7.19	Herren sade till Mose: »Säg till Aron att ta sin stav och sträcka ut den över Egyptens vatten, dess floder, kanaler och dammar, alla dess vattensamlingar, så att de förvandlas till blod. Det kommer att vara blod överallt i Egypten, till och med i träkärl och stenkrukor.« 
EXO.7.20	Mose och Aron gjorde som Herren hade befallt: han lyfte sin stav och slog på Nilens vatten i närvaro av farao och hans hovmän, och allt vatten i floden förvandlades till blod. 
EXO.7.21	Fiskarna dog och floden stank, så att egypterna inte kunde dricka vattnet därifrån. Det var blod överallt i Egypten. 
EXO.7.22	Men de egyptiska siarprästerna åstadkom samma sak genom sin svartkonst, och farao var obeveklig: han lyssnade inte till Mose och Aron, alldeles som Herren hade sagt. 
EXO.7.23	Han lämnade dem och återvände hem; inte heller nu lät han sig påverkas. 
EXO.7.24	Alla egypter grävde efter dricksvatten runt omkring Nilen, eftersom flodvattnet inte gick att dricka.
EXO.7.25	När sju dagar hade gått sedan Herren slagit på floden
EXO.8.1	sade han till Mose: »Gå till farao och säg: Så säger Herren: Släpp mitt folk så att de kan frambära offer åt mig. 
EXO.8.2	Om du vägrar att släppa folket skall jag låta hela ditt land hemsökas av grodor. 
EXO.8.3	Floden skall vimla av grodor; de skall komma upp på land och in i ditt hus och i ditt sovrum och i din säng och i husen hos dina hovmän och ditt folk och i dina bakugnar och baktråg. 
EXO.8.4	Grodorna skall kräla på dig själv och på ditt folk och på alla dina hovmän.« 
EXO.8.5	Och Herren sade till Mose: »Säg till Aron att sträcka ut sin hand och sin stav över floder och kanaler och dammar, så att hela Egypten fylls av grodor.« 
EXO.8.6	Aron sträckte ut sin hand över vattnen i Egypten, och det kom upp grodor som översvämmade landet. 
EXO.8.7	Men siarprästerna åstadkom samma sak genom sin svartkonst och lät det komma grodor över hela Egypten.
EXO.8.8	Farao kallade till sig Mose och Aron och sade: »Be till Herren att han befriar mig och mitt folk från grodorna. Då skall jag släppa folket så att de kan offra till Herren.« 
EXO.8.9	Mose svarade: »Det står i din makt att bestämma en tid då jag skall be för dig och dina hovmän och ditt folk, så att grodorna drivs bort från dig och dina hus och bara blir kvar i Nilen.« — 
EXO.8.10	»I morgon«, sade farao. Mose svarade: »Det skall bli som du vill, för att du skall inse att ingen är som Herren, vår Gud: 
EXO.8.11	grodorna skall försvinna från dig och dina hus, dina hovmän och ditt folk och bara bli kvar i Nilen.«
EXO.8.12	Mose och Aron lämnade farao, och Mose anropade Herren om hjälp mot grodplågan som han hade låtit drabba farao. 
EXO.8.13	Herren gjorde som Mose bad honom: grodorna dog och försvann från hus och gårdar och fält. 
EXO.8.14	Man samlade dem i stora högar, och de fyllde landet med sin stank. 
EXO.8.15	Men när farao såg att hemsökelsen var över förhärdade han sig: han lyssnade inte till Mose och Aron, alldeles som Herren hade sagt.
EXO.8.16	Herren sade till Mose: »Säg till Aron att sträcka ut sin stav och slå på marken, så skall stoftet förvandlas till myggor i hela Egypten.« 
EXO.8.17	De gjorde så: Aron sträckte ut handen och slog med staven på marken, och stoftet blev till myggor, som angrep människor och boskap; allt stoft på marken i hela Egypten blev till myggor. 
EXO.8.18	När siarprästerna på samma sätt försökte frambringa myggor med sin svartkonst, lyckades de inte. Men myggorna var överallt, på människor och boskap. 
EXO.8.19	»Detta är Guds finger«, sade siarprästerna till farao. Men farao var obeveklig: han lyssnade inte till Mose och Aron, alldeles som Herren hade sagt.
EXO.8.20	Herren sade till Mose: »Gå i morgon bitti till farao när han är på väg ner till floden och säg: Så säger Herren: Släpp mitt folk så att de kan frambära offer åt mig. 
EXO.8.21	Om du inte släpper mitt folk skall jag släppa lös flugsvärmar över dig och dina hovmän och ditt folk och dina hus, så att husen i Egypten fylls av flugsvärmar och marken de står på blir täckt av dem. 
EXO.8.22	Men jag skall göra undantag för Goshen, det område där mitt folk bor. Dit skall inte flugorna komma. Då skall du inse att jag, Herren, är här i landet. 
EXO.8.23	Jag skall göra skillnad på mitt folk och ditt folk. I morgon skall detta tecken ske.«
EXO.8.24	Och Herren gjorde så: väldiga flugsvärmar trängde in i faraos hus och i hans hovmäns hus, och hela Egypten hemsöktes av flugorna. 
EXO.8.25	Då kallade farao till sig Mose och Aron och sade: »Gå, och offra till er gud här i landet!« — 
EXO.8.26	»Det är omöjligt«, svarade Mose, »vårt offer till Herren, vår Gud, skulle väcka egypternas avsky. Om vi mitt för ögonen på dem förrättar ett offer som de finner avskyvärt kommer de säkert att stena oss. 
EXO.8.27	Tre dagsmarscher ut i öknen vill vi gå för att offra åt Herren, vår Gud, så som han befaller oss.« — 
EXO.8.28	»Jag skall låta er gå«, sade farao, »så att ni kan offra i öknen åt Herren, er gud, men gå inte för långt bort. Be för mig!« 
EXO.8.29	Mose svarade: »Så snart jag har kommit ut härifrån skall jag be till Herren, och i morgon skall flugsvärmarna försvinna från dig och dina hovmän och ditt folk. Men lura oss inte en gång till, utan låt folket gå och offra åt Herren.« 
EXO.8.30	Så lämnade Mose farao och bad till Herren. 
EXO.8.31	Och Herren gjorde som Mose sade: han drev bort flugsvärmarna från farao och hans hovmän och hans folk, inte en enda fluga blev kvar. 
EXO.8.32	Men farao förhärdade sig också den gången och släppte inte folket.
EXO.9.1	Herren sade till Mose: »Gå till farao och säg: Så säger Herren, hebreernas Gud: Släpp mitt folk så att de kan frambära offer åt mig. 
EXO.9.2	Om du vägrar och fortsätter att hålla dem kvar 
EXO.9.3	skall Herren låta en svår pest drabba din boskap på fälten: hästar, åsnor, kameler, kor och får. 
EXO.9.4	Men Herren skall göra skillnad på Israels boskap och Egyptens; inget av israeliternas djur skall dö. 
EXO.9.5	Herren har fastställt tiden och sagt att han i morgon skall låta detta ske i landet.« 
EXO.9.6	Nästa dag gjorde Herren som han hade sagt: all boskap dog för egypterna, men av israeliternas boskap dog inte ett enda djur. 
EXO.9.7	När farao hörde efter fick han veta att inte ett enda av israeliternas djur hade dött. Men farao var omedgörlig och släppte inte folket.
EXO.9.8	Herren sade till Mose och Aron: »Ni skall ta händerna fulla med sot från en smältugn, och Mose skall kasta upp det i luften mitt framför farao. 
EXO.9.9	Sotet skall falla som damm över hela Egypten och variga bölder skall slå upp på människor och boskap i hela landet.« 
EXO.9.10	Då tog de sot från smältugnen och gick till farao, och Mose kastade upp sotet i luften och variga bölder slog upp på människor och boskap. 
EXO.9.11	Siarprästerna kunde inte stiga fram inför Mose, eftersom de hade drabbats av bölder liksom alla andra egypter. 
EXO.9.12	Men Herren gjorde farao hård och obeveklig: han lyssnade inte till Mose och Aron, alldeles som Herren hade sagt till Mose.
EXO.9.13	Herren sade till Mose: »Gå i morgon bitti till farao och säg: Så säger Herren, hebreernas Gud: Släpp mitt folk så att de kan frambära offer åt mig. 
EXO.9.14	Denna gång skall jag låta mina plågor drabba dig själv och dina hovmän och ditt folk, och då skall du inse att ingen på jorden är som jag. 
EXO.9.15	Jag kunde redan nu ha lyft min hand och slagit dig och ditt folk med pest, och du hade blivit utplånad från jorden. 
EXO.9.16	Men jag har skonat dig för att visa dig min makt och för att mitt namn skall bli känt över hela jorden. 
EXO.9.17	Om du fortsätter att hindra mitt folk och inte släpper dem, 
EXO.9.18	skall jag i morgon sända en hagelstorm, värre än någon som drabbat Egypten från den dag det grundades till denna dag. 
EXO.9.19	Låt därför ta in din boskap och allt vad du har ute på fälten. Alla som är kvar utomhus och inte har kommit under tak, både människor och djur, skall träffas av haglet och dö.« 
EXO.9.20	De av faraos män som tog Herrens ord på allvar förde sina slavar och sin boskap i säkerhet inomhus. 
EXO.9.21	Men de som inte brydde sig om vad Herren hade sagt lät slavar och boskap bli kvar ute på fälten.
EXO.9.22	Då sade Herren till Mose: »Lyft handen mot skyn, så skall haglet falla över hela landet, på människor och djur och allt som växer i Egypten.« 
EXO.9.23	Och Mose lyfte sin stav mot skyn, och Herren sände åska och hagel, och blixtar slog ner i marken. Så lät Herren hagel regna över Egypten. 
EXO.9.24	Det haglade, och blixtar flammade mitt i hagelskurarna — ett så våldsamt oväder hade inte drabbat Egypten så länge människor funnits där. 
EXO.9.25	Överallt i landet slog haglet ner allt som fanns utomhus, både människor och djur; det slog ner alla växter ute på fälten och förstörde alla träd. 
EXO.9.26	Men i Goshen, där israeliterna bodde, kom det inte något hagel.
EXO.9.27	Farao kallade till sig Mose och Aron och sade till dem: »Den här gången erkänner jag min skuld. Det är Herren som har rätt, och jag och mitt folk har orätt. 
EXO.9.28	Be för oss till Herren; nu har vi fått nog av hans åska och hagel. Jag låter er gå. Ni behöver inte bli kvar här längre.« 
EXO.9.29	Mose svarade: »När jag kommer ut ur staden skall jag lyfta mina händer i bön till Herren. Åskan skall tystna och haglet sluta. Då skall du inse att jorden tillhör Herren. 
EXO.9.30	Jag vet att du och dina hovmän ännu inte fruktar Herren Gud.« 
EXO.9.31	Det var lin och korn som slogs ner, eftersom kornet hade gått i ax och linet stod i knopp, 
EXO.9.32	men vetet och emmern, som mognar senare, blev inte förstörda.
EXO.9.33	Mose lämnade farao och gick ut ur staden och lyfte sina händer i bön till Herren. Då slutade det att åska och hagla, och hällregnet upphörde. 
EXO.9.34	Men när farao såg att regnet och haglet och åskan var över framhärdade han i sin synd och gjorde sig hård, både han och hans hovmän. 
EXO.9.35	Farao var obeveklig: han släppte inte israeliterna, alldeles som Herren hade sagt genom Mose.
EXO.10.1	Herren sade till Mose: »Gå till farao. Jag har själv förhärdat honom och hans män för att jag skall kunna göra dessa tecken mitt ibland dem 
EXO.10.2	och för att du skall kunna berätta för dina barn och barnbarn hur jag for fram med egypterna och hur jag gjorde mina tecken bland dem. Så skall ni inse att jag är Herren.«
EXO.10.3	Mose och Aron gick till farao och sade: »Så säger Herren, hebreernas Gud: Hur länge skall du vägra att böja dig för mig? Släpp mitt folk, så att de kan frambära offer åt mig. 
EXO.10.4	Om du vägrar att släppa mitt folk skall jag i morgon sända gräshoppor över ditt land. 
EXO.10.5	De skall täcka marken så att man inte kan se den. De skall äta upp det allra sista av det som är kvar efter haglet. De skall gnaga rent vartenda träd som växer på era marker. 
EXO.10.6	Husen skall fyllas av dem: dina egna hus och dina hovmäns och alla andra egypters hus. Något sådant har varken dina fäder eller dina förfäder skådat från den dag de blev bofasta till denna dag.« Så vände han sig om och lämnade farao.
EXO.10.7	Faraos hovmän sade till honom: »Hur länge skall den mannen få dra olycka över oss? Släpp i väg dem, så att de kan offra åt Herren, sin gud! Har du ännu inte förstått att Egypten går mot sin undergång?« 
EXO.10.8	Då fördes Mose och Aron åter in till farao. Han sade till dem: »Gå, och frambär offer åt Herren, er gud. Men vilka är det som skall gå?« — 
EXO.10.9	»Vi går både unga och gamla«, svarade Mose, »vi går med våra söner och våra döttrar, med våra får och våra kor, eftersom vi skall fira en högtid till Herrens ära.« 
EXO.10.10	Farao sade: »Ja, nog skulle Herren vara er nådig om jag lät er gå med kvinnor och barn — där ser man att ni har onda avsikter. 
EXO.10.11	Nej, ni män får ge er i väg ensamma för att frambära offer åt Herren. Det är ju det ni har bett om.« Och så jagade man bort dem från faraos hov.
EXO.10.12	Då sade Herren till Mose: »Sträck ut handen över Egypten, så att det kommer gräshoppor över landet och äter upp allt som växer där, allt som haglet har lämnat kvar.« 
EXO.10.13	Mose sträckte ut sin stav över Egypten, och Herren lät en östanvind blåsa över landet hela den dagen och hela natten, och när det blev morgon hade östanvinden fört med sig gräshopporna. 
EXO.10.14	De kom över hela Egypten och slog ner överallt. Så många gräshoppor har aldrig skådats och kommer aldrig att skådas. 
EXO.10.15	De täckte marken så att den blev alldeles svart, och de åt upp allt som växte i landet och all frukt på träden som haglet hade lämnat kvar; inget grönt fanns kvar på träden eller på marken i hela Egypten.
EXO.10.16	Då skyndade sig farao att skicka efter Mose och Aron. Han sade till dem: »Jag har förbrutit mig mot Herren, er gud, och mot er. 
EXO.10.17	Förlåt mig nu denna enda gång vad jag har gjort, och be till Herren, er gud, att han befriar mig från denna dödliga plåga.« 
EXO.10.18	Mose lämnade farao och bad till Herren. 
EXO.10.19	Då lät Herren vinden slå om till en hård västan som förde med sig gräshopporna och sopade ut dem i Sävhavet. Inte en enda gräshoppa blev kvar någonstans i hela Egypten. 
EXO.10.20	Men Herren gjorde farao hård och obeveklig: han släppte inte israeliterna.
EXO.10.21	Herren sade till Mose: »Lyft handen mot skyn, så skall ett mörker komma över Egypten, ett mörker så tätt att man kan ta på det.« 
EXO.10.22	Mose lyfte sin hand mot skyn, och ett djupt mörker låg över hela Egypten i tre dagar. 
EXO.10.23	Människorna kunde inte se varandra eller gå någonstans på tre dagar. Men överallt där israeliterna bodde var det ljust.
EXO.10.24	Då kallade farao på Mose och sade: »Gå, och frambär offer åt Herren! Ni behöver bara lämna kvar era får och era kor — kvinnorna och barnen får gå med er.« 
EXO.10.25	Men Mose svarade: »Tänker kanske du förse oss med slaktoffer och brännoffer så att vi kan offra åt Herren, vår Gud? 
EXO.10.26	Nej, vår boskap måste också gå med oss — inte en klöv får bli kvar! Det är av boskapen vi skall offra åt Herren, vår Gud, och vad vi skall offra åt Herren vet vi inte själva förrän vi kommer fram.« 
EXO.10.27	Men Herren gjorde farao hård och obeveklig: han ville inte släppa dem. 
EXO.10.28	Farao sade till Mose: »Gå din väg, och se till att du aldrig mer kommer inför mina ögon! Om du gör det skall du dö.« — 
EXO.10.29	»Du har rätt«, svarade Mose, »jag skall aldrig mer komma inför dina ögon!«
EXO.11.1	Herren sade till Mose: »Ännu en plåga skall jag låta drabba farao och Egypten, och sedan skall han släppa er härifrån — ja, inte bara släppa er utan jaga bort er allesammans. 
EXO.11.2	Säg nu till folket att alla, både män och kvinnor, skall be sina grannar om föremål av silver och guld.« 
EXO.11.3	Och Herren gjorde egypterna välvilligt stämda mot hans folk, och Mose betraktades som en stor man i Egypten, både av faraos hovmän och av folket.
EXO.11.4	Mose sade till farao: »Så säger Herren: Vid midnatt skall jag gå fram genom Egypten, 
EXO.11.5	och allt förstfött i Egypten skall dö, den förstfödde sonen till farao på tronen lika väl som den förstfödde sonen till slavinnan vid handkvarnen, och även allt förstfött bland boskapen. 
EXO.11.6	I hela Egypten skall höjas ett sådant klagoskri att dess like aldrig har hörts och aldrig kommer att höras. 
EXO.11.7	Men mot israeliterna skall inte ens en hund morra, varken mot människor eller boskap. Då skall ni inse att Herren gör skillnad på Egypten och Israel. 
EXO.11.8	Då skall alla dina hovmän här söka upp mig och falla ner för mig och bönfalla mig att lämna er och ta med mig hela mitt folk. Sedan skall jag dra bort.« Och fylld av vrede gick han därifrån.
EXO.11.9	Herren sade till Mose: »Att farao inte lyssnar till er, det sker för att jag skall göra nya under i Egypten.« 
EXO.11.10	Alla dessa under gjorde Mose och Aron inför farao, men Herren gjorde farao hård och obeveklig: han släppte inte ut israeliterna ur sitt land.
EXO.12.1	Herren sade till Mose och Aron i Egypten: 
EXO.12.2	»Denna månad skall inleda raden av månader; den skall för er vara årets första månad. 
EXO.12.3	Säg till Israels menighet att varje familjefar den tionde i denna månad skall ta ett lamm eller en killing, ett djur för varje hushåll. 
EXO.12.4	Men om hushållet är för litet för ett helt djur skall husfadern och hans närmaste granne tillsammans ta ett djur, alltefter antalet personer; ni skall göra beräkningen med hänsyn till vad var och en äter. 
EXO.12.5	Djuret skall vara felfritt, årsgammalt och av hankön och tas från fåren eller från getterna. 
EXO.12.6	Ni skall spara det till den fjortonde dagen i denna månad; då skall hela Israels församlade menighet slakta det mellan skymning och mörker. 
EXO.12.7	Man skall ta av blodet och stryka på båda dörrposterna och på tvärbjälken i de hus där man äter det. 
EXO.12.8	Köttet skall ätas samma natt; det skall vara stekt över eld och det skall ätas med osyrat bröd och beska örter. 
EXO.12.9	Ni får inte äta något av köttet rått eller kokat i vatten, utan det skall vara stekt över eld, med huvud, fötter och innanmäte. 
EXO.12.10	Ingenting får lämnas kvar till morgonen; om något då är kvar skall ni bränna upp det. 
EXO.12.11	Vid måltiden skall ni ha kläderna uppfästa, skor på fötterna och stav i handen. Ät i hast. Detta är Herrens påsk. 
EXO.12.12	Den natten skall jag gå fram genom Egypten och döda allt förstfött i landet, både människor och boskap, och alla Egyptens gudar skall drabbas av min dom — jag är Herren. 
EXO.12.13	Men blodet skall vara ett tecken på husen där ni bor. När jag ser blodet skall jag gå förbi, och det förödande slaget skall inte träffa er när jag slår Egypten.
EXO.12.14	Den dagen skall vara en minnesdag för er. Ni skall fira den som en Herrens högtid; i släkte efter släkte skall det vara en oföränderlig ordning att ni firar den. 
EXO.12.15	I sju dagar skall ni äta osyrat bröd. Redan den första dagen skall ni skaffa bort all surdeg ur era hus, ty var och en som äter något syrat bröd från den första till den sjunde dagen skall utstötas ur Israel. 
EXO.12.16	Den första dagen skall ni hålla en helig sammankomst, liksom också den sjunde dagen. Inget arbete får utföras under de dagarna, utom det som är nödvändigt för att alla skall få äta; endast detta får göras. 
EXO.12.17	Ni skall fira det osyrade brödets högtid, därför att det var just den dagen som jag förde era härar ut ur Egypten. I släkte efter släkte skall det vara en oföränderlig ordning att ni firar denna dag. 
EXO.12.18	Från kvällen den fjortonde dagen i första månaden till kvällen den tjugoförsta dagen skall ni äta osyrat bröd. 
EXO.12.19	Under sju dagar får ingen surdeg finnas i era hus, ty var och en som äter syrat bröd skall utstötas ur Israels menighet, vare sig han är invandrare eller infödd. 
EXO.12.20	Syrat bröd skall ni inte äta; var ni än bor skall ni äta osyrat bröd.«
EXO.12.21	Mose kallade samman alla de äldste i Israel och sade: »Gå och hämta var sitt lamm åt era familjer och slakta det som påskoffer. 
EXO.12.22	Tag sedan en knippa isop och doppa den i skålen med blodet och stryk lite av blodet på tvärbjälken och de båda dörrposterna. Ingen av er får gå ut genom dörren i sitt hus innan det blir morgon. 
EXO.12.23	Herren skall gå fram genom landet och hemsöka egypterna. Men när han ser blodet på tvärbjälken och de båda dörrposterna skall han gå förbi dörren och inte låta Förgöraren gå in i era hus för att döda er. 
EXO.12.24	Dessa regler skall gälla för er och era barn i all framtid. 
EXO.12.25	När ni kommer till det land som Herren har lovat att skänka er skall ni hålla fast vid detta bruk. 
EXO.12.26	Och när era barn frågar er: Vad betyder detta bruk? 
EXO.12.27	skall ni svara: Det är ett påskoffer åt Herren; när han dödade egypterna gick han förbi israeliternas hus och skonade våra hem.« Då föll folket ner och tillbad.
EXO.12.28	Sedan gick israeliterna och gjorde allt det som Herren hade befallt Mose och Aron.
EXO.12.29	Vid midnatt dräpte Herren alla förstfödda i Egypten, den förstfödde sonen till farao på tronen lika väl som den förstfödde sonen till fången i fängelsehålan, och även allt förstfött bland boskapen. 
EXO.12.30	Den natten steg farao upp, han och hans hovmän och alla andra egypter. Det hördes ett klagoskri i Egypten, ty det fanns inget hus där inte någon var död. 
EXO.12.31	Farao kallade under natten till sig Mose och Aron och sade: »Gå er väg, lämna mitt land, både ni själva och de andra israeliterna. Gå, och frambär offer åt Herren som ni har bett att få göra! 
EXO.12.32	Ta med både era får och era kor så som ni har begärt! Gå, och be om välsignelse också för mig!« 
EXO.12.33	Egypterna drev på dem för att få ut dem ur landet så fort som möjligt. De tänkte att de annars skulle dö allesammans.
EXO.12.34	Så tog israeliterna degen, innan man hunnit syra den, svepte sina mantlar om baktrågen och bar dem på axeln. 
EXO.12.35	De hade gjort som Mose sade: de hade bett egypterna om föremål av silver och guld och om kläder. 
EXO.12.36	Och Herren hade gjort egypterna välvilligt stämda mot israeliterna, så att de gav dem vad de begärde. På det sättet tog de byte av egypterna.
EXO.12.37	Israeliterna bröt upp från Ramses mot Suckot, ungefär 600 000 män till fots, förutom kvinnor och barn. 
EXO.12.38	En mängd löst folk gick med dem, och därtill väldiga hjordar av får och kor. 
EXO.12.39	Av degen som de hade med sig från Egypten bakade de osyrade brödkakor. De hade inte hunnit syra degen, eftersom de drevs ut ur landet så hastigt att de inte kunde vänta, och inte heller hann de göra i ordning någon proviant.
EXO.12.40	Israeliterna hade bott i Egypten i 430 år. 
EXO.12.41	Just denna dag, då 430 år hade gått, drog alla Herrens härar ut ur Egypten. 
EXO.12.42	Det var den natt då Herren vakade för att föra dem ut ur Egypten. Den natten är Herrens, den natten skall alla israeliter vaka, släkte efter släkte.
EXO.12.43	Herren sade till Mose och Aron: »Detta är stadgan för påskoffret: Ingen utlänning skall äta av det, 
EXO.12.44	men en slav som har köpts för pengar får äta av det, om han först har blivit omskuren. 
EXO.12.45	Ingen som tillfälligt bor hos er och ingen daglönare får äta av det. 
EXO.12.46	Allt skall ätas i ett och samma hus; inget av köttet får föras ut ur huset och inget ben får krossas. 
EXO.12.47	Hela Israels menighet skall göra så. 
EXO.12.48	Om någon invandrare som bor hos dig vill fira påsk till Herrens ära måste alla manliga medlemmar av hans familj omskäras. Sedan kan han delta i högtiden, och då skall han räknas som en infödd. Men ingen oomskuren får äta av påskoffret. 
EXO.12.49	Samma lag skall gälla för den infödde och för invandraren.«
EXO.12.50	Och alla israeliterna gjorde så; de gjorde allt vad Herren hade befallt Mose och Aron, 
EXO.12.51	och samma dag förde Herren dem ut ur Egypten, ordnade i häravdelningar.
EXO.13.1	Herren talade till Mose: 
EXO.13.2	»Allt förstfött bland israeliterna, det första som kommer ur moderlivet, bland både människor och boskap, det skall du helga åt mig. Det tillhör mig.«
EXO.13.3	Mose sade till folket: »Kom ihåg denna dag, dagen då ni drog ut ur Egypten, ut ur slavlägret, ty med sin starka hand förde Herren er ut därifrån. Ingenting syrat får ätas då. 
EXO.13.4	I dag drar ni ut, i månaden aviv. 
EXO.13.5	Och när Herren har fört dig till kanaaneernas, hettiternas, amoreernas, hiveernas och jevuseernas land, det som han med ed har lovat dina fäder att ge dig, ett land som flödar av mjölk och honung, då skall du i denna månad fira högtid på detta sätt: 
EXO.13.6	i sju dagar skall du äta osyrat bröd, och den sjunde dagen skall det hållas en fest till Herrens ära. 
EXO.13.7	Alla de sju dagarna skall du äta osyrat bröd, ingenting syrat får finnas hos dig och ingen surdeg någonstans i ditt land. 
EXO.13.8	Den dagen skall du säga till din son: ’Detta sker till minne av det som Herren gjorde för mig då jag drog ut ur Egypten.’ 
EXO.13.9	Som ett märke på handen och ett tecken på pannan skall detta påminna dig om att Herren förde dig ut ur Egypten med sin starka hand, så att hans lag alltid är på dina läppar. 
EXO.13.10	Du skall följa denna stadga år efter år vid den bestämda tiden.
EXO.13.11	När Herren har fört dig in i kanaaneernas land, så som han med ed har lovat dig och dina fäder, och gett det åt dig, 
EXO.13.12	då skall du till Herren överlämna det första som kommer ur moderlivet; allt förstfött av hankön bland din boskap skall tillhöra Herren. 
EXO.13.13	Men ett förstfött åsneföl skall du lösa ut med ett lamm, och om du inte vill lösa ut det skall du bryta nacken av det. Varje förstfödd bland dina söner skall du lösa ut. 
EXO.13.14	När din son en gång frågar dig vad detta betyder skall du svara: ’Med sin starka hand förde Herren oss ut ur Egypten, ut ur slavlägret. 
EXO.13.15	När farao envist vägrade att släppa oss dödade Herren allt förstfött i Egypten, både bland människor och boskap. Därför offrar jag åt Herren det första av hankön som kommer ur moderlivet, och varje förstfödd son löser jag ut.’ 
EXO.13.16	Som ett märke på handen och ett kännetecken på pannan skall detta påminna dig om att Herren förde oss ut ur Egypten med sin starka hand.«
EXO.13.17	När farao hade släppt folket ledde Gud dem inte den väg som går till filisteernas land, fastän den är den genaste; Gud tänkte att de kunde ångra sig och återvända till Egypten om de märkte att de skulle råka i strid. 
EXO.13.18	I stället lät han dem ta en omväg genom öknen mot Sävhavet. Israeliterna var ordnade som en krigshär när de drog ut ur Egypten.
EXO.13.19	Mose tog med sig Josefs ben, eftersom Josef hade avkrävt israeliterna en ed och sagt: »Gud kommer att ta sig an er, och då skall ni föra med er mina ben härifrån.«
EXO.13.20	De bröt upp från Suckot och slog läger i Etam, vid randen av öknen. 
EXO.13.21	Om dagen gick Herren framför dem i en molnpelare för att visa dem vägen, och om natten gick han i en eldpelare för att lysa dem. Så kunde de vandra både dag och natt. 
EXO.13.22	Molnpelaren gick ständigt framför dem om dagen och eldpelaren om natten.
EXO.14.1	Herren talade till Mose: 
EXO.14.2	»Säg åt israeliterna att vända om och slå läger utanför Pi Hachirot mellan Migdol och havet; mitt emot Baal Sefon skall ni slå läger vid havet. 
EXO.14.3	Farao kommer att tro att israeliterna har gått vilse och inte kan ta sig igenom öknen. 
EXO.14.4	Jag skall förhärda honom så att han sätter efter dem. Då skall jag visa min makt genom att krossa farao och hela hans här, och egypterna skall inse att jag är Herren.« Israeliterna gjorde som Herren hade sagt.
EXO.14.5	När kungen av Egypten fick veta att folket hade flytt kom han och hans hovmän på andra tankar. »Vad är det vi har gjort?« sade de. »Varför släppte vi ifrån oss våra israelitiska slavar?« 
EXO.14.6	Farao lät spänna för sin vagn och tog med sig sina män. 
EXO.14.7	Han tog de 600 bästa stridsvagnarna och alla andra stridsvagnar i Egypten, under befäl av höga officerare. 
EXO.14.8	Herren förhärdade farao, kungen av Egypten, så att han satte efter israeliterna, som dristigt hade tågat ut. 
EXO.14.9	Egypterna förföljde dem och hann upp dem där de hade slagit läger vid havet — alla faraos hästar, vagnar och vagnskämpar och hela hans här — vid Pi Hachirot, mitt emot Baal Sefon. 
EXO.14.10	Då farao närmade sig upptäckte israeliterna att egypterna var på marsch mot dem. De blev förfärade och ropade till Herren. 
EXO.14.11	Och de sade till Mose: »Fanns det inga gravar i Egypten, så att du måste ta oss hit för att dö i öknen? Varför har du gjort så mot oss? Varför förde du oss ut ur Egypten? 
EXO.14.12	Bad vi inte redan där att du skulle låta oss vara i fred och låta oss tjäna egypterna? Hellre träla för egypterna än dö i öknen!« 
EXO.14.13	Mose svarade: »Var inte rädda! Stanna här; i dag skall ni bli vittnen till den seger som Herren vinner åt er. Ty så som ni ser egypterna i dag skall ni aldrig någonsin se dem mer. 
EXO.14.14	Herren skall strida för er, och ni skall vara tysta!«
EXO.14.15	Herren sade till Mose: »Varför ropar du till mig? Säg åt israeliterna att dra vidare. 
EXO.14.16	Lyft din stav och sträck ut din hand över havet och klyv det, så att israeliterna kan gå torrskodda tvärs igenom havet. 
EXO.14.17	Jag skall förhärda egypterna, så att de följer efter dem. Jag skall visa min makt genom att krossa farao och hela hans här, hans vagnar och vagnskämpar. 
EXO.14.18	Och egypterna skall inse att jag är Herren, när jag visar min makt och krossar farao och hans vagnar och vagnskämpar.«
EXO.14.19	Guds ängel, som hade gått framför israeliternas här, flyttade sig nu och gick bakom dem. Molnpelaren som gick framför dem flyttade sig och tog plats bakom dem, 
EXO.14.20	så att den kom mellan egypternas här och israeliternas. Mörkret föll, och hela natten gick utan att härarna fick känning med varandra.
EXO.14.21	Mose sträckte ut sin hand över havet, och Herren drev undan havet med en stark östanvind, som blåste hela natten. Så gjorde han havet till torrt land. Vattnet klövs, 
EXO.14.22	och israeliterna gick torrskodda tvärs igenom havet, medan vattnet stod som en vägg på båda sidor. 
EXO.14.23	Egypterna förföljde dem, och alla faraos hästar, hans vagnar och vagnskämpar satte efter dem ut i havet. 
EXO.14.24	Strax före gryningen såg Herren från pelaren av eld och moln ner mot egypternas här, och han spred förvirring bland dem. 
EXO.14.25	Han lät vagnshjulen fastna så att det gick trögt att köra. Då ropade egypterna: »Låt oss fly! Herren strider för Israel mot oss egypter!«
EXO.14.26	Herren sade till Mose: »Sträck ut din hand över havet, så att vattnet strömmar tillbaka över egypterna, över deras vagnar och vagnskämpar.« 
EXO.14.27	Mose sträckte ut sin hand över havet, och i gryningen vände vattnet tillbaka. Egypterna flydde och det kom rakt emot dem; Herren störtade dem ut i havet. 
EXO.14.28	Vattnet vände tillbaka och dränkte vagnarna och vagnskämparna, hela faraos här som hade följt efter israeliterna ut i havet. Inte en enda kom undan. 
EXO.14.29	Men israeliterna gick torrskodda tvärs igenom havet, och vattnet stod som en vägg på båda sidor. 
EXO.14.30	Den dagen räddade Herren Israel från egypterna; israeliterna såg dem ligga döda på stranden. 
EXO.14.31	Då Israels folk såg vilket storverk Herren hade utfört mot egypterna fruktade de Herren och litade på honom och på hans tjänare Mose.
EXO.15.1	Då sjöng Mose och israeliterna denna lovsång till Herren:
EXO.15.1	Jag sjunger till Herrens ära:
EXO.15.1	stor är hans höghet och makt.
EXO.15.1	Häst och vagnskämpe
EXO.15.1	vräkte han i havet.
EXO.15.2	Herren är min kraft och mitt värn,
EXO.15.2	han blev min räddning.
EXO.15.2	Han är min Gud,
EXO.15.2	honom vill jag prisa,
EXO.15.2	min faders Gud,
EXO.15.2	honom vill jag lovsjunga.
EXO.15.3	Herren är en kämpe
EXO.15.3	— Herren är hans namn.
EXO.15.4	Faraos vagnar, hela hans här,
EXO.15.4	kastades i havet,
EXO.15.4	hans tappraste män
EXO.15.4	dränktes i Sävhavet.
EXO.15.5	Vattnen slog samman över dem,
EXO.15.5	de sjönk i djupet som stenar.
EXO.15.6	Din högra hand, Herre,
EXO.15.6	härlig i makt,
EXO.15.6	din högra hand, Herre,
EXO.15.6	krossade fienden.
EXO.15.7	I din makt och din härlighet
EXO.15.7	gjorde du motståndarna till intet.
EXO.15.7	Din lågande vrede bröt fram
EXO.15.7	och förtärde dem alla som halm.
EXO.15.8	Du frustade, och vattnet tornade upp sig,
EXO.15.8	vågorna stod som en mur,
EXO.15.8	strömmarna stelnade mitt i havet.
EXO.15.9	Fienden sade:
EXO.15.9	Jag skall förfölja dem,
EXO.15.9	hinna i kapp dem,
EXO.15.9	fördela bytet,
EXO.15.9	stilla min lystnad,
EXO.15.9	jag skall dra mitt svärd
EXO.15.9	och beröva dem allt.
EXO.15.10	Du blåste på dem
EXO.15.10	och havet höljde dem,
EXO.15.10	de sjönk som bly
EXO.15.10	i väldiga vatten.
EXO.15.11	Vem är som du
EXO.15.11	bland gudarna, Herre?
EXO.15.11	Vem är som du,
EXO.15.11	majestätisk och helig,
EXO.15.11	värdig fruktan och lovsång,
EXO.15.11	mäktig att göra under?
EXO.15.12	Du sträckte ut din hand,
EXO.15.12	och jorden slukade dem.
EXO.15.13	Du ledde med trofast kärlek
EXO.15.13	det folk som du friköpt,
EXO.15.13	förde det med makt
EXO.15.13	till din heliga boning.
EXO.15.14	Folken hörde det och darrade.
EXO.15.14	Ångest grep filisteerna,
EXO.15.15	Edoms furstar fylldes av skräck,
EXO.15.15	de starka i Moab greps av fruktan,
EXO.15.15	modet svek dem som bodde i Kanaan.
EXO.15.16	Fasa och skräck föll över dem,
EXO.15.16	inför din mäktiga arm
EXO.15.16	stod de förstenade,
EXO.15.16	medan ditt folk drog fram, Herre,
EXO.15.16	det folk drog fram som du vunnit åt dig.
EXO.15.17	Du ledde dem fram och planterade dem
EXO.15.17	på det berg som är din egendom,
EXO.15.17	den plats du gjort till din boning, Herre,
EXO.15.17	den helgedom, Herre, du själv har grundlagt.
EXO.15.18	Herren är konung
EXO.15.18	nu och för evigt.
EXO.15.19	När faraos hästar gick ut i havet med hans vagnar och vagnskämpar lät Herren havets vatten strömma tillbaka över dem. Men israeliterna gick torrskodda tvärs igenom havet.
EXO.15.20	Mirjam, som var syster till Aron och ägde profetisk gåva, tog sin tamburin, och alla kvinnorna följde henne; de slog på tamburiner och dansade.
EXO.15.21	Och Mirjam ledde sången:
EXO.15.21	Sjung till Herrens ära:
EXO.15.21	stor är hans höghet och makt.
EXO.15.21	Häst och vagnskämpe
EXO.15.21	vräkte han i havet.
EXO.15.22	Mose lät Israel bryta upp från Sävhavet, och de drog ut i Shuröknen. När de hade vandrat tre dagar i öknen utan att finna vatten 
EXO.15.23	kom de till Mara, men vattnet där kunde de inte dricka eftersom det var beskt. Det var därför platsen fick namnet Mara. 
EXO.15.24	Folket knotade mot Mose och frågade honom: »Vad skall vi dricka?« 
EXO.15.25	Mose ropade till Herren, och Herren visade honom ett stycke trä. Mose kastade det i vattnet, och sedan smakade vattnet gott. I Mara gav Herren lag och rätt åt folket, och där satte han det på prov. 
EXO.15.26	Han sade: »Om du lyder Herren, din Gud, och gör det som är rätt i hans ögon och lyssnar till hans befallningar och håller alla hans bud, då skall jag låta dig slippa alla de sjukdomar som jag sände över egypterna. Ty jag är Herren, den som botar dig.«
EXO.15.27	Så kom de till Elim, där det fanns tolv källor och sjuttio palmer. Och vid vattnet där slog de läger.
EXO.16.1	Israels menighet bröt upp från Elim och kom till Sinöknen, mellan Elim och Sinai, på femtonde dagen i andra månaden sedan de hade lämnat Egypten. 
EXO.16.2	Hela menigheten knotade mot Mose och Aron i öknen 
EXO.16.3	och sade: »Om vi ändå hade fått dö för Herrens hand i Egypten, där vi satt vid köttgrytorna och där brödet räckte till för oss. Ni har fört oss hit ut i öknen för att alla vi som är samlade här skall svälta ihjäl!«
EXO.16.4	Då sade Herren till Mose: »Jag skall låta det regna mat till er från himlen, så att folket varje dag kan gå ut och samla så mycket de behöver. Då kan jag sätta dem på prov och se om de rättar sig efter mina anvisningar eller inte. 
EXO.16.5	När de tillreder vad de hämtat hem på sjätte dagen kommer det att vara dubbelt så mycket som de samlar in de andra dagarna.«
EXO.16.6	Mose och Aron sade då till israeliterna: »I kväll skall ni förstå att det är Herren som har fört er ut ur Egypten, 
EXO.16.7	och i morgon skall ni få se Herrens härlighet. Han hör ert knot mot honom — för det är inte mot oss ni knotar, vi är ju ingenting.« 
EXO.16.8	Och Mose fortsatte: »I kväll ger Herren er kött att äta och i morgon så mycket bröd ni behöver. Herren hör nu hur ni knotar mot honom. Vi är ingenting, det är inte mot oss ni knotar utan mot Herren.«
EXO.16.9	Sedan sade Mose till Aron: »Säg till Israels menighet att träda fram inför Herren, eftersom han har hört deras knot.« 
EXO.16.10	När Aron talade till Israels menighet vände de sig mot öknen, och då visade sig Herrens härlighet i molnet.
EXO.16.11	Herren talade till Mose: 
EXO.16.12	»Jag har hört israeliternas knot. Säg till dem: Mellan skymning och mörker skall ni få kött att äta, och i morgon bitti skall ni få så mycket bröd ni behöver. Då skall ni inse att jag är Herren, er Gud.«
EXO.16.13	Den kvällen kom det vaktlar i sådan mängd att de täckte hela lägret, och på morgonen låg det dagg runt omkring lägret. 
EXO.16.14	När daggen hade torkat låg det ute i öknen något tunt och frasigt, tunt som rimfrost på marken. 
EXO.16.15	Och när israeliterna såg det frågade de varandra: »Vad är det här?« eftersom de inte visste vad det var. Mose sade till dem: »Det är den mat som Herren ger er att äta. 
EXO.16.16	Och Herren har gett denna befallning: Samla så mycket av det som var och en behöver, ett omermått per person för samtliga. Varje husfar skall hämta till dem han har i sitt tält.« 
EXO.16.17	Israeliterna gjorde så, och några samlade mer, andra mindre. 
EXO.16.18	När de sedan mätte upp hade de som samlat mer inte fått för mycket och de som samlat mindre inte för litet, alla hade fått vad de behövde. 
EXO.16.19	Mose sade till dem: »Ingen får lämna kvar något av detta till i morgon.« 
EXO.16.20	Men somliga lydde inte Mose utan sparade av det till nästa morgon. Då var det fullt av mask och luktade illa. Och Mose blev ond på dem.
EXO.16.21	Varje morgon samlade var och en så mycket som behövdes; i solvärmen smälte det bort. 
EXO.16.22	När de samlade mat på sjätte dagen fick de dubbelt så mycket, två omermått var, och alla hövdingarna i menigheten kom och talade om detta för Mose. 
EXO.16.23	Han svarade dem: »Det är som Herren har sagt. I morgon är det sabbatsvila, en sabbat helgad åt Herren. Baka nu vad ni vill baka och koka vad ni vill koka; allt som blir över skall ni spara till i morgon.« 
EXO.16.24	Då sparade man det till nästa morgon, som Mose hade befallt. Och nu fick det ingen dålig lukt och det gick inte mask i det. 
EXO.16.25	Och Mose sade: »Ät det i dag! I dag är det Herrens sabbat, i dag hittar ni ingenting på marken. 
EXO.16.26	Sex dagar kan ni samla det, men den sjunde dagen är det sabbat; då finns där ingenting.«
EXO.16.27	Ändå gick några bland folket ut den sjunde dagen för att samla, men de fann inte någonting. 
EXO.16.28	Då sade Herren till Mose: »Hur länge skall ni vägra att hålla mina bud och befallningar? 
EXO.16.29	Tänk på att det är Herren som har gett er sabbaten — därför ger han er den sjätte dagen mat för två dagar. Alla skall hålla sig i stillhet och ingen får gå hemifrån på den sjunde dagen.« 
EXO.16.30	Sedan höll folket sabbatsvila den sjunde dagen.
EXO.16.31	Israeliterna kallade brödet för manna. Det liknade korianderfrö; det var vitt och smakade som honungskaka. 
EXO.16.32	Mose sade: »Herren har gett denna befallning. Spara en omer av detta genom alla släktled, så att era efterkommande får se det bröd som jag gav er att äta i öknen, när jag förde er ut ur Egypten.« 
EXO.16.33	Och Mose sade till Aron: »Tag ett kärl och lägg en omer manna i det, ställ det inför Herren och spara det genom alla släktled.« 
EXO.16.34	Aron gjorde som Herren hade befallt Mose: han ställde kärlet framför förbundstecknet. 
EXO.16.35	Israeliterna åt manna i fyrtio år tills de kom till bebott land; de åt manna tills de nådde gränsen till Kanaan.
EXO.16.36	En omer är en tiondels efa.
EXO.17.1	Hela Israels menighet bröt upp från Sinöknen och drog från lägerplats till lägerplats enligt de befallningar Herren gav. De slog läger i Refidim, men där fanns inget vatten att dricka för folket. 
EXO.17.2	Då anklagade de Mose och krävde att han skulle skaffa dem vatten. »Varför anklagar ni mig?« frågade Mose. »Varför sätter ni Herren på prov?« 
EXO.17.3	Men eftersom de var törstiga knotade de mot Mose och sade: »Varför har du fört oss ut ur Egypten? Vill du att vi själva och våra barn och vår boskap skall dö av törst?« 
EXO.17.4	Då ropade Mose till Herren: »Vad skall jag göra med detta folk? Snart stenar de mig.« 
EXO.17.5	Herren sade till honom: »Gå framför folket med några av de äldste i Israel och ta med dig den stav som du hade då du slog på Nilen. 
EXO.17.6	Jag kommer att stå framför dig på klippan vid Horeb, och du skall slå på klippan, och då kommer det vatten ur den, så att folket får dricka.« Mose gjorde så inför de äldste i Israel. 
EXO.17.7	Platsen fick namnet Massa och Meriva, eftersom israeliterna hade anklagat Mose där och hade satt Herren på prov och sagt: »Finns Herren ibland oss eller inte?«
EXO.17.8	Sedan kom amalekiterna och angrep israeliterna vid Refidim. 
EXO.17.9	Då sade Mose till Josua: »Välj ut krigare åt oss och dra ut och kämpa mot amalekiterna. I morgon skall jag ställa mig på krönet av kullen med Guds stav i min hand.« 
EXO.17.10	Josua gjorde som Mose hade sagt och stred mot amalekiterna, medan Mose och Aron och Hur gick upp på kullens krön. 
EXO.17.11	Så länge Mose höll upp sina händer hade israeliterna övertaget, men när han lät händerna sjunka fick amalekiterna övertag. 
EXO.17.12	När Moses händer blev tunga hämtade de en sten åt honom att sitta på. Aron och Hur stod på var sin sida och stödde hans armar, så att han kunde hålla dem uppe tills solen gick ner. 
EXO.17.13	Josua nedkämpade amalekiternas här utan förskoning.
EXO.17.14	Herren sade till Mose: »Skriv ner detta så att det blir ihågkommet, och läs det för Josua, ty jag skall utplåna minnet av amalekiterna från jorden.« 
EXO.17.15	Då byggde Mose ett altare, som han kallade »Herren mitt fälttecken«. 
EXO.17.16	Han sade: »Handen på Herrens fälttecken! Herren skall föra krig mot amalekiterna från släkte till släkte!«
EXO.18.1	Jetro, prästen i Midjan, som var Moses svärfar, fick höra allt som Gud hade gjort för Mose och för sitt folk Israel, att Herren hade fört Israel ut ur Egypten. 
EXO.18.2	Då tog Jetro med sig Moses hustru Sippora, som hade sänts hem, 
EXO.18.3	och hennes två söner. Den ene hade fått namnet Gershom, »ty«, sade Mose, »jag är en främling i detta land«. 
EXO.18.4	Den andre hade han gett namnet Elieser, »ty«, sade han, »min faders Gud kom mig till hjälp och räddade mig undan faraos svärd«. 
EXO.18.5	Så kom Jetro till Mose med hans söner och hans hustru, där han hade slagit läger i öknen vid Guds berg. 
EXO.18.6	Mose fick bud om att hans svärfar var på väg med hans hustru och de båda sönerna. 
EXO.18.7	Då gick Mose ut och mötte honom, föll ner för honom och kysste honom. När de hade hälsat varandra gick de in i tältet. 
EXO.18.8	Mose berättade för sin svärfar om allt som Herren hade gjort mot farao och mot Egypten för Israels skull, om alla svårigheter som hade mött dem på vägen och hur Herren hade räddat dem. 
EXO.18.9	Och Jetro gladde sig över allt gott som Herren hade gjort mot Israel, att han hade räddat dem undan egypterna. 
EXO.18.10	Han sade: »Lovad vare Herren, som har räddat er ur egypternas och faraos våld, Herren, som har räddat folket undan egypternas förtryck! 
EXO.18.11	Nu vet jag att Herren är större än alla andra gudar, ty därför att de handlade övermodigt mot dem …« 
EXO.18.12	Och Jetro, Moses svärfar, förde fram brännoffer och slaktoffer åt Gud, och Aron och alla Israels äldste kom och deltog med honom i måltiden inför Gud.
EXO.18.13	Nästa dag satte sig Mose för att skipa rätt bland folket, och folket stod omkring honom från morgonen ända till kvällen. 
EXO.18.14	När svärfadern såg hur mycket Mose hade att uträtta sade han: »Måste du göra allt detta för folket? Varför skall du ensam sitta här med allt folket omkring dig från morgon till kväll?« — 
EXO.18.15	»Folket kommer ju till mig för att fråga Gud«, svarade Mose. 
EXO.18.16	»När de har någon tvist kommer de till mig, och jag skipar rätt mellan dem och lär dem Guds bud och lagar.« 
EXO.18.17	Hans svärfar sade: »Det här har du inte ordnat bra. 
EXO.18.18	Du tröttar ut både dig själv och allt folket som står här. Arbetet blir för tungt för dig, du kan inte göra det ensam. 
EXO.18.19	Nu skall du lyssna på mitt råd, då skall Gud vara med dig. Själv kan du vara folkets talesman inför Gud och lägga fram deras ärenden inför honom, 
EXO.18.20	och du skall inskärpa buden och lagarna hos dem och lära dem vilken väg de skall gå och hur de bör handla. 
EXO.18.21	Men du skall utse några bland folket, dugande och gudfruktiga män, pålitliga och redbara, och sätta dem att leda grupper på tusen eller hundra eller femtio eller tio. 
EXO.18.22	De skall alltid skipa rätt bland folket; alla viktiga fall får de hänskjuta till dig, men i de enklare målen kan de själva döma. Så kan du lätta din börda och låta dem bära den tillsammans med dig. 
EXO.18.23	Om du gör detta och det sker på Guds befallning kan du hålla ut, och alla som är här kan också gå hem nöjda.« 
EXO.18.24	Mose lyssnade till sin svärfar och rättade sig efter honom. 
EXO.18.25	Han valde ut dugande män bland israeliterna och gjorde dem till hövdingar över folket, till ledare för grupper på tusen eller hundra eller femtio eller tio. 
EXO.18.26	De skipade alltid rätt bland folket; svåra fall hänsköt de till Mose, men i de enklare målen dömde de själva.
EXO.18.27	Så tog Mose farväl av sin svärfar, som återvände till sitt land.
EXO.19.1	Vid tredje nymånen efter det att israeliterna hade lämnat Egypten, just på den dagen, kom de till Sinaiöknen. 
EXO.19.2	De bröt upp från Refidim, och när de hade kommit till Sinaiöknen slog de läger där.
EXO.19.2	Israel slog läger framför berget. 
EXO.19.3	Mose gick upp till Gud, och Herren talade till honom från berget: »Så skall du säga till Jakobs släkt och förkunna för Israels folk: 
EXO.19.4	Ni har sett vad jag gjorde med egypterna och hur jag har burit er på örnvingar och fört er hit till mig. 
EXO.19.5	Om ni nu lyssnar till mig och håller mitt förbund skall ni vara min dyrbara egendom framför alla andra folk — ty hela jorden är min — 
EXO.19.6	och ni skall vara ett rike av präster och ett heligt folk som tillhör mig. Detta är vad du skall säga till Israels folk.«
EXO.19.7	När Mose kom tillbaka kallade han samman folkets äldste och förelade dem det som Herren hade befallt honom att säga. 
EXO.19.8	Folket svarade med en mun: »Allt vad Herren har sagt vill vi göra.« Och Mose gick tillbaka till Herren med folkets svar.
EXO.19.9	Då sade Herren till Mose: »Jag skall komma till dig i ett tätt moln, så att folket kan höra när jag talar med dig. Sedan kommer de alltid att lita på dig.« När Mose hade talat om för Herren vad folket hade sagt 
EXO.19.10	sade Herren till honom: »Gå till folket och se till att de renar sig i dag och i morgon. Låt dem tvätta sina kläder 
EXO.19.11	och göra sig beredda för i övermorgon. Ty i övermorgon skall Herren stiga ner på Sinaiberget i hela folkets åsyn. 
EXO.19.12	Du skall dra en gräns runt omkring berget och varna folket för att gå upp på berget eller komma för nära dess fot. Den som rör vid berget skall straffas med döden. 
EXO.19.13	Men ingen hand får vidröra honom: han skall stenas eller skjutas. Ingen sådan får leva, vare sig det är ett djur eller en människa. När vädurshornet ljuder skall de gå upp på berget.«
EXO.19.14	Mose gick ner från berget till folket och lät dem rena sig, och de tvättade sina kläder. 
EXO.19.15	Och han sade till dem: »Håll er beredda för i övermorgon. Kom inte nära någon kvinna.«
EXO.19.16	När det blev morgon den tredje dagen började det åska och blixtra, ett tungt moln låg över berget och det hördes en stark hornstöt. Alla som var i lägret blev förfärade. 
EXO.19.17	Då förde Mose folket ut ur lägret att möta Gud. De ställde sig nedanför berget. 
EXO.19.18	Hela Sinaiberget omgavs av rök då Herren steg ner på berget i eld. Röken steg upp som från en smältugn, och hela berget skalv. 
EXO.19.19	Medan hornet ljöd allt starkare talade Mose, och Gud svarade honom med ljudlig röst. 
EXO.19.20	När Herren hade stigit ner på toppen av Sinaiberget kallade han till sig Mose, och Mose gick dit upp. 
EXO.19.21	Herren sade till honom: »Gå ner och varna folket så att de inte tränger sig fram för att se Herren, ty då kommer många av dem att mista livet. 
EXO.19.22	Även prästerna, som annars får närma sig Herren, måste rena sig, så att Herren inte slår dem med sin vrede.« 
EXO.19.23	Mose svarade Herren: »Folket kan inte gå upp på Sinaiberget, eftersom du själv har varnat oss och befallt mig att dra en gräns runt berget och förklara det för heligt.« 
EXO.19.24	Herren sade: »Gå nu ner och kom sedan upp igen tillsammans med Aron! Men prästerna och folket får inte tränga sig fram för att komma upp till Herren, då kan han slå dem med sin vrede.« 
EXO.19.25	Därefter gick Mose ner till folket och sade till dem …
EXO.20.1	Detta är vad Gud sade: 
EXO.20.2	Jag är Herren, din Gud, som förde dig ut ur Egypten, ut ur slavlägret. 
EXO.20.3	Du skall inte ha andra gudar vid sidan av mig. 
EXO.20.4	Du skall inte göra dig någon bildstod eller avbild av någonting uppe i himlen eller nere på jorden eller i vattnet under jorden. 
EXO.20.5	Du skall inte tillbe dem eller tjäna dem. Ty jag är Herren, din Gud, en svartsjuk Gud, som låter straffet för fädernas skuld drabba barnen intill tredje och fjärde led när man försmår mig 
EXO.20.6	men visar godhet mot tusenden när man älskar mig och håller mina bud. 
EXO.20.7	Du skall inte missbruka Herrens, din Guds, namn, ty Herren kommer inte att lämna den ostraffad som missbrukar hans namn. 
EXO.20.8	Tänk på att hålla sabbatsdagen helig. 
EXO.20.9	Sex dagar skall du arbeta och sköta alla dina sysslor, 
EXO.20.10	men den sjunde dagen är Herrens, din Guds, sabbat. Då skall du inte utföra något arbete, varken du eller din son eller din dotter, din slav eller din slavinna, din boskap eller invandraren i dina städer. 
EXO.20.11	Ty på sex dagar gjorde Herren himlen och jorden och havet och allt vad de rymmer, men på den sjunde dagen vilade han. Därför har Herren välsignat sabbatsdagen och gjort den till en helig dag. 
EXO.20.12	Visa aktning för din far och din mor, så att du får leva länge i det land som Herren, din Gud, ger dig. 
EXO.20.13	Du skall inte dräpa. 
EXO.20.14	Du skall inte begå äktenskapsbrott. 
EXO.20.15	Du skall inte stjäla. 
EXO.20.16	Du skall inte vittna falskt mot din nästa. 
EXO.20.17	Du skall inte ha begär till din nästas hus. Du skall inte ha begär till din nästas hustru eller hans slav eller hans slavinna, hans oxe eller hans åsna eller något annat som tillhör din nästa.
EXO.20.18	När folket blev vittne till åskan och flammorna, till hornstötarna och röken från berget darrade de av fruktan och höll sig på avstånd. 
EXO.20.19	Och de sade till Mose: »Tala till oss du, så skall vi lyda. Men Gud får inte tala till oss; då kommer vi att dö.« 
EXO.20.20	Mose svarade: »Var inte rädda! Det är för att sätta er på prov som Gud har kommit, och för att ni alltid skall frukta honom och inte synda.« 
EXO.20.21	Och folket stod på avstånd medan Mose gick upp mot töcknet där Gud var.
EXO.20.22	Herren sade till Mose:
EXO.20.22	Så skall du säga till israeliterna: Ni har själva sett att jag talade till er från himlen. 
EXO.20.23	Ni skall inte göra någon gud att ha vid sidan om mig; gudar av silver och guld skall ni inte göra er. 
EXO.20.24	Ett altare av jord skall du göra åt mig, och på det skall du offra dina brännoffer och gemenskapsoffer, din småboskap och din nötboskap. På varje plats där jag låter mitt namn bli nämnt skall jag komma till dig och välsigna dig. 
EXO.20.25	Och om du vill göra ett altare av sten åt mig, skall du inte bygga det av huggen sten, ty om du bearbetar stenen med mejsel, vanhelgar du den. 
EXO.20.26	Stig inte upp till mitt altare på trappsteg, så att ditt kön blottas vid altaret.
EXO.21.1	Detta är de bestämmelser du skall förelägga israeliterna:
EXO.21.2	När du köper en hebreisk slav skall han tjäna i sex år, men det sjunde året skall han friges utan betalning. 
EXO.21.3	Kom han ensam, skall han friges ensam; var han gift, skall hans hustru följa honom. 
EXO.21.4	Har hans herre gett honom en hustru och har hon fött honom söner och döttrar, skall hustrun och barnen tillhöra hennes herre, och mannen ensam skall friges. 
EXO.21.5	Men om slaven säger: »Jag håller av min herre, min hustru och mina barn, jag vill inte bli fri«, 
EXO.21.6	då skall hans herre föra fram honom inför Gud; han skall föras fram till dörren eller dörrposten och hans herre skall genomborra hans öra med en syl, och så skall slaven tillhöra honom för alltid.
EXO.21.7	Om någon har sålt sin dotter som slavinna, skall hon inte friges på samma sätt som de andra slavarna. 
EXO.21.8	Om hennes herre väljer henne för egen räkning men sedan inte vill veta av henne, skall han låta henne bli friköpt. Till utlänningar har han inte rätt att sälja henne när han behandlat henne trolöst. 
EXO.21.9	Utser han henne åt sin son, skall hon få samma rättigheter som en dotter. 
EXO.21.10	Tar han sig ännu en hustru, får han inte inskränka på den förras rätt till mat, kläder och bostad. 
EXO.21.11	Låter han henne inte få dessa tre ting, skall hon friges utan ersättning och betalning.
EXO.21.12	Den som slår ihjäl en människa skall straffas med döden. 
EXO.21.13	Om det inte var hans mening utan det var Gud som lät det ske, kan han fly till en plats som jag skall anvisa dig. 
EXO.21.14	Men om någon begår brottet att mörda med avsikt, får han gripas, även vid mitt altare, och skall avrättas. 
EXO.21.15	Den som slår sin far eller mor skall straffas med döden. 
EXO.21.16	Den som rövar bort en människa skall straffas med döden, vare sig han sålt den bortrövade eller denne påträffas hos honom. 
EXO.21.17	Den som förbannar sin far eller mor skall straffas med döden.
EXO.21.18	Om två män tvistar och den ene slår den andre med en sten eller med knytnäven, inte så att han dör men så att han blir sängliggande, 
EXO.21.19	då skall den som slog gå fri om den slagne kommer sig och kan gå ute med käpp; dock skall han ersätta honom för den tid han måste vara overksam och sörja för att han blir botad. 
EXO.21.20	Om någon slår sin slav eller slavinna med en käpp så att den slagne dör under hans hand, skall hämnd utkrävas. 
EXO.21.21	Men om slaven överlever en dag eller två, skall ingen hämnd utkrävas, eftersom slaven är hans egendom. 
EXO.21.22	Om någon under ett slagsmål stöter till en havande kvinna så att hon får missfall men ingen annan skada sker, skall han böta vad kvinnans make kräver, sedan värdering ägt rum.
EXO.21.23	Sker skada, skall du ge liv för liv, 
EXO.21.24	öga för öga, tand för tand, hand för hand, fot för fot, 
EXO.21.25	bränt för bränt, sår för sår, skråma för skråma. 
EXO.21.26	Om någon slår sin slav eller slavinna i ögat och fördärvar det, skall han som ersättning för ögat frige den skadade. 
EXO.21.27	Och slår han ut en tand på sin slav eller slavinna, skall han som ersättning för tanden frige den skadade.
EXO.21.28	Om en oxe stångar ihjäl en man eller en kvinna, skall oxen stenas, och dess kött får inte ätas, men ägaren skall gå fri. 
EXO.21.29	Men om oxen brukar stångas och ägaren vet om det men ändå inte vaktar den, och om oxen dödar en man eller en kvinna, då skall oxen stenas och dess ägare skall också mista livet. 
EXO.21.30	Men blir han ålagd en lösesumma, skall han betala allt vad som åläggs honom, till lösen för sitt liv. 
EXO.21.31	Stångar oxen en pojke eller en flicka, skall samma regel gälla. 
EXO.21.32	Stångar oxen en slav eller en slavinna, skall ägaren ge 30 siklar silver till slavens herre, och oxen skall stenas.
EXO.21.33	Om någon låter en brunn stå öppen eller gräver en ny brunn och inte täcker över den och en oxe eller en åsna faller ner i brunnen, 
EXO.21.34	skall den som äger brunnen betala ersättning till djurets ägare, men det döda djuret får han behålla. 
EXO.21.35	Om någons oxe stångar ihjäl en annans oxe, skall de sälja den levande oxen och dela pengarna; också det döda djuret skall de dela. 
EXO.21.36	Men om det var känt att oxen brukade stångas och dess ägare ändå inte vaktade den, skall han ersätta oxe med oxe, men det döda djuret får han behålla.
EXO.22.1	Om någon stjäl en oxe eller ett får och slaktar eller säljer djuret, skall han ersätta oxen med fem oxar och fåret med fyra får. — 
EXO.22.2	Blir en tjuv ertappad vid inbrottet och ihjälslagen, är det inte blodskuld, 
EXO.22.3	men hade solen gått upp, är det blodskuld. — Full ersättning skall lämnas. Om tjuven ingenting äger, skall han själv säljas som ersättning för det stulna. 
EXO.22.4	Om det stulna djuret, det må vara oxe eller åsna eller får, påträffas levande hos honom, skall han ge dubbel ersättning.
EXO.22.5	Om någon bränner en åker eller en vingård och låter elden sprida sig till en annans åker, skall han ge ersättning med det bästa från sin egen åker och vingård. 
EXO.22.6	Om elden kommer lös och sprider sig till törnbuskar och förstör kärvar eller växande gröda eller ett helt fält, då skall den som vållat branden ge full ersättning.
EXO.22.7	Om någon lämnar pengar eller gods i förvar hos en annan och detta sedan blir stulet ur huset, skall tjuven, om han avslöjas, lämna dubbel ersättning. 
EXO.22.8	Avslöjas inte tjuven, skall husets ägare föras fram inför Gud för att försäkra att han inte har tagit den andres egendom. 
EXO.22.9	Så snart det är fråga om tillgrepp, det må gälla en oxe, en åsna, ett får, ett klädesplagg eller något annat som har försvunnit, och någon påstår sig känna igen sin egendom, skall tvisten mellan de två komma inför Gud. Den som Gud förklarar skyldig skall ersätta den andre dubbelt. 
EXO.22.10	Om någon lämnar en åsna, en oxe, ett får eller något annat djur i förvar hos en annan och djuret dör eller skadas eller rövas bort utan att någon ser det, 
EXO.22.11	skall den som hade hand om djuret svära inför Herren att han inte har tagit den andres egendom, och det skall avgöra saken mellan dem. Ägaren skall godta eden, och ingen ersättning skall ges. 
EXO.22.12	Men om djuret har stulits från honom, skall han ersätta ägaren. 
EXO.22.13	Om det har rivits av vilddjur, skall kroppen företes som bevis; ett ihjälrivet djur behöver inte ersättas. 
EXO.22.14	Om någon lånar ett djur av en annan och det skadas eller dör i ägarens frånvaro, skall han ge full ersättning. 
EXO.22.15	Var ägaren närvarande, behöver ingen ersättning ges. Var djuret hyrt, har ägaren rätt till hyran.
EXO.22.16	Om någon förför en flicka som inte är trolovad och ligger med henne, skall han betala brudpriset och ta henne till hustru. 
EXO.22.17	Om hennes far vägrar att ge henne åt honom, skall han betala en summa som motsvarar brudpriset för en orörd flicka.
EXO.22.18	En trollkvinna skall du inte låta leva.
EXO.22.19	Var och en som har samlag med ett djur skall straffas med döden.
EXO.22.20	Den som offrar till andra gudar än Herren skall vigas åt förintelse.
EXO.22.21	En invandrare får du inte kränka eller förtrycka: ni var ju själva invandrare i Egypten. 
EXO.22.22	Änkor och faderlösa får ni inte behandla illa. 
EXO.22.23	Om du behandlar dem illa och de ropar till mig, skall jag lyssna till deras klagorop. 
EXO.22.24	Min vrede skall väckas, och jag skall döda er med svärd, så att era hustrur blir änkor och era barn blir faderlösa.
EXO.22.25	Om du lånar ut pengar till en landsman, till en nödlidande i mitt folk, skall du inte göra som ockrarna och kräva ränta av honom. 
EXO.22.26	Tar du din nästas mantel som pant, skall du lämna tillbaka den före solnedgången, 
EXO.22.27	eftersom den är det enda täcke han har. Vad skall han annars svepa om sig när han sover? Om han ropar till mig, skall jag lyssna, ty jag är barmhärtig.
EXO.22.28	Gud skall du inte smäda, och en hövding i ditt folk skall du inte förbanna. 
EXO.22.29	Du skall inte dröja att offra av din skörd av vin och olja. Den förstfödde av dina söner skall du ge åt mig. 
EXO.22.30	På samma sätt skall du göra med dina kor och får: sju dagar skall de vara hos modern, och på åttonde dagen skall du ge dem åt mig. 
EXO.22.31	Ni skall vara mina heliga. Köttet av ett ihjälrivet djur skall ni inte äta utan kasta åt hundarna.
EXO.23.1	Du skall inte sprida falska rykten. Gör inte gemensam sak med den skyldige genom att vittna falskt. 
EXO.23.2	Du skall inte följa mängden i det som är ont och inte ge efter för den så att du förvränger sanningen, när du vittnar i någon sak. 
EXO.23.3	Du skall inte vara partisk för den fattige i hans sak.
EXO.23.4	Om du träffar på din fiendes oxe eller åsna som har kommit vilse, skall du föra den tillbaka till honom. 
EXO.23.5	Och om du ser att din oväns åsna har segnat ner under sin börda, får du inte lämna honom utan hjälp: du måste hjälpa honom att lasta av djuret.
EXO.23.6	Du skall inte vränga rätten för den fattige. 
EXO.23.7	Avhåll dig från falska anklagelser som kan bli döden för den oskyldige, den som har rätt, ty jag frikänner inte den skyldige. 
EXO.23.8	Du skall inte ta mutor, ty mutor gör den klarsynte blind och fördärvar saken för den som har rätt.
EXO.23.9	En invandrare får du inte förtrycka. Ni vet hur det är att vara invandrare, ni var ju själva invandrare i Egypten.
EXO.23.10	Sex år skall du beså din jord och bärga dess gröda, 
EXO.23.11	men det sjunde året skall du låta marken vila och ligga i träda. Då kan de fattiga i ditt folk få sin föda från den. Det som blir över kan de vilda djuren äta. Så skall du också göra med din vingård och dina olivträd.
EXO.23.12	Sex dagar skall du arbeta, men den sjunde dagen skall du upphöra med arbetet, så att din oxe och åsna får vila och slavkvinnans son och invandraren får hämta krafter.
EXO.23.13	Rätta er noga efter allt vad jag har sagt er. Andra gudar skall ni inte åkalla, låt inte deras namn komma över era läppar.
EXO.23.14	Tre gånger om året skall du hålla högtid till min ära. 
EXO.23.15	Det osyrade brödets högtid skall du fira. Då skall du äta osyrat bröd i sju dagar, så som jag har befallt dig, på den bestämda tiden i månaden aviv, ty det var då du drog ut ur Egypten. Ingen skall träda fram inför mig med tomma händer. 
EXO.23.16	Du skall också fira skördehögtiden när du skördar de första frukterna av ditt arbete, av vad du sådde på åkern. Likaså skall du fira bärgningshögtiden vid årsskiftet när du från åkern samlar in frukten av ditt arbete. 
EXO.23.17	Tre gånger om året skall alla män hos dig träda fram inför Härskaren Herren. 
EXO.23.18	Blodet av det som offras till mig skall du inte offra tillsammans med något syrat, och fettet från mina högtidsoffer får inte lämnas kvar till morgonen. 
EXO.23.19	Det bästa av den första grödan på din mark skall du föra till Herrens, din Guds, hus.
EXO.23.19	Du skall inte koka en killing i moderns mjölk.
EXO.23.20	Se, jag sänder en ängel framför dig för att skydda dig på vägen och föra dig till den plats som jag har bestämt. 
EXO.23.21	Rätta dig efter honom och lyssna till honom! Sätt dig inte upp mot honom; han kommer inte att förlåta sådant trots, ty det är jag som handlar i honom. 
EXO.23.22	Men om du lyssnar till honom och gör allt vad jag säger, skall jag vara dina fienders fiende och dina motståndares motståndare. 
EXO.23.23	Min ängel skall gå framför dig och föra dig till amoreerna, hettiterna, perisseerna, kanaaneerna, hiveerna och jevuseerna, och jag skall utplåna dem. 
EXO.23.24	Du skall inte tillbe eller tjäna deras gudar och inte ta efter deras seder utan tillintetgöra dem och krossa deras stenstoder. 
EXO.23.25	Ni skall tjäna Herren, er Gud, då skall jag välsigna brödet du äter och vattnet du dricker och hålla sjukdomar borta från dig. 
EXO.23.26	Ingen kvinna i ditt land skall få missfall eller vara ofruktsam. Jag skall låta dig uppnå din fulla livslängd.
EXO.23.27	Skräcken för mig skall jag sända framför dig, och jag skall sprida förvirring bland alla folk du kommer till och driva dina fiender på flykten. 
EXO.23.28	Jag skall sända modlöshet framför dig, så att hiveerna, kanaaneerna och hettiterna jagas undan för dig. 
EXO.23.29	Men jag skall inte fördriva dem på ett enda år, för att inte landet skall bli en ödemark, där vilddjuren förökar sig och vållar dig skada. 
EXO.23.30	Steg för steg skall jag driva bort dem, till dess du har förökat dig och kan ta landet i besittning. 
EXO.23.31	Jag skall låta din gräns nå från Sävhavet till filisteernas hav och från öknen till Eufrat. Ty jag skall ge landets invånare i ert våld och driva undan dem för dig. 
EXO.23.32	Du skall inte sluta något förbund med dem och deras gudar. 
EXO.23.33	De får inte bo kvar i ditt land, då kunde de förleda dig till att synda mot mig, och om du tjänar deras gudar fångas du i en fälla.
EXO.24.1	Till Mose sade han sedan: »Gå upp till Herren, du själv och Aron, Nadav och Avihu och sjuttio av Israels äldste, och fall ner och tillbed på avstånd. 
EXO.24.2	Endast Mose får närma sig Herren; de andra får inte närma sig honom. Och folket får inte alls gå upp tillsammans med honom.«
EXO.24.3	När Mose kom och underrättade folket om vad Herren hade sagt och om alla hans stadgar svarade alla med en mun: »Allt vad Herren har sagt vill vi göra.« 
EXO.24.4	Sedan skrev Mose ner allt vad Herren hade sagt.
EXO.24.4	Tidigt nästa morgon byggde Mose ett altare nedanför berget och reste tolv stenstoder för Israels tolv stammar. 
EXO.24.5	Därefter gav han några unga israeliter i uppdrag att offra brännoffer och slakta tjurar som gemenskapsoffer åt Herren. 
EXO.24.6	Mose tog hälften av blodet och hällde i skålar och hälften stänkte han på altaret. 
EXO.24.7	Så tog han förbundsakten och läste upp den för folket. De sade: »Vi vill göra allt vad Herren har sagt och lyda honom.« 
EXO.24.8	Mose tog blodet, stänkte det på folket och sade: »Med detta blod bekräftas det förbund som Herren har slutit med er på grundval av alla dessa befallningar.«
EXO.24.9	Mose och Aron, Nadav och Avihu och sjuttio av Israels äldste gick upp på berget, 
EXO.24.10	och de såg Israels Gud. Under hans fötter var som ett golv av safir; det liknade själva himlen i klarhet. 
EXO.24.11	Han lyfte inte sin hand mot de främsta i Israel. De skådade Gud, och de åt och drack.
EXO.24.12	Herren sade till Mose: »Gå upp till mig på berget och stanna där, så skall jag ge dig stentavlorna och lagen och buden, som jag har skrivit för att undervisa folket.« 
EXO.24.13	Mose gav sig av tillsammans med sin tjänare Josua och gick upp på Guds berg. 
EXO.24.14	Till de äldste sade han: »Stanna här och vänta tills vi kommer tillbaka till er. Aron och Hur är ju kvar hos er; den som vill få något ärende avgjort kan vända sig till dem.«
EXO.24.15	När Mose hade gått upp på berget täcktes det av ett moln. 
EXO.24.16	Herrens härlighet vilade över Sinaiberget, och molnet täckte det i sex dagar. Den sjunde dagen ropade han till Mose ur molnet. 
EXO.24.17	Och israeliterna såg Herrens härlighet som en förtärande eld på toppen av berget. 
EXO.24.18	Mose gick in i molnet och upp på berget och stannade där i fyrtio dagar och fyrtio nätter.
EXO.25.1	Herren talade till Mose:
EXO.25.2	Säg till israeliterna att samla in gåvor åt mig. Av var och en som känner sig manad skall ni ta emot gåvor åt mig. 
EXO.25.3	Och detta är vad ni skall samla in: guld, silver och koppar, 
EXO.25.4	violett, purpurrött och karmosinrött garn, fint lingarn och gethår, 
EXO.25.5	rödfärgade baggskinn, delfinskinn, akacieträ, 
EXO.25.6	olja till lampan, kryddor till smörjelseoljan och till den välluktande rökelsen, 
EXO.25.7	onyx och andra ädla stenar att sätta på efoden och på bröstväskan.
EXO.25.8	De skall göra en helgedom åt mig så att jag kan bo mitt ibland dem. 
EXO.25.9	Denna boning och allt som hör till den skall ni göra helt enligt de förebilder som jag visar dig.
EXO.25.10	Du skall göra en ark av akacieträ, två och en halv aln lång, en och en halv aln bred och en och en halv aln hög. 
EXO.25.11	Du skall belägga den med rent guld både invändigt och utvändigt och omge den med en guldkant. 
EXO.25.12	Du skall gjuta fyra ringar av guld och fästa dem vid de fyra fötterna på arken, två ringar på ena sidan och två på den andra. 
EXO.25.13	Du skall göra bärstänger av akacieträ och belägga dem med guld 
EXO.25.14	och skjuta in dem i ringarna på arkens sidor, så att man kan bära arken med dem. 
EXO.25.15	Bärstängerna skall sitta kvar i ringarna på arken och får inte tas bort. 
EXO.25.16	I arken skall du lägga förbundstecknet som jag skall ge dig.
EXO.25.17	Du skall göra ett lock av rent guld, två och en halv aln långt och en och en halv aln brett. 
EXO.25.18	Du skall också göra två keruber av hamrat guld, en vid varje ända av locket, 
EXO.25.19	en kerub vid den ena ändan och en vid den andra. Du skall göra keruberna i ett stycke med locket. 
EXO.25.20	Keruberna skall hålla vingarna lyftade och utbredda, så att de skyler locket. De skall vara vända mot varandra, med ansiktena ner mot locket. 
EXO.25.21	Du skall lägga locket ovanpå arken, och i arken skall du lägga förbundstecknet som jag skall ge dig. 
EXO.25.22	Där skall jag uppenbara mig för dig: från platsen ovanför locket skall jag tala till dig, mellan de båda keruberna som står på arken med förbundstecknet, och ge dig alla mina befallningar till Israels folk.
EXO.25.23	Vidare skall du göra ett bord av akacieträ, två alnar långt, en aln brett och en och en halv aln högt. 
EXO.25.24	Du skall belägga det med rent guld, och runt omkring det skall du fästa en guldkant. 
EXO.25.25	Du skall göra en handsbred list runt omkring det och en guldkant på listen. 
EXO.25.26	Du skall göra fyra ringar av guld och fästa dem i de fyra hörnen vid de fyra benen. 
EXO.25.27	Intill listen skall ringarna sitta, som hållare för bärstänger, så att man kan bära bordet. 
EXO.25.28	Du skall göra bärstängerna av akacieträ och belägga dem med guld, och med dem skall man bära bordet. 
EXO.25.29	Till bordet skall du också göra fat och skålar, kannor och bägare för dryckesoffren; av rent guld skall du göra dem. 
EXO.25.30	Se till att det alltid ligger skådebröd inför mig på bordet.
EXO.25.31	Du skall göra ett lampställ av rent guld. Det skall göras i hamrat arbete, både foten och stammen. Skålarna, kulorna och blommorna skall göras i ett stycke med lampstället. 
EXO.25.32	Sex armar skall gå ut från lampstället, tre på den ena sidan och tre på den andra. 
EXO.25.33	På den första armen skall det sitta tre skålar med kulor och blommor och likaså på den andra; det skall vara likadant på alla sex armarna som går ut från lampstället. Skålarna skall vara formade som blommor på ett mandelträd. 
EXO.25.34	På själva lampstället skall det vara fyra skålar med kulor och blommor, och skålarna skall vara som mandelträdsblommor. 
EXO.25.35	Under vart och ett av de tre paren armar som går ut från lampstället skall det sitta en kula, gjord i ett stycke med detta, under de sex armarna som går ut från lampstället. 
EXO.25.36	Kulorna och armarna skall vara i ett stycke med lampstället, alltsammans ett enda hamrat stycke rent guld. 
EXO.25.37	Du skall göra sju lampor till lampstället; de skall sättas så att platsen framför blir belyst. 
EXO.25.38	De tänger och brickor som hör till skall göras av rent guld. 
EXO.25.39	Lampstället med alla dessa tillbehör skall göras av en talent guld. 
EXO.25.40	Se till att du gör detta efter de förebilder som du har fått se på berget.
EXO.26.1	Boningen skall du göra av tio tältvåder; av tvinnat fint lingarn och av violett, purpurrött och karmosinrött garn skall du väva dem, med keruber, i konstvävnad. 
EXO.26.2	Varje våd skall vara 28 alnar lång och fyra alnar bred; alla våderna skall vara lika stora. 
EXO.26.3	De skall fogas samman fem och fem. 
EXO.26.4	Du skall göra öglor av violett garn i kanten av våden ytterst på det ena hopsatta stycket och på samma sätt i kanten av den yttersta våden på det andra hopsatta stycket. 
EXO.26.5	50 öglor skall du göra på den ena våden och 50 ytterst på våden i det andra stycket, så att öglorna svarar mot varandra. 
EXO.26.6	Du skall också göra 50 hakar av guld och fästa ihop våderna med hakar, så att boningen blir en helhet.
EXO.26.7	Du skall väva våder av gethår till ett tält över boningen; elva våder skall du väva. 
EXO.26.8	Varje våd skall vara 30 alnar lång och fyra alnar bred; alla elva våderna skall vara lika stora. 
EXO.26.9	Du skall foga samman fem våder för sig och sex våder för sig och vika den sjätte våden dubbel på framsidan av tältet. 
EXO.26.10	Du skall göra 50 öglor i kanten av den ena våden, den som är ytterst på det ena hopsatta stycket, och 50 öglor i kanten av våden på det andra hopsatta stycket. 
EXO.26.11	Och du skall göra 50 hakar av koppar och häkta dem i öglorna och så fästa ihop tältet till en helhet. 
EXO.26.12	Och den överskjutande delen av tältets våder, den halva våd som blir över, skall hänga ner över baksidan av boningen. 
EXO.26.13	Och den aln som tältvåderna är för långa på var sida skall hänga ner på båda sidorna av boningen för att täcka den. 
EXO.26.14	Du skall göra ett överdrag av rödfärgade baggskinn till tältet och ovanpå detta ett överdrag av delfinskinn.
EXO.26.15	Bräderna till boningen skall du göra av akacieträ; de skall stå upprätt. 
EXO.26.16	Varje bräda skall vara tio alnar lång och en och en halv aln bred. 
EXO.26.17	På varje bräda skall det finnas två tappar i anslutning till varandra. Du skall göra likadant med alla bräderna till boningen. 
EXO.26.18	Av de bräder du gör för boningen skall 20 vara på sydsidan, åt söder, 
EXO.26.19	och du skall göra 40 socklar av silver under de 20 bräderna, två socklar för varje bräda med dess två tappar; 
EXO.26.20	vidare på boningens andra sida, norrut, 20 bräder 
EXO.26.21	med deras 40 socklar av silver, två under var bräda. 
EXO.26.22	Till baksidan av boningen, åt väster, skall du göra sex bräder 
EXO.26.23	och till boningens hörn på baksidan två bräder. 
EXO.26.24	Dessa skall vara dubbla nertill och likaså dubbla upptill, till den första ringen. Så skall det vara med de båda hörnbräderna. 
EXO.26.25	Det skall alltså vara åtta bräder med socklar av silver, sammanlagt 16 socklar, två under var bräda.
EXO.26.26	Du skall göra reglar av akacieträ, fem till bräderna på boningens ena sida, 
EXO.26.27	fem till bräderna på dess andra sida och fem till bräderna på baksidan, åt väster. 
EXO.26.28	Den mellersta regeln, den som sitter mitt på bräderna, skall gå från ena ändan till den andra. 
EXO.26.29	Bräderna skall du belägga med guld, och du skall göra guldringar på dem, där man kan skjuta in reglarna. Också reglarna skall du belägga med guld. 
EXO.26.30	Du skall uppföra boningen i överensstämmelse med det som du fick se på berget.
EXO.26.31	Du skall väva ett förhänge av violett, purpurrött och karmosinrött garn och tvinnat fint lingarn; det skall göras i konstvävnad, med keruber. 
EXO.26.32	Du skall hänga upp det på fyra stolpar av akacieträ som är belagda med guld, har krokar av guld och står på fyra socklar av silver. 
EXO.26.33	Du skall fästa förhänget i hakar och föra dit arken med förbundstecknet och ställa den innanför förhänget; förhänget skall skilja det heliga från det allra heligaste. 
EXO.26.34	Och du skall lägga locket över arken med förbundstecknet i det allra heligaste.
EXO.26.35	Bordet skall du ställa utanför förhänget och lampstället mitt emot bordet, på södra sidan av boningen; bordet skall stå på den norra sidan. 
EXO.26.36	Du skall göra ett draperi för ingången till tältet, i brokig väv av violett, purpurrött och karmosinrött garn och tvinnat fint lingarn. 
EXO.26.37	Till draperiet skall du göra fem stolpar av akacieträ och belägga dem med guld, och krokarna på dem skall vara av guld, och till dem skall du gjuta fem socklar av brons.
EXO.27.1	Du skall bygga ett altare av akacieträ, fem alnar långt och fem alnar brett — altaret skall vara fyrkantigt — och tre alnar högt. 
EXO.27.2	I vart och ett av dess fyra hörn skall du göra ett horn, som skall vara i ett stycke med altaret. Du skall belägga det med koppar. 
EXO.27.3	Du skall göra kärl att föra bort askan i, liksom också skovlar och skålar, gafflar och fyrfat. Alla dessa tillbehör skall du göra av koppar. 
EXO.27.4	Du skall göra ett galler, ett nät av koppar, och i dess hörn skall du sätta fyra bronsringar. 
EXO.27.5	Du skall sätta gallret nertill, under altarlisten, så att nätet når upp till halva höjden av altaret. 
EXO.27.6	Till altaret skall du göra bärstänger av akacieträ och belägga dem med koppar. 
EXO.27.7	Bärstängerna skall skjutas in i ringarna, så att de sitter på båda sidor av altaret, när man skall bära det. 
EXO.27.8	Altaret skall vara ihåligt, byggt av bräder, och det skall göras så som du fick se det på berget.
EXO.27.9	Du skall också göra en förgård till boningen. På sydsidan, åt söder, skall det finnas omhängen till förgården av tvinnat fint lingarn, 100 alnar långa på den sidan, 
EXO.27.10	med 20 stolpar och 20 socklar av brons och med stolparnas krokar och band av silver. 
EXO.27.11	Likaså skall det på norra långsidan finnas omhängen, 100 alnar långa, med 20 stolpar och 20 socklar av brons och med stolparnas krokar och band av silver. 
EXO.27.12	Förgårdens västra kortsida skall ha omhängen av 50 alnars längd, med tio stolpar och tio socklar. 
EXO.27.13	Förgårdens framsida, den östra kortsidan, skall vara 50 alnar lång. 
EXO.27.14	Där skall omhängena vara 15 alnar åt ena hållet med tre stolpar och tre socklar, 
EXO.27.15	och åt andra hållet 15 alnar med tre stolpar och tre socklar. 
EXO.27.16	Till förgårdens port skall göras ett draperi som är 20 alnar, i brokig väv av violett, purpurrött och karmosinrött garn och tvinnat fint lingarn. Det skall ha fyra stolpar med fyra socklar. 
EXO.27.17	Alla stolparna runt förgården skall ha band och krokar av silver och socklar av brons. 
EXO.27.18	Förgården skall vara 100 alnar lång och 50 alnar bred; dess omhängen av tvinnat fint lingarn skall ha fem alnars höjd. Socklarna skall vara av brons. 
EXO.27.19	All utrustning som behövs för tjänsten i boningen, liksom alla tältpluggarna där och till förgården, skall vara av koppar.
EXO.27.20	Du skall befalla israeliterna att skaffa dig ren olja av stötta oliver till lampstället, så att lamporna kan sättas upp varje dag. 
EXO.27.21	I uppenbarelsetältet, utanför förhänget som hänger framför förbundstecknet, skall Aron och hans söner se till att lamporna brinner natten igenom inför Herren. Detta skall vara en oföränderlig stadga för israeliterna genom alla släktled.
EXO.28.1	Låt din bror Aron och hans söner träda fram ur kretsen av israeliter för att bli präster åt mig: Aron själv och hans söner Nadav och Avihu, Elasar och Itamar. 
EXO.28.2	Du skall låta sy en helig dräkt till ära och prydnad för din bror Aron. 
EXO.28.3	Du skall ge anvisningar åt alla som fått konstskicklighetens gåva av mig, och de skall göra dräkten åt Aron, för hans vigning till präst åt mig. 
EXO.28.4	Dessa plagg skall de göra: bröstväska, efod, kåpa, mönstrad tunika, turban och bälte. De skall sy heliga dräkter åt din bror Aron och åt hans söner, så att de kan vara mina präster. 
EXO.28.5	Till dessa dräkter skall de använda guld, violett, purpurrött och karmosinrött garn och fint lingarn.
EXO.28.6	Efoden skall de göra av guld, av violett, purpurrött och karmosinrött garn och tvinnat fint lingarn, i konstvävnad. 
EXO.28.7	Den skall ha två axelstycken som är fästa i dess båda kanter och håller ihop den. 
EXO.28.8	Och skärpet som sitter på efoden skall göras på samma sätt och i ett stycke med den: av guld, av violett, purpurrött och karmosinrött garn och tvinnat fint lingarn. 
EXO.28.9	Du skall ta två onyxstenar och på dem rista in namnen på Israels söner: 
EXO.28.10	sex av namnen på den ena stenen och de sex övriga namnen på den andra stenen, i åldersordning. 
EXO.28.11	Som en juvelerare graverar ett sigill, så skall du rista Israels söners namn på de båda stenarna. De skall infattas i flätverk av guld. 
EXO.28.12	Du skall sätta de två stenarna på efodens axelstycken som en påminnelse om Israels söner: Aron skall bära deras namn på sina axlar inför Herren för att han skall minnas dem. 
EXO.28.13	Du skall göra flätverk av guld 
EXO.28.14	och två kedjor av rent guld, tvinnade som snören, och dem skall du fästa vid flätverken.
EXO.28.15	Du skall göra en bröstväska för domsutslag, i konstvävnad. Liksom efoden skall den göras av guld, av violett, purpurrött och karmosinrött garn och av tvinnat fint lingarn. 
EXO.28.16	Den skall vara fyrkantig och dubbelvikt, en halv aln lång och en halv aln bred. 
EXO.28.17	Du skall besätta den med fyra rader stenar: i första raden en karneol, en topas och en smaragd, 
EXO.28.18	i andra raden en rubin, en safir och en kalcedon, 
EXO.28.19	i tredje raden en hyacint, en agat och en ametist, 
EXO.28.20	i fjärde raden en krysolit, en onyx och en jaspis. De skall vara infattade i flätverk av guld. 
EXO.28.21	Stenarna skall vara tolv och svara mot namnen på Israels söner, en för varje namn. På varje sten skall namnet på en av de tolv stammarna vara ingraverat, som på ett sigill. 
EXO.28.22	Till bröstväskan skall du göra kedjor av rent guld, tvinnade som snören. 
EXO.28.23	Du skall göra två guldringar och sätta dem i två av hörnen på bröstväskan. 
EXO.28.24	Fäst de båda guldsnoddarna vid de två ringarna i hörnen av bröstväskan; 
EXO.28.25	de två andra ändarna på snoddarna skall du fästa vid de båda flätverken, som skall vara fastgjorda vid efodens axelstycken på framsidan. 
EXO.28.26	Gör två andra guldringar och sätt dem i de båda andra hörnen på bröstväskan, på insidan mot efoden. 
EXO.28.27	Slutligen skall du göra två guldringar och sätta dem nertill på framsidan av efodens båda axelstycken, vid sömmen ovanför skärpet. 
EXO.28.28	Bröstväskan skall genom sina ringar knytas fast vid ringarna på efoden med en violett snodd, så att den sitter ovanför skärpet och inte kan lossna från efoden. 
EXO.28.29	När Aron går in i helgedomen skall han bära namnen på Israels söner vid sitt hjärta, på bröstväskan för domsutslag, som en ständig påminnelse inför Herren. 
EXO.28.30	I bröstväskan för domsutslag skall du lägga urim och tummim, så att de ligger vid Arons hjärta när han träder inför Herren. Så skall Aron inför Herren ständigt bära israeliternas domar vid sitt hjärta.
EXO.28.31	Kåpan till efoden skall du göra helt i violett tyg. 
EXO.28.32	Mitt på den skall vara en öppning för huvudet med en vävd kant, som öppningen på en brynja, så att den inte rivs sönder. 
EXO.28.33	Runt fållen skall du sätta granatäpplen av violett, purpurrött och karmosinrött garn och tvinnat fint lingarn, och mellan dem bjällror av guld runt om, 
EXO.28.34	en guldbjällra och ett granatäpple växelvis runt fållen på kåpan. 
EXO.28.35	Aron skall bära den när han gör tjänst, så att det hörs när han går in i helgedomen inför Herren och när han går ut; annars kommer han att dö.
EXO.28.36	Du skall göra en blomma av rent guld och rista in på den så som man graverar ett sigill: Helgad åt Herren. 
EXO.28.37	Och du skall fästa den vid en violett snodd, och den skall sitta på turbanen, på dess framsida. 
EXO.28.38	Den skall sitta på Arons panna. Aron är ansvarig för fel i de heliga offer som israeliterna bär fram, i alla deras heliga gåvor; därför skall den alltid sitta på hans panna, så att Herren finner behag i dem.
EXO.28.39	Du skall väva den mönstrade tunikan av fint lingarn och göra en turban av fint lingarn. Gör även ett bälte i brokig väv.
EXO.28.40	Också åt Arons söner skall du göra tunikor. Och du skall göra bälten åt dem och huvudbonader, till ära och prydnad. 
EXO.28.41	I sådana dräkter skall du klä din bror Aron och hans söner. Du skall smörja dem och insätta dem och viga dem till präster åt mig. 
EXO.28.42	Gör byxor av linne som skyler deras kön, de skall räcka från midjan ner på låren. 
EXO.28.43	Dem skall Aron och hans söner ha på sig när de går in i uppenbarelsetältet eller träder fram till altaret för att göra tjänst i helgedomen; annars drar de skuld över sig och dör. Detta skall vara en oföränderlig stadga för honom och hans efterkommande.
EXO.29.1	Detta är vad du skall göra när du viger dem till präster åt mig. Tag en ungtjur och två felfria baggar, 
EXO.29.2	osyrat bröd, osyrade kakor bakade med olja och osyrade tunnkakor smorda med olja. Gör dem av siktat vetemjöl 
EXO.29.3	och lägg dem i en korg, och bär fram dem i korgen som offergåva tillsammans med tjuren och de två baggarna. 
EXO.29.4	Du skall föra fram Aron och hans söner till uppenbarelsetältets ingång och tvätta dem med vatten. 
EXO.29.5	Och du skall ta kläderna och sätta på Aron tunikan, kåpan till efoden, efoden och bröstväskan och binda ihop alltsammans med skärpet. 
EXO.29.6	Sätt sedan turbanen på hans huvud och fäst det heliga diademet på den. 
EXO.29.7	Tag smörjelseoljan och häll den på hans huvud och smörj honom. 
EXO.29.8	Sedan skall du låta hans söner träda fram, och du skall klä på dem tunikor 
EXO.29.9	och spänna om dem bälten och sätta på dem huvudbonader. Så skall de ha rätten till prästämbetet för alltid.
EXO.29.9	När du prästviger Aron och hans söner 
EXO.29.10	skall du leda fram tjuren framför uppenbarelsetältet, och Aron och hans söner skall lägga sina händer på tjurens huvud. 
EXO.29.11	Slakta sedan tjuren inför Herren vid ingången till uppenbarelsetältet. 
EXO.29.12	Tag lite av tjurens blod på fingret och stryk på altarhornen; häll ut resten av blodet vid foten av altaret. 
EXO.29.13	Fettet kring inälvorna, stora leverloben och båda njurarna med deras fett skall du bränna på altaret. 
EXO.29.14	Men tjurens kött, huden och resten av inälvorna skall du bränna upp utanför lägret; det är ett syndoffer.
EXO.29.15	Så skall du ta den ena baggen, och Aron och hans söner skall lägga sina händer på dess huvud. 
EXO.29.16	Slakta baggen och tag dess blod och stänk det runt om på altaret. 
EXO.29.17	Stycka baggen, tvätta inälvor och fötter och lägg detta på köttstyckena och huvudet. 
EXO.29.18	Bränn sedan hela baggen på altaret. Detta är ett brännoffer åt Herren, en lukt som gör honom nöjd, ett eldoffer åt Herren.
EXO.29.19	Därefter skall du ta den andra baggen, och Aron och hans söner skall lägga händerna på dess huvud. 
EXO.29.20	Du skall slakta baggen och stryka lite av blodet på Arons högra örsnibb och hans söners högra örsnibb och på högra tummen och högra stortån; resten av blodet skall du stänka runt om på altaret. 
EXO.29.21	Du skall ta av blodet på altaret och av smörjelseoljan och stänka på Aron och hans kläder och på hans söner och deras kläder; då blir han och hans kläder heliga, liksom hans söner och deras kläder.
EXO.29.22	Tag det feta på baggen, fettsvansen, fettet kring inälvorna, stora leverloben och båda njurarna med deras fett och högra låret, ty detta är prästvigningsbaggen, 
EXO.29.23	och vidare en rund brödkaka, en kaka bakad med olja och en tunnkaka ur korgen med osyrat bröd som står inför Herren. 
EXO.29.24	Allt detta skall du överlämna till Aron och hans söner, och de skall lyfta upp det som ett offer inför Herren. 
EXO.29.25	Sedan skall du ta tillbaka det och bränna det på altaret, ovanpå brännoffret, till en lukt som gör Herren nöjd; det är ett eldoffer åt Herren. 
EXO.29.26	Och du skall ta bringan av Arons prästvigningsbagge och lyfta upp den till ett offer inför Herren. Den skall vara din andel. 
EXO.29.27	Bringan som har lyfts upp och låret som har skänkts till offer skall du avskilja som heliga, styckena av prästvigningsbaggen som är avsedd för Aron och hans söner, 
EXO.29.28	och Aron och hans söner skall för all framtid ha rätt att få dessa av israeliterna: de är en offergärd, en gåva från israeliterna av deras gemenskapsoffer, en gåva från dem till Herren.
EXO.29.29	Arons heliga kläder skall hans söner ha efter honom, och de skall bäras av dem när de blir smorda och insatta till präster. 
EXO.29.30	I sju dagar skall de bäras av den bland hans söner som blir präst i hans ställe, den som skall gå in i uppenbarelsetältet för att göra tjänst i helgedomen.
EXO.29.31	Tag prästvigningsbaggen och koka köttet på heligt område. 
EXO.29.32	Köttet av baggen och brödet i korgen skall Aron och hans söner äta vid ingången till uppenbarelsetältet. 
EXO.29.33	De skall äta det som användes till försoningsoffer när de insattes och vigdes till präster; ingen annan får äta det, ty det är heligt. 
EXO.29.34	Och om något av prästvigningsköttet eller av brödet blir över till morgonen, skall det brännas upp; det får inte ätas, ty det är heligt.
EXO.29.35	Så skall du göra med Aron och hans söner, alldeles som jag har befallt dig. Sju dagar skall prästvigningen vara. 
EXO.29.36	Varje dag skall du offra en tjur som syndoffer, till försoning; du skall offra syndoffret på altaret när du utför soningsriten för det, och du skall smörja det så att det blir helgat. 
EXO.29.37	Sju dagar skall du utföra soningsriten för altaret och helga det. Då blir altaret högheligt; allting som kommer i beröring med altaret får del av dess helighet.
EXO.29.38	Detta skall du offra på altaret: två årsgamla lamm varje dag i all framtid. 
EXO.29.39	Det ena lammet skall du offra på morgonen och det andra mellan skymning och mörker, 
EXO.29.40	och till det första lammet skall du offra en tiondels efa siktat mjöl, blandat med en kvarts hin olja av stötta oliver, och som dryckesoffer en kvarts hin vin. 
EXO.29.41	Det andra lammet skall du offra mellan skymning och mörker; med samma slags matoffer och dryckesoffer som om morgonen skall du offra det, till en lukt som gör Herren nöjd, ett eldoffer åt honom. 
EXO.29.42	Detta skall vara ett dagligt brännoffer genom alla släktled, vid ingången till uppenbarelsetältet, inför Herren. Där skall jag uppenbara mig för er och där skall jag tala till dig. 
EXO.29.43	Där skall jag uppenbara mig för israeliterna, och tältet skall bli helgat genom min härlighet. 
EXO.29.44	Jag skall helga både uppenbarelsetältet och altaret, och Aron och hans söner skall jag helga till att vara präster åt mig. 
EXO.29.45	Och jag skall bo bland israeliterna och vara deras Gud. 
EXO.29.46	Då skall de inse att jag är Herren, deras Gud, som har fört dem ut ur Egypten för att bo ibland dem. Jag är Herren, deras Gud.
EXO.30.1	Du skall bygga ett altare att tända rökelse på; av akacieträ skall du göra det. 
EXO.30.2	Det skall vara fyrkantigt, en aln långt och en aln brett och två alnar högt. Hornen skall vara i ett stycke med altaret. 
EXO.30.3	Du skall belägga det med rent guld ovanpå och på sidorna och på hornen och omge det med en guldkant. 
EXO.30.4	Du skall göra två ringar av guld och sätta dem nedanför kanten, på två av sidorna, på bägge gavlarna; de skall tjäna som hållare för bärstänger, så att man kan bära altaret. 
EXO.30.5	Bärstängerna skall du göra av akacieträ och belägga med guld. 
EXO.30.6	Altaret skall du ställa framför förhänget som döljer arken med förbundstecknet, framför locket över förbundstecknet, där jag skall uppenbara mig för dig. 
EXO.30.7	Aron skall tända välluktande rökelse på det; varje morgon när han gör i ordning lamporna skall han tända rökelse, 
EXO.30.8	och likaså när han sätter upp lamporna mellan skymning och mörker. Detta skall vara ett dagligt rökelseoffer inför Herren genom alla släktled. 
EXO.30.9	På detta altare skall ni inte offra någon otillåten rökelse eller något brännoffer eller matoffer; inte heller skall ni hälla ut dryckesoffer på det. 
EXO.30.10	En gång om året skall Aron stryka försoningsblodet på altarets horn; genom alla släktled skall han där en gång om året utföra soningsriten med blodet av soningsoffret. Altaret är högheligt och hör Herren till.
EXO.30.11	Herren talade till Mose:
EXO.30.12	När du mönstrar israeliterna och räknar deras antal skall var och en vid mönstringen betala en lösen för sitt liv åt Herren, så att ingen olycka drabbar dem vid mönstringen. 
EXO.30.13	Var och en som upptas bland de mönstrade skall ge en halv sikel efter tempelvikt — 20 gera per sikel. Denna halva sikel är en offergåva åt Herren. 
EXO.30.14	Alla som upptas bland de mönstrade, från tjugo års ålder och uppåt, skall ge denna offergåva åt Herren. 
EXO.30.15	Den rike skall inte ge mer och den fattige inte mindre än en halv sikel när ni ger offergåvan åt Herren som en lösen för ert liv. 
EXO.30.16	Du skall ta emot lösesumman av israeliterna och använda pengarna till tjänsten vid uppenbarelsetältet. Så skall israeliterna bli ihågkomna inför Herren, genom den lösen ni ger för ert liv.
EXO.30.17	Herren talade till Mose:
EXO.30.18	Du skall göra ett bronskar med tillhörande bronsställ för tvättningen och sätta det mellan uppenbarelsetältet och altaret och fylla det med vatten. 
EXO.30.19	Där skall Aron och hans söner tvätta sina händer och fötter. 
EXO.30.20	När de går in i uppenbarelsetältet skall de tvätta sig, annars kommer de att dö; likaså när de går fram till altaret för att göra tjänst och bränna eldoffer åt Herren. 
EXO.30.21	De skall tvätta händer och fötter, annars kommer de att dö. Detta skall vara en oföränderlig stadga för Aron och hans efterkommande genom alla släktled.
EXO.30.22	Herren talade till Mose:
EXO.30.23	Tag de finaste kryddor, 500 siklar flytande myrra, hälften så mycket eller 250 siklar doftande kanel, 250 siklar kalmus, 
EXO.30.24	500 siklar kassia, allt efter tempelvikt, och en hin olivolja. 
EXO.30.25	Av detta skall du göra en helig smörjelseolja, en doftande blandning, konstfärdigt blandad; det skall vara en helig smörjelseolja. 
EXO.30.26	Med den skall du smörja uppenbarelsetältet, arken med förbundstecknet, 
EXO.30.27	bordet med alla dess tillbehör, lampstället med dess tillbehör, rökelsealtaret, 
EXO.30.28	brännofferaltaret med alla dess tillbehör och karet med dess ställ. 
EXO.30.29	Du skall inviga dem så att de blir högheliga; allt som kommer i beröring med dem får del av deras helighet. 
EXO.30.30	Aron och hans söner skall du smörja och viga till präster åt mig. 
EXO.30.31	Och till israeliterna skall du säga: Detta skall vara min heliga smörjelseolja genom alla släktled. 
EXO.30.32	Ingen får smörja in kroppen med den, och ni får inte göra någon annan olja med denna sammansättning. Helig är den, och helig skall den vara för er. 
EXO.30.33	Den som gör en sådan blandning och den som använder den på någon obehörig skall utstötas ur sitt folk.
EXO.30.34	Herren sade till Mose:
EXO.30.34	Tag välluktande ämnen: staktekåda, sjönagel och galbanum, och därtill ren rökelseharts, lika mycket av varje, 
EXO.30.35	och gör rökelse av detta, en konstfärdigt blandad vällukt, saltad, ren och helig. 
EXO.30.36	En del av rökelsen skall du stöta till pulver och lägga framför förbundstecknet i uppenbarelsetältet, där jag skall uppenbara mig för dig. Den skall vara höghelig för er. 
EXO.30.37	En rökelse med denna sammansättning får ni inte göra åt er själva: den skall hållas helig, den hör Herren till. 
EXO.30.38	Den som gör sådan rökelse för att njuta dess vällukt skall utstötas ur sitt folk.
EXO.31.1	Herren talade till Mose:
EXO.31.2	Jag har utvalt Besalel, son till Uri, son till Hur, av Juda stam, 
EXO.31.3	och fyllt honom med gudomlig ande, med insikt, förmåga och kunskap och allt slags hantverksskicklighet, 
EXO.31.4	så att han kan tänka ut konstfulla arbeten och utföra dem i guld och silver och koppar, 
EXO.31.5	slipa stenar för infattning, snida i trä, ja, utföra alla slags arbeten. 
EXO.31.6	Jag har vid hans sida ställt Oholiav, Achisamaks son, av Dans stam, och åt alla konstskickliga har jag gett förmåga att utföra allt som jag befallt dig: 
EXO.31.7	uppenbarelsetältet, arken med förbundstecknet och locket ovanpå den och allt som hör till uppenbarelsetältet, 
EXO.31.8	bordet med dess tillbehör, lampstället av rent guld med alla dess tillbehör, rökelsealtaret, 
EXO.31.9	brännofferaltaret med alla dess tillbehör, karet med dess ställ, 
EXO.31.10	ämbetsdräkten, prästen Arons heliga kläder och hans söners prästkläder, 
EXO.31.11	smörjelseoljan och den välluktande rökelsen till helgedomen — allt skall de göra så som jag har befallt dig.
EXO.31.12	Herren sade till Mose:
EXO.31.13	Tala till israeliterna och säg: »Mina sabbater måste ni hålla, ty sabbaten är ett tecken som förenar mig och er, genom alla släktled, för att ni skall veta att det är jag, Herren, som helgar er. 
EXO.31.14	Ni skall hålla sabbaten, den skall vara helig för er. Den som vanhelgar den skall straffas med döden. Var och en som utför något arbete på sabbaten skall utstötas ur sitt folk. 
EXO.31.15	Sex dagar får arbete utföras, men på den sjunde dagen är det sabbat, en sabbatsvila helgad åt Herren. Var och en som utför något arbete på sabbatsdagen skall straffas med döden. 
EXO.31.16	Israeliterna skall hålla sabbaten; de skall iaktta den genom alla släktled som en förbundsplikt för alla tider. 
EXO.31.17	Den är ett evigt tecken som förenar mig och israeliterna, ty på sex dagar gjorde Herren himmel och jord, men den sjunde dagen vilade han och hämtade andan.«
EXO.31.18	När Gud hade talat med Mose på Sinaiberget gav han honom de två tavlorna som ett förbundstecken, tavlor av sten, som Gud hade skrivit på med sitt finger.
EXO.32.1	När folket såg att det dröjde innan Mose kom ner från berget samlades de kring Aron och sade till honom: »Gör oss en gud som kan gå framför oss! Vi vet inte vart den där Mose har tagit vägen, han som förde oss ut ur Egypten.« 
EXO.32.2	Aron svarade dem: »Ta guldringarna ur öronen på era hustrur, era söner och era döttrar och kom hit med dem!« 
EXO.32.3	Då tog alla av sig guldringarna som de hade i öronen och lämnade dem till Aron. 
EXO.32.4	Han tog emot guldet av dem och knöt in det i en kappa. Sedan gjorde han en gjuten tjurkalv av guldet. Då ropade de: »Detta, Israel, är din Gud, som har fört dig ut ur Egypten.« 
EXO.32.5	När Aron såg vad som skedde reste han ett altare framför kalven och lät kungöra: »I morgon firas en högtid till Herrens ära!« 
EXO.32.6	Tidigt nästa morgon offrade de brännoffer och frambar gemenskapsoffer, och folket slog sig ner för att äta och dricka och började sedan förlusta sig.
EXO.32.7	Då talade Herren till Mose: »Gå nu ner, ty ditt folk, som du har fört ut ur Egypten, har gjort något förfärligt. 
EXO.32.8	De har redan lämnat den väg som jag har befallt dem att gå, de har gjort sig en gjuten tjurkalv, de har tillbett den och offrat till den och sagt: Detta, Israel, är din Gud, som har fört dig ut ur Egypten.« 
EXO.32.9	Och Herren fortsatte: »Jag ser att detta är ett styvnackat folk. 
EXO.32.10	Lämna mig nu i fred. Min vrede skall drabba dem och jag skall förinta dem. Men av dig skall jag göra ett stort folk.«
EXO.32.11	Mose försökte blidka Herren, sin Gud: »Herre, låt inte din vrede drabba ditt folk, som du har fört ut ur Egypten med stor kraft och mäktig hand! 
EXO.32.12	Låt inte egypterna få säga att det var i ond avsikt du förde ut ditt folk, att det var för att döda oss bland bergen och utplåna oss från jordens yta. Stilla din glödande vrede och avstå från det onda du har i sinnet mot ditt folk. 
EXO.32.13	Glöm inte dina tjänare Abraham, Isak och Israel och det löfte du gav dem, då du svor vid dig själv att göra deras ättlingar talrika som stjärnorna på himlen och låta deras ättlingar få hela det land du talat om som egendom för all framtid.« 
EXO.32.14	Då avstod Herren från det onda som han hade hotat att göra mot sitt folk.
EXO.32.15	Mose gick ner från berget och bar med sig de två tavlor han hade fått som ett förbundstecken, tavlor med skrift på båda sidorna: det var skrivet både på framsidan och på baksidan. 
EXO.32.16	Tavlorna var Guds verk, och skriften som var inristad på dem var Guds skrift.
EXO.32.17	Josua hörde hur folket skrek och ropade och han sade till Mose: »Det hörs stridslarm i lägret!« 
EXO.32.18	Mose svarade:
EXO.32.18	»Det är inte segerrop
EXO.32.18	och inte besegrades klagan,
EXO.32.18	det är ljudet av sång jag hör!«
EXO.32.19	Då Mose kom närmare lägret och fick se tjurkalven och dansandet, blev han så förbittrad att han kastade ifrån sig tavlorna och slog dem i stycken vid bergets fot. 
EXO.32.20	Kalven som de hade gjort brände han och malde till stoft. Det strödde han i vattnet och lät israeliterna dricka det.
EXO.32.21	Mose sade till Aron: »Vad har detta folk gjort dig, eftersom du har fått dem att synda så grovt?« 
EXO.32.22	Aron svarade: »Var inte vred, herre! Du vet själv hur de dras till det som är ont. 
EXO.32.23	De sade till mig: Gör oss en gud som kan gå framför oss! Vi vet inte vart den där Mose har tagit vägen, han som förde oss ut ur Egypten. 
EXO.32.24	Då sade jag till dem: Den som har någonting av guld skall ta det av sig, och de gav det åt mig. Jag kastade det i elden, och så kom kalven till.«
EXO.32.25	När Mose märkte att Aron hade släppt greppet om folket och utlämnat det åt motståndarnas förakt 
EXO.32.26	ställde han sig i porten till lägret och ropade: »Alla som är på Herrens sida skall komma hit till mig!« Då samlade sig alla leviterna kring honom. 
EXO.32.27	Han sade till dem: »Så säger Herren, Israels Gud: Spänn på er svärden och gå fram och tillbaka genom lägret från port till port och hugg ner bröder, vänner och grannar.« 
EXO.32.28	Leviterna gjorde som Mose hade sagt, och den dagen föll omkring 3 000 män av folket. 
EXO.32.29	Och Mose sade: »I dag har ni blivit vigda åt Herren, ty ni har vänt er mot era egna söner och bröder. Därför vill Herren ge er sin välsignelse i dag.«
EXO.32.30	Nästa dag sade Mose till folket: »Ni har begått en svår synd. Nu skall jag gå upp till Herren och försöka vinna försoning för er synd.« 
EXO.32.31	Och Mose gick tillbaka till Herren och sade: »Detta folk har begått en svår synd, de har gjort sig en gud av guld. 
EXO.32.32	Om du ändå ville förlåta deras synd! Utplåna annars mitt namn ur din bok!« 
EXO.32.33	Herren svarade Mose: »Den som har syndat mot mig skall jag utplåna ur min bok. 
EXO.32.34	Gå nu och led folket dit jag har sagt dig! Min ängel skall gå framför dig. Men den dag kommer då jag skall gå till rätta med dem för deras synd.« 
EXO.32.35	Så straffade Herren folket för att de hade gjort kalven, den som Aron gjorde.
EXO.33.1	Herren talade till Mose: »Dra nu bort härifrån, du själv och folket som du har fört ut ur Egypten, upp till det land som jag har lovat Abraham, Isak och Jakob och svurit att ge åt deras ättlingar. 
EXO.33.2	Jag skall sända en ängel framför dig och jag skall driva bort kanaaneerna, amoreerna, hettiterna, perisseerna, hiveerna och jevuseerna. 
EXO.33.3	Dra upp till landet som flödar av mjölk och honung. Men jag vill inte själv gå med er: ni är ett styvnackat folk, och jag kunde förinta er på vägen.« 
EXO.33.4	När folket hörde dessa stränga ord klädde de sig i sorgdräkt, och ingen bar några smycken.
EXO.33.5	Herren sade till Mose: »Säg till israeliterna: Ni är ett styvnackat folk. Om jag bara ett ögonblick följde er på vägen skulle jag tillintetgöra er. Lägg nu bort era smycken, sedan får jag se vad jag skall göra med er.« 
EXO.33.6	Då tog israeliterna av sig sina smycken och var utan dem alltifrån berget Horeb.
EXO.33.7	Mose brukade ta tältet och slå upp det utanför lägret, ett gott stycke därifrån. Han kallade det uppenbarelsetältet. Var och en som sökte råd hos Herren fick gå ut till uppenbarelsetältet utanför lägret. 
EXO.33.8	Varje gång Mose gick ut till tältet reste sig alla och stod var och en vid ingången till sitt tält och såg efter honom, tills han hade gått in i tältet. 
EXO.33.9	Och när Mose hade gått in sänkte molnpelaren sig och blev stående framför ingången, och Herren talade med Mose. 
EXO.33.10	Då folket såg molnpelaren stå framför ingången till tältet reste de sig alla och bugade sig djupt, var och en vid ingången till sitt tält. 
EXO.33.11	Och Herren talade till Mose ansikte mot ansikte, som en människa talar till en annan. Sedan gick Mose tillbaka till lägret, men hans medhjälpare Josua, Nuns son, en ung man, lämnade aldrig tältet.
EXO.33.12	Mose sade till Herren: »Du säger att jag skall leda detta folk på dess väg. Men du har inte låtit mig veta vem du vill sända med mig, fastän du har sagt att jag står dig nära och att jag har din gunst. 
EXO.33.13	Om du sätter värde på mig så låt mig veta dina planer; då kan jag lära känna dig och behålla din gunst. Och kom ihåg att folket är ditt folk.« 
EXO.33.14	Herren svarade: »Jag skall själv gå med er, så att du slipper oroa dig.« — 
EXO.33.15	»Om du inte själv går med«, sade Mose, »så låt oss få stanna här. 
EXO.33.16	Hur skall man kunna veta att jag och ditt folk har din gunst om inte du går med oss, så att jag och ditt folk utmärks framför alla andra folk på jorden?« 
EXO.33.17	Herren svarade: »Jag skall göra vad du ber mig om, ty du har min gunst och du står mig nära.«
EXO.33.18	Mose sade: »Låt mig få se din härlighet!« 
EXO.33.19	Herren svarade: »Jag skall låta min höghet och prakt gå förbi dig, och jag skall ropa ut namnet Herren inför dig. Jag skall vara nådig mot den jag vill vara nådig mot och barmhärtig mot den jag vill vara barmhärtig mot.« 
EXO.33.20	Han fortsatte: »Mitt ansikte kan du inte få se, ty ingen människa kan se mig och leva.« 
EXO.33.21	Sedan sade Herren: »Här bredvid mig finns en plats, ställ dig här på klippan! 
EXO.33.22	När min härlighet går förbi skall jag ställa dig i en klyfta i berget och skyla dig med min hand tills jag har gått förbi. 
EXO.33.23	Då skall jag ta bort min hand och du skall se mig på ryggen. Men mitt ansikte får ingen se.«
EXO.34.1	Herren sade till Mose: »Hugg ut två stentavlor likadana som de förra; på dem skall jag skriva samma ord som stod på de första tavlorna, de som du slog sönder. 
EXO.34.2	I morgon bitti skall du vara beredd, då skall du gå upp på Sinai och vänta på mig där på bergets topp. 
EXO.34.3	Ingen skall följa dig dit upp, och ingen skall visa sig på berget, och varken får eller kor skall beta i närheten av det.«
EXO.34.4	Mose högg ut två stentavlor, likadana som de första. Tidigt nästa morgon gick han upp på Sinaiberget, så som Herren hade befallt, och han tog med sig de båda stentavlorna. 
EXO.34.5	Då steg Herren ner i ett moln. Mose ställde sig nära honom och åkallade Herren. 
EXO.34.6	Och Herren gick förbi honom och ropade: »Herren, Herren är en barmhärtig och nådig Gud, sen till vrede och rik på kärlek och trofasthet. 
EXO.34.7	Han håller fast vid sin kärlek mot tusenden, han förlåter synd och skuld och brist men lämnar inte den skyldige ostraffad utan låter straffet för fädernas skuld drabba barn och barnbarn intill tredje och fjärde led.« 
EXO.34.8	Mose föll genast på knä, böjde sig till jorden och tillbad. 
EXO.34.9	Han sade: »Om jag har din gunst, Herre, så gå mitt ibland oss, fastän detta är ett styvnackat folk, och förlåt vår skuld och vår synd och gör oss till din egendom.«
EXO.34.10	Herren sade: »Jag sluter nu ett förbund med er. Inför hela ditt folk skall jag göra sådana under som inte har utförts i något land eller något folk. Hela det folk som du tillhör skall se hur överväldigande den gärning är som jag, Herren, utför med dig. 
EXO.34.11	Rätta dig efter det som jag befaller dig i dag. Jag skall driva bort amoreerna, kanaaneerna, hettiterna, perisseerna, hiveerna och jevuseerna för dig. 
EXO.34.12	Akta dig för att sluta förbund med invånarna i landet som du kommer till, så att de inte fångar er i en fälla. 
EXO.34.13	Ni skall riva ner deras altaren, krossa deras stenstoder och hugga ner deras asherapålar. 
EXO.34.14	Du skall inte tillbe någon främmande gud, ty Herrens namn är Den svartsjuke, han är en svartsjuk Gud. 
EXO.34.15	Du skall inte sluta förbund med invånarna i landet, ty då kommer du att äta av deras offer när de ägnar sig åt sin liderliga avgudadyrkan och offrar åt sina gudar och inbjuder dig. 
EXO.34.16	Och om du låter dina söner gifta sig med deras döttrar och deras döttrar ägnar sig åt sin liderliga avgudadyrkan, kommer de att förleda dina söner till avfall.
EXO.34.17	Du skall inte gjuta några avgudabilder åt dig.
EXO.34.18	Det osyrade brödets högtid skall du fira. I sju dagar skall du äta osyrat bröd, så som jag har befallt dig, på den bestämda tiden i månaden aviv, ty det var i månaden aviv som du drog ut ur Egypten. 
EXO.34.19	Det första som kommer ur moderlivet skall tillhöra mig, allt förstfött av hankön bland din boskap, både kor och får. 
EXO.34.20	Men ett förstfött åsneföl skall du lösa ut med ett lamm, och om du inte vill lösa ut det, skall du bryta nacken av det. Varje förstfödd bland dina söner skall du lösa ut. Med tomma händer skall ingen träda fram inför mig. 
EXO.34.21	Sex dagar skall du arbeta, men den sjunde dagen skall du upphöra med arbetet; även om det är plöjningstid eller skördetid skall du upphöra med arbetet.
EXO.34.22	Du skall fira veckohögtiden, när du skördar det första av vetet, och likaså bärgningshögtiden vid årsskiftet. 
EXO.34.23	Tre gånger om året skall alla män hos dig träda fram inför Härskaren Herren, Israels Gud. 
EXO.34.24	Ty jag skall driva undan folken för dig och utvidga ditt område, och ingen skall hota ditt land när du drar upp tre gånger om året för att träda fram inför Herren, din Gud. 
EXO.34.25	Blodet av det som offras till mig skall du inte offra tillsammans med något syrat, och påskfestens offer får inte lämnas kvar till morgonen. 
EXO.34.26	Det bästa av den första grödan på din mark skall du föra till Herrens, din Guds, hus.
EXO.34.26	Du skall inte koka en killing i moderns mjölk.«
EXO.34.27	Herren sade till Mose: »Skriv ner dessa befallningar, ty i enlighet med dem har jag slutit ett förbund med dig och med Israel.« 
EXO.34.28	Mose var kvar hos Herren i fyrtio dagar och fyrtio nätter, utan att äta eller dricka. Och han skrev förbundsvillkoren, de tio budorden, på tavlorna.
EXO.34.29	När Mose gick ner från Sinaiberget och hade med sig förbundstecknet, de två tavlorna, utgick det en strålglans från hans ansikte, därför att han hade talat med Gud, men han märkte det inte. 
EXO.34.30	Då Aron och alla israeliterna såg strålglansen från Moses ansikte vågade de inte komma emot honom. 
EXO.34.31	Men Mose ropade på dem, och då kom Aron och alla hövdingarna i menigheten till honom, och han talade med dem. 
EXO.34.32	Sedan kom alla israeliterna fram, och Mose gav dem alla de befallningar som han hade fått av Herren på Sinaiberget. 
EXO.34.33	När Mose hade talat satte han en mask för ansiktet. 
EXO.34.34	Varje gång Mose trädde fram inför Herren för att tala med honom tog han av masken tills han gick ut igen. När han hade kommit ut talade han om för israeliterna vad Herren hade befallt. 
EXO.34.35	Då såg israeliterna hur Moses ansikte strålade, och Mose satte masken för ansiktet tills han åter skulle gå in och tala med Herren.
EXO.35.1	Mose samlade hela Israels menighet och sade: »Detta är vad Herren har befallt er att göra: 
EXO.35.2	Sex dagar får arbete utföras, men på den sjunde dagen är det sabbat, en sabbatsvila helgad åt Herren. Var och en som utför något arbete på den dagen skall dödas. 
EXO.35.3	Ni skall inte göra upp eld på sabbatsdagen, var ni än bor.«
EXO.35.4	Mose sade till hela Israels menighet: »Detta är vad Herren har befallt er: 
EXO.35.5	Samla in gåvor åt Herren. Var och en som känner sig manad skall bära fram dessa gåvor åt Herren: guld, silver och koppar, 
EXO.35.6	violett, purpurrött och karmosinrött garn, fint lingarn och gethår, 
EXO.35.7	rödfärgade baggskinn, delfinskinn, akacieträ, 
EXO.35.8	olja till lampan, kryddor till smörjelseoljan och till den välluktande rökelsen, 
EXO.35.9	onyx och andra ädla stenar att sätta på efoden och på bröstväskan.
EXO.35.10	Var och en av er som har konstskicklighetens gåva skall komma och tillverka allt det som Herren har befallt: 
EXO.35.11	boningen med tält och överdrag, hakar och bräder, reglar, stolpar och socklar, 
EXO.35.12	arken med dess bärstänger, locket och det skylande förhänget 
EXO.35.13	och bordet med bärstängerna och alla övriga tillbehör och skådebröden, 
EXO.35.14	lampstället med dess tillbehör, lamporna och lampoljan, 
EXO.35.15	rökelsealtaret med dess bärstänger, smörjelseoljan, den välluktande rökelsen och draperiet för ingången till boningen, 
EXO.35.16	brännofferaltaret med dess koppargaller, bärstängerna och alla andra tillbehör, karet med dess ställ, 
EXO.35.17	omhängena till förgården, dess stolpar och socklar och draperiet för porten till förgården, 
EXO.35.18	tältpluggarna och linorna till boningen och förgården, 
EXO.35.19	ämbetsdräkterna till tjänsten i helgedomen, prästen Arons heliga kläder och hans söners prästkläder.«
EXO.35.20	Israels hela menighet gick nu bort från Mose, 
EXO.35.21	och alla som kände sig kallade eller manade kom med gåvor till Herren för arbetet på uppenbarelsetältet, tjänsten där och de heliga kläderna. 
EXO.35.22	Och både män och kvinnor, alla som kände sig manade, kom med spännen, örringar, ringar och halssmycken, alla slags föremål av guld. Alla kom de med en offergåva av guld till Herren. 
EXO.35.23	Och alla som hade violett, purpurrött och karmosinrött garn, fint lingarn och gethår, rödfärgade baggskinn och delfinskinn kom med detta. 
EXO.35.24	Alla som ville ge en gåva av silver eller koppar kom med den till Herren, och var och en som hade akacieträ till byggnadsarbetet bar fram det. 
EXO.35.25	Alla kvinnor som var skickliga att spinna kom med det som de hade spunnit: violett, purpurrött och karmosinrött garn och fint lingarn. 
EXO.35.26	Och alla kvinnor som kände sig kallade och som kunde konsten spann garn av gethår. 
EXO.35.27	Hövdingarna bar fram onyx och andra ädla stenar som skulle sättas på efoden och på bröstväskan, 
EXO.35.28	vidare kryddor och olja till lampan, till smörjelseoljan och till den välluktande rökelsen. 
EXO.35.29	Varje israelitisk man eller kvinna som kände sig manad att ge något till det arbete som Herren genom Mose befallt dem att utföra kom med en frivillig gåva åt Herren.
EXO.35.30	Mose sade till israeliterna: »Hör: Herren har utvalt Besalel, son till Uri, son till Hur, av Juda stam 
EXO.35.31	och fyllt honom med gudomlig ande, med insikt, förmåga och kunskap och allt slags hantverksskicklighet, 
EXO.35.32	så att han kan tänka ut konstfulla arbeten och utföra dem i guld och silver och koppar, 
EXO.35.33	slipa stenar för infattning, snida i trä, ja, utföra alla slags konstfulla arbeten. 
EXO.35.34	Han har gett både honom och Oholiav, Achisamaks son, av Dans stam, gåvan att lära upp andra. 
EXO.35.35	Han har utrustat dem med förmåga att utföra alla slags hantverk, väva konstväv och brokig väv av violett, purpurrött och karmosinrött garn och fint lingarn, och även annan vävnad, ja, att utföra alla slags uppgifter och tänka ut konstfulla arbeten.
EXO.36.1	Besalel och Oholiav skall arbeta tillsammans med alla konstskickliga män som Herren gett insikt och förmåga, så att de vet hur de skall utföra allt arbete som krävs för att uppföra helgedomen på det sätt som Herren har befallt.«
EXO.36.2	Mose kallade till sig Besalel och Oholiav och alla konstskickliga män som Herren gett den rätta insikten, alla som kände sig kallade att gripa sig an med arbetet. 
EXO.36.3	De tog hand om alla de gåvor som israeliterna hade lämnat till Mose för att användas vid arbetet på helgedomen. Men när man fortsatte att bära fram frivilliga gåvor till honom morgon efter morgon, 
EXO.36.4	kom alla hantverkarna som utförde olika slags arbeten till helgedomen, var och en från sitt arbete, 
EXO.36.5	och sade till Mose: »Folket kommer med mer än vad som behövs för att utföra det arbete som Herren har befallt.« 
EXO.36.6	Då lät Mose kungöra i lägret: »Ingen, vare sig man eller kvinna, skall komma med fler gåvor till helgedomen.« Så avhölls folket från att lämna något mer. 
EXO.36.7	Det som de redan hade gett räckte mer än väl till för att arbetet skulle kunna slutföras.
EXO.36.8	De konstskickliga hantverkarna gjorde boningen av tio tältvåder som tillverkades av tvinnat fint lingarn och av violett, purpurrött och karmosinrött garn, med keruber i konstvävnad. 
EXO.36.9	Varje våd gjordes 28 alnar lång och fyra alnar bred; alla våderna var lika stora. 
EXO.36.10	De fogades samman fem och fem. 
EXO.36.11	Man gjorde öglor av violett garn i kanten av våden ytterst på det ena hopsatta stycket och på samma sätt i kanten av den yttersta våden på det andra hopsatta stycket. 
EXO.36.12	50 öglor gjorde man på den ena våden och 50 ytterst på våden i det andra stycket, så att öglorna svarade mot varandra. 
EXO.36.13	Man gjorde 50 hakar av guld och fäste ihop våderna med hakarna, så att boningen blev en helhet.
EXO.36.14	Man vävde våder av gethår till ett tält över boningen; elva våder gjorde man. 
EXO.36.15	Varje våd gjordes 30 alnar lång och fyra alnar bred; alla elva våderna var lika stora. 
EXO.36.16	Man fogade samman fem våder för sig 
EXO.36.17	och sex våder för sig och satte 50 öglor i kanten av den ena våden, den som var ytterst på det ena hopsatta stycket, och 50 öglor i kanten av våden på det andra hopsatta stycket. 
EXO.36.18	Och man gjorde 50 hakar av koppar för att fästa ihop tältet till ett helt. 
EXO.36.19	Vidare gjorde man ett överdrag av rödfärgade baggskinn till tältet och ovanpå detta ett överdrag av delfinskinn.
EXO.36.20	Bräderna till boningen gjorde man av akacieträ och ställde dem upprätt. 
EXO.36.21	Varje bräda gjordes tio alnar lång och en och en halv aln bred. 
EXO.36.22	På varje bräda fanns två tappar i anslutning till varandra; man gjorde likadant med alla bräderna till boningen. 
EXO.36.23	Av de bräder som gjorts för boningen satte man 20 på sydsidan, åt söder, 
EXO.36.24	och man gjorde 40 socklar av silver och satte under de 20 bräderna, två socklar för varje bräda med dess två tappar; 
EXO.36.25	vidare på boningens andra sida, norrut, 20 bräder 
EXO.36.26	med deras 40 socklar av silver, två under var bräda. 
EXO.36.27	Till baksidan av boningen, åt väster, gjorde man sex bräder 
EXO.36.28	och till boningens hörn på baksidan två bräder. 
EXO.36.29	De var dubbla nertill och likaså dubbla upptill, till den första ringen. Så gjorde man med de båda hörnbräderna. 
EXO.36.30	Det var alltså åtta bräder med socklar av silver, sammanlagt 16 socklar, två under var bräda.
EXO.36.31	Man gjorde reglar av akacieträ, fem till bräderna på boningens ena sida, 
EXO.36.32	fem till bräderna på dess andra sida och fem till bräderna på baksidan, åt väster. 
EXO.36.33	Den mellersta regeln satte man så att den gick från den ena ändan till den andra mitt på bräderna. 
EXO.36.34	Bräderna belade man med guld, och man gjorde guldringar på dem, där reglarna kunde skjutas in. Också reglarna belades med guld.
EXO.36.35	Man vävde ett förhänge av violett, purpurrött och karmosinrött garn och tvinnat fint lingarn; det gjordes i konstvävnad, med keruber. 
EXO.36.36	Till detta gjorde man fyra stolpar av akacieträ belagda med guld och med krokar av guld, och man göt till dem fyra socklar av silver. 
EXO.36.37	Man gjorde ett draperi för ingången till tältet, i brokig väv av violett, purpurrött och karmosinrött garn och tvinnat fint lingarn, 
EXO.36.38	och till det gjorde man fem stolpar med krokar, och deras stolphuvuden och band belade man med guld, och deras fem socklar gjordes av brons.
EXO.37.1	Besalel gjorde arken av akacieträ, två och en halv aln lång, en och en halv aln bred och en och en halv aln hög. 
EXO.37.2	Han belade den med rent guld både invändigt och utvändigt och omgav den med en guldkant. 
EXO.37.3	Han göt fyra ringar av guld och fäste dem vid de fyra fötterna på arken, två ringar på ena sidan och två på den andra. 
EXO.37.4	Sedan gjorde han bärstänger av akacieträ och belade dem med guld 
EXO.37.5	och sköt in dem i ringarna på arkens sidor, så att man kunde bära arken. 
EXO.37.6	Han gjorde ett lock av rent guld, två och en halv aln långt och en och en halv aln brett. 
EXO.37.7	Han gjorde också två keruber av hamrat guld, en vid varje ända av locket, 
EXO.37.8	en kerub vid den ena ändan och en vid den andra. Han gjorde keruberna i ett stycke med locket. 
EXO.37.9	Keruberna höll vingarna lyftade och utbredda så att de skylde locket. De var vända mot varandra, med ansiktena ner mot locket.
EXO.37.10	Han gjorde vidare ett bord av akacieträ, två alnar långt, en aln brett och en och en halv aln högt, 
EXO.37.11	och belade det med rent guld, och runt omkring det fäste han en guldkant. 
EXO.37.12	Han gjorde en handsbred list runt omkring det och en guldkant på listen. 
EXO.37.13	Han göt fyra ringar av guld och fäste dem i de fyra hörnen vid de fyra benen. 
EXO.37.14	Intill listen sattes ringarna som hållare för bärstänger, så att man kunde bära bordet. 
EXO.37.15	Han gjorde bärstängerna av akacieträ och belade dem med guld; så kunde man bära bordet. 
EXO.37.16	Han gjorde kärlen som skulle stå på bordet: fat och skålar, bägare och kannor för dryckesoffren, alla av rent guld.
EXO.37.17	Han gjorde lampstället av rent guld. Det gjordes i hamrat arbete, både foten och stammen. Skålarna, kulorna och blommorna gjordes i ett stycke med lampstället. 
EXO.37.18	Det hade sex armar, tre på den ena sidan och tre på den andra. 
EXO.37.19	På den första armen sattes tre skålar med kulor och blommor och likaså på den andra; det gjordes likadant på alla sex armarna som gick ut från lampstället. Skålarna var formade som blommor på ett mandelträd. 
EXO.37.20	På själva lampstället var det fyra skålar med kulor och blommor, och skålarna var som mandelträdsblommor. 
EXO.37.21	Under vart och ett av de tre paren armar som gick ut från lampstället sattes en kula, gjord i ett stycke med detta, under de sex armarna som gick ut från lampstället. 
EXO.37.22	Kulorna och armarna var i ett stycke med lampstället — alltsammans ett enda hamrat stycke rent guld. 
EXO.37.23	Han gjorde de sju lamporna och de tänger och brickor som hörde till av rent guld. 
EXO.37.24	Lampstället med alla dess tillbehör gjorde han av en talent guld.
EXO.37.25	Han byggde rökelsealtaret av akacieträ; det var fyrkantigt, en aln långt och en aln brett och två alnar högt. Hornen var i ett stycke med altaret. 
EXO.37.26	Han belade det med rent guld ovanpå och på sidorna och på hornen och omgav det med en guldkant. 
EXO.37.27	Han gjorde två ringar av guld och satte dem nedanför kanten på två av sidorna, på bägge gavlarna; de tjänade som hållare för bärstänger, så att man kunde bära altaret. 
EXO.37.28	Bärstängerna gjorde han av akacieträ och belade med guld. 
EXO.37.29	Och han gjorde den heliga smörjelseoljan och den rena välluktande rökelsen, konstfärdigt blandad.
EXO.38.1	Han byggde brännofferaltaret av akacieträ, fem alnar långt och fem alnar brett — altaret var fyrkantigt — och tre alnar högt. 
EXO.38.2	I vart och ett av dess fyra hörn gjorde han ett horn, som var i ett stycke med altaret. Han belade det med koppar. 
EXO.38.3	Han gjorde alla tillbehör till altaret, kärlen, skovlarna, skålarna, gafflarna och fyrfaten. Alla dessa tillbehör gjorde han av koppar. 
EXO.38.4	Och han gjorde ett galler till altaret, ett nät av koppar, och satte det nertill, under altarlisten, så att nätet nådde upp till halva höjden av altaret. 
EXO.38.5	Så göt han fyra ringar och satte dem i de fyra hörnen på koppargallret som hållare för bärstängerna. 
EXO.38.6	Och han gjorde bärstängerna av akacieträ och belade dem med koppar. 
EXO.38.7	Han sköt in dem i ringarna på båda sidor av altaret, så att man kunde bära det. Altaret var ihåligt; han byggde det av bräder.
EXO.38.8	Han gjorde bronskaret med tillhörande bronsställ av speglar som hade tillhört de kvinnor som gjorde tjänst vid ingången till uppenbarelsetältet.
EXO.38.9	Han gjorde också förgården till boningen. På sydsidan, åt söder, gjordes omhängena till förgården av tvinnat fint lingarn, 100 alnar långa, 
EXO.38.10	med 20 stolpar och 20 socklar av brons och med stolparnas krokar och band av silver. 
EXO.38.11	Likaså gjordes de på norra långsidan 100 alnar långa, med 20 stolpar och 20 socklar av brons och med stolparnas krokar och band av silver. 
EXO.38.12	Förgårdens västra sida försågs med omhängen av 50 alnars längd, med tio stolpar och tio socklar och med stolparnas krokar och band av silver. 
EXO.38.13	Framsidan, den östra sidan, var 50 alnar lång. 
EXO.38.14	Där var omhängena 15 alnar åt ena hållet med tre stolpar och tre socklar, 
EXO.38.15	och åt andra hållet 15 alnar med tre stolpar och tre socklar, alltså lika på båda sidor om porten till förgården. 
EXO.38.16	Alla omhängena runt förgården gjordes av tvinnat fint lingarn. 
EXO.38.17	Socklarna till stolparna gjordes av brons; stolparnas krokar och band var av silver, och stolphuvudena belades med silver. Alla stolpar till förgården hade band av silver. 
EXO.38.18	Draperiet för porten till förgården gjordes i brokig väv av violett, purpurrött och karmosinrött garn och tvinnat fint lingarn; 20 alnar långt och fem alnar högt efter tygets bredd, liksom förgårdens omhängen. 
EXO.38.19	Till det gjordes fyra stolpar med fyra socklar av brons; deras krokar och band var av silver, och stolphuvudena belades med silver. 
EXO.38.20	Alla tältpluggarna till boningen och till förgården runt omkring den gjordes av koppar.
EXO.38.21	Följande är en redovisning av hur mycket som använts till boningen, till boningen för förbundstecknet. Den sammanställdes på Moses befallning av leviterna under ledning av Itamar, prästen Arons son. 
EXO.38.22	Besalel, son till Uri, son till Hur, av Juda stam, hade utfört allt det som Herren befallt Mose. 
EXO.38.23	Till medhjälpare hade han haft Oholiav, Achisamaks son, av Dans stam, som var kunnig i hantverk och konstvävnad och i konsten att väva brokig väv av violett, purpurrött och karmosinrött garn och fint lingarn. 
EXO.38.24	Allt det guld som använts till arbetet med uppförandet av helgedomen, det som hade getts som offergåva, utgjorde 29 talenter och 730 siklar efter tempelvikt. 
EXO.38.25	Det silver som erlades av menigheten vid mönstringen uppgick till 100 talenter och 1 775 siklar efter tempelvikt, 
EXO.38.26	en beka per person, alltså en halv sikel efter tempelvikt för alla som upptagits bland de mönstrade, från tjugo års ålder och uppåt, sammanlagt 603 550 man. 
EXO.38.27	De 100 talenterna silver användes för att gjuta socklarna till helgedomen och förhänget, 100 talenter för 100 socklar, en talent för varje sockel. 
EXO.38.28	Och de återstående 1 775 siklarna användes till stolparnas krokar, som beläggning på stolphuvudena och för att förbinda dem. 
EXO.38.29	Kopparn som hade getts som offergåva uppgick till 70 talenter och 2 400 siklar. 
EXO.38.30	Av den gjorde man socklarna till uppenbarelsetältets ingång och kopparaltaret med dess galler av koppar och alla tillbehör till altaret, 
EXO.38.31	socklarna runt förgården, socklarna till förgårdens port och alla tältpluggarna till boningen runt förgården.
EXO.39.1	Av violett, purpurrött och karmosinrött garn gjorde man ämbetsdräkter för tjänsten i helgedomen. Arons heliga kläder gjorde man så som Herren hade befallt Mose.
EXO.39.2	Efoden gjorde man av guld, av violett, purpurrött och karmosinrött garn och av tvinnat fint lingarn. 
EXO.39.3	Man hamrade ut guldet till tunna plåtar och skar dessa i trådar så att de kunde vävas in med det violetta, purpurröda och karmosinröda garnet och det fina lingarnet till en konstvävnad. 
EXO.39.4	Till efoden gjorde man axelstycken som skulle fästas i dess båda kanter och hålla ihop den. 
EXO.39.5	Skärpet som skulle sitta på efoden gjordes på samma sätt och i ett stycke med den: av guld, av violett, purpurrött och karmosinrött garn och tvinnat fint lingarn, så som Herren hade befallt Mose. 
EXO.39.6	Onyxstenarna infattades i flätverk av guld. Namnen på Israels söner var inristade på dem så som man graverar ett sigill. 
EXO.39.7	Man satte dem på efodens axelstycken som en påminnelse om Israels söner, så som Herren hade befallt Mose. 
EXO.39.8	Bröstväskan gjorde man, liksom efoden, i konstvävnad av guld, violett, purpurrött och karmosinrött garn och tvinnat fint lingarn. 
EXO.39.9	Den gjordes fyrkantig och dubbelvikt, en halv aln lång och en halv aln bred. 
EXO.39.10	Och man besatte den med fyra rader stenar: i första raden en karneol, en topas och en smaragd, 
EXO.39.11	i andra raden en rubin, en safir och en kalcedon, 
EXO.39.12	i tredje raden en hyacint, en agat och en ametist, 
EXO.39.13	i fjärde raden en krysolit, en onyx och en jaspis. De infattades i flätverk av guld. 
EXO.39.14	Stenarna var tolv och svarade mot namnen på Israels söner, en för varje namn. På varje sten var namnet på en av de tolv stammarna ingraverat, som på ett sigill. 
EXO.39.15	Till bröstväskan gjorde man kedjor av rent guld, tvinnade som snören. 
EXO.39.16	Man gjorde också två flätverk av guld och två ringar av guld och satte dem i två av hörnen på bröstväskan. 
EXO.39.17	Och man fäste de båda guldsnoddarna vid de två ringarna i hörnen av bröstväskan, 
EXO.39.18	och de två andra ändarna på snoddarna fästes vid de båda flätverken och sattes fast vid efodens axelstycken på framsidan. 
EXO.39.19	Man gjorde två andra guldringar och satte dem i de båda andra hörnen på bröstväskan, på insidan mot efoden. 
EXO.39.20	Slutligen gjorde man två guldringar och satte dem nertill på framsidan av efodens båda axelstycken, vid sömmen ovanför skärpet. 
EXO.39.21	Bröstväskan knöts genom sina ringar fast vid ringarna på efoden med en violett snodd, så att den satt ovanför skärpet och inte kunde lossna från efoden, allt så som Herren hade befallt Mose.
EXO.39.22	Man gjorde kåpan till efoden helt i violett väv. 
EXO.39.23	Mitt på kåpan gjordes en öppning, som öppningen på en brynja, med en kant runt om så att den inte skulle rivas sönder. 
EXO.39.24	Runt fållen satte man granatäpplen av violett, purpurrött och karmosinrött garn och tvinnat fint lingarn. 
EXO.39.25	Man gjorde bjällror av rent guld och satte dem runt fållen på kåpan mellan granatäpplena, 
EXO.39.26	en bjällra och ett granatäpple växelvis runt fållen på kåpan, som skulle bäras vid tjänstgöringen, så som Herren hade befallt Mose.
EXO.39.27	Åt Aron och hans söner gjorde man tunikorna, som var vävda av fint lingarn, 
EXO.39.28	turbanen och huvudbonaderna av fint lingarn och linnebenkläderna av tvinnat fint lingarn, 
EXO.39.29	och ett bälte av tvinnat fint lingarn, av violett, purpurrött och karmosinrött garn i brokig väv, så som Herren hade befallt Mose.
EXO.39.30	Man gjorde blomman, det heliga diademet, av rent guld och skrev på den så som man graverar ett sigill: Helgad åt Herren, 
EXO.39.31	och man fäste vid den en violett snodd och satte den upptill på turbanen, så som Herren hade befallt Mose.
EXO.39.32	Så blev allt arbete på boningen, på uppenbarelsetältet, fullbordat. Israeliterna gjorde i allt som Herren hade befallt Mose. 
EXO.39.33	De kom med boningen till Mose: tältet med alla dess tillbehör, hakarna, bräderna, reglarna, stolparna och socklarna, 
EXO.39.34	överdraget av rödfärgade baggskinn och överdraget av delfinskinn och det skylande förhänget, 
EXO.39.35	vidare arken med förbundstecknet, bärstängerna, locket, 
EXO.39.36	bordet med alla dess tillbehör och skådebröden, 
EXO.39.37	lampstället av rent guld, lamporna som skulle sättas på det och alla övriga tillbehör, lampoljan, 
EXO.39.38	det gyllene altaret, smörjelseoljan, den välluktande rökelsen, draperiet för ingången till tältet, 
EXO.39.39	kopparaltaret med dess koppargaller, bärstänger och alla övriga tillbehör, karet med dess ställ, 
EXO.39.40	omhängena till förgården, stolparna, socklarna, draperiet för porten till förgården, linorna, tältpluggarna och all utrustning som behövs för tjänsten i boningen, i uppenbarelsetältet, 
EXO.39.41	ämbetsdräkterna för tjänsten i helgedomen, prästen Arons heliga kläder liksom även hans söners prästkläder. 
EXO.39.42	Israeliterna hade utfört allt arbete helt i enlighet med Herrens befallning till Mose. 
EXO.39.43	När Mose såg att verket var fullbordat och att de hade utfört allt så som Herren hade befallt, välsignade han dem.
EXO.40.1	Herren talade till Mose:
EXO.40.2	Den första dagen i den första månaden skall du resa boningen, uppenbarelsetältet. 
EXO.40.3	Där skall du ställa arken med förbundstecknet, och du skall avskärma den med förhänget. 
EXO.40.4	Du skall sätta in bordet och duka det. Bär sedan in lampstället och sätt upp lamporna på det. 
EXO.40.5	Du skall ställa det gyllene rökelsealtaret framför arken med förbundstecknet och hänga upp draperiet för ingången till boningen. 
EXO.40.6	Ställ brännofferaltaret framför ingången till boningen, till uppenbarelsetältet, 
EXO.40.7	och sätt karet mellan uppenbarelsetältet och altaret och häll vatten i det. 
EXO.40.8	Du skall sätta upp förgårdens omhängen runt omkring och hänga upp draperiet för porten till förgården. 
EXO.40.9	Tag sedan smörjelseoljan och smörj boningen och allt som finns i den, helga den och alla dess tillbehör, så att den blir helig. 
EXO.40.10	Du skall smörja brännofferaltaret och alla dess tillbehör och helga altaret, så att det blir högheligt. 
EXO.40.11	Smörj karet och dess ställ och helga det.
EXO.40.12	Sedan skall du föra fram Aron och hans söner till uppenbarelsetältets ingång och tvätta dem med vatten. 
EXO.40.13	Klä Aron i de heliga kläderna, smörj honom och vig honom till präst åt mig. 
EXO.40.14	För sedan fram hans söner och sätt på dem tunikor. 
EXO.40.15	Du skall smörja dem som du smorde deras far, så att de kan vara mina präster. Att de har blivit smorda skall för alltid ge dem rätten till prästämbetet, genom alla släktled.
EXO.40.16	Mose gjorde i allt så som Herren hade befallt honom. 
EXO.40.17	På den första dagen av det andra årets första månad blev boningen rest. 
EXO.40.18	Mose satte upp boningen, lade socklarna på plats, reste bräderna, sköt in reglarna och satte upp stolparna. 
EXO.40.19	Han bredde ut tältet över boningen och lade tältöverdraget ovanpå, så som Herren hade befallt Mose. 
EXO.40.20	Mose tog förbundstecknet och lade det i arken och satte bärstängerna på den och lade locket ovanpå arken. 
EXO.40.21	Sedan förde han in arken i boningen, hängde upp det skylande förhänget och skärmade så av arken med förbundstecknet, så som Herren hade befallt Mose. 
EXO.40.22	Och han ställde bordet i uppenbarelsetältet, på boningens norra sida, utanför förhänget, 
EXO.40.23	och lade upp bröd på det inför Herren, så som Herren hade befallt Mose. 
EXO.40.24	Han satte lampstället i uppenbarelsetältet, mitt emot bordet, på boningens södra sida. 
EXO.40.25	Han satte upp lamporna inför Herren, så som Herren hade befallt Mose, 
EXO.40.26	och ställde in det gyllene altaret i uppenbarelsetältet framför förhänget 
EXO.40.27	och brände välluktande rökelse på det, så som Herren hade befallt Mose. 
EXO.40.28	Han hängde upp draperiet för ingången till boningen. 
EXO.40.29	Brännofferaltaret ställde han vid ingången till boningen, till uppenbarelsetältet, och offrade brännoffer och matoffer på det, så som Herren hade befallt Mose. 
EXO.40.30	Han ställde karet mellan uppenbarelsetältet och altaret och fyllde det med vatten för tvättningen. 
EXO.40.31	Där brukade sedan Mose, Aron och hans söner tvätta sina händer och fötter. 
EXO.40.32	När de skulle gå in i uppenbarelsetältet eller träda fram till altaret tvättade de sig, så som Herren hade befallt Mose. 
EXO.40.33	Han inhägnade boningen och altaret med förgården och hängde upp draperiet för porten till förgården. Så fullbordade Mose arbetet.
EXO.40.34	Ett moln täckte uppenbarelsetältet och Herrens härlighet fyllde boningen. 
EXO.40.35	Mose kunde inte gå in i uppenbarelsetältet, ty molnet vilade över det och Herrens härlighet fyllde boningen. 
EXO.40.36	Varje gång molnet höjde sig från boningen bröt israeliterna upp och fortsatte sin vandring. 
EXO.40.37	Om molnet inte höjde sig bröt de inte upp — inte förrän det höjde sig. 
EXO.40.38	Herrens moln vilade över boningen om dagen, och om natten lyste en eld i molnet inför israeliternas ögon under hela deras vandring.
LEV.1.1	Herren kallade på Mose och talade till honom från uppenbarelsetältet:
LEV.1.2	Säg till israeliterna: När någon av er vill ge en offergåva åt Herren, skall han ta den bland kreaturen, från nötboskapen eller från småboskapen.
LEV.1.3	Om han ger ett brännoffer från nötboskapen, skall det vara ett felfritt handjur. Han skall föra fram det till uppenbarelsetältets ingång, inför Herren, för att vara honom till behag. 
LEV.1.4	Han skall lägga handen på offerdjurets huvud, så att Herren kan finna behag i hans offer och han får försoning. 
LEV.1.5	Därefter skall han slakta djuret inför Herren, och Arons söner, prästerna, skall offra blodet genom att stänka det runt om på altaret som står vid ingången till tältet. 
LEV.1.6	Sedan skall han flå djuret och stycka det. 
LEV.1.7	Arons söner, prästerna, skall tända elden på altaret och lägga ved på elden. 
LEV.1.8	Sedan skall de lägga styckena och huvudet och det feta ovanpå veden som brinner på altaret. 
LEV.1.9	Men inälvor och fötter skall först tvättas med vatten. Därefter bränner prästen alltsammans på altaret som ett brännoffer, ett eldoffer, en lukt som gör Herren nöjd.
LEV.1.10	Om han ger ett brännoffer från småboskapen, ett får eller en get, skall det vara ett felfritt handjur. 
LEV.1.11	Han skall slakta det vid altarets norra sida inför Herren, och Arons söner, prästerna, skall stänka dess blod runt om på altaret. 
LEV.1.12	Sedan styckar han det, och prästen skall lägga styckena och huvudet och det feta ovanpå veden som brinner på altaret. 
LEV.1.13	Men inälvor och fötter skall först tvättas med vatten. Därefter offrar prästen alltsammans genom att bränna det på altaret. Detta är ett brännoffer, ett eldoffer, en lukt som gör Herren nöjd.
LEV.1.14	Om han ger ett brännoffer av fåglar åt Herren, skall det vara en turturduva eller en annan duva. 
LEV.1.15	Prästen skall bära fram fågeln till altaret, vrida av den huvudet och bränna det på altaret. Blodet skall pressas ut mot altarets framsida. 
LEV.1.16	Han skall ta ut krävan med dess innehåll och kasta den på askhögen på altarets östra sida. 
LEV.1.17	Prästen skall fläka upp fågeln utan att skilja vingarna från kroppen. Sedan bränner han den på altaret, på den brinnande veden. Detta är ett brännoffer, ett eldoffer, en lukt som gör Herren nöjd.
LEV.2.1	När någon ger ett matoffer åt Herren, skall hans gåva bestå av siktat mjöl, som han häller olja på. Sedan lägger han rökelse ovanpå. 
LEV.2.2	Därefter överlämnar han det till prästerna, Arons söner. Prästen tar en handfull av mjölet och av oljan och all rökelsen och bränner detta deloffer på altaret som ett eldoffer, en lukt som gör Herren nöjd. 
LEV.2.3	Resten av matoffret tillhör Aron och hans söner, det är en höghelig del av Herrens eldoffer.
LEV.2.4	När du ger ett matoffer av ugnsgräddat bröd, skall det vara gjort på siktat mjöl: osyrade kakor bakade med olja eller osyrade tunnkakor smorda med olja. 
LEV.2.5	Om du ger ett matoffer stekt på plåt, skall det vara gjort på siktat mjöl, bakat med olja och osyrat. 
LEV.2.6	Bryt det i bitar och häll olja över. Detta är ett matoffer. 
LEV.2.7	Om du ger ett matoffer kokat i gryta, skall det göras på siktat mjöl och olja. 
LEV.2.8	Ett matoffer som tillretts på något av dessa sätt skall du komma med till Herren och överlämna till prästen, som skall bära fram det till altaret. 
LEV.2.9	Av matoffret skall prästen ta en del som deloffer och bränna på altaret som ett eldoffer, en lukt som gör Herren nöjd. 
LEV.2.10	Resten av matoffret tillhör Aron och hans söner, det är en höghelig del av Herrens eldoffer.
LEV.2.11	Alla matoffer som ni ger åt Herren måste vara osyrade, ty ni får inte bränna surdeg eller honung som eldoffer åt Herren. 
LEV.2.12	Som förstlingsoffer får ni offra sådant, men det får inte brännas på altaret till en lukt som gör Herren nöjd.
LEV.2.13	Du skall strö salt på alla dina matoffer; saltet som hör till förbundet med din Gud får aldrig saknas i dina matoffer. Till alla dina offergåvor skall du offra salt.
LEV.2.14	Om du ger ett matoffer av den första grödan åt Herren, skall ditt offer bestå av ax som rostats över eld, krossade korn av färska ax. 
LEV.2.15	Häll ut olja över det och lägg rökelse ovanpå. Detta är ett matoffer. 
LEV.2.16	Prästen skall ta en del av kornen och av oljan som deloffer och all rökelsen och bränna det som ett eldoffer åt Herren.
LEV.3.1	Om någon ger ett gemenskapsoffer och tar ett djur från nötboskapen, skall han föra fram ett felfritt han- eller hondjur inför Herren. 
LEV.3.2	Han skall lägga handen på offerdjurets huvud och slakta det vid ingången till uppenbarelsetältet. Prästerna, Arons söner, skall stänka blodet runt om på altaret. 
LEV.3.3	Sedan ger han delar av gemenskapsoffret som ett eldoffer åt Herren: fettet på och kring inälvorna, 
LEV.3.4	de båda njurarna med ländfettet samt stora leverloben, som han tar ut tillsammans med njurarna. 
LEV.3.5	Arons söner skall bränna det på altaret tillsammans med brännoffret på den brinnande veden som ett eldoffer, en lukt som gör Herren nöjd.
LEV.3.6	Om han ger ett gemenskapsoffer åt Herren från småboskapen, skall det vara ett felfritt han- eller hondjur. 
LEV.3.7	Offrar han ett får, skall han föra fram det inför Herren, 
LEV.3.8	lägga handen på offerdjurets huvud och slakta det framför uppenbarelsetältet. Arons söner skall stänka blodet runt om på altaret. 
LEV.3.9	Sedan ger han fettet från gemenskapsoffret som ett eldoffer åt Herren: hela fettsvansen, avskuren vid roten, fettet på och kring inälvorna, 
LEV.3.10	de båda njurarna med ländfettet samt stora leverloben, som han tar ut tillsammans med njurarna. 
LEV.3.11	Prästen bränner detta på altaret till föda, ett eldoffer åt Herren.
LEV.3.12	Om han ger en get, skall han föra fram den inför Herren, 
LEV.3.13	lägga handen på dess huvud och slakta den framför uppenbarelsetältet. Arons söner skall stänka dess blod runt om på altaret. 
LEV.3.14	Sedan skall han av sin gåva som ett eldoffer åt Herren ge fettet på och kring inälvorna, 
LEV.3.15	de båda njurarna med ländfettet samt stora leverloben, som han tar ut tillsammans med njurarna. 
LEV.3.16	Prästen bränner detta på altaret till föda, ett eldoffer, till en lukt som gör Herren nöjd.
LEV.3.16	Allt fett tillhör Herren. 
LEV.3.17	Detta skall vara en oföränderlig stadga genom alla släktled, var ni än bor: ni får inte äta fett eller blod.
LEV.4.1	Herren talade till Mose:
LEV.4.2	Säg till israeliterna: När någon utan uppsåt syndar mot ett av Herrens bud och gör något otillåtet, gäller följande:
LEV.4.3	Om den smorde prästen syndar och drar skuld över folket, skall han offra en felfri ungtjur åt Herren, till syndoffer för den synd han har begått. 
LEV.4.4	Han skall föra fram tjuren inför Herren, till uppenbarelsetältets ingång, lägga handen på dess huvud och slakta den inför Herren. 
LEV.4.5	Sedan skall den smorde prästen ta av tjurens blod och bära in det i uppenbarelsetältet. 
LEV.4.6	Prästen skall doppa fingret i blodet och sju gånger stänka det inför Herren, framför förhänget i helgedomen. 
LEV.4.7	Prästen skall också stryka blod på hornen på altaret med den välluktande rökelsen, som står inför Herren i uppenbarelsetältet. Resten av tjurblodet skall han hälla ut vid foten av brännofferaltaret, som står vid ingången till tältet. 
LEV.4.8	Han skall skära bort allt det feta från syndoffertjuren: fettet på och kring inälvorna, 
LEV.4.9	de båda njurarna med ländfettet samt stora leverloben, som han tar ut tillsammans med njurarna, 
LEV.4.10	liksom den skärs bort från tjuren vid gemenskapsoffret. Prästen skall bränna detta på brännofferaltaret. 
LEV.4.11	Tjurens hud och allt dess kött, med huvud, ben, tarmar och resten av inälvorna, 
LEV.4.12	alltså hela tjuren, skall han föra ut ur lägret till en ren plats, där man tömmer askan från offren, och bränna upp den på ett bål. Den skall brännas på den plats där man tömmer askan.
LEV.4.13	Om Israels hela menighet syndar utan uppsåt och utan att veta om det bryter mot ett av Herrens bud och genom att göra något otillåtet drar skuld över sig, 
LEV.4.14	men de sedan blir medvetna om sin synd, då skall församlingen offra en ungtjur som syndoffer. Man skall föra fram den till uppenbarelsetältet, 
LEV.4.15	och menighetens äldste skall inför Herren lägga sina händer på tjurens huvud, och man skall slakta den inför Herren. 
LEV.4.16	Den smorde prästen skall ta av tjurens blod och bära in det i uppenbarelsetältet. 
LEV.4.17	Han skall doppa fingret i blodet och sju gånger stänka det inför Herren, framför förhänget. 
LEV.4.18	Prästen skall också stryka blod på hornen på altaret, som står inför Herren i uppenbarelsetältet. Resten av blodet skall han hälla ut vid foten av brännofferaltaret, som står vid ingången till uppenbarelsetältet. 
LEV.4.19	Han skall skära bort allt fettet från djuret och bränna det på altaret. 
LEV.4.20	Han skall göra likadant med denna tjur som med den första syndoffertjuren. Prästen skall bringa försoning åt dem, och de får förlåtelse. 
LEV.4.21	Han skall föra ut tjuren utanför lägret och bränna upp den, liksom han gjorde med den första tjuren. Detta är ett syndoffer för församlingen.
LEV.4.22	Om en hövding syndar mot ett av Herrens, sin Guds, bud genom att utan uppsåt göra något otillåtet men sedan inser sin skuld 
LEV.4.23	eller får veta att han syndat, då skall han komma med en felfri getabock som offergåva. 
LEV.4.24	Han skall lägga handen på bockens huvud och slakta den där man slaktar brännoffret inför Herren. Detta är ett syndoffer. 
LEV.4.25	Prästen skall med fingret ta av syndoffrets blod och stryka på brännofferaltarets horn. Resten av blodet skall han hälla ut vid foten av altaret. 
LEV.4.26	Allt fettet skall han bränna på altaret, liksom han gör med gemenskapsoffrets fett. Så skall prästen bringa försoning åt honom för hans synd, och han får förlåtelse.
LEV.4.27	Om någon av folket syndar utan uppsåt mot ett av Herrens bud genom att göra något otillåtet men sedan inser sin skuld 
LEV.4.28	eller får veta att han syndat, då skall han komma med en felfri get av honkön som offergåva för den synd han begått. 
LEV.4.29	Han skall lägga handen på syndofferdjurets huvud och slakta det på platsen för brännoffret. 
LEV.4.30	Prästen skall med fingret ta av dess blod och stryka på brännofferaltarets horn. Resten av blodet skall han hälla ut vid foten av altaret. 
LEV.4.31	Allt fettet skall han ta ut, liksom vid gemenskapsoffret. Prästen skall bränna det på altaret till en lukt som gör Herren nöjd. Så skall prästen bringa försoning åt honom, och han får förlåtelse.
LEV.4.32	Om han ger ett lamm som syndoffer, skall det vara ett felfritt hondjur. 
LEV.4.33	Han skall lägga handen på syndofferdjurets huvud och slakta det som syndoffer där man slaktar brännoffret. 
LEV.4.34	Prästen skall med fingret ta av syndoffrets blod och stryka på brännofferaltarets horn. Resten av blodet skall han hälla ut vid foten av altaret. 
LEV.4.35	Allt fettet skall han ta ut, liksom han gör med fårfettet vid gemenskapsoffret. Prästen skall bränna det på altaret tillsammans med Herrens eldoffer. Prästen skall bringa försoning åt honom för den synd han har begått, och han får förlåtelse.
LEV.5.1	Om någon högtidligt uppmanas att vittna men syndar genom att inte göra det, fast han skulle kunna eftersom han själv sett eller vet något, och därigenom ådrar sig skuld, 
LEV.5.2	eller om någon, utan att tänka på det, rör vid något orent, till exempel den döda kroppen av ett orent vilt djur, husdjur eller småkryp, och blir oren och sedan inser sin skuld, 
LEV.5.3	eller om han, utan att tänka på det, rör vid en människas orenhet, en orenhet som smittar, och sedan blir medveten om det och inser sin skuld, 
LEV.5.4	eller om någon, utan att fatta vad han gör, tanklöst svär en ed, den må gälla ont eller gott, vad nu människor i sin tanklöshet än kan svära, och sedan blir medveten om det och inser att han är skyldig till något av detta — 
LEV.5.5	då skall han, när han inser att han är skyldig till något av detta, bekänna den synd han har begått 
LEV.5.6	och bära fram gottgörelse för sin synd till Herren: ett hondjur från småboskapen, ett får eller en get, som syndoffer. Prästen skall bringa försoning åt honom för hans synd.
LEV.5.7	Om han inte har råd med ett får, skall han som gottgörelse för att han syndat bära fram två turturduvor eller två andra duvor till Herren, en till syndoffer och en till brännoffer. 
LEV.5.8	Han skall lämna dem till prästen, som först skall offra den som är avsedd som syndoffer. Prästen skall vrida nacken av den utan att slita av huvudet. 
LEV.5.9	Därefter skall han stänka en del av syndoffrets blod mot altarets framsida. Återstoden av blodet skall pressas ut vid foten av altaret. Detta är ett syndoffer. 
LEV.5.10	Den andra duvan blir ett brännoffer, på föreskrivet sätt. Prästen skall bringa försoning åt honom för den synd han har begått, och han får förlåtelse.
LEV.5.11	Om han inte har råd med turturduvor eller andra duvor, skall han som offer för den synd han har begått bära fram en tiondels efa siktat mjöl som syndoffer. Han skall inte tillsätta olja eller rökelse, ty det är ett syndoffer. 
LEV.5.12	Han skall lämna mjölet till prästen, som tar en handfull av det till deloffer och bränner det på altaret tillsammans med Herrens eldoffer. Detta är ett syndoffer. 
LEV.5.13	Så skall prästen bringa försoning åt honom för den av dessa synder som han har begått, och han får förlåtelse. Resten av offret skall tillhöra prästen, liksom vid matoffret.
LEV.5.14	Herren talade till Mose:
LEV.5.15	Om någon handlar trolöst genom att utan uppsåt fela i fråga om något som är helgat åt Herren, skall han bära fram ett skuldoffer till Herren: en felfri bagge från småboskapen, eller dess värde i silversiklar efter tempelvikt, som skuldoffer. 
LEV.5.16	Vad han har felat när det gäller det heliga skall han ersätta och därtill ge en femtedel; detta skall han lämna till prästen. Denne skall bringa försoning åt honom genom skuldofferbaggen, och han får förlåtelse.
LEV.5.17	Om någon utan att vara medveten om det bryter mot ett av Herrens bud genom att göra något otillåtet och sedan inser sin skuld, måste han ta den på sig. 
LEV.5.18	Han skall föra fram till prästen en felfri bagge från småboskapen, eller dess värde, som skuldoffer. Prästen skall bringa försoning åt honom för den ouppsåtliga synd han har begått utan att veta det, och han får förlåtelse. 
LEV.5.19	Detta är ett skuldoffer; han har ådragit sig skuld gentemot Herren.
LEV.6.1	Herren talade till Mose:
LEV.6.2	Om någon syndar och handlar trolöst mot Herren genom att bedra en landsman i fråga om något som har överlåtits eller anförtrotts åt honom, genom att tillgripa eller tilltvinga sig något från en landsman, 
LEV.6.3	genom att förtiga att han hittat något borttappat eller genom att svära falskt om någon synd som en människa kan begå, 
LEV.6.4	så skall den som har syndat och inser sin skuld återställa det han har tillgripit eller tilltvingat sig, blivit anförtrodd eller hittat, 
LEV.6.5	och likadant när han har svurit falskt. Han skall betala tillbaka fulla värdet och därtill en femtedel. När han inser sin skuld, skall han ersätta rätte ägaren. 
LEV.6.6	Han skall föra fram sitt skuldoffer inför Herren: till prästen skall han ge en felfri bagge från småboskapen, eller dess värde, som skuldoffer. 
LEV.6.7	Prästen skall bringa försoning åt honom inför Herren, och han får förlåtelse för vad han än har gjort som dragit skuld över honom.
LEV.6.8	Herren talade till Mose:
LEV.6.9	Ge Aron och hans söner följande påbud: Detta är ordningen för brännoffret. Brännoffret skall ligga på altarhärden hela natten fram till morgonen, och altarets eld skall hållas brinnande. 
LEV.6.10	Prästen skall ta på sig linnerock och bära linnebyxor för att skyla sig. Han skall samla upp askan efter brännoffret som elden har förtärt och lägga den vid sidan av altaret. 
LEV.6.11	Därefter skall han ta av sig kläderna, sätta på sig andra och bära ut askan till en ren plats utanför lägret. 
LEV.6.12	Elden på altaret skall fortsätta att brinna, den får aldrig slockna. Varje morgon skall prästen lägga ny ved på elden, ordna brännoffret på den och bränna fettstyckena från gemenskapsoffret ovanpå. 
LEV.6.13	Elden skall ständigt hållas brinnande på altaret, den får aldrig slockna.
LEV.6.14	Detta är ordningen för matoffret, som Arons söner skall bära fram till altaret inför Herren. 
LEV.6.15	Prästen skall ta en handfull av det siktade mjölet och oljan som hör till matoffret, likaså all den rökelse som ligger ovanpå, och bränna detta deloffer på altaret till en lukt som gör Herren nöjd. 
LEV.6.16	Det som återstår äter Aron och hans söner. Det skall ätas osyrat på helig plats. På förgården till uppenbarelsetältet skall de äta det, 
LEV.6.17	och det får inte bakas med surdeg. Detta är den andel jag har gett dem av mina eldoffer. Det är högheligt liksom syndoffret och skuldoffret. 
LEV.6.18	Alla manliga ättlingar till Aron får äta det. Det är för all framtid, genom alla släktled, vad ni har rätt att få av Herrens eldoffer. Allt som kommer i beröring med det får del av dess helighet.
LEV.6.19	Herren talade till Mose:
LEV.6.20	Detta är det offer som Aron och hans söner skall bära fram åt Herren när någon av dem blir smord: en tiondels efa siktat mjöl, det dagliga matoffret, hälften på morgonen och hälften på kvällen. 
LEV.6.21	Offret tillreds med olja på en plåt. Det skall vara väl hopknådat innan du bär fram det. Du skall bryta det i bitar och offra det som matoffer, till en lukt som gör Herren nöjd. 
LEV.6.22	Den av Arons söner som blir smord till präst efter honom skall tillreda det. Det är en föreskrift från Herren för all framtid: hela offret skall brännas. 
LEV.6.23	Varje matoffer som prästen bär fram för egen räkning skall vara ett heloffer; det får inte ätas.
LEV.6.24	Herren talade till Mose:
LEV.6.25	Säg till Aron och hans söner: Detta är ordningen för syndoffret. På den plats där brännofferdjuret slaktas skall också syndofferdjuret slaktas inför Herren. Det är högheligt. 
LEV.6.26	Den präst som offrar syndoffret har rätt att äta av det; det skall ätas på helig plats, på förgården till uppenbarelsetältet. 
LEV.6.27	Allt som kommer i beröring med syndoffrets kött får del av dess helighet. Kommer något av blodet på ett klädesplagg, skall du tvätta bort det på helig plats. 
LEV.6.28	Om köttet har kokats i ett lerkärl, skall detta krossas. Om det har kokats i ett kopparkärl, skall detta skuras och sköljas med vatten. 
LEV.6.29	Endast män i prästfamiljerna får äta det, det är högheligt. 
LEV.6.30	Men de syndoffer av vilka man bär in blod i uppenbarelsetältet för att bringa försoning i helgedomen får inte ätas. De skall brännas upp.
LEV.7.1	Detta är ordningen för skuldoffret. Det är högheligt. 
LEV.7.2	På den plats där man slaktar brännofferdjuret skall man också slakta skuldofferdjuret. Dess blod skall stänkas runt om på altaret, 
LEV.7.3	och allt fettet skall offras: fettsvansen, fettet på och kring inälvorna, 
LEV.7.4	de båda njurarna med ländfettet samt stora leverloben, som tas ut tillsammans med njurarna. 
LEV.7.5	Prästen skall bränna det på altaret som ett eldoffer åt Herren. Detta är ett skuldoffer. 
LEV.7.6	Endast män i prästfamiljerna får äta av det. Det skall ätas på helig plats, det är högheligt.
LEV.7.7	För syndoffret och skuldoffret gäller en och samma ordning: det tillfaller den präst som bringar försoning med det. 
LEV.7.8	Den präst som offrar någons brännoffer skall ha offerdjurets hud. 
LEV.7.9	Alla matoffer som gräddas i ugn, kokas i gryta eller steks på plåt tillhör den präst som bär fram dem. 
LEV.7.10	Men alla andra matoffer, vare sig de är smorda med olja eller torra, tillhör Arons söner, utan åtskillnad.
LEV.7.11	Detta är ordningen för gemenskapsoffret som offras åt Herren. 
LEV.7.12	Offrar någon det som tackoffer, skall han tillsammans med tackoffret offra osyrade kakor bakade med olja och osyrade tunnkakor smorda med olja samt kakor hopknådade av siktat mjöl och olja. 
LEV.7.13	Därutöver skall han offra syrat bröd vid det gemenskapsoffer som han offrar som tackoffer. 
LEV.7.14	Av offergåvorna skall han ge en av vart slag som gåva åt Herren. Den tillhör prästen som stänker gemenskapsoffrets blod. 
LEV.7.15	Köttet från gemenskapsoffret, framburet som ett tackoffer, skall ätas samma dag som det offras; inget av det får lämnas kvar till morgonen.
LEV.7.16	Är hans slaktoffer ett löftesoffer eller ett frivilligt offer, skall det ätas samma dag som det bärs fram, men det som blir över kan ätas dagen därpå. 
LEV.7.17	Resten av slaktoffret måste brännas upp på tredje dagen.
LEV.7.18	Men om någon äter av gemenskapsoffret på tredje dagen, finner Herren inte behag i hans offer. Det räknas inte till hans fördel, tvärtom är det något vederstyggligt. Den som ätit av det bär på skuld. 
LEV.7.19	Inte heller det kött som kommit i beröring med något orent får ätas utan skall brännas upp.
LEV.7.19	Alla som är rena får äta av köttet. 
LEV.7.20	Men var och en som är oren och äter av köttet från Herrens gemenskapsoffer skall utstötas ur sitt folk. 
LEV.7.21	Om någon rör vid något orent, vare sig en människas orenhet, ett orent djur eller ett orent småkryp, och sedan äter kött från Herrens gemenskapsoffer, skall han utstötas ur sitt folk.
LEV.7.22	Herren talade till Mose:
LEV.7.23	Säg till israeliterna: Ni får inte äta fettet från nötboskap, får och getter — 
LEV.7.24	fettet från självdöda eller rivna djur får användas till olika ändamål, men äta det får ni inte. 
LEV.7.25	Ty var och en som äter fettet från djur som offras som eldoffer till Herren skall utstötas ur sitt folk. 
LEV.7.26	Ni får inte äta blod, varken av fåglar eller boskap, var ni än bor. 
LEV.7.27	Var och en som äter blod av något slag skall utstötas ur sitt folk.
LEV.7.28	Herren talade till Mose:
LEV.7.29	Säg till israeliterna: Den som offrar ett gemenskapsoffer åt Herren skall själv av detta offer bära fram en gåva åt honom. 
LEV.7.30	Med egna händer skall han bära fram Herrens eldoffer: fettet och bringan skall han bära fram. Bringan skall han lyfta upp till ett offer inför Herren. 
LEV.7.31	Prästen skall bränna fettet på altaret, men bringan tillhör Aron och hans söner. 
LEV.7.32	Offerdjurets högra lår skall ni ge som en gåva åt prästen. 
LEV.7.33	Den av Arons söner som bär fram gemenskapsoffrets blod och fettet skall ha det högra låret som sin del. 
LEV.7.34	Ty av israeliternas gemenskapsoffer har jag tagit bringan som har lyfts upp och låret som har skänkts till offer och givit dem åt prästen Aron och hans söner; det är vad de för all framtid har rätt att få av israeliterna.
LEV.7.35	Detta är Arons och hans söners andel av Herrens eldoffer, alltifrån den dag de fördes fram för att bli Herrens präster. 
LEV.7.36	När de smordes befallde Herren att israeliterna skulle ge dem detta. Det skall vara en oföränderlig stadga genom alla släktled.
LEV.7.37	Detta är ordningarna för brännoffer, matoffer, syndoffer, skuldoffer, prästvigningsoffer och gemenskapsoffer, 
LEV.7.38	som Herren gav Mose befallning om på berget Sinai, då han befallde israeliterna att frambära sina offer åt Herren i Sinaiöknen.
LEV.8.1	Herren talade till Mose:
LEV.8.2	Ta med dig Aron och hans söner, dräkterna, smörjelseoljan, syndoffertjuren, de båda baggarna och korgen med osyrat bröd 
LEV.8.3	och samla hela menigheten vid ingången till uppenbarelsetältet.
LEV.8.4	Mose gjorde som Herren hade befallt honom, och menigheten samlades vid ingången till uppenbarelsetältet. 
LEV.8.5	Mose sade till dem: »Detta är vad Herren har befallt.« 
LEV.8.6	Och Mose lät Aron och hans söner komma fram, och han tvättade dem med vatten. 
LEV.8.7	Han klädde på Aron tunikan, spände om honom bältet, satte på honom kåpan och hängde på honom efoden, som han fäste ihop och drog åt med skärpet. 
LEV.8.8	Och han satte på honom bröstväskan och lade urim och tummim i den. 
LEV.8.9	Vidare satte han på honom turbanen och fäste guldblomman, det heliga diademet, på dess framsida, så som Herren hade befallt Mose. 
LEV.8.10	Han tog smörjelseoljan och smorde boningen och det som fanns där, så att allt blev invigt. 
LEV.8.11	Han stänkte sju gånger av oljan på altaret och smorde det och alla dess tillbehör och likaså karet med dess ställ, så att de blev invigda. 
LEV.8.12	Och han hällde smörjelseolja på Arons huvud, han smorde och vigde honom.
LEV.8.13	Mose lät nu Arons söner stiga fram. Han klädde på dem tunikor, spände om dem bälten och satte på dem huvudbonader, så som Herren hade befallt Mose.
LEV.8.14	Han lät föra fram syndoffertjuren, och Aron och hans söner lade sina händer på dess huvud. 
LEV.8.15	Mose slaktade tjuren, tog blod på fingret och strök på vart och ett av altarets horn, så att altaret renades. Resten av blodet hällde han ut vid foten av altaret. Så invigde han altaret och bringade försoning åt det. 
LEV.8.16	Och Mose tog allt fettet kring inälvorna, stora leverloben och de båda njurarna med deras fett och brände detta på altaret. 
LEV.8.17	Men tjuren, dess hud, köttet och resten av inälvorna, brände han upp utanför lägret, så som Herren hade befallt Mose.
LEV.8.18	Sedan förde han fram brännofferbaggen, och Aron och hans söner lade sina händer på dess huvud. 
LEV.8.19	Mose slaktade baggen och stänkte dess blod runt om på altaret. 
LEV.8.20	Han styckade baggen och brände upp huvudet, köttstyckena och det feta; 
LEV.8.21	inälvor och fötter tvättade han med vatten. Så brände Mose hela baggen på altaret. Detta var ett brännoffer, en lukt som gör Herren nöjd, ett eldoffer åt Herren, så som Herren hade befallt Mose.
LEV.8.22	Därefter förde han fram den andra baggen, prästvigningsbaggen, och Aron och hans söner lade sina händer på dess huvud. 
LEV.8.23	Mose slaktade baggen, tog lite blod och strök på Arons högra örsnibb, högra tumme och högra stortå. 
LEV.8.24	Han lät Arons söner stiga fram och strök blod på deras högra örsnibbar, högra tummar och högra stortår och stänkte resten av blodet runt om på altaret. 
LEV.8.25	Han tog fettet, fettsvansen, allt fettet kring inälvorna, stora leverloben, de båda njurarna med deras fett och högra låret. 
LEV.8.26	Och ur korgen med osyrat bröd, som stod inför Herren, tog han en osyrad kaka, en kaka bakad med olja och en tunnkaka och lade detta ovanpå fettstyckena och det högra låret. 
LEV.8.27	Allt detta överlämnade han till Aron och hans söner och lät dem lyfta upp det till ett offer inför Herren. 
LEV.8.28	Sedan fick Mose tillbaka det av dem och brände det på altaret tillsammans med brännoffret. Detta var ett prästvigningsoffer, en lukt som gör Herren nöjd, ett eldoffer åt Herren. 
LEV.8.29	Vidare tog han bringan och lyfte upp den till ett offer inför Herren; det var hans andel av prästvigningsbaggen, så som Herren hade befallt Mose. 
LEV.8.30	Och Mose tog av smörjelseoljan och av blodet på altaret och stänkte på Aron och hans kläder och på hans söner och deras kläder. Så invigde han Aron och hans kläder, liksom hans söner och deras kläder.
LEV.8.31	Mose sade till Aron och hans söner: »Koka köttet vid ingången till uppenbarelsetältet; där skall ni äta det tillsammans med brödet som är i prästvigningskorgen, så som jag har blivit befalld: Aron och hans söner skall äta det. 
LEV.8.32	Men det som blir över av köttet eller av brödet skall ni bränna upp. 
LEV.8.33	Under sju dagar skall ni inte lämna ingången till uppenbarelsetältet, inte förrän era prästvigningsdagar är slut; sju dagar skall er prästvigning vara. 
LEV.8.34	Som det har skett i dag, så har Herren befallt att det skall ske också härefter, för att försoning skall ges åt er. 
LEV.8.35	Dag och natt i sju dygn skall ni stanna kvar vid ingången till uppenbarelsetältet och iaktta Herrens ordning, annars kommer ni att dö. Så har jag blivit befalld.« 
LEV.8.36	Aron och hans söner gjorde allt som Herren hade befallt genom Mose.
LEV.9.1	På åttonde dagen kallade Mose till sig Aron och hans söner och Israels äldste. 
LEV.9.2	Han sade till Aron: »Ta en tjurkalv till syndoffer och en bagge till brännoffer, båda felfria, och för fram dem inför Herren. 
LEV.9.3	Säg till israeliterna: Ta en bock till syndoffer och en kalv och ett lamm, båda årsgamla och felfria, till brännoffer. 
LEV.9.4	Ta också en tjur och en bagge till gemenskapsoffer, att offra inför Herren, och dessutom ett matoffer, smort med olja, ty i dag kommer Herren att visa sig för er.«
LEV.9.5	Och de tog det som Mose hade sagt till om och förde fram det till uppenbarelsetältet. Hela församlingen trädde fram och ställde sig inför Herren. 
LEV.9.6	Mose sade: »Detta är vad Herren har befallt, och Herrens härlighet skall visa sig inför er.« 
LEV.9.7	Och Mose sade till Aron: »Träd fram till altaret och offra ditt syndoffer och brännoffer och bringa försoning åt dig själv och folket. Offra sedan folkets offer och bringa försoning åt dem, så som Herren har befallt.«
LEV.9.8	Då trädde Aron fram till altaret och slaktade sin syndofferkalv. 
LEV.9.9	Arons söner höll fram blodet åt honom, och han doppade fingret i det och strök det på altarets horn, men resten av blodet hällde han ut vid foten av altaret. 
LEV.9.10	Och syndoffrets fett, njurarna och stora leverloben brände han på altaret, så som Herren hade befallt Mose. 
LEV.9.11	Köttet och huden brände han upp utanför lägret. 
LEV.9.12	Sedan slaktade han brännofferdjuret. Arons söner räckte honom blodet, och han stänkte det runt om på altaret. 
LEV.9.13	Och de räckte honom det styckade brännofferdjuret med dess huvud, och han brände det på altaret. 
LEV.9.14	Vidare tvättade han inälvor och fötter och brände dem ovanpå brännoffret på altaret.
LEV.9.15	Därefter förde han fram folkets offer. Han tog folkets syndofferbock, slaktade den och gav den som syndoffer, liksom det förra offerdjuret. 
LEV.9.16	Och han förde fram brännofferdjuren och offrade dem på föreskrivet sätt. 
LEV.9.17	Han bar fram matoffret, tog en handfull av det och brände det på altaret, förutom morgonens brännoffer. 
LEV.9.18	Som folkets gemenskapsoffer slaktade han tjuren och baggen. Arons söner räckte honom blodet, och han stänkte det runt om på altaret.
LEV.9.19	Fettstyckena från tjuren och baggen, fettsvansen, fettet som täcker inälvorna, njurarna och stora leverloben, 
LEV.9.20	allt detta lade de ovanpå bringorna, och han brände fettstyckena på altaret. 
LEV.9.21	Men bringorna och det högra låret lyfte Aron upp till ett offer inför Herren, så som Mose hade befallt. 
LEV.9.22	Aron sträckte ut sina händer över folket och välsignade det. Sedan steg han ner efter att ha offrat syndoffret, brännoffret och gemenskapsoffret.
LEV.9.23	Mose och Aron gick in i uppenbarelsetältet, och när de kom ut igen välsignade de folket. Då visade sig Herrens härlighet för hela folket. 
LEV.9.24	Eld gick ut från Herren, och den förtärde brännoffret och fettstyckena på altaret. Hela folket såg detta, och alla jublade och kastade sig till marken.
LEV.10.1	Arons söner Nadav och Avihu tog var sitt fyrfat, lade i glöd och strödde rökelse ovanpå och bar fram otillåten eld inför Herren, annan eld än han befallt. 
LEV.10.2	Då gick det ut eld från Herren och förtärde dem, så att de dog inför Herren. 
LEV.10.3	Mose sade till Aron: »Det var om detta Herren sade:
LEV.10.3	Jag visar min helighet bland dem som är mig nära,
LEV.10.3	inför allt folket uppenbarar jag min härlighet.«
LEV.10.3	Aron teg.
LEV.10.4	Mose kallade på Mishael och Elsafan, söner till Ussiel, Arons farbror. »Kom hit och bär ut era bröder ur helgedomen och ut ur lägret«, sade han. 
LEV.10.5	Då kom de fram och bar dem i deras tunikor utanför lägret, så som Mose hade befallt.
LEV.10.6	Mose sade till Aron och hans söner Elasar och Itamar: »Låt inte håret hänga löst och riv inte sönder era kläder, ty då dör ni, och hela menigheten drabbas av vrede. Men era landsmän, alla de andra israeliterna, får gråta över dem som förbrändes av Herren. 
LEV.10.7	Gå inte bort från ingången till uppenbarelsetältet så att ni dör, ty ni är smorda med Herrens olja.« De gjorde som Mose befallde.
LEV.10.8	Herren talade till Aron: 
LEV.10.9	Vin och starka drycker får du och dina söner inte dricka när ni skall gå in i uppenbarelsetältet, ty då dör ni. Detta skall vara en oföränderlig stadga genom alla släktled, 
LEV.10.10	för att ni skall kunna skilja mellan heligt och icke heligt, rent och orent, 
LEV.10.11	och undervisa israeliterna om alla de lagar som Herren har givit dem genom Mose.
LEV.10.12	Mose sade till Aron och hans båda kvarlevande söner Elasar och Itamar: »Hämta det matoffer som är kvar efter Herrens eldoffer, och ät det osyrat nära altaret. Det är högheligt, 
LEV.10.13	och ni skall äta det på helig plats. Det är din och dina söners andel av Herrens eldoffer. Så har jag blivit befalld. 
LEV.10.14	Bringan som har lyfts upp och låret som har skänkts till offer skall ni äta på en ren plats, du själv och dina söner och döttrar, ty det har getts åt dig och dina söner som er andel av Israels gemenskapsoffer. 
LEV.10.15	Låret som skänks och bringan som lyfts upp till offer skall ni bära fram tillsammans med eldofferfettet och lyfta upp inför Herren. Det skall för all framtid vara din och dina söners andel, så som Herren har befallt.«
LEV.10.16	Mose letade efter syndofferbocken, men den var uppbränd. Då greps han av vrede mot Arons båda kvarlevande söner Elasar och Itamar: 
LEV.10.17	»Varför har ni inte ätit syndoffret på helig plats? Det är ju högheligt. Herren gav det åt er för att ni skulle ta bort menighetens skuld och bringa försoning åt folket inför Herren. 
LEV.10.18	Dess blod bars inte in i helgedomen. Ni skulle ha ätit offerköttet på helig plats, så som jag har blivit befalld.« 
LEV.10.19	Aron sade till Mose: »De har i dag burit fram sina syndoffer och brännoffer inför Herren, och ändå har detta drabbat mig. Om jag själv hade ätit syndoffret i dag, skulle det då ha varit efter Herrens vilja?« 
LEV.10.20	När Mose hörde detta lät han sig nöja.
LEV.11.1	Herren talade till Mose och Aron:
LEV.11.2	Säg till israeliterna: Detta är de djur som ni får äta bland landdjuren: 
LEV.11.3	alla som har helt kluvna klövar och som idisslar, dem får ni äta. 
LEV.11.4	Men dessa får ni inte äta, fast de idisslar eller har klövar: kamelen, ty den idisslar men har inte klövar, den skall vara oren för er; 
LEV.11.5	klippgrävlingen, ty den idisslar men har inte klövar, den skall vara oren för er; 
LEV.11.6	haren, ty den idisslar men har inte klövar, den skall vara oren för er; 
LEV.11.7	svinet, ty det har visserligen helt kluvna klövar men idisslar inte, det skall vara orent för er. 
LEV.11.8	Av deras kött får ni inte äta, och deras döda kroppar får ni inte vidröra. De skall vara orena för er.
LEV.11.9	Detta är vad ni får äta av allt som lever i vatten: allt som har fenor och fjäll och lever i havens och flodernas vatten får ni äta. 
LEV.11.10	Men allt i hav och floder som inte har fenor och fjäll — vare sig smådjur eller andra vattendjur — det skall gälla som något avskyvärt för er. 
LEV.11.11	Avskyvärda skall de vara för er; av deras kött får ni inte äta, och deras döda kroppar skall ni betrakta med avsky. 
LEV.11.12	Alla vattendjur som saknar fenor och fjäll skall gälla som något avskyvärt för er.
LEV.11.13	Följande fåglar skall ni betrakta med avsky; de får inte ätas, de är något avskyvärt: örnen, lammgamen, grågamen, 
LEV.11.14	gladan, falkar av alla arter, 
LEV.11.15	korpar av alla arter, 
LEV.11.16	berguven, jordugglan, hornugglan och hökar av alla arter, 
LEV.11.17	kattugglan, fiskuven, tornugglan, 
LEV.11.18	minervaugglan, pelikanen, smutsgamen, 
LEV.11.19	hägern, pipare av alla arter, härfågeln och fladdermusen.
LEV.11.20	Alla bevingade, fyrbenta smådjur skall gälla som något avskyvärt för er. 
LEV.11.21	Men av alla bevingade, fyrbenta smådjur får ni äta dem som utöver de andra benen har hoppben. 
LEV.11.22	Av dem får ni äta följande: vandringsgräshoppor, solamgräshoppor, hargolgräshoppor och hagavgräshoppor av alla arter. 
LEV.11.23	Alla andra bevingade smådjur som har fyra ben skall gälla som något avskyvärt för er.
LEV.11.24	Följande djur blir ni orena av — den som rör vid deras döda kroppar blir oren till kvällen, 
LEV.11.25	och den som burit en sådan kropp skall tvätta sina kläder och vara oren till kvällen: 
LEV.11.26	alla djur som har klövar — men inte helt kluvna — och som inte idisslar skall gälla som orena för er. Den som rör vid dem blir oren. 
LEV.11.27	Alla fyrfotadjur som går på tassar skall gälla som orena för er. Den som rör vid deras döda kroppar blir oren till kvällen, 
LEV.11.28	och den som burit en sådan kropp skall tvätta sina kläder och vara oren till kvällen. De skall gälla som orena för er.
LEV.11.29	Av de smådjur som rör sig på marken skall ni hålla dessa för orena: vesslan, råttan, ödlor av alla arter, 
LEV.11.30	geckoödlan, koaödlan, letaaödlan, salamandern och kameleonten. 
LEV.11.31	Av alla smådjur skall dessa gälla som orena för er. Var och en som rör vid dem när de dött blir oren till kvällen. 
LEV.11.32	Allt som ett sådant dött djur råkar falla på blir orent, vare sig det är ett träföremål eller ett klädesplagg eller något av skinn eller av säcktyg eller något annat bruksföremål. Det skall sköljas i vatten och vara orent till kvällen. Sedan är det rent igen. 
LEV.11.33	Faller ett sådant djur ner i ett lerkärl blir dess innehåll orent. Kärlet skall ni krossa. 
LEV.11.34	All mat som annars kunde ätas men som kommit i beröring med vattnet blir oren, och all dryck som annars kunde drickas blir i ett sådant kärl oren. 
LEV.11.35	Allt som ett sådant dött djur faller på blir orent. Om det är en bakugn eller en härd, skall den rivas, den är oren. Den skall gälla som oren för er. 
LEV.11.36	Men en källa eller en cistern förblir ren. Endast den som rör vid det döda djuret blir oren. 
LEV.11.37	Faller djuret ner i säd som skall sås, förblir säden ren, 
LEV.11.38	men om säden har blivit fuktig och ett dött djur faller ner i den, skall säden gälla som oren för er.
LEV.11.39	Om något av de landdjur som ni får äta skulle dö, blir den som rör vid dess döda kropp oren till kvällen. 
LEV.11.40	Den som ätit av den döda kroppen skall tvätta sina kläder och vara oren till kvällen. Den som burit en sådan kropp skall också tvätta sina kläder och vara oren till kvällen.
LEV.11.41	Alla smådjur som kryper på marken är något avskyvärt, de får inte ätas. 
LEV.11.42	Alla smådjur som kryper på marken, vare sig de krälar på buken eller går på fyra eller flera ben, dem får ni inte äta, de är något avskyvärt. 
LEV.11.43	Gör er inte själva till något avskyvärt genom ett sådant djur! Akta er för orenheten från dem så att ni inte själva blir orena! 
LEV.11.44	Jag är Herren, er Gud: ni skall vara heliga och förbli heliga, ty jag är helig. Ni skall inte orena er genom några av de djur som kryper på marken. 
LEV.11.45	Jag är Herren som förde er ut ur Egypten för att jag skulle vara er Gud. Ni skall vara heliga, ty jag är helig.
LEV.11.46	Detta är lagen om landdjuren, fåglarna och alla djur som lever i vattnet och om allt som kryper på marken. 
LEV.11.47	Så skall ni kunna skilja mellan orent och rent, mellan djur som får ätas och djur som inte får ätas.
LEV.12.1	Herren talade till Mose:
LEV.12.2	Säg till israeliterna: När en kvinna får barn och föder en pojke, är hon oren i sju dagar, lika länge som när hon har menstruation. 
LEV.12.3	Den åttonde dagen skall pojkens förhud skäras bort. 
LEV.12.4	Sedan skall hon vänta i 33 dagar under sin blödnings- och reningstid. Hon får inte röra vid något heligt eller komma in i helgedomen förrän reningstiden är slut. 
LEV.12.5	Om hon föder en flicka, är hon oren i två veckor, som när hon har menstruation. Sedan skall hon vänta i 66 dagar under sin blödnings- och reningstid. 
LEV.12.6	När hennes reningstid för en son eller dotter är slut, skall hon komma med ett årsgammalt lamm som brännoffer och en duva eller turturduva som syndoffer till prästen vid uppenbarelsetältets ingång. 
LEV.12.7	Prästen skall offra dem till Herren och bringa försoning åt henne, så att hon blir ren efter sitt blodflöde. Detta gäller för en kvinna som har fött barn, en pojke eller en flicka. 
LEV.12.8	Om hon inte har råd att offra ett lamm, skall hon ta två turturduvor eller två andra duvor, en till brännoffer och en till syndoffer, och prästen skall bringa försoning åt henne, så att hon blir ren.
LEV.13.1	Herren talade till Mose och Aron:
LEV.13.2	Om någon får en blemma, ett utslag eller en vit fläck på huden och det kan vara spetälska, skall han föras till prästen Aron eller någon av hans söner, prästerna. 
LEV.13.3	Prästen skall undersöka det angripna stället. Om behåringen har vitnat och stället ligger djupare än den omgivande huden, är det spetälska. När prästen ser detta, skall han förklara honom oren. 
LEV.13.4	Om fläcken är vit men inte ligger djupare än huden och behåringen inte har vitnat, skall prästen hålla den sjuke isolerad i sju dagar. 
LEV.13.5	Den sjunde dagen skall prästen undersöka honom. Finner prästen att det angripna stället är oförändrat och inte har brett ut sig, skall han hålla honom isolerad i ytterligare sju dagar. 
LEV.13.6	Den sjunde dagen skall prästen undersöka honom ännu en gång. Har då angreppet gått tillbaka och inte brett ut sig, skall prästen förklara honom ren; det var bara ett utslag. Han skall tvätta sina kläder, sedan är han ren.
LEV.13.7	Men om utslaget brer ut sig efter det att han visat sig för prästen för att bli förklarad ren, skall han ännu en gång visa sig för prästen. 
LEV.13.8	Prästen skall undersöka honom, och om han finner att utslaget har brett ut sig, skall han förklara honom oren; det är spetälska.
LEV.13.9	Om någon har fått spetälska, skall han föras till prästen. 
LEV.13.10	Prästen skall undersöka honom. Om det då finns en vit blemma på huden, om behåringen har vitnat och om det bildats nytt kött i blemman, 
LEV.13.11	är det en bestående spetälska, och prästen skall förklara honom oren. Han skall inte isolera honom, ty han är oren.
LEV.13.12	Om spetälskan bryter ut och, så vitt prästen kan se, täcker den sjuke från huvud till fot, 
LEV.13.13	skall prästen undersöka honom. Finner han att spetälskan täcker hela kroppen, skall han förklara den sjuke ren. När han blivit helt vit, är han ren. 
LEV.13.14	Men så snart nytt kött har bildats, är han oren. 
LEV.13.15	När prästen får se det nya köttet, skall han förklara honom oren. Det är nytt kött, han är oren, det är spetälska. 
LEV.13.16	Men om det nya köttet förändras och blir vitt, skall han gå till prästen, 
LEV.13.17	som skall undersöka honom. Om då det sjuka stället har vitnat, skall han förklara honom ren. Han är ren.
LEV.13.18	Om någon får en hudinflammation och den läks, 
LEV.13.19	och det sedan uppstår en vit blemma eller en ljusröd fläck på det inflammerade stället, skall han visa sig för prästen, 
LEV.13.20	och prästen skall undersöka honom. Om fläcken då ligger djupare än huden och behåringen har vitnat, skall han förklara mannen oren. Spetälska har brutit ut på det inflammerade stället. 
LEV.13.21	Men om prästen vid undersökningen ser att behåringen inte vitnat, att fläcken inte ligger djupare än huden och att den har mist sin färg, skall han hålla honom isolerad i sju dagar. 
LEV.13.22	Om den brer ut sig, skall prästen förklara honom oren; det är spetälska. 
LEV.13.23	Men om fläcken är oförändrad och inte brer ut sig, är det ett ärr efter inflammationen, och prästen skall förklara honom ren.
LEV.13.24	Om någon har fått ett brännsår på huden och den nya vävnaden visar sig som en ljusröd eller vit fläck, 
LEV.13.25	skall prästen undersöka honom. Om han då finner att behåringen har vitnat och att fläcken ligger djupare än huden, är det spetälska som brutit ut i brännsåret. Prästen skall förklara honom oren; det är spetälska. 
LEV.13.26	Men om prästen vid undersökningen ser att det inte finns något vitt hår på fläcken, att den inte ligger djupare än huden och att den har mist sin färg, skall han hålla mannen isolerad i sju dagar. 
LEV.13.27	Den sjunde dagen skall prästen undersöka honom. Om fläcken har brett ut sig, skall prästen förklara honom oren; det är spetälska. 
LEV.13.28	Men om i stället fläcken är oförändrad och inte har brett ut sig, och om den har mist sin färg, är det bara ett märke efter brännsåret. Prästen skall förklara honom ren; det är ett ärr efter brännsåret.
LEV.13.29	Om en man eller kvinna angrips av en sjukdom i hårbottnen eller under skägget, 
LEV.13.30	skall prästen undersöka det sjuka stället. Om det då ligger djupare än huden och det finns ljust, tunt hår där, skall prästen förklara honom oren. Det är skorv, spetälska i hår eller skägg. 
LEV.13.31	Om prästen vid undersökningen av det skorviga stället ser att det inte ligger djupare än huden men att det inte finns svart hår där, skall han hålla den sjuke isolerad i sju dagar. 
LEV.13.32	Prästen skall undersöka den sjuke på den sjunde dagen. Om skorven inte har brett ut sig och det inte finns något ljust hår i den och den inte ligger djupare än huden, 
LEV.13.33	skall den sjuke raka sig men utan att vidröra skorven. Prästen skall sedan hålla honom isolerad i ytterligare sju dagar. 
LEV.13.34	Den sjunde dagen skall prästen undersöka skorven. Om han finner att den inte har brett ut sig och inte ligger djupare än huden, skall han förklara honom ren. Han skall tvätta sina kläder, sedan är han ren. 
LEV.13.35	Men om skorven brer ut sig efter det att han förklarats ren, 
LEV.13.36	skall prästen undersöka honom. Om då skorven brett ut sig på huden, behöver prästen inte söka efter ljust hår. Han är oren. 
LEV.13.37	Men om prästen finner att skorven är oförändrad och att svart hår har vuxit i den, är skorven läkt. Han är ren, och prästen skall förklara honom ren.
LEV.13.38	Får en man eller kvinna fläckar, vita fläckar, på huden, 
LEV.13.39	skall prästen undersöka dem. Om då fläckarna är blekvita, är det ett ofarligt utslag som har uppkommit på huden. Han är ren.
LEV.13.40	Om en man tappar håret på hjässan, är han flintskallig, men han är ren. 
LEV.13.41	Om han mister håret ovanför pannan, är han skallig, men han är ren. 
LEV.13.42	Men om det framträder en ljusröd fläck där han är skallig, vare sig det är upptill eller framtill, har spetälska brutit ut. 
LEV.13.43	Prästen skall undersöka honom, och om han finner en ljusröd blemma upptill eller framtill och det ser ut som spetälska, 
LEV.13.44	är mannen spetälsk. Han är oren, och prästen skall förklara honom oren. Hans huvud är angripet.
LEV.13.45	För den som har fått spetälska gäller följande. Han skall gå med sönderrivna kläder och med hängande hår, dölja sitt skägg och ropa: »Oren, oren!« 
LEV.13.46	Så länge han har sjukdomen är han oren. Han är oren och skall bo för sig själv och ha sin bostad utanför lägret.
LEV.13.47	Om spetälskemögel angriper ett klädesplagg av ull eller lin, 
LEV.13.48	eller något som är vävt eller virkat av lin eller ull, eller ett skinn eller något som är tillverkat av skinn, 
LEV.13.49	och fläckarna är grönaktiga eller rödaktiga — vare sig det är på klädesplagget, skinnet, det vävda och virkade eller på det som är gjort av skinn — då är det ett mögelangrepp och skall visas upp för prästen. 
LEV.13.50	Prästen skall undersöka det angripna plagget och hålla det inlåst i sju dagar. 
LEV.13.51	Den sjunde dagen skall han undersöka det igen. Har angreppet brett ut sig på klädesplagget eller på det som är vävt eller virkat eller på skinnet, vad man än har gjort av det, är det ett elakartat mögelangrepp. Det som angripits är orent. 
LEV.13.52	Han skall bränna det, vare sig det är ett klädesplagg eller något som är vävt eller virkat av ull eller lin, eller är gjort av skinn, vad det än må vara som har angripits, ty det är ett elakartat mögel. Det skall brännas upp.
LEV.13.53	Men om prästen vid sin undersökning finner att möglet inte har brett ut sig på klädesplagget eller på det som är vävt eller virkat eller på det som är gjort av skinn, 
LEV.13.54	skall prästen låta tvätta det som angripits och hålla det inlåst i ytterligare sju dagar. 
LEV.13.55	Sedan det tvättats skall prästen undersöka det angripna stället. Om det fortfarande inte har förändrats och möglet inte har brett ut sig, är det orent. Du skall bränna upp det. Det är röta, på vilken sida det än uppträder. 
LEV.13.56	Men om prästen vid sin undersökning finner att angreppet gått tillbaka efter tvätten, skall han riva bort mögelstället från klädesplagget eller skinnet eller det som är vävt eller virkat. 
LEV.13.57	Visar sig möglet åter på klädesplagget eller det som är vävt eller virkat eller det som är gjort av skinn, har det spritt sig. Du skall bränna upp det som är angripet. 
LEV.13.58	Om fläckarna på ett klädesplagg eller något som är vävt eller virkat eller något av skinn går bort när det tvättas, skall det tvättas en gång till. Sedan är det rent.
LEV.13.59	Detta är lagen om mögelangrepp på kläder av ull eller lin, på det som är vävt eller virkat och på det som är gjort av skinn. Efter denna lag skall de förklaras rena eller orena.
LEV.14.1	Herren talade till Mose:
LEV.14.2	Detta är den lag som gäller när en spetälsk skall förklaras ren. Man skall föra honom till prästen, 
LEV.14.3	som möter utanför lägret. Prästen skall undersöka den sjuke. Om spetälskan då är botad, 
LEV.14.4	skall prästen låta hämta två levande, rena fåglar, cederträ, karmosinröd ull och isop åt den som skall förklaras ren. 
LEV.14.5	Prästen skall låta slakta den ena fågeln över ett lerkärl med friskt vatten. 
LEV.14.6	Och han skall ta den levande fågeln och cederträt, den karmosinröda ullen och isopen och doppa alltsammans, också den levande fågeln, i blodet från fågeln som slaktades över det friska vattnet. 
LEV.14.7	Sju gånger skall han stänka på den som skall förklaras ren från spetälskan. Därefter skall han förklara honom ren, och sedan skall han låta den levande fågeln flyga sin väg, ut i det fria. 
LEV.14.8	Den renade skall tvätta sina kläder, raka av allt håret och bada. Så blir han ren och får sedan komma in i lägret. Men han skall stanna utanför sitt tält i sju dagar. 
LEV.14.9	Den sjunde dagen skall han raka av sig håret, skägget och ögonbrynen; allt sitt hår skall han raka av. Han skall tvätta sina kläder och bada; så blir han ren.
LEV.14.10	Den åttonde dagen skall han ta två felfria lamm av hankön och ett årsgammalt felfritt lamm av honkön. Dessutom skall han ta tre tiondels efa siktat mjöl, blandat med olja, till matoffer och en log olja. 
LEV.14.11	Prästen som förrättar reningen skall föra fram den som skall renas och offergåvorna till uppenbarelsetältets ingång, inför Herren. 
LEV.14.12	Och prästen skall ta det ena lammet och offra det som skuldoffer tillsammans med oljan. Han skall lyfta upp detta till ett offer inför Herren. 
LEV.14.13	Lammet skall slaktas på det ställe där syndoffer- och brännofferdjuren slaktas, på helig plats. Ty liksom syndoffret tillhör skuldoffret prästen, det är högheligt. 
LEV.14.14	Och prästen skall ta blod från skuldoffret och stryka på den som skall renas: på hans högra örsnibb, högra tumme och högra stortå. 
LEV.14.15	Sedan skall prästen ta av oljan och hälla i sin vänstra hand, 
LEV.14.16	doppa höger pekfinger i oljan som han har i sin vänstra hand och stänka lite av oljan med fingret sju gånger inför Herren. 
LEV.14.17	Av oljan som är kvar i hans hand skall prästen stryka på den som skall renas: på högra örsnibben, högra tummen och högra stortån, ovanpå blodet från skuldoffret. 
LEV.14.18	Det som sedan är kvar av oljan i prästens hand skall han stryka på hjässan på den som skall renas. Så skall prästen bringa försoning åt honom inför Herren. 
LEV.14.19	Sedan skall prästen offra syndoffret och bringa försoning åt den som skall renas från sin orenhet. Därefter skall han slakta brännofferdjuret 
LEV.14.20	och offra det och matoffret på altaret. Prästen skall bringa försoning åt honom, så att han blir ren.
LEV.14.21	Men om det är en fattig man, som inte har råd till detta, skall han ta ett lamm till skuldoffer, som skall lyftas upp till försoning för honom. Dessutom skall han ta en tiondels efa siktat mjöl, blandat med olja, till matoffer och en log olja, 
LEV.14.22	två turturduvor eller två andra duvor, beroende på vad han har råd med. Den ena skall vara till syndoffer och den andra till brännoffer. 
LEV.14.23	Den åttonde dagen av sin rening skall han föra detta till prästen, till uppenbarelsetältets ingång, inför Herren. 
LEV.14.24	Och prästen skall ta skuldofferlammet tillsammans med oljan och lyfta upp det till ett offer inför Herren. 
LEV.14.25	Skuldofferlammet skall slaktas, och prästen skall ta blod från det och stryka på den som skall renas: på hans högra örsnibb, högra tumme och högra stortå. 
LEV.14.26	Sedan skall prästen hälla olja i sin vänstra hand 
LEV.14.27	och med höger pekfinger stänka lite av oljan som han har i sin vänstra hand sju gånger inför Herren. 
LEV.14.28	Av oljan som han har i sin hand skall prästen stryka på den som skall renas: på högra örsnibben, högra tummen och högra stortån, ovanpå blodet från skuldoffret. 
LEV.14.29	Det som sedan är kvar av oljan i prästens hand skall han stryka på hjässan på den som skall renas. Så skall prästen bringa försoning åt honom inför Herren. 
LEV.14.30	Sedan skall han bära fram den ena av turturduvorna eller av de andra duvorna, beroende på vad han har råd med, 
LEV.14.31	till syndoffer och den andra till brännoffer, och tillsammans med dem matoffret. Så skall prästen bringa försoning åt den som renas inför Herren. 
LEV.14.32	Detta är lagen om hur den som har begränsade tillgångar och som har drabbats av spetälska skall bli ren.
LEV.14.33	Herren talade till Mose och Aron:
LEV.14.34	När ni kommer in i Kanaan, som jag skall ge er som egendom, och jag låter spetälskemögel angripa ett hus i detta ert land, 
LEV.14.35	skall husets ägare gå till prästen. Han skall säga att det ser ut som om hans hus blivit angripet. 
LEV.14.36	Då skall prästen låta tömma huset före besiktningen, så att inte allt som finns i huset blir orent. Därefter skall han gå in och se på huset. 
LEV.14.37	Finner han då att fläckarna på väggarna är grönaktiga eller rödaktiga fördjupningar, som ser ut att ligga djupare än väggytan, 
LEV.14.38	skall han gå ut ur huset, stanna vid dörren och stänga huset för sju dagar. 
LEV.14.39	Den sjunde dagen skall prästen komma tillbaka, och om han då finner att möglet på husväggarna har spritt sig, 
LEV.14.40	skall han låta riva loss de angripna stenarna och kasta dem på en oren plats utanför staden. 
LEV.14.41	Man skall skrapa hela huset invändigt och slänga den avskrapade putsen på en oren plats utanför staden. 
LEV.14.42	Sedan skall man ta andra stenar och sätta in på de gamlas ställe och putsa huset med ny lera.
LEV.14.43	Om möglet på huset kommer tillbaka sedan man tagit ut stenarna och sedan man skrapat huset och putsat det, 
LEV.14.44	skall prästen komma och se på det. Om han då finner att fläckarna har spritt sig, är det ett elakartat mögel på huset. Det är orent. 
LEV.14.45	Huset skall rivas och stenar, trävirke och puts föras till en oren plats utanför staden.
LEV.14.46	Den som går in i huset medan det är stängt blir oren till kvällen. 
LEV.14.47	Den som ligger i huset skall tvätta sina kläder och den som äter i huset likaså.
LEV.14.48	Men finner prästen när han kommer att fläckarna inte har spritt sig sedan huset blivit putsat, skall han förklara det rent. Angreppet är då hejdat. 
LEV.14.49	För att rena huset skall han ta två fåglar, cederträ, karmosinröd ull och isop. 
LEV.14.50	Den ena fågeln skall han slakta över ett lerkärl med friskt vatten. 
LEV.14.51	Sedan skall han ta cederträt, isopen, den karmosinröda ullen och den levande fågeln och doppa alltsammans i blodet från den slaktade fågeln och i det friska vattnet och stänka sju gånger på huset. 
LEV.14.52	När han renat huset med fågelns blod, det friska vattnet, den levande fågeln, cederträt, isopen och den karmosinröda ullen, 
LEV.14.53	skall han låta den levande fågeln flyga ut ur staden, ut i det fria. Så skall han bringa försoning åt huset, så att det blir rent.
LEV.14.54	Denna lag gäller vid varje angrepp av spetälska och vid skorv, 
LEV.14.55	mögel på kläder och hus, 
LEV.14.56	blemmor, utslag och vita fläckar, 
LEV.14.57	för att man skall kunna avgöra när något är orent och när det är rent. Detta är lagen om spetälska.
LEV.15.1	Herren talade till Mose och Aron:
LEV.15.2	Säg till israeliterna: Om en man har en flytning ur lemmen, är det en oren flytning. 
LEV.15.3	Så här förhåller det sig med sådan orenhet genom flytning:
LEV.15.3	Så länge flytningen pågår är mannen oren, vare sig lemmen släpper fram flytningen eller är tilltäppt. I båda fallen består hans orenhet. 
LEV.15.4	Allt han ligger på och allt han sitter på blir orent. 
LEV.15.5	Den som rör vid hans bädd skall tvätta sina kläder och bada och är oren till kvällen. 
LEV.15.6	Den som sitter på något som mannen med flytningen suttit på skall tvätta sina kläder och bada och är oren till kvällen. 
LEV.15.7	Den som rör vid mannen med flytningen skall tvätta sina kläder och bada och är oren till kvällen. 
LEV.15.8	Om mannen med flytningen spottar på någon som är ren, skall denne tvätta sina kläder och bada och är oren till kvällen. 
LEV.15.9	Allt som mannen med flytningen sitter på när han rider blir orent, 
LEV.15.10	och den som rör vid något som befunnit sig under honom är oren till kvällen, och den som bär på något sådant skall tvätta sina kläder och bada och är oren till kvällen. 
LEV.15.11	Om mannen med flytningen rör vid någon utan att först skölja av händerna, skall denne tvätta sina kläder och bada och är oren till kvällen. 
LEV.15.12	Om mannen med flytningen rör vid ett lerkärl, skall det slås sönder. Träkärl däremot skall sköljas av.
LEV.15.13	När mannen renas efter flytningen, skall han låta det gå sju dagar medan han renas. Sedan skall han tvätta sina kläder och bada i friskt vatten. Då är han ren. 
LEV.15.14	Den åttonde dagen skall han ta två turturduvor eller två andra duvor och komma inför Herren, till uppenbarelsetältets ingång, och ge dem till prästen. 
LEV.15.15	Prästen skall offra den ena som syndoffer och den andra som brännoffer. Så skall prästen inför Herren bringa försoning åt honom för hans flytning.
LEV.15.16	Om en man har haft sädesavgång, skall han bada och är oren till kvällen. 
LEV.15.17	Alla klädesplagg och allt av skinn som hans säd har kommit på skall tvättas och är orent till kvällen. 
LEV.15.18	Om en man har samlag med en kvinna och får sädesuttömning, skall de bada och är orena till kvällen.
LEV.15.19	När en kvinna har menstruation och det kommer blod från hennes kropp, varar orenheten i sju dagar. Den som rör vid henne är oren till kvällen. 
LEV.15.20	Allt hon ligger på medan hon har sin menstruation blir orent, och allt hon sitter på blir orent. 
LEV.15.21	Den som rör vid hennes bädd skall tvätta sina kläder och bada och är oren till kvällen. 
LEV.15.22	Den som rör vid något hon har suttit på skall tvätta sina kläder och bada och är oren till kvällen. 
LEV.15.23	Om det ligger något på bädden eller där hon har suttit och någon rör vid detta, är denne oren till kvällen. 
LEV.15.24	Om en man har samlag med henne, blir han oren av hennes menstruation i sju dagar. Allt han ligger på blir också orent.
LEV.15.25	Om en kvinna har en blödning som varar flera dagar utan att det är hennes menstruation, eller om menstruationen varar onormalt länge, är hon oren så länge blödningen pågår, liksom hon är det vid sin menstruation. 
LEV.15.26	Allt hon ligger på under sin blödning blir som det hon ligger på under menstruationen, och allt hon sitter på blir orent, liksom vid menstruationen. 
LEV.15.27	Den som rör vid något av detta blir oren och skall tvätta sina kläder och bada och är oren till kvällen.
LEV.15.28	När kvinnan renas efter blödningen, skall hon låta det gå sju dagar. Sedan är hon ren. 
LEV.15.29	Den åttonde dagen skall hon ta två turturduvor eller två andra duvor och lämna dem till prästen vid ingången till uppenbarelsetältet. 
LEV.15.30	Prästen skall offra den ena som syndoffer och den andra som brännoffer. Så skall prästen inför Herren bringa försoning åt henne för den blödning som gjort henne oren.
LEV.15.31	Ni skall hålla israeliterna fria från orenhet, så att de inte dör genom den, genom att de orenar min boning som står mitt ibland dem.
LEV.15.32	Detta är lagen om män som har flytning eller sädesuttömning som medför orenhet, 
LEV.15.33	om kvinnor som har menstruation, om vem det vara må, man eller kvinna, som har en flytning och om män som har samlag med orena kvinnor.
LEV.16.1	Herren talade till Mose sedan Arons två söner hade dött, de båda som miste livet när de trädde fram inför Herren.
LEV.16.2	Herren sade: Säg till din bror Aron att han inte när som helst får gå in bakom förhänget i helgedomen och fram till locket som täcker arken, ty då kommer han att dö när jag visar mig i molnet ovanför arkens lock.
LEV.16.3	Detta skall Aron föra med sig när han går in i helgedomen: en ungtjur till syndoffer och en bagge till brännoffer. 
LEV.16.4	Han skall klä sig i en helig tunika av linne och bära linnebyxor för att skyla sig, binda ett linneskärp om livet och vira en linneturban om huvudet. Detta är de heliga kläderna, och han skall bada innan han tar dem på sig. 
LEV.16.5	Av israeliternas menighet skall han få två getabockar till syndoffer och en bagge till brännoffer.
LEV.16.6	Aron skall offra sin syndoffertjur för att bringa försoning åt sig och åt sin familj. 
LEV.16.7	Sedan skall han ta de båda bockarna och ställa dem inför Herren vid ingången till uppenbarelsetältet 
LEV.16.8	och kasta lott om dem: en lott för Herren och en lott för Asasel. 
LEV.16.9	Den bock som tillfaller Herren skall Aron föra fram och offra som syndoffer. 
LEV.16.10	Den som tillfaller Asasel skall levande ställas inför Herren till försoning och sedan föras ut i öknen till Asasel.
LEV.16.11	Aron skall alltså offra sin syndoffertjur för att bringa försoning åt sig och åt sin familj. När han slaktat tjuren 
LEV.16.12	skall han ta ett fyrfat fullt med glöd från altaret inför Herren och två fulla händer med finstött, välluktande rökelse och bära in detta bakom förhänget. 
LEV.16.13	Där skall han lägga rökelsen på elden inför Herren, så att ett moln av rökelse döljer locket på arken med förbundstecknet, annars kommer han att dö. 
LEV.16.14	Han skall ta av tjurblodet och stänka med fingret framtill på arkens lock, och framför arkens lock skall han sju gånger stänka blod med fingret. 
LEV.16.15	Sedan skall han slakta folkets syndofferbock och bära in blodet bakom förhänget och göra med det på samma sätt som med tjurblodet: han skall stänka det ovanpå arkens lock och framför locket.
LEV.16.16	Så bringar han försoning och renar helgedomen från israeliternas orenhet och brott, från alla deras synder. Likadant skall han göra med uppenbarelsetältet som står mitt ibland dem i all deras orenhet. 
LEV.16.17	Ingen får befinna sig inne i uppenbarelsetältet från det han går in i helgedomen för att bringa försoning till dess han kommer ut igen.
LEV.16.17	När han har bringat försoning åt sig och sin familj och åt hela Israels församling, 
LEV.16.18	skall han gå ut till altaret som står inför Herren och bringa försoning åt det: han skall ta av tjurblodet och av bockblodet och stryka det på vart och ett av altarets horn 
LEV.16.19	och sju gånger stänka blod på altaret med fingret. Så skall han rena det från israeliternas orenhet och helga det.
LEV.16.20	När Aron har fullbordat försoningen för helgedomen, uppenbarelsetältet och altaret, skall han föra fram den levande bocken. 
LEV.16.21	Han skall lägga båda händerna på den levande bockens huvud och över den bekänna israeliternas alla skulder och brott, alla deras synder, och därmed lägga dem på bockens huvud. Sedan skall bocken föras ut i öknen av en man som står beredd. 
LEV.16.22	Bocken skall bära alla deras synder med sig ut i ödemarken och släppas lös där ute i öknen.
LEV.16.23	Aron skall därefter gå tillbaka in i uppenbarelsetältet och ta av sig linnekläderna som han satte på sig när han gick in i helgedomen; där skall han lämna dem. 
LEV.16.24	Han skall bada på helig plats och sätta på sig sina vanliga kläder. Därpå skall han gå ut och offra sitt eget brännoffer och folkets brännoffer och bringa försoning åt sig själv och åt folket. 
LEV.16.25	Fettet från syndoffret skall han bränna på altaret. 
LEV.16.26	Mannen som förde bocken ut till Asasel skall tvätta sina kläder och bada innan han går tillbaka in i lägret. 
LEV.16.27	Syndoffertjuren och syndofferbocken, vilkas blod bars in i helgedomen för att bringa försoning, skall föras utanför lägret, och deras hudar, kött och inälvor skall brännas upp. 
LEV.16.28	Den som bränner upp detta skall tvätta sina kläder och bada innan han går tillbaka in i lägret.
LEV.16.29	Detta skall vara en oföränderlig stadga för er: den tionde dagen i den sjunde månaden skall ni, både infödda och invandrare, späka er och inte utföra något arbete. 
LEV.16.30	Den dagen bringas försoning åt er, så att ni blir rena; ni skall renas inför Herren från alla era synder. 
LEV.16.31	Den skall vara en vilodag för er, en sabbat då ni skall späka er. Så lyder denna oföränderliga stadga.
LEV.16.32	Försoningen skall utföras av en präst, en som blivit smord och vigd till präst efter sin far. Han skall klä sig i linnekläderna, de heliga kläderna, 
LEV.16.33	och bringa försoning åt det allra heligaste, uppenbarelsetältet och altaret, åt prästerna och allt folket i församlingen.
LEV.16.34	Detta skall vara en oföränderlig stadga för er: en gång om året skall israeliterna få försoning för alla sina synder.
LEV.16.34	Aron gjorde som Herren hade befallt Mose.
LEV.17.1	Herren talade till Mose:
LEV.17.2	Säg till Aron och hans söner och till alla israeliterna: Detta är vad Herren har befallt.
LEV.17.3	Om någon av israeliterna slaktar en tjur, ett lamm eller en get i eller utanför lägret 
LEV.17.4	utan att först föra djuret fram till uppenbarelsetältets ingång för att ge det som en offergåva åt Herren inför hans boning, skall det tillräknas honom som blodskuld. Han har utgjutit blod, den mannen skall utstötas ur sitt folk. 
LEV.17.5	Därför skall israeliterna föra sina offerdjur, som de hittills slaktat på öppna fältet, fram inför Herren till uppenbarelsetältets ingång, till prästen. Sedan skall de slakta dem som gemenskapsoffer åt Herren. 
LEV.17.6	Prästen skall stänka blodet på Herrens altare vid ingången till uppenbarelsetältet. Fettet skall han bränna till en lukt som gör Herren nöjd. 
LEV.17.7	De får inte längre offra sina slaktoffer åt de bockdemoner som de är otrogna med. Detta skall vara en oföränderlig stadga för dem och deras efterkommande.
LEV.17.8	Säg till dem: Om någon av israeliterna eller av invandrarna som bor hos er offrar ett brännoffer eller slaktoffer 
LEV.17.9	utan att först föra fram det till uppenbarelsetältets ingång för att ge det åt Herren — den mannen skall utstötas ur sitt folk. 
LEV.17.10	Om någon av israeliterna eller invandrarna äter något med blod i, skall jag vända mig mot den som gjort det och utstöta honom ur hans folk. 
LEV.17.11	Ty varje varelses liv är dess blod, och jag har gett er blodet för att ni skall stänka det på altaret och bringa försoning åt er själva. Blodet ger försoning, eftersom det är livet. 
LEV.17.12	Därför har jag sagt till israeliterna att ingen av dem får äta något med blod i. Inte heller en invandrare får göra det. 
LEV.17.13	Om någon av israeliterna eller invandrarna under jakt fäller ett djur eller en fågel som får ätas, skall han tappa ut dess blod och täcka över det med jord. 
LEV.17.14	Ty om varje varelses liv gäller att blodet är dess liv. Därför har jag sagt till israeliterna att de inte får äta någon varelses blod, ty varje varelses liv är dess blod; var och en som äter av det skall utstötas.
LEV.17.15	Var och en som äter ett självdött eller ihjälrivet djur, vare sig han är infödd eller invandrare, skall tvätta sina kläder och bada och är oren till kvällen; sedan är han ren. 
LEV.17.16	Men om han inte tvättar sina kläder och badar, drar han skuld över sig.
LEV.18.1	Herren talade till Mose:
LEV.18.2	Säg till israeliterna: Jag är Herren, er Gud. 
LEV.18.3	Ni skall inte göra som man gör i Egypten, där ni en gång bodde, inte heller som man gör i Kanaan, dit jag skall föra er. Ta inte efter deras seder. 
LEV.18.4	Följ mina stadgar, håll mina bud och rätta er efter dem. Jag är Herren, er Gud. 
LEV.18.5	Håll mina bud och stadgar, ty den som gör det skall leva genom dem. Jag är Herren.
LEV.18.6	Ingen får närma sig någon som är av hans eget kött och blod för att lägra henne. Jag är Herren. 
LEV.18.7	Ingen får skända sin far genom att lägra sin mor; hon är din mor, du får inte lägra henne. 
LEV.18.8	Du får inte lägra din fars hustru; då skändar du din far. 
LEV.18.9	Du får inte lägra din syster, som har samma far eller mor som du, vare sig hon är född inom eller utom hemmet. 
LEV.18.10	Du får inte lägra din sondotter eller dotterdotter; då skändar du ditt eget kött och blod. 
LEV.18.11	Du får inte lägra en dotter till din fars hustru; hon tillhör din fars släkt, hon är din syster. 
LEV.18.12	Du får inte lägra din fars syster; hon är av din fars kött och blod. 
LEV.18.13	Du får inte lägra din mors syster; hon är av din mors kött och blod. 
LEV.18.14	Du får inte lägra din farbrors hustru; henne får du inte komma nära, hon är din faster. 
LEV.18.15	Du får inte lägra din svärdotter; hon är din sons hustru, henne får du inte lägra. 
LEV.18.16	Du får inte lägra din svägerska; då skändar du din bror. 
LEV.18.17	Du får inte lägra en kvinna och hennes dotter, inte heller lägra hennes sondotter eller dotterdotter; de är av samma kött och blod, det vore en skam. 
LEV.18.18	Du får inte ta din hustrus syster till bihustru och lägra henne under din hustrus livstid.
LEV.18.19	Du får inte närma dig en kvinna för att lägra henne när hon har menstruation och är oren. 
LEV.18.20	Du får inte ha samlag med hustrun till en landsman; du blir oren genom henne. 
LEV.18.21	Du får inte överlämna något av dina barn till Molok. Du får inte vanhelga din Guds namn; jag är Herren. 
LEV.18.22	Du får inte ligga med en man som man ligger med en kvinna; det är något avskyvärt. 
LEV.18.23	Du får inte ha könsumgänge med djur av något slag och bli oren genom det. En kvinna får inte ställa sig framför ett djur för att para sig med det; det är något vämjeligt.
LEV.18.24	Ni skall inte göra er orena genom något av detta, ty med allt detta har de folk orenat sig som jag driver undan för er. 
LEV.18.25	Landet blev orent, och jag straffade det för dess synder, så att det utspydde sina invånare. 
LEV.18.26	Men ni skall hålla mina bud och stadgar och inte göra någon av dessa vidrigheter; det gäller både infödda och invandrare. 
LEV.18.27	Sådana vidrigheter gjorde landets invånare före er, och då blev landet orent. 
LEV.18.28	Låt inte landet utspy er för att ni orenat det, så som det utspydde det folk som var före er. 
LEV.18.29	Var och en som gör någon av dessa vidrigheter skall utstötas ur sitt folk. 
LEV.18.30	Ni skall lyda mitt förbud mot att ta efter de avskyvärda seder som rådde före er; ni skall inte göra er orena genom dem. Jag är Herren, er Gud.
LEV.19.1	Herren talade till Mose:
LEV.19.2	Säg till Israels hela menighet: Ni skall vara heliga, ty jag, Herren, er Gud, är helig. 
LEV.19.3	Var och en av er skall vörda sin mor och sin far och hålla mina sabbater. Jag är Herren, er Gud. 
LEV.19.4	Vänd er inte till avgudarna. Gjut inga gudabilder åt er. Jag är Herren, er Gud.
LEV.19.5	När ni vill offra ett gemenskapsoffer åt Herren, skall det ske så att det behagar honom. 
LEV.19.6	Det skall ätas samma dag ni offrar eller dagen därpå. Det som blir över till tredje dagen skall brännas upp. 
LEV.19.7	Om någon äter av det på tredje dagen, är det något vederstyggligt, och Herren finner inte behag i offret. 
LEV.19.8	Den som då äter av det drar skuld över sig, ty han har vanhelgat det som var helgat åt Herren. Han skall utstötas ur sitt folk.
LEV.19.9	När grödan bärgas i ert land, skall du inte skörda ända ut till åkerrenen, inte heller skall du samla in de sista axen av skörden. 
LEV.19.10	Du skall inte göra någon efterskörd i din vingård, inte heller plocka upp nerfallna druvor. Du skall lämna kvar det åt den fattige och åt invandraren. Jag är Herren, er Gud.
LEV.19.11	Ni skall inte stjäla och inte bedra eller lura varandra. 
LEV.19.12	Svär inte falskt vid mitt namn, då vanhelgar du din Guds namn. Jag är Herren. 
LEV.19.13	Du skall inte tilltvinga dig något av din nästa eller beröva honom något. Du skall inte hålla inne arbetarens lön över natten. 
LEV.19.14	Du skall inte förbanna en döv och inte lägga något i vägen för en blind så att han faller; du skall frukta din Gud. Jag är Herren.
LEV.19.15	Ni skall inte handla orätt när ni dömer. Du skall varken gynna den fattige eller ta parti för den rike. Rättvist skall du döma din landsman. 
LEV.19.16	Du skall inte gå med förtal bland dina bröder, och du skall inte stå din nästa efter livet. Jag är Herren. 
LEV.19.17	Du skall inte bära agg mot din landsman utan tillrättavisa honom, så att du inte för hans skull drar skuld över dig. 
LEV.19.18	Du skall inte ta hämnd och inte hysa vrede mot någon i ditt folk, utan du skall älska din nästa som dig själv. Jag är Herren.
LEV.19.19	Mina stadgar skall ni hålla. Du skall inte låta två djur av olika slag i din boskap para sig. Du skall inte så två slags säd i din åker. Du skall inte bära kläder som är vävda av två slags garn.
LEV.19.20	Om en man ligger med en kvinna och hon är en slavinna som är bestämd för en annan man men ännu inte har friköpts eller frigetts, skall han betala skadestånd. De skall inte dödas, ty hon var inte frigiven, 
LEV.19.21	men mannen skall föra fram ett skuldoffer inför Herren till uppenbarelsetältets ingång, en skuldofferbagge. 
LEV.19.22	Prästen skall inför Herren bringa försoning åt honom med skuldofferbaggen för den synd han har begått, och han skall få förlåtelse för den synd han har begått.
LEV.19.23	När ni kommer in i landet och planterar alla sorters fruktträd, skall ni lämna deras första frukt orörd. Under tre år skall deras frukt vara förbjuden och inte ätas, 
LEV.19.24	och under det fjärde året skall all deras frukt helgas åt Herren under tacksägelser. 
LEV.19.25	Först under det femte året skall ni äta deras frukt och får då så mycket större avkastning. Jag är Herren, er Gud.
LEV.19.26	Ni skall inte äta kött med blod i. Ni skall inte syssla med spådom och teckentydning. 
LEV.19.27	Ni skall inte klippa håret vid tinningarna, inte kapa av skägget 
LEV.19.28	och inte rista några märken på er kropp för någon som är död. Inte heller skall ni tatuera er. Jag är Herren.
LEV.19.29	Du får inte vanhelga din dotter genom att låta henne prostituera sig. Då fylls hela landet av otukt och skam. 
LEV.19.30	Mina sabbater skall ni hålla, och min helgedom skall ni vörda. Jag är Herren. 
LEV.19.31	Vänd er inte till de dödas andar, och uppsök inte spådomsandar, ty ni blir orena genom dem. Jag är Herren, er Gud. 
LEV.19.32	Du skall resa dig upp för ett grått huvud och hedra den gamle. Du skall frukta din Gud. Jag är Herren.
LEV.19.33	Om en invandrare slår sig ner i ert land, skall ni inte förtrycka honom. 
LEV.19.34	Invandraren som bor hos er skall ni behandla som en infödd. Du skall älska honom som dig själv, ni var ju själva invandrare i Egypten. Jag är Herren, er Gud.
LEV.19.35	Ni skall inte handla orätt när ni dömer om längdmått, vikt och rymdmått. 
LEV.19.36	Riktig våg, riktiga vikter, riktigt efamått och riktigt hinmått skall ni ha. Jag är Herren, er Gud, som har fört er ut ur Egypten. 
LEV.19.37	Ni skall hålla alla mina bud och stadgar och följa dem. Jag är Herren.
LEV.20.1	Herren talade till Mose:
LEV.20.2	Säg till israeliterna: Varje israelit och varje invandrare i Israel som ger något av sina barn till Molok skall straffas med döden; folket i landet skall stena honom. 
LEV.20.3	Jag skall vända mig mot den mannen och utstöta honom ur hans folk. Han gav ju ett av sina barn till Molok, orenade mitt tempel och vanhelgade mitt heliga namn. 
LEV.20.4	Men om folket i landet skulle blunda för att en man ger något av sina barn till Molok och inte döda honom, 
LEV.20.5	skall jag vända mig mot både honom och hans släkt. Jag skall utstöta honom ur hans folk liksom alla som i hans efterföljd är otrogna med Molok. 
LEV.20.6	Och om någon vänder sig till de dödas andar och till spådomsandar och är otrogen med dem, skall jag vända mig mot den mannen och utstöta honom ur hans folk.
LEV.20.7	Ni skall vara heliga och förbli heliga, ty jag är Herren, er Gud. 
LEV.20.8	Ni skall hålla mina bud och följa dem. Jag är Herren som helgar er.
LEV.20.9	Var och en som förbannar sin far och mor skall straffas med döden. Han har ju förbannat sin far och mor, skulden för hans död är hans egen.
LEV.20.10	Om en man begår äktenskapsbrott med en annan mans hustru, skall både äktenskapsbrytaren och äktenskapsbryterskan straffas med döden. 
LEV.20.11	Om en man ligger med sin fars hustru, skändar han sin far. De skall båda straffas med döden, skulden för deras död är deras egen. 
LEV.20.12	Om en man ligger med sin svärdotter, skall de båda straffas med döden; de har gjort något vämjeligt, skulden för deras död är deras egen. 
LEV.20.13	Om en man ligger med en annan man som med en kvinna, har de båda gjort något avskyvärt. De skall straffas med döden, skulden för deras död är deras egen. 
LEV.20.14	Om en man tar både en kvinna och hennes mor till hustru, är det en skändlighet. Man skall bränna både honom och dem; något skändligt får inte finnas bland er.
LEV.20.15	Om en man har könsumgänge med ett djur, skall han straffas med döden. Djuret skall ni också döda. 
LEV.20.16	Om en kvinna närmar sig ett djur och parar sig med det, skall du döda både kvinnan och djuret. De skall straffas med döden, skulden för deras död är deras egen.
LEV.20.17	Om en man tar sin syster, sin fars eller sin mors dotter, till hustru och de har umgänge med varandra, är det en skamlighet, och de skall utstötas ur sitt folk i allas åsyn. Han har lägrat sin syster, han har dragit skuld över sig. 
LEV.20.18	Om en man har samlag med en kvinna under hennes menstruation och blottar hennes blods källa, liksom hon själv blottar den, skall båda utstötas ur sitt folk. 
LEV.20.19	Du får inte lägra din mors syster eller din fars syster, ty den som gör så vanärar sitt eget kött och blod, och de drar skuld över sig. 
LEV.20.20	Den som ligger med sin farbrors hustru skändar sin farbror. De drar synd över sig och skall dö barnlösa. 
LEV.20.21	Om någon tar sin brors hustru till hustru, är det en vedervärdig handling. Han skändar sin bror, och de blir barnlösa.
LEV.20.22	Ni skall hålla alla mina bud och stadgar och följa dem. Annars utspys ni ur landet, det land som jag vill föra er till och låta er bo i. 
LEV.20.23	Ni skall inte ta efter sederna hos det folk som jag driver undan för er. De gjorde alla dessa skändligheter, och jag fick avsky för dem. 
LEV.20.24	Därför sade jag till er: Ni skall ta deras land i besittning, ty jag skall ge det åt er som er egendom, ett land som flödar av mjölk och honung. Jag är Herren, er Gud, som har avskilt er från andra folk. 
LEV.20.25	Och ni skall skilja mellan rena och orena djur och mellan orena och rena fåglar. Gör er inte själva till något avskyvärt genom de fyrfotadjur, fåglar eller kräldjur som jag har skilt ut som orena för er. 
LEV.20.26	Ni skall vara helgade åt mig, ty jag, Herren, är helig, och jag har avskilt er från andra folk för att ni skall tillhöra mig.
LEV.20.27	En man eller en kvinna som har en ande från en död eller en spådomsande i sig skall straffas med döden. Man skall stena dem, skulden för deras död är deras egen.
LEV.21.1	Herren sade till Mose:
LEV.21.1	Säg till prästerna, Arons söner: En präst får inte ådra sig orenhet genom att röra vid en avliden släkting, 
LEV.21.2	om det inte är en nära anhörig: hans mor, far, son, dotter, bror 
LEV.21.3	eller en syster som var oskuld, som aldrig varit gift utan bott hos honom; för hennes skull får han orena sig. 
LEV.21.4	Han får inte ådra sig orenhet genom en gift kvinna i sin släkt så att han blir ohelig.
LEV.21.5	Prästerna får inte raka någon del av sitt huvud, inte heller klippa av skägget eller rista märken på sin kropp. 
LEV.21.6	De skall vara helgade åt sin Gud och får inte vanhelga sin Guds namn, ty de bär fram Herrens eldoffer, sin Guds mat, och måste därför vara heliga.
LEV.21.7	En präst får inte ta en prostituerad eller en vanärad kvinna till hustru, inte heller en kvinna som förskjutits av sin man, ty prästen är helgad åt sin Gud. 
LEV.21.8	Och du skall hålla honom helig, ty han bär fram din Guds mat. Han skall vara helig för dig, ty jag, Herren, som helgar er, är helig. 
LEV.21.9	Om dottern till en präst vanhelgar sig genom prostitution, vanhelgar hon sin far. Hon skall brännas.
LEV.21.10	Den präst som är främst bland sina ämbetsbröder och har fått smörjelseolja på sitt huvud, som är prästvigd och får iföra sig de heliga kläderna, får inte ha håret hängande och inte riva sönder sina kläder. 
LEV.21.11	Han får inte gå in där det finns någon död. Inte ens genom sin far eller sin mor får han bli oren. 
LEV.21.12	Han får inte lämna helgedomen och inte vanhelga sin Guds helgedom, ty han är vigd genom sin Guds smörjelseolja. Jag är Herren.
LEV.21.13	Han skall ta till hustru en kvinna som är orörd. 
LEV.21.14	En änka, en förskjuten kvinna, en vanärad eller prostituerad kvinna får han inte ta till hustru, bara en orörd kvinna ur sitt eget folk, 
LEV.21.15	så att han inte vanhelgar sina efterkommande i folket. Jag är Herren som helgar honom.
LEV.21.16	Herren talade till Mose:
LEV.21.17	Säg till Aron: Ingen bland dina ättlingar i kommande släktled som har ett lyte får träda fram och offra sin Guds mat. 
LEV.21.18	Ingen som har ett lyte får träda fram, ingen som är blind eller halt eller vanställd i ansiktet eller har någon vanskapt lem 
LEV.21.19	eller har brutit foten eller handen 
LEV.21.20	eller är puckelryggig eller dvärg eller har en vit fläck i ögat eller har skabb eller revorm eller har skadade testiklar. 
LEV.21.21	Om någon av prästen Arons efterkommande har ett lyte, får han inte träda fram för att offra Herrens eldoffer; har han ett lyte, får han inte träda fram för att offra sin Guds mat. 
LEV.21.22	Han får äta av sin Guds mat, både det högheliga och det heliga, 
LEV.21.23	men eftersom han har ett lyte, får han inte gå in till förhänget, inte heller träda fram till altaret, för att inte min helgedom skall vanhelgas. Jag är Herren som helgar dem.
LEV.21.24	Så talade Mose till Aron och hans söner och till alla israeliterna.
LEV.22.1	Herren talade till Mose:
LEV.22.2	Säg till Aron och hans söner att de skall vara aktsamma om de heliga gåvor som israeliterna helgar åt mig, så att de inte vanhelgar mitt heliga namn. Jag är Herren. 
LEV.22.3	Säg till dem: Om någon av era ättlingar i kommande släktled medan han är oren kommer nära de heliga gåvor som israeliterna helgar åt Herren, skall han stötas bort ur min åsyn. Jag är Herren.
LEV.22.4	Om någon av Arons efterkommande har spetälska eller en flytning, får han inte äta av de heliga gåvorna förrän han blir ren. Det gäller också den som har rört vid någon som blivit oren genom en död kropp och den som har haft sädesuttömning 
LEV.22.5	och likaså den som har rört vid ett smådjur som man blir oren av eller vid en människa som man blir oren av, oavsett hur denna människa har blivit oren. 
LEV.22.6	Den som rör vid något sådant är oren till kvällen och får inte äta av de heliga gåvorna förrän han har badat. 
LEV.22.7	Men när solen har gått ner är han ren, och sedan får han äta av de heliga gåvorna, ty det är hans mat. 
LEV.22.8	Ett självdött eller ihjälrivet djur får han inte äta: han blir oren genom det. Jag är Herren. 
LEV.22.9	De skall hålla vad jag har ålagt dem, så att de inte drar skuld över sig genom det de äter och måste dö därför att de vanhelgar det heliga. Jag är Herren som helgar dem.
LEV.22.10	Ingen obehörig får äta av det heliga. En som tillfälligt bor hos prästen eller en daglönare får inte äta av det heliga, 
LEV.22.11	men om prästen köpt en slav, får denne äta av det, liksom en slav som är född i hans hus; dessa får äta av hans mat. 
LEV.22.12	Om dottern till en präst gifter sig med en obehörig, får hon inte längre äta av de heliga offergåvorna. 
LEV.22.13	Men om dottern till en präst har blivit änka eller förskjuten och inte har några barn och kommer tillbaka till sin fars hus, får hon äta av sin fars mat, liksom när hon ännu var ung. Ingen obehörig får äta av den. 
LEV.22.14	Om någon oavsiktligt äter av det heliga, skall han ge prästen ersättning för det heliga med tillägg av en femtedel. 
LEV.22.15	Prästerna får inte vanhelga de heliga gåvor som israeliterna offrar åt Herren 
LEV.22.16	och dra skuld och straff över dem genom att låta dem äta av deras heliga gåvor, ty jag är Herren som helgar dem.
LEV.22.17	Herren talade till Mose:
LEV.22.18	Säg till Aron och hans söner och till alla israeliterna: Om någon israelit eller invandrare i Israel vill frambära ett offer, vare sig det är ett löftesoffer eller ett frivilligt offer, som de vill offra åt Herren som brännoffer, 
LEV.22.19	måste det, för att behaga honom, vara ett felfritt handjur från nötboskapen, fåren eller getterna. 
LEV.22.20	Ni får inte offra något djur med fel, ett sådant blir inte till behag.
LEV.22.21	Om någon vill offra ett gemenskapsoffer åt Herren av nötboskap eller småboskap för att uppfylla ett löfte eller som ett frivilligt offer, skall det vara felfritt för att bli till behag; det får inte vara något fel på det. 
LEV.22.22	Det som är blint eller brutet eller stympat eller har vårtor eller skabb eller revorm skall ni inte offra åt Herren. Sådana eldoffer skall ni inte lägga på altaret åt Herren. 
LEV.22.23	En tjur eller ett får med vanskapta eller förkrympta lemmar får du offra som frivilligt offer, men Herren finner inte behag i det om det ges som löftesoffer. 
LEV.22.24	Ett djur med klämda, krossade, avslitna eller utskurna testiklar får ni inte offra åt Herren. Ni får inte göra sådant i ert land 
LEV.22.25	och inte heller köpa sådana djur av utlänningar och bära fram dem som er Guds mat. De är skadade, de har ett fel, och Herren finner inte behag i er gåva.
LEV.22.26	Herren talade till Mose:
LEV.22.27	När en kalv, ett lamm eller en killing har fötts, skall den dia sin mor i sju dagar, men från den åttonde dagen är den Herren till behag som eldoffergåva. 
LEV.22.28	Ni får inte slakta en ko eller ett får på samma dag som dess unge. 
LEV.22.29	När ni vill offra ett tackoffer åt Herren, skall det ske så att det behagar honom. 
LEV.22.30	Det skall ätas samma dag, ni får inte lämna kvar något till nästa morgon. Jag är Herren.
LEV.22.31	Ni skall hålla mina bud och följa dem. Jag är Herren. 
LEV.22.32	Ni får inte vanhelga mitt heliga namn; jag skall hållas helig bland israeliterna. Jag är Herren som helgar er 
LEV.22.33	och som har fört er ut ur Egypten för att vara er Gud. Jag är Herren.
LEV.23.1	Herren talade till Mose:
LEV.23.2	Säg till israeliterna: Herrens högtider som ni skall utlysa som heliga sammankomster, mina högtider, är följande:
LEV.23.3	Sex dagar får arbete utföras, men på den sjunde dagen är det sabbat, en sabbatsvila för helig sammankomst, och då får ni inte utföra något arbete. Det är en Herrens sabbat, var ni än bor.
LEV.23.4	Detta är Herrens högtider, heliga sammankomster, som ni skall utlysa på bestämda tider. 
LEV.23.5	I första månaden, på fjortonde dagen i månaden, mellan skymning och mörker, är det Herrens påsk. 
LEV.23.6	Och på femtonde dagen i samma månad firas det osyrade brödets högtid till Herrens ära. I sju dagar skall ni äta osyrat bröd. 
LEV.23.7	Den första dagen skall ni hålla en helig sammankomst; då får ni inte utföra några sysslor. 
LEV.23.8	I sju dagar skall ni offra eldoffer åt Herren, och på den sjunde dagen skall det hållas en helig sammankomst; då får ni inte utföra några sysslor.
LEV.23.9	Herren talade till Mose:
LEV.23.10	Säg till israeliterna: När ni kommer in i landet som jag skall ge er och bärgar grödan, skall ni bära den första kärven av er skörd till prästen, 
LEV.23.11	som skall lyfta upp den inför Herren för att ni skall behaga honom. Dagen efter sabbaten skall prästen lyfta upp kärven. 
LEV.23.12	Samma dag som kärven lyfts upp skall ni offra ett felfritt, årsgammalt lamm som brännoffer åt Herren. 
LEV.23.13	Det tillhörande matoffret skall bestå av två tiondels efa siktat mjöl, blandat med olja, som eldoffer, en lukt som gör Herren nöjd. Det tillhörande dryckesoffret skall bestå av vin, en kvarts hin. 
LEV.23.14	Men bröd, rostat korn och färskt korn får ni inte äta förrän denna dag, inte förrän ni burit fram gåvan till er Gud. Detta skall vara en oföränderlig stadga för er genom alla släktled, var ni än bor.
LEV.23.15	Sedan skall ni låta det gå sju fulla veckor från dagen efter sabbaten, från den dag då ni bar fram den kärve som lyfts upp till offer. 
LEV.23.16	Ni skall räkna femtio dagar till och med dagen efter den sjunde sabbaten. Då skall ni bära fram ett matoffer av den nya skörden till Herren. 
LEV.23.17	Hemifrån skall ni ta med bröd att lyftas till offer, två stycken. De skall bestå av två tiondels efa siktat mjöl och bakas med surdeg; de är en förstlingsgåva åt Herren. 
LEV.23.18	Förutom brödet skall ni föra fram sju felfria, årsgamla lamm, en ungtjur och två baggar. De skall offras som brännoffer åt Herren, med tillhörande matoffer och dryckesoffer, ett eldoffer, en lukt som gör Herren nöjd. 
LEV.23.19	Sedan skall ni offra en bock som syndoffer och två årsgamla lamm som gemenskapsoffer. 
LEV.23.20	Och prästen skall lyfta upp dem till ett offer inför Herren tillsammans med de första bröden av skörden och två lamm. De skall helgas åt Herren och tillhör prästen. 
LEV.23.21	Till samma dag skall ni utlysa en helig sammankomst. Helig skall den vara för er, då får ni inte utföra några sysslor. Detta skall vara en oföränderlig stadga för er genom alla släktled, var ni än bor.
LEV.23.22	När grödan bärgas i ert land, skall du inte skörda ända ut till åkerrenen, inte heller skall du samla in de sista axen av skörden. Du skall lämna kvar det åt den fattige och åt invandraren. Jag är Herren, er Gud.
LEV.23.23	Herren talade till Mose:
LEV.23.24	Säg till israeliterna: I sjunde månaden, på första dagen i månaden, skall det vara sabbatsvila, en minnesdag då ni stöter i horn och håller en helig sammankomst. 
LEV.23.25	Då får ni inte utföra några sysslor, ni skall offra eldoffer åt Herren.
LEV.23.26	Herren talade till Mose:
LEV.23.27	På tionde dagen i samma månad, den sjunde, infaller försoningsdagen. Då skall ni hålla en helig sammankomst, späka er och offra eldoffer åt Herren. 
LEV.23.28	Något arbete får ni inte utföra på den dagen, ty det är en försoningsdag som skall bringa försoning åt er inför Herren, er Gud. 
LEV.23.29	Var och en som inte späker sig på den dagen skall utstötas ur sitt folk. 
LEV.23.30	Och var och en som utför arbete på den dagen skall jag utrensa ur hans folk. 
LEV.23.31	Ni får inte utföra något arbete. Detta skall vara en oföränderlig stadga för er genom alla släktled, var ni än bor. 
LEV.23.32	Det skall vara en vilodag för er, en sabbat då ni skall späka er. Från kvällen den nionde dagen i månaden till nästa kväll skall ni hålla denna sabbat.
LEV.23.33	Herren talade till Mose:
LEV.23.34	Säg till israeliterna: På femtonde dagen i samma månad, den sjunde, infaller Herrens lövhyddefest, som varar i en vecka. 
LEV.23.35	Den första dagen är det en helig sammankomst, då får ni inte utföra några sysslor. 
LEV.23.36	Under sju dagar skall ni offra eldoffer åt Herren, och på den åttonde dagen skall ni hålla en helig sammankomst och offra eldoffer åt Herren. Då är det en högtidssamling, och ni får inte utföra några sysslor.
LEV.23.37	Dessa är Herrens högtider, som ni skall utlysa som heliga sammankomster, då ni skall offra eldoffer åt Herren, brännoffer och matoffer, slaktoffer och dryckesoffer, varje dag det som är bestämt. 
LEV.23.38	Därtill kommer Herrens sabbater och era övriga gåvor och alla era löftesoffer och alla frivilliga offer som ni ger åt Herren.
LEV.23.39	På femtonde dagen i sjunde månaden, när ni bärgat vad landet gett, skall ni alltså fira Herrens högtid, som varar i en vecka. Den första dagen är det sabbatsvila och den åttonde dagen är det också sabbatsvila. 
LEV.23.40	Och på den första dagen skall ni ta frukter av era finaste träd, palmblad, lummiga grenar och pilkvistar och hålla en glädjefest inför Herren, er Gud, under sju dagar. 
LEV.23.41	Ni skall fira denna högtid som en Herrens högtid en vecka varje år. Detta skall vara en oföränderlig stadga för er genom alla släktled. I sjunde månaden skall ni fira den. 
LEV.23.42	Då skall ni bo i lövhyddor under en vecka. Alla infödda israeliter skall bo i lövhyddor, 
LEV.23.43	för att era efterkommande skall veta att jag lät israeliterna bo i lövhyddor när jag förde dem ut ur Egypten. Jag är Herren, er Gud.
LEV.23.44	Så talade Mose till israeliterna om Herrens högtider.
LEV.24.1	Herren talade till Mose:
LEV.24.2	Befall israeliterna att skaffa dig ren olja av stötta oliver till lampstället, så att lamporna kan sättas upp varje dag. 
LEV.24.3	Utanför förhänget framför förbundstecknet i uppenbarelsetältet skall Aron se till att lamporna ständigt brinner natten igenom inför Herren. Detta skall vara en oföränderlig stadga för er genom alla släktled. 
LEV.24.4	Han skall alltid hålla lamporna på lampstället av rent guld brinnande inför Herren.
LEV.24.5	Du skall ta siktat mjöl och baka tolv kakor; varje kaka skall bestå av två tiondels efa siktat mjöl. 
LEV.24.6	Dem skall du lägga i två staplar med sex i varje på bordet av rent guld inför Herren. 
LEV.24.7	Vid varje stapel skall du lägga ren rökelse, som i stället för bröd är deloffret, ett eldoffer åt Herren. 
LEV.24.8	Varje sabbatsdag skall man alltid lägga fram bröden inför Herren. Det skall vara en evig förpliktelse för israeliterna. 
LEV.24.9	De tillfaller Aron och hans söner som skall äta dem på helig plats, ty de är något högheligt. De skall för all framtid vara hans andel av Herrens eldoffer.
LEV.24.10	Bland israeliterna fanns en man som hade en israelitisk mor men vars far var egypter. I lägret kom han i strid med en israelitisk man, 
LEV.24.11	och sonen till den israelitiska kvinnan smädade Namnet och förbannade det. Man förde honom till Mose. Hans mor hette Shelomit, dotter till Divri av Dans stam. 
LEV.24.12	De satte mannen i förvar i väntan på ett besked från Herren.
LEV.24.13	Herren talade till Mose:
LEV.24.14	Mannen som förbannat skall föras utanför lägret. Alla som har hört orden skall lägga händerna på hans huvud, och hela menigheten skall stena honom.
LEV.24.15	Och du skall säga till israeliterna: Var och en som förbannar sin Gud drar skuld över sig. 
LEV.24.16	Var och en som smädar Herrens namn skall straffas med döden, hela menigheten skall stena honom. Den som smädar Namnet, han må vara invandrare eller infödd, skall dödas.
LEV.24.17	Slår någon ihjäl en människa, skall han straffas med döden. 
LEV.24.18	Den som slår ihjäl ett djur skall ersätta det: liv för liv. 
LEV.24.19	Skadar någon sin nästa, skall man göra med honom som han har gjort: 
LEV.24.20	bruten lem för bruten lem, öga för öga, tand för tand. Samma skada som han har vållat en annan skall tillfogas honom själv. 
LEV.24.21	Den som slår ihjäl ett djur skall ersätta det, men den som slår ihjäl en människa skall själv dödas. 
LEV.24.22	En och samma lag gäller för er alla, för invandraren som för den infödde, ty jag är Herren, er Gud.
LEV.24.23	Mose sade detta till israeliterna, och mannen som förbannat förde de utanför lägret och stenade. Israeliterna gjorde som Herren hade befallt Mose.
LEV.25.1	Herren talade till Mose på Sinaiberget:
LEV.25.2	Säg till israeliterna: När ni kommer in i landet som jag ger er, skall landet fira Herrens sabbat. 
LEV.25.3	I sex år skall du beså din åker, och i sex år skall du beskära dina vinstockar och bärga skörden. 
LEV.25.4	Men det sjunde året skall landet ha en sabbatsvila, en Herrens sabbat. Då skall du inte beså din åker och inte beskära dina vinstockar. 
LEV.25.5	Vad som växer upp av spillsäden efter skörden skall du inte skörda, och de druvor som växer på dina obeskurna vinstockar skall du inte plocka. Det skall vara ett år av sabbatsvila för landet. 
LEV.25.6	Vad landet självt kan frambringa under denna sabbat skall vara mat åt dig, din slav och slavinna, din daglönare och den som tillfälligt bor hos dig, alla som är hos dig. 
LEV.25.7	Din boskap och de vilda djuren i ditt land skall också äta av vad landet kan ge.
LEV.25.8	Du skall låta det gå sju sabbatsår, sju gånger sju år, så att tiden för de sju sabbatsåren blir fyrtionio år. 
LEV.25.9	I sjunde månaden, den tionde dagen i månaden, skall du låta hornen ljuda. På försoningsdagen skall ni stöta i horn i hela ert land, 
LEV.25.10	och ni skall helga det femtionde året och utropa frihet åt alla invånare i landet. Det skall vara ett friår för er: var och en skall få tillbaka sin egendom och få komma tillbaka till sin släkt. 
LEV.25.11	Detta femtionde år skall vara ett friår för er. Då skall ni inte så något, och vad som växer upp av spillsäden skall ni inte skörda, och druvor från de obeskurna vinstockarna skall ni inte plocka. 
LEV.25.12	Ty det är ett friår, det skall ni hålla heligt. Ni skall få er mat av det marken kan ge.
LEV.25.13	Under friåret skall var och en få tillbaka sin egendom. 
LEV.25.14	Om du säljer åt din landsman eller köper av honom, skall du inte göra något orätt. 
LEV.25.15	Du skall betala din landsman efter det antal år som gått sedan friåret, och han skall sätta priset efter det antal år du kan bärga skörden. 
LEV.25.16	Ju fler år desto högre pris skall du betala och ju färre år desto lägre pris, ty det är ett visst antal grödor han säljer åt dig. 
LEV.25.17	Ni skall inte göra orätt mot varandra; du skall frukta din Gud, ty jag är Herren, er Gud. 
LEV.25.18	Ni skall hålla mina bud, och mina stadgar skall ni följa och rätta er efter, då lever ni trygga i landet. 
LEV.25.19	Landet skall ge sin frukt; ni skall äta er mätta och leva trygga där. 
LEV.25.20	Och om ni undrar vad ni skall äta under det sjunde året, då ni inte får så eller skörda, 
LEV.25.21	skall ni veta att jag låter min välsignelse komma över er under det sjätte året, så att det blir gröda för tre år. 
LEV.25.22	Ännu när ni sår under det åttonde året kan ni äta av den gamla skörden. Ända till dess att det nionde årets gröda har bärgats kan ni äta av den gamla skörden.
LEV.25.23	Jord får inte säljas för all framtid, ty landet är mitt och ni är främlingar och gäster hos mig. 
LEV.25.24	För all jord som blir er måste ni medge återköp. 
LEV.25.25	Om din broder kommer på obestånd och måste sälja av sin egendom, skall hans närmaste skyldeman lösa in det sålda. 
LEV.25.26	Om någon saknar skyldeman, men själv får råd att lösa in det sålda, 
LEV.25.27	skall han räkna efter hur många år som gått efter försäljningen och betala köparen för de återstående. Så skall han få tillbaka sin egendom. 
LEV.25.28	Men om han inte har råd, skall det sålda förbli i köparens ägo till friåret. Då skall det frånträdas och han skall få tillbaka sin egendom.
LEV.25.29	Om någon säljer ett bostadshus i en stad med murar, skall han ha rätt att köpa tillbaka det inom ett år. Inlösningsrätten är alltså tidsbegränsad. 
LEV.25.30	Om det inte blir inlöst inom ett år skall huset, om det ligger i en muromgärdad stad, förbli köparens och hans efterkommandes egendom för all framtid och inte frånträdas under friåret.
LEV.25.31	Men hus i byar som inte omges av murar skall betraktas som åkermark: de kan köpas tillbaka eller frånträds under friåret. 
LEV.25.32	I fråga om leviternas städer, dvs. husen i deras städer, har leviterna en inlösningsrätt som gäller för all framtid, 
LEV.25.33	vare sig en levit köper tillbaka sitt hus eller det hus han sålt i sin stad frånträds under friåret, ty leviterna har, i motsats till övriga israeliter, ingen annan egendom än husen i sina städer. 
LEV.25.34	Ett fält utanför deras städer som är betesmark får inte säljas, ty det är deras egendom för all framtid.
LEV.25.35	Om din broder kommer på obestånd och inte längre kan försörja sig, skall du ta dig an honom som man gör med en invandrare eller en tillfälligt bosatt och låta honom bo hos dig. 
LEV.25.36	Du får inte ta ränta av honom eller kräva mer tillbaka, ty du skall frukta din Gud och låta din broder bo hos dig. 
LEV.25.37	Låna inte ut dina pengar åt honom mot ränta, och lämna honom inte av dina livsmedel för att kräva mer tillbaka. 
LEV.25.38	Jag är Herren, er Gud, som har fört er ut ur Egypten för att ge er Kanaan och vara er Gud.
LEV.25.39	Om din broder kommer på obestånd och måste sälja sig till dig, får du inte behandla honom som slav. 
LEV.25.40	Han skall arbeta hos dig som en daglönare eller en tillfälligt bosatt fram till friåret. 
LEV.25.41	Då får han lämna dig, han själv och hans barn med honom, och han får återvända till sin släkt och sina fäders egendom. 
LEV.25.42	Ty de är mina slavar som jag har fört ut ur Egypten, de skall inte säljas som vanliga slavar säljs. 
LEV.25.43	Du skall inte behandla honom hårt, du skall frukta din Gud. 
LEV.25.44	Vill du ha en slav eller slavinna, kan du köpa sådana av folken omkring dig. 
LEV.25.45	Ni får också köpa barn till invandrare som är tillfälligt bosatta hos er och sådana i deras familjer som föds i landet. De förblir er egendom, 
LEV.25.46	och dem kan ni lämna i arv åt era barn som deras egendom; dem kan ni hålla som slavar för all framtid. Men bland era bröder, israeliterna, skall ingen behandla en annan hårt.
LEV.25.47	Om en invandrare eller tillfälligt bosatt hos dig uppnår välstånd men din broder kommer på obestånd och måste sälja sig till invandraren eller den tillfälligt bosatte eller någon som härstammar från en invandrare, 
LEV.25.48	skall han kunna friköpas sedan han sålt sig. En av hans bröder skall friköpa honom, 
LEV.25.49	eller hans farbror eller hans kusin eller någon annan nära släkting eller han själv om han får råd till det. 
LEV.25.50	Då skall han och den som köpte honom räkna ut tiden från det år då han sålde sig och till friåret. Priset skall anpassas efter antalet år och beräknas efter en daglönares arbete. 
LEV.25.51	Om många år är kvar, skall han köpa sig fri genom att betala motsvarande del av summan, 
LEV.25.52	och om bara några år är kvar till friåret, skall han betala en summa beräknad efter antalet år. 
LEV.25.53	Han skall vara som en daglönare, anställd år för år, och du skall se till att han inte behandlas hårt. 
LEV.25.54	Och om han inte blir friköpt på detta sätt, blir han fri under friåret, han själv och hans barn med honom. 
LEV.25.55	Ty israeliterna är mina slavar och tillhör mig, de är mina slavar som jag har fört ut ur Egypten. Jag är Herren, er Gud.
LEV.26.1	Ni skall inte göra er några avgudar, inte resa stoder av trä eller sten, och inte heller får ni sätta upp någon bildsten i ert land för att tillbe vid den, ty jag är Herren, er Gud. 
LEV.26.2	Mina sabbater skall ni hålla och min helgedom skall ni vörda. Jag är Herren.
LEV.26.3	Om ni följer mina stadgar och håller mina bud och rättar er efter dem, 
LEV.26.4	skall jag ge er regn i rätt tid. Då ger jorden sin gröda och träden på fälten bär sin frukt. 
LEV.26.5	Trösktiden varar fram till vinskörden och vinskörden fram till såningstiden. Ni kan äta er mätta på ert bröd och leva trygga i landet.
LEV.26.6	Jag skall låta fred råda i landet, så att ni kan gå till vila utan att något skrämmer er. Jag skall göra slut på alla rovdjur i landet, och inga svärd skall härja i ert land. 
LEV.26.7	Ni skall jaga era fiender på flykten, och de skall falla för era svärd; 
LEV.26.8	fem av er skall jaga hundra, hundra av er jaga tio tusen, och fienderna skall falla för era svärd.
LEV.26.9	Jag skall ta mig an er och göra er fruktsamma och talrika; jag skall upprätthålla mitt förbund med er. 
LEV.26.10	Ni kommer att kunna äta av den gamla skörden, ja, ni blir tvungna att kasta bort den för att få plats för den nya.
LEV.26.11	Jag skall slå upp min boning bland er och aldrig känna avsky för er. 
LEV.26.12	Jag skall vandra mitt ibland er och vara er Gud, och ni skall vara mitt folk. 
LEV.26.13	Jag är Herren, er Gud, som förde er ut ur Egypten för att ni inte skulle vara slavar längre. Det var jag som bröt sönder ert ok och lät er gå med högburet huvud.
LEV.26.14	Men om ni inte lyssnar till mig och inte handlar efter alla dessa bud, 
LEV.26.15	om ni förkastar mina stadgar och känner sådan avsky för mina befallningar att ni inte handlar efter mina bud utan bryter förbundet med mig, 
LEV.26.16	då skall jag i min tur göra detta mot er: jag skall slå er med fasa, med sjukdom och feber som får er blick att slockna och ert livsmod att vissna. Förgäves skall ni så er säd; era fiender kommer att äta den. 
LEV.26.17	Jag skall vända mig mot er, och ni kommer att besegras av era fiender. Era motståndare får makten över er, och ni kommer att fly, fast ingen förföljer er.
LEV.26.18	Och om ni trots detta inte lyssnar till mig, skall jag straffa er sjufalt värre för era synder 
LEV.26.19	och kväsa ert stora övermod. Jag skall låta er himmel bli som järn och marken under er som koppar, 
LEV.26.20	så att allt ert slit blir förgäves: jorden ger ingen gröda och träden på fälten bär ingen frukt.
LEV.26.21	Om ni ändå avvisar mig och inte vill lyssna till mig, skall jag slå er sjufalt värre, så som era synder förtjänar. 
LEV.26.22	Jag skall släppa lös vilddjuren mot er. De skall ta barnen ifrån er, utrota er boskap och minska ert antal så att vägarna ligger folktomma.
LEV.26.23	Om ni trots detta inte låter varna er utan avvisar mig, 
LEV.26.24	skall jag i min tur avvisa er: jag skall slå er sjufalt värre för era synder. 
LEV.26.25	Jag skall låta ett hämndens svärd komma över er, som hämnd för ert förbundsbrott. När ni samlas i städerna skall jag sända in pest bland er, och ni kommer att vara utlämnade åt fienden. 
LEV.26.26	Jag skall förstöra era brödförråd, och ert bröd kommer att kunna bakas i en enda ugn av tio kvinnor; det skall vägas upp åt er, och ni skall äta men inte bli mätta.
LEV.26.27	Om ni trots detta inte lyssnar till mig utan avvisar mig, 
LEV.26.28	kommer jag i min tur att avvisa er i vredesmod och straffa er sjufalt värre för era synder. 
LEV.26.29	Ni skall bli tvungna att äta era söners och döttrars kött. 
LEV.26.30	Jag skall ödelägga era offerplatser, riva era rökelsealtaren och kasta era ruttnande lik på era ruttna avgudapålar, och jag kommer att känna avsky för er. 
LEV.26.31	Jag skall lägga era städer i ruiner, föröda era helgedomar och vända mig bort från den blidkande lukten av era offer. 
LEV.26.32	Ja, jag skall själv lägga landet öde, och era fiender, som slår sig ner där, kommer att bäva. 
LEV.26.33	Jag skall skingra er bland folken och förfölja er med draget svärd. Landet skall läggas öde och era städer bli ruiner. 
LEV.26.34	Då skall landet få gottgörelse för sina sabbater, så länge det ligger öde och ni är i era fienders land. Då skall landet ha sabbatsvila och ta igen sina uteblivna sabbater. 
LEV.26.35	Hela den tid landet ligger öde skall det ha sabbat och få den vila det inte fick under era sabbater, då ni bodde där. 
LEV.26.36	De av er som överlever och bor i fiendeland, dem skall jag göra så harhjärtade att de tar till flykten för ett prasslande löv och flyr som om de flydde för svärd och faller, fast de inte är förföljda. 
LEV.26.37	De skall stupa som för svärd, den ene över den andre, fast de inte är förföljda. Ni kommer inte att kunna hålla stånd mot era fiender. 
LEV.26.38	Ni skall gå under bland folken, och era fienders land skall uppsluka er. 
LEV.26.39	De av er som överlever skall tyna bort i fiendeland för sina egna synders skull, men också för att deras fäder har syndat skall de tyna bort som de.
LEV.26.40	Då skall de bekänna sina egna synder och sina fäders synder, att de handlade trolöst mot mig, ja, att de avvisade mig, 
LEV.26.41	så att jag i min tur avvisade dem och lät dem komma till sina fienders land. Då skall deras förstockelse upphöra och de skall ödmjuka sig och sona sitt brott, 
LEV.26.42	och då skall jag minnas mitt förbund med Jakob, ja, mitt förbund med Isak och mitt förbund med Abraham skall jag minnas, och landet skall jag minnas. 
LEV.26.43	Men landet måste överges av dem och få gottgörelse för sina sabbater genom att ligga öde och slippa dem. De skall sona sitt brott, eftersom de har förkastat mina stadgar och avskytt mina befallningar. 
LEV.26.44	Trots detta skall jag, medan de är i sina fienders land, inte förkasta dem eller känna avsky för dem, så att jag gör slut på dem och bryter mitt förbund med dem, ty jag är Herren, deras Gud. 
LEV.26.45	Till deras fördel skall jag minnas förbundet med deras förfäder, som jag förde ut ur Egypten i folkens åsyn för att jag skulle vara deras Gud. Jag är Herren.
LEV.26.46	Dessa är de bud, stadgar och lagar för förbundet mellan Herren och israeliterna som Herren gav på Sinaiberget och som förmedlades av Mose.
LEV.27.1	Herren talade till Mose:
LEV.27.2	Säg till israeliterna: Om någon skall uppfylla ett högtidligt löfte till Herren, som medför värdering av människor, 
LEV.27.3	är värdet för en man mellan tjugo och sextio år 50 siklar silver efter tempelvikt. 
LEV.27.4	Gäller det en kvinna, är värdet 30 siklar. 
LEV.27.5	Gäller det någon som är mellan fem och tjugo år, är värdet för en man 20 siklar och för en kvinna 10 siklar. 
LEV.27.6	Gäller det någon som är mellan en månad och fem år, är värdet för en pojke 5 siklar och för en flicka 3 siklar silver. 
LEV.27.7	Gäller det någon som är sextio år eller däröver, är värdet för en man 15 siklar och för en kvinna 10 siklar. 
LEV.27.8	Om någon är så fattig att han inte kan betala fulla värdet, skall man ställa honom inför prästen, som bestämmer vad han skall betala. Prästen skall bestämma värdet efter betalningsförmågan hos den som avlagt löftet.
LEV.27.9	Gäller det sådana djur som kan ges som offer åt Herren, skall varje djur man ger till Herren vara heligt. 
LEV.27.10	Man får inte ersätta det eller byta ut det, bättre mot sämre eller sämre mot bättre. Men om man byter ut det, skall både det första djuret och det som lämnas i utbyte vara heligt. 
LEV.27.11	Gäller det däremot ett orent djur som inte kan offras åt Herren, skall man ställa djuret inför prästen, 
LEV.27.12	och prästen skall bestämma dess värde allt efter hur bra eller dåligt det är. Prästens värdering skall gälla. 
LEV.27.13	Men om man vill friköpa djuret, skall värdet ökas med en femtedel.
LEV.27.14	Om någon vill helga sitt hus åt Herren, skall prästen bestämma dess värde allt efter hur bra eller dåligt det är. Prästens värdering skall stå fast. 
LEV.27.15	Men om den som har helgat sitt hus vill köpa tillbaka det, skall värdet ökas med en femtedel. Då blir det hans.
LEV.27.16	Om någon vill helga en av sina ärvda åkrar åt Herren, skall värdet bestämmas efter hur mycket utsäde som kan sås på den: en homer korn skall svara mot 50 siklar silver. 
LEV.27.17	Om han helgar sin åker redan under friåret, skall den behålla sitt fastställda värde. 
LEV.27.18	Men om han helgar sin åker efter friåret, skall prästen beräkna värdet efter det antal år som återstår till nästa friår: värdet minskas i förhållande till detta. 
LEV.27.19	Om den som har helgat åkern vill köpa tillbaka den, skall värdet ökas med en femtedel. Då återgår den till honom. 
LEV.27.20	Om han inte köper tillbaka åkern utan den säljs till en annan, får den sedan inte återköpas. 
LEV.27.21	När åkern frånträds under friåret, skall den vara helgad åt Herren, liksom en åker som vigts åt Herren; den blir prästens egendom.
LEV.27.22	Om någon vill helga åt Herren en åker som han har köpt, en som inte tillhör hans ärvda egendom, 
LEV.27.23	skall prästen räkna ut värdet efter den tid som återstår till nästa friår, och mannen skall betala pengarna samma dag; de är helgade åt Herren. 
LEV.27.24	Under friåret skall åkern återgå till den som sålde den, den hör ju till hans ärvda jord. 
LEV.27.25	All värdering skall ske efter tempelvikt, dvs. 20 gera per sikel.
LEV.27.26	Det som är förstfött bland boskapen och som tillhör Herren redan genom att vara förstfött får ingen helga. Vare sig det är en oxe eller ett får tillhör det Herren. 
LEV.27.27	Gäller det ett orent djur skall det friköpas efter fastställt värde med tillägg av en femtedel. Om det inte friköps, skall det säljas efter fastställt värde. 
LEV.27.28	Gäller det något som är förverkat till Herren, något som en man vigt åt Herren av sin egendom, vare sig det är en människa eller ett boskapsdjur eller en ärvd åker — inget av detta får säljas eller friköpas. Allt som har förverkats till Herren är högheligt och tillhör Herren. 
LEV.27.29	Man får inte friköpa en människa som har förverkats till Herren; hon måste dödas.
LEV.27.30	Tiondet av jorden, både jordens gröda och trädens frukt, tillhör Herren, det är helgat åt Herren. 
LEV.27.31	Om någon vill köpa tillbaka något av sitt tionde, skall han lägga till en femtedel av värdet. 
LEV.27.32	Gäller det tionde av nötboskap eller får, allt som vallas av herdar, skall vart tionde djur vara helgat åt Herren. 
LEV.27.33	Man får inte undersöka om det är bra eller dåligt, och man får inte byta ut det. Men om man byter ut det, skall både det första djuret och det som lämnas i utbyte vara heligt. Det får inte köpas tillbaka.
LEV.27.34	Dessa är de bud som Herren gav israeliterna på Sinaiberget genom Mose.
NUM.1.1	Herren talade till Mose i uppenbarelsetältet i Sinaiöknen den första dagen i andra månaden, året efter det att israeliterna hade lämnat Egypten. Han sade:
NUM.1.2	Räkna hela den israelitiska menigheten, släkt för släkt och familj för familj, med varje namn för sig, alla av manligt kön, person för person. 
NUM.1.3	Du och Aron skall mönstra alla vapenföra israeliter från tjugo års ålder och uppåt, häravdelning för häravdelning. 
NUM.1.4	En man från varje stam skall hjälpa er, en som är överhuvud för sin familj. 
NUM.1.5	Detta är namnen på de män som skall bistå er: från Rubens stam Elisur, Shedeurs son, 
NUM.1.6	från Simons Shelumiel, Surishaddajs son, 
NUM.1.7	från Judas Nachshon, Amminadavs son, 
NUM.1.8	från Isaskars Netanel, Suars son, 
NUM.1.9	från Sebulons Eliav, Helons son, 
NUM.1.10	från Josefs söners stammar dels Elishama, Ammihuds son, från Efraims stam, dels Gamliel, Pedasurs son, från Manasses, 
NUM.1.11	från Benjamins stam Avidan, Gidonis son, 
NUM.1.12	från Dans Achieser, Ammishaddajs son, 
NUM.1.13	från Ashers Pagiel, Okrans son, 
NUM.1.14	från Gads Eljasaf, Deguels son, 
NUM.1.15	och från Naftalis Achira, Enans son. 
NUM.1.16	Detta är de män i menigheten som blivit utvalda; de skall vara hövdingar över sina fädernestammar och överhuvuden för Israels ätter.
NUM.1.17	Mose och Aron tog dessa namngivna män till hjälp 
NUM.1.18	och samlade hela menigheten den första dagen i andra månaden. Folket infördes i rullorna, släkt för släkt och familj för familj, med varje namn för sig, person för person, från tjugo års ålder och uppåt, 
NUM.1.19	så som Herren hade befallt Mose. Så mönstrade han dem i Sinaiöknen.
NUM.1.20	Av Rubens, Israels förstföddes, ättlingar förtecknades, släkt för släkt och familj för familj, med varje namn för sig, person för person, alla av manligt kön, samtliga vapenföra från tjugo års ålder och uppåt. 
NUM.1.21	De mönstrade av Rubens stam var 46 500 man.
NUM.1.22	Av Simons ättlingar förtecknades, släkt för släkt och familj för familj, med varje namn för sig, person för person, alla av manligt kön, samtliga vapenföra från tjugo års ålder och uppåt. 
NUM.1.23	De mönstrade av Simons stam var 59 300 man.
NUM.1.24	Av Gads ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. 
NUM.1.25	De mönstrade av Gads stam var 45 650 man.
NUM.1.26	Av Judas ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. 
NUM.1.27	De mönstrade av Judas stam var 74 600 man.
NUM.1.28	Av Isaskars ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. 
NUM.1.29	De mönstrade av Isaskars stam var 54 400 man.
NUM.1.30	Av Sebulons ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. 
NUM.1.31	De mönstrade av Sebulons stam var 57 400 man.
NUM.1.32	Av Josefs ättlingar: Av Efraims ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. 
NUM.1.33	De mönstrade av Efraims stam var 40 500 man. 
NUM.1.34	Av Manasses ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. 
NUM.1.35	De mönstrade av Manasses stam var 32 200 man.
NUM.1.36	Av Benjamins ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. 
NUM.1.37	De mönstrade av Benjamins stam var 35 400 man.
NUM.1.38	Av Dans ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. 
NUM.1.39	De mönstrade av Dans stam var 62 700 man.
NUM.1.40	Av Ashers ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. 
NUM.1.41	De mönstrade av Ashers stam var 41 500 man.
NUM.1.42	Av Naftalis ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. 
NUM.1.43	De mönstrade av Naftalis stam var 53 400 man.
NUM.1.44	Detta var de som blev mönstrade; de mönstrades av Mose och Aron och Israels hövdingar, som var tolv män, en från varje fädernestam. 
NUM.1.45	Så mönstrades israeliterna familj för familj, alla vapenföra i Israel från tjugo års ålder och uppåt. 
NUM.1.46	De mönstrade var sammanlagt 603 550 man. 
NUM.1.47	Men leviternas fädernestam blev inte mönstrad med de andra.
NUM.1.48	Herren talade till Mose:
NUM.1.49	Levis stam skall du inte mönstra och räkna tillsammans med de övriga israeliterna. 
NUM.1.50	Du skall i stället ge leviterna i uppdrag att ansvara för förbundstecknets boning med hela dess utrustning och alla tillbehör. De skall bära boningen och alla dess redskap, de skall ha vård om den, och de skall ha sitt läger runt omkring den. 
NUM.1.51	Vid uppbrott är det leviterna som skall ta ner boningen, och vid nästa lägerplats skall de sätta upp den igen. Om någon obehörig kommer den nära skall han dödas. 
NUM.1.52	När israeliterna slår läger skall varje man hålla sig till sitt läger och sin fana, häravdelning för häravdelning. 
NUM.1.53	Men leviterna skall ha sitt läger runt förbundstecknets boning, så att inte vreden drabbar den israelitiska menigheten. Leviterna skall sköta uppgifterna vid förbundstecknets boning.
NUM.1.54	Israeliterna gjorde så. De gjorde allting så som Herren hade befallt Mose.
NUM.2.1	Herren talade till Mose och Aron:
NUM.2.2	Israeliterna skall slå läger var och en under sin fana, vid sina familjers fälttecken. De skall slå läger runt omkring uppenbarelsetältet men ett stycke därifrån.
NUM.2.3	På framsidan, åt öster, skall Judas här ha sitt läger, ordnad i avdelningar. Nachshon, Amminadavs son, är hövding över Judas män, 
NUM.2.4	de 74 600 som mönstrats i hans avdelning. 
NUM.2.5	Intill honom skall dels Isaskars stam ha sitt läger med Netanel, Suars son, som hövding över Isaskars män, 
NUM.2.6	de 54 400 som mönstrats i hans avdelning, 
NUM.2.7	dels Sebulons stam med Eliav, Helons son, som hövding över Sebulons män, 
NUM.2.8	de 57 400 som mönstrats i hans avdelning. 
NUM.2.9	De mönstrade i Judas läger är sammanlagt 186 400 man, ordnade i avdelningar. Vid uppbrott skall de inta den första platsen.
NUM.2.10	Rubens här skall ha sitt läger på den södra sidan, ordnad i avdelningar. Elisur, Shedeurs son, är hövding över Rubens män, 
NUM.2.11	de 46 500 som mönstrats i hans avdelning. 
NUM.2.12	Intill honom skall dels Simons stam ha sitt läger med Shelumiel, Surishaddajs son, som hövding över Simons män, 
NUM.2.13	de 59 300 som mönstrats i hans avdelning, 
NUM.2.14	dels Gads stam med Eljasaf, Deguels son, som hövding över Gads män, 
NUM.2.15	de 45 650 som mönstrats i hans avdelning. 
NUM.2.16	De mönstrade i Rubens läger är sammanlagt 151 450 man, ordnade i avdelningar. Vid uppbrott skall de inta den andra platsen.
NUM.2.17	Vid uppbrott skall uppenbarelsetältet och leviternas läger inta platsen i mitten, mellan de övriga lägren. Alla skall bryta upp i den ordning de varit lägrade, var och en på sin bestämda plats och under sin fana.
NUM.2.18	Efraims här, ordnad i avdelningar, skall ha sitt läger på den västra sidan. Elishama, Ammihuds son, är hövding över Efraims män, 
NUM.2.19	de 40 500 som mönstrats i hans avdelning. 
NUM.2.20	Intill honom dels Manasses stam med Gamliel, Pedasurs son, som hövding över Manasses män, 
NUM.2.21	de 32 200 som mönstrats i hans avdelning, 
NUM.2.22	dels Benjamins stam med Avidan, Gidonis son, som hövding över Benjamins män, 
NUM.2.23	de 35 400 som mönstrats i hans avdelning. 
NUM.2.24	De mönstrade i Efraims läger är sammanlagt 108 100 man, ordnade i avdelningar. Vid uppbrott skall de inta den tredje platsen.
NUM.2.25	Dans här skall ha sitt läger på den norra sidan, ordnad i avdelningar. Achieser, Ammishaddajs son, är hövding över Dans män, 
NUM.2.26	de 62 700 som mönstrats i hans avdelning. 
NUM.2.27	Intill honom skall dels Ashers stam ha sitt läger med Pagiel, Okrans son, som hövding över Ashers män, 
NUM.2.28	de 41 500 som mönstrats i hans avdelning, 
NUM.2.29	dels Naftalis stam med Achira, Enans son, som hövding över Naftalis män, 
NUM.2.30	de 53 400 som mönstrats i hans avdelning. 
NUM.2.31	De mönstrade i Dans läger är sammanlagt 157 600 man. Vid uppbrott skall de inta den sista platsen, under sin fana.
NUM.2.32	Detta var de israeliter som blev mönstrade, familj för familj. De mönstrade i samtliga läger var sammanlagt 603 550 man, ordnade i häravdelningar. 
NUM.2.33	Leviterna blev inte mönstrade tillsammans med de övriga israeliterna, ty så hade Herren befallt Mose.
NUM.2.34	Israeliterna gjorde så. De gjorde allting så som Herren hade befallt Mose: så slog de läger under sina fanor, och så bröt de upp, var och en med sin släkt och sin familj.
NUM.3.1	Detta var Arons och Moses släkt vid den tid då Herren talade med Mose på Sinaiberget: 
NUM.3.2	Arons söner hette Nadav, den förstfödde, och Avihu, Elasar och Itamar. 
NUM.3.3	Så hette Arons söner, de smorda prästerna, som hade vigts till prästämbetet. 
NUM.3.4	Men Nadav och Avihu föll döda ner inför Herren när de bar fram otillåten eld inför honom i Sinaiöknen, och de hade inga söner. Därför kom bara Elasar och Itamar att vara präster under sin far Aron.
NUM.3.5	Herren talade till Mose:
NUM.3.6	För hit Levis stam och låt dem ställa sig inför prästen Aron för att bli hans tjänare. 
NUM.3.7	De skall utföra uppgifter för hans och hela menighetens räkning utanför uppenbarelsetältet, då de gör tjänst vid boningen. 
NUM.3.8	De skall sköta uppenbarelsetältets alla tillbehör och utföra uppgifter för israeliternas räkning, då de gör tjänst vid boningen. 
NUM.3.9	Du skall ställa leviterna i Arons och hans söners tjänst; de har avskilts åt honom från de andra israeliterna. 
NUM.3.10	Aron och hans söner skall du ålägga att ha ansvar för sitt prästämbete. Varje obehörig som inkräktar på det skall dödas.
NUM.3.11	Herren talade till Mose:
NUM.3.12	Jag har själv skilt ut leviterna från de andra israeliterna i stället för allt förstfött bland dem, det som först kommer ur moderlivet; leviterna skall tillhöra mig. 
NUM.3.13	Allt förstfött tillhör mig. Den gången då jag dräpte alla förstfödda i Egypten helgade jag åt mig allt förstfött bland israeliterna, bland både människor och boskap; det tillhör mig. Jag är Herren.
NUM.3.14	Herren talade till Mose i Sinaiöknen:
NUM.3.15	Mönstra Levis ättlingar, familj för familj och släkt för släkt. Alla av manligt kön från en månads ålder och uppåt skall du mönstra.
NUM.3.16	Och Mose mönstrade dem enligt Herrens befallning till honom, så som Herren hade sagt.
NUM.3.17	Detta är namnen på Levis söner: Gershon, Kehat och Merari. 
NUM.3.18	Detta är namnen på Gershons söner och deras släkter: Livni och Shimi. 
NUM.3.19	Kehats söner och deras släkter var Amram, Jishar, Hebron och Ussiel. 
NUM.3.20	Meraris söner och deras släkter var Machli och Mushi. Detta var de levitiska släkterna, familj för familj.
NUM.3.21	Från Gershon härstammade livniterna och shimiterna, de gershonitiska släkterna. 
NUM.3.22	De mönstrade, alla av manligt kön från en månads ålder och uppåt, dessa mönstrade var sammanlagt 7 500. 
NUM.3.23	De gershonitiska släkterna skulle ha sitt läger bakom boningen, på den västra sidan. 
NUM.3.24	Överhuvud för gershoniternas familjer var Eljasaf, Laels son. 
NUM.3.25	Gershoniternas uppgifter vid uppenbarelsetältet omfattade boningen, tältet och tältöverdraget, draperiet för ingången till uppenbarelsetältet, 
NUM.3.26	omhängena till förgården, draperiet för ingången till förgården runt boningen och altaret, samt linorna och allt arbete som hörde till.
NUM.3.27	Från Kehat härstammade amramiterna, jishariterna, hebroniterna och ussieliterna, de kehatitiska släkterna. 
NUM.3.28	Dessa, alla av manligt kön från en månads ålder och uppåt, var sammanlagt 8 300. De hade till uppgift att svara för de heliga föremålen. 
NUM.3.29	Kehatiternas släkter skulle ha sitt läger bredvid boningen, på den södra sidan. 
NUM.3.30	Överhuvud för de kehatitiska släkternas familjer var Elisafan, Ussiels son. 
NUM.3.31	Kehatiternas uppgifter omfattade arken, bordet, lampstället, altarna och de heliga föremål som användes vid gudstjänsten samt förhänget och allt arbete som hörde till. 
NUM.3.32	Leviternas högsta överhuvud var prästen Arons son Elasar. Han skulle leda dem som hade till uppgift att svara för de heliga föremålen.
NUM.3.33	Från Merari härstammade machliterna och mushiterna, de meraritiska släkterna. 
NUM.3.34	De mönstrade, alla av manligt kön från en månads ålder och uppåt, var sammanlagt 6 200. 
NUM.3.35	Överhuvud för de meraritiska släkternas familjer var Suriel, Avichajils son. De skulle ha sitt läger bredvid boningen, på den norra sidan. 
NUM.3.36	De uppgifter som ålades merariterna omfattade boningens bräder, tvärbalkar, stolpar och socklar samt övriga tillbehör och allt arbete som hörde till, 
NUM.3.37	liksom stolparna runt förgården med tillhörande socklar, pluggar och linor.
NUM.3.38	Mitt för boningen, på framsidan, skulle Mose och Aron och hans söner ha sitt läger, framför uppenbarelsetältet, åt öster. De skulle för israeliternas räkning svara för uppgifterna i helgedomen. Varje obehörig som kom den nära skulle dödas.
NUM.3.39	De mönstrade leviterna, som hade mönstrats släkt för släkt av Mose och Aron enligt Herrens befallning, alla av manligt kön från en månads ålder och uppåt, var sammanlagt 22 000.
NUM.3.40	Herren sade till Mose:
NUM.3.40	Mönstra alla förstfödda israeliter av manligt kön från en månads ålder och uppåt och räkna namnen. 
NUM.3.41	Du skall skilja ut leviterna åt mig — jag är Herren — i stället för alla förstfödda bland israeliterna, och leviternas boskap i stället för allt förstfött bland israeliternas boskap.
NUM.3.42	Och Mose mönstrade alla förstfödda israeliter, så som Herren hade befallt honom. 
NUM.3.43	När deras namn räknades vid mönstringen var de förstfödda av manligt kön från en månads ålder och uppåt sammanlagt 22 273.
NUM.3.44	Herren talade till Mose:
NUM.3.45	I stället för alla förstfödda bland israeliterna skall du skilja ut leviterna, och i stället för israeliternas boskap leviternas boskap. Leviterna skall vara min egendom. Jag är Herren. 
NUM.3.46	Eftersom de förstfödda israeliterna är 273 fler än leviterna, skall de övertaliga lösas ut 
NUM.3.47	med fem siklar per person, efter tempelvikt — 20 gera per sikel. 
NUM.3.48	Pengarna skall du ge åt Aron och hans söner som lösen för de övertaliga.
NUM.3.49	Mose tog lösesumman från de övertaliga, de som inte hade blivit utlösta mot leviter. 
NUM.3.50	Från de förstfödda israeliterna tog han pengarna: 1 365 siklar efter tempelvikt. 
NUM.3.51	Lösesumman gav Mose åt Aron och hans söner enligt Herrens befallning till Mose, så som Herren hade sagt.
NUM.4.1	Herren talade till Mose och Aron:
NUM.4.2	Räkna antalet kehatiter bland leviterna, släkt för släkt och familj för familj, 
NUM.4.3	samtliga arbetsföra från trettio års ålder och uppåt, ända till femtio år, dem som skall göra tjänst vid uppenbarelsetältet. 
NUM.4.4	Detta är kehatiternas uppgift vid uppenbarelsetältet: att svara för de högheliga föremålen.
NUM.4.5	När lägret bryts skall Aron och hans söner gå in och ta ner det skylande förhänget och hölja förbundstecknets ark med det. 
NUM.4.6	Sedan skall de lägga ett täcke av delfinskinn över den och breda ut ett kläde ovanpå, helt i violett. Därefter skall de skjuta in bärstängerna.
NUM.4.7	Över skådebrödsbordet skall de breda ut ett violett kläde och ställa faten, skålarna och bägarna ovanpå, liksom kannorna till dryckesoffren. Även skådebröden skall ligga där. 
NUM.4.8	De skall breda ut ett karmosinrött kläde över allt detta och sedan hölja det hela med ett överdrag av delfinskinn. Därefter skall de skjuta in bärstängerna.
NUM.4.9	De skall ta ett violett kläde och hölja lampstället, dess lampor, tänger och brickor samt alla oljekrus som behövs när det används, 
NUM.4.10	och de skall förse lampstället och dess tillbehör med ett överdrag av delfinskinn. Därefter skall de lägga alltsammans på en bår.
NUM.4.11	Över det gyllene altaret skall de breda ut ett violett kläde, och sedan skall de hölja det med ett överdrag av delfinskinn. Därefter skall de skjuta in bärstängerna.
NUM.4.12	De skall ta alla föremål som används vid gudstjänsten i helgedomen, svepa in dem i ett violett kläde och sedan hölja dem med ett överdrag av delfinskinn. Därefter skall de lägga alltsammans på en bår.
NUM.4.13	De skall ta bort askan från offeraltaret och breda ut ett purpurrött kläde över det 
NUM.4.14	och där lägga alla föremål som används vid offren, fyrfat, gafflar, skovlar och skålar, altarets samtliga tillbehör, och sedan breda ut ett täcke av delfinskinn över alltsammans. Därefter skall de skjuta in bärstängerna.
NUM.4.15	Först sedan Aron och hans söner vid uppbrottet har höljt över alla de heliga föremålen och deras tillbehör skall kehatiterna infinna sig för att bära. Men de får inte vidröra de heliga tingen, ty då kommer de att dö. Detta är vad kehatiterna har i uppgift att bära vid uppenbarelsetältet.
NUM.4.16	Elasar, prästen Arons son, skall ansvara för lampoljan, den välluktande rökelsen, det dagliga matoffret och smörjelseoljan. Han skall ha ansvaret för hela boningen med allt som finns där av heliga föremål och tillbehör.
NUM.4.17	Herren talade till Mose och Aron:
NUM.4.18	Se till att den kehatitiska släktgrenen inte skärs bort från leviternas stam! 
NUM.4.19	Gör så här: Aron och hans söner skall gå dit och ge var och en av dem anvisningar om vad han skall göra och bära. Då förblir de vid liv och dör inte när de kommer i närheten av de högheliga föremålen. 
NUM.4.20	De får inte gå in och se de heliga föremålen ens för ett ögonblick, ty då kommer de att dö.
NUM.4.21	Herren talade till Mose:
NUM.4.22	Räkna också gershoniterna, familj för familj och släkt för släkt. 
NUM.4.23	Mönstra samtliga arbetsföra, från trettio års ålder och uppåt, ända till femtio år, dem som skall utföra arbete vid uppenbarelsetältet. 
NUM.4.24	Detta är vad de gershonitiska släkterna har i uppgift att göra och bära: 
NUM.4.25	de skall bära boningens tältvåder, uppenbarelsetältet, tältets överdrag och överdraget av delfinskinn ovanpå detta, draperiet för ingången till uppenbarelsetältet, 
NUM.4.26	omhängena till förgården och draperiet till portöppningen i förgården runt boningen och altaret, alla linor som hör till samt alla redskap som krävs för arbetet. De skall utföra allt arbete som behöver göras i samband med detta. 
NUM.4.27	Alla gershoniternas uppgifter, såväl bärandet som annat arbete, skall utföras under ledning av Aron och hans söner; ni skall ge dem anvisningar om allt som det åligger dem att bära. 
NUM.4.28	Detta är de uppgifter vid uppenbarelsetältet som åligger de gershonitiska släkterna, och vad de har att göra skall de utföra under uppsikt av Itamar, prästen Arons son.
NUM.4.29	Och merariterna skall du mönstra, släkt för släkt och familj för familj. 
NUM.4.30	Mönstra samtliga arbetsföra från trettio års ålder och uppåt, ända till femtio år, dem som skall utföra arbete vid uppenbarelsetältet. 
NUM.4.31	Detta är vad som åligger dem att bära, alla deras uppgifter vid uppenbarelsetältet: boningens bräder och dess tvärbalkar, stolpar och socklar, 
NUM.4.32	vidare stolparna runt förgården med tillhörande socklar, pluggar och linor, alltså alla tillbehör och allt arbete som hör till. Ni skall ge dem uttryckliga anvisningar om varje föremål som det åligger dem att bära. 
NUM.4.33	Detta är de uppgifter som åligger de meraritiska släkterna, alla deras uppgifter vid uppenbarelsetältet, och de skall utföras under uppsikt av Itamar, prästen Arons son.
NUM.4.34	Mose, Aron och menighetens hövdingar mönstrade kehatiterna, släkt för släkt och familj för familj, 
NUM.4.35	samtliga arbetsföra från trettio års ålder och uppåt, ända till femtio år, dem som skulle arbeta vid uppenbarelsetältet. 
NUM.4.36	De som mönstrades, släkt för släkt, var 2 750 man. 
NUM.4.37	Detta var de som blev mönstrade i de kehatitiska släkterna, alla de som skulle arbeta vid uppenbarelsetältet och som Mose och Aron mönstrade enligt vad Herren hade sagt genom Mose.
NUM.4.38	De gershoniter som mönstrades, släkt för släkt och familj för familj, 
NUM.4.39	samtliga arbetsföra från trettio års ålder och uppåt, ända till femtio år, de som skulle arbeta vid uppenbarelsetältet, 
NUM.4.40	dessa som mönstrades, släkt för släkt och familj för familj, var 2 630 man. 
NUM.4.41	Detta var de som blev mönstrade i de gershonitiska släkterna, alla de som skulle arbeta vid uppenbarelsetältet och som Mose och Aron mönstrade enligt vad Herren hade sagt.
NUM.4.42	De av meraritisk släkt som mönstrades, släkt för släkt och familj för familj, 
NUM.4.43	samtliga arbetsföra från trettio års ålder och uppåt, ända till femtio år, de som skulle arbeta vid uppenbarelsetältet, 
NUM.4.44	dessa som mönstrades, släkt för släkt, var 3 200 man. 
NUM.4.45	Detta var de som blev mönstrade i de meraritiska släkterna, de som Mose och Aron mönstrade enligt vad Herren hade sagt genom Mose.
NUM.4.46	De leviter som Mose, Aron och Israels hövdingar mönstrade, släkt för släkt och familj för familj, 
NUM.4.47	samtliga från trettio års ålder och uppåt, ända till femtio år, alla arbetsdugliga som skulle bära eller utföra andra uppgifter vid uppenbarelsetältet, 
NUM.4.48	dessa som mönstrades var sammanlagt 8 580 man. 
NUM.4.49	Enligt vad Herren hade sagt genom Mose insattes var och en till att göra eller bära det han skulle, och de blev mönstrade så som Herren hade befallt Mose.
NUM.5.1	Herren talade till Mose:
NUM.5.2	Befall israeliterna att föra bort från lägret var och en som är spetälsk, har en flytning eller har blivit oren genom en död kropp. 
NUM.5.3	Alla sådana, man eller kvinna, skall ni föra bort; ut ur lägret skall ni föra dem. De får inte orena lägret, där jag bor mitt ibland israeliterna.
NUM.5.4	Israeliterna gjorde så; de förde ut dem ur lägret. Så som Herren hade sagt till Mose, så gjorde israeliterna.
NUM.5.5	Herren talade till Mose:
NUM.5.6	Säg till israeliterna: Om någon, man eller kvinna, handlar trolöst mot Herren genom att begå en synd av det slag som människor kan begå och sedan inser sin skuld, 
NUM.5.7	skall han bekänna den synd han har begått och lämna ersättning med fulla värdet och därtill en femtedel till den som han har förbrutit sig mot. 
NUM.5.8	Men om denne inte har någon skyldeman som kan ta emot ersättningen, skall den tillfalla Herren, alltså prästen, utöver soningsbaggen, med vilken prästen bringar försoning åt den skyldige. 
NUM.5.9	Alla heliga gåvor som israeliterna ger som offergärd och bär fram till prästen skall tillhöra honom. 
NUM.5.10	Alla deras heliga gåvor tillhör prästen; vad någon ger åt prästen skall tillhöra honom.
NUM.5.11	Herren talade till Mose:
NUM.5.12	Säg till israeliterna: Om en man har en hustru som bedrar honom och är otrogen 
NUM.5.13	genom att någon har samlag med henne utan att upptäckas av mannen och hon inte blir avslöjad fastän hon har orenat sig, eftersom det inte finns några vittnen och hon inte tagits på bar gärning, 
NUM.5.14	och om mannen grips av svartsjuka mot sin hustru som har orenat sig, eller om mannen grips av svartsjuka mot sin hustru fastän hon inte har orenat sig, 
NUM.5.15	då skall mannen föra sin hustru till prästen. Han skall ha med sig en tiondels efa kornmjöl som offer för hennes skull, men han skall inte hälla på någon olja eller lägga på rökelse, ty detta är ett svartsjukeoffer, ett påminnelseoffer som gör att ett brott kan uppdagas.
NUM.5.16	Prästen skall föra fram kvinnan och ställa henne inför Herren. 
NUM.5.17	Han skall ta heligt vatten i ett lerkärl och sedan ta lite jord från boningens golv och lägga det i vattnet. 
NUM.5.18	När prästen har ställt kvinnan inför Herren skall han lösa hennes hår och lägga påminnelseoffret, svartsjukeoffret, i hennes händer. Det förbannelsebringande bittra vattnet håller han själv i handen.
NUM.5.19	Prästen uttalar nu en besvärjelse över kvinnan: »Om ingen har legat med dig och om du inte har bedragit den man du tillhör och inte orenat dig, då må detta förbannelsebringande bittra vatten inte skada dig. 
NUM.5.20	Men om du har bedragit den man du tillhör och orenat dig genom att någon annan än din man haft umgänge med dig« — 
NUM.5.21	och i sin besvärjelse uttalar prästen en förbannelseed över kvinnan — »då må Herren göra dig till ett avskräckande exempel som ditt folk skall använda i förbannelser och eder. Må Herren låta ditt sköte vissna och din buk svullna. 
NUM.5.22	Må detta förbannelsebringande vatten tränga in i din kropp och få din buk att svullna och ditt sköte att vissna.« Och kvinnan skall säga: »Ja, må detta ske!«
NUM.5.23	Prästen skall skriva ner förbannelsen och sedan låta skriften utplånas i det bittra vattnet. 
NUM.5.24	När han ger kvinnan att dricka av det förbannelsebringande bittra vattnet, skall det tränga in i henne med bitter verkan. 
NUM.5.25	Prästen tar nu svartsjukeoffret ur kvinnans hand, lyfter upp det inför Herren och bär fram det till altaret. 
NUM.5.26	Av offret skall han ta en handfull som deloffer och bränna på altaret. Därefter låter han kvinnan dricka av vattnet. 
NUM.5.27	När hon har druckit av vattnet händer detta: om hon har orenat sig och varit otrogen mot sin man, kommer det förbannelsebringande vattnet att tränga in i henne med bitter verkan. Hennes buk svullnar och hennes sköte vissnar, och kvinnan blir ett avskräckande exempel som hennes folk använder i förbannelser. 
NUM.5.28	Men om kvinnan inte har orenat sig utan är oskyldig, skall hon inte komma till skada utan kunna ta emot mannens säd.
NUM.5.29	Detta är lagen om svartsjuka, som gäller när en kvinna som tillhör en man bedrar honom och orenar sig 
NUM.5.30	eller när en man grips av svartsjuka mot sin hustru. Han skall då ställa sin hustru inför Herren, och prästen skall göra med henne allt som föreskrivs i denna lag. 
NUM.5.31	Mannen är fri från skuld, medan kvinnan skall bära den skuld hon själv dragit över sig.
NUM.6.1	Herren talade till Mose:
NUM.6.2	Säg till israeliterna: Om någon, man eller kvinna, avlägger ett högtidligt löfte om att avskilja sig som nasir åt Herren, 
NUM.6.3	skall han avhålla sig från vin och starka drycker och får inte smaka ättika gjord på sådana drycker. Han får inte dricka någon dryck av druvor och inte heller äta druvor, vare sig färska eller torkade. 
NUM.6.4	Så länge hans nasirtid varar får han inte äta någonting som kommer från vinstocken, inte ens kärnor och skal. 
NUM.6.5	Så länge nasirlöftet gäller får ingen rakkniv vidröra hans huvud. Han skall vara helig och låta håret växa fritt tills hans tid som Herrens nasir är fullbordad. 
NUM.6.6	Så länge han är Herrens nasir får han inte komma nära något lik. 
NUM.6.7	Inte ens om det är hans far eller mor, bror eller syster som har dött, får han bli oren för deras skull, ty hans huvud bär tecknet på att han är sin Guds nasir. 
NUM.6.8	Så länge han är nasir är han helgad åt Herren.
NUM.6.9	Men om någon som befinner sig intill honom plötsligt och oväntat dör, så att huvudet, på vilket han bär nasirtecknet, blir orenat, skall han raka huvudet samma dag som han renar sig; den sjunde dagen skall han raka det. 
NUM.6.10	Den åttonde dagen skall han komma med två turturduvor eller två andra duvor till prästen framför ingången till uppenbarelsetältet. 
NUM.6.11	Prästen skall offra den ena duvan som syndoffer och den andra som brännoffer och bringa försoning åt honom för den synd som han har begått genom att komma i beröring med den döda kroppen. Samma dag skall han åter helga sitt huvud 
NUM.6.12	för att vara Herrens nasir lika länge som han hade lovat. Som skuldoffer skall han ge ett årsgammalt lamm. Den föregående tiden räknas inte eftersom hans nasirtecken blev orenat.
NUM.6.13	Denna ordning skall gälla för en nasir. Den dag hans nasirtid är fullbordad skall man föra honom till uppenbarelsetältets ingång. 
NUM.6.14	Som offergåva åt Herren skall han föra fram ett årsgammalt felfritt lamm av hankön till brännoffer, ett årsgammalt felfritt lamm av honkön till syndoffer samt en felfri bagge till gemenskapsoffer. 
NUM.6.15	Dessutom skall han offra en korg med osyrat bröd av siktat mjöl, kakor bakade med olja och osyrade tunnkakor smorda med olja, förutom det tillhörande matoffret och dryckesoffret. 
NUM.6.16	Prästen skall bära fram detta inför Herren och offra syndoffret och brännoffret. 
NUM.6.17	Baggen skall han offra som gemenskapsoffer åt Herren tillsammans med korgen med de osyrade bröden. Prästen skall också offra det tillhörande matoffret och dryckesoffret.
NUM.6.18	Vid ingången till uppenbarelsetältet skall nasiren raka sitt huvud, på vilket han bär nasirtecknet, och lägga sitt hår, sitt nasirtecken, på elden som brinner under gemenskapsoffret. 
NUM.6.19	Prästen skall ta baggens kokta bog, en osyrad kaka ur korgen och en osyrad tunnkaka och lägga allt detta i nasirens händer efter det att denne har rakat av sig sitt nasirtecken. 
NUM.6.20	Sedan skall prästen lyfta upp det till ett offer inför Herren. Därmed är det helgat åt prästen, i likhet med bringan som har lyfts upp och låret som har skänkts till offer. Därefter får nasiren åter dricka vin.
NUM.6.21	Detta är lagen för en nasir som avlägger ett löfte, lagen om hans offergåva till Herren utöver förpliktelserna som nasir. Därtill får han ge vad han har råd med. Det löfte han därvid avlägger skall han hålla, förutom själva nasirlagen.
NUM.6.22	Herren talade till Mose:
NUM.6.23	Säg till Aron och hans söner: Med dessa ord skall ni välsigna Israels folk:
NUM.6.24	Herren välsignar dig och beskyddar dig.
NUM.6.25	Herren låter sitt ansikte lysa mot dig och visar dig nåd.
NUM.6.26	Herren vänder sitt ansikte till dig och ger dig sin fred.
NUM.6.27	De skall uttala mitt namn över israeliterna, och jag skall välsigna dem.
NUM.7.1	När Mose hade rest boningen smorde han den och helgade den och alla dess tillbehör liksom också altaret med alla dess tillbehör. Allt detta smorde och helgade han. 
NUM.7.2	Därefter infann sig Israels hövdingar, som var familjeöverhuvuden, stamhövdingar och ledare för de mönstrade, 
NUM.7.3	och frambar sina offergåvor inför Herren: sex lastvagnar och tolv oxar, en vagn på två hövdingar och en oxe på var och en. Allt detta förde de fram till boningen. 
NUM.7.4	Herren sade till Mose: 
NUM.7.5	»Ta emot deras gåvor, de skall användas av dem som arbetar vid uppenbarelsetältet. Fördela dem bland leviterna allt efter deras arbetsuppgifter.«
NUM.7.6	Mose tog emot vagnarna och oxarna och gav dem till leviterna. 
NUM.7.7	Två vagnar och fyra oxar gav han till gershoniterna med hänsyn till deras arbetsuppgifter. 
NUM.7.8	Fyra vagnar och åtta oxar gav han till merariterna med hänsyn till de uppgifter som de utförde under ledning av Itamar, prästen Arons son. 
NUM.7.9	Men till kehatiterna gav han ingenting, ty deras uppgift var att svara för de heliga föremålen, och dessa skulle bäras.
NUM.7.10	När altaret hade blivit smort infann sig hövdingarna med invigningsoffer och förde fram sina gåvor till altaret. 
NUM.7.11	Herren sade till Mose: »Hövdingarna skall frambära sina offer till altarets invigning en i taget, en hövding varje dag.«
NUM.7.12	Den som frambar sitt offer första dagen var Nachshon, Amminadavs son, från Judas stam. 
NUM.7.13	Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, 
NUM.7.14	en guldskål om 10 siklar, fylld med rökelse, 
NUM.7.15	en ungtjur, en bagge och ett årsgammalt lamm till brännoffer, 
NUM.7.16	en getabock till syndoffer, 
NUM.7.17	samt till gemenskapsoffer två tjurar, fem baggar, fem bockar och fem årsgamla lamm. Detta var vad Nachshon, Amminadavs son, offrade.
NUM.7.18	Andra dagen infann sig Netanel, Suars son, Isaskars hövding. 
NUM.7.19	Han kom med sin offergåva som bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, 
NUM.7.20	en guldskål om 10 siklar, fylld med rökelse, 
NUM.7.21	en ungtjur, en bagge och ett årsgammalt lamm till brännoffer, 
NUM.7.22	en getabock till syndoffer, 
NUM.7.23	samt till gemenskapsoffer två tjurar, fem baggar, fem bockar och fem årsgamla lamm. Detta var vad Netanel, Suars son, offrade.
NUM.7.24	Tredje dagen kom hövdingen för Sebulons ättlingar, Eliav, Helons son. 
NUM.7.25	Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, 
NUM.7.26	en guldskål om 10 siklar, fylld med rökelse, 
NUM.7.27	en ungtjur, en bagge och ett årsgammalt lamm till brännoffer, 
NUM.7.28	en getabock till syndoffer, 
NUM.7.29	samt till gemenskapsoffer två tjurar, fem baggar, fem bockar och fem årsgamla lamm. Detta var vad Eliav, Helons son, offrade.
NUM.7.30	Fjärde dagen kom hövdingen för Rubens ättlingar, Elisur, Shedeurs son. 
NUM.7.31	Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, 
NUM.7.32	en guldskål om 10 siklar, fylld med rökelse, 
NUM.7.33	en ungtjur, en bagge och ett årsgammalt lamm till brännoffer, 
NUM.7.34	en getabock till syndoffer, 
NUM.7.35	samt till gemenskapsoffer två tjurar, fem baggar, fem bockar och fem årsgamla lamm. Detta var vad Elisur, Shedeurs son, offrade.
NUM.7.36	Femte dagen kom hövdingen för Simons ättlingar, Shelumiel, Surishaddajs son. 
NUM.7.37	Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, 
NUM.7.38	en guldskål om 10 siklar, fylld med rökelse, 
NUM.7.39	en ungtjur, en bagge och ett årsgammalt lamm till brännoffer, 
NUM.7.40	en getabock till syndoffer, 
NUM.7.41	samt till gemenskapsoffer två tjurar, fem baggar, fem bockar och fem årsgamla lamm. Detta var vad Shelumiel, Surishaddajs son, offrade.
NUM.7.42	Sjätte dagen kom hövdingen för Gads ättlingar, Eljasaf, Deguels son. 
NUM.7.43	Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, 
NUM.7.44	en guldskål om 10 siklar, fylld med rökelse, 
NUM.7.45	en ungtjur, en bagge och ett årsgammalt lamm till brännoffer, 
NUM.7.46	en getabock till syndoffer, 
NUM.7.47	samt till gemenskapsoffer två tjurar, fem baggar, fem bockar och fem årsgamla lamm. Detta var vad Eljasaf, Deguels son, offrade.
NUM.7.48	Sjunde dagen kom hövdingen för Efraims ättlingar, Elishama, Ammihuds son. 
NUM.7.49	Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, 
NUM.7.50	en guldskål om 10 siklar, fylld med rökelse, 
NUM.7.51	en ungtjur, en bagge och ett årsgammalt lamm till brännoffer, 
NUM.7.52	en getabock till syndoffer, 
NUM.7.53	samt till gemenskapsoffer två tjurar, fem baggar, fem bockar och fem årsgamla lamm. Detta var vad Elishama, Ammihuds son, offrade.
NUM.7.54	Åttonde dagen kom hövdingen för Manasses ättlingar, Gamliel, Pedasurs son. 
NUM.7.55	Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, 
NUM.7.56	en guldskål om 10 siklar, fylld med rökelse, 
NUM.7.57	en ungtjur, en bagge och ett årsgammalt lamm till brännoffer, 
NUM.7.58	en getabock till syndoffer, 
NUM.7.59	samt till gemenskapsoffer två tjurar, fem baggar, fem bockar och fem årsgamla lamm. Detta var vad Gamliel, Pedasurs son, offrade.
NUM.7.60	Nionde dagen kom hövdingen för Benjamins ättlingar, Avidan, Gidonis son. 
NUM.7.61	Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, 
NUM.7.62	en guldskål om 10 siklar, fylld med rökelse, 
NUM.7.63	en ungtjur, en bagge och ett årsgammalt lamm till brännoffer, 
NUM.7.64	en getabock till syndoffer, 
NUM.7.65	samt till gemenskapsoffer två tjurar, fem baggar, fem bockar och fem årsgamla lamm. Detta var vad Avidan, Gidonis son, offrade.
NUM.7.66	Tionde dagen kom hövdingen för Dans ättlingar, Achieser, Ammishaddajs son. 
NUM.7.67	Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, 
NUM.7.68	en guldskål om 10 siklar, fylld med rökelse, 
NUM.7.69	en ungtjur, en bagge och ett årsgammalt lamm till brännoffer, 
NUM.7.70	en getabock till syndoffer, 
NUM.7.71	samt till gemenskapsoffer två tjurar, fem baggar, fem bockar och fem årsgamla lamm. Detta var vad Achieser, Ammishaddajs son, offrade.
NUM.7.72	Elfte dagen kom hövdingen för Ashers ättlingar, Pagiel, Okrans son. 
NUM.7.73	Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, 
NUM.7.74	en guldskål om 10 siklar, fylld med rökelse, 
NUM.7.75	en ungtjur, en bagge och ett årsgammalt lamm till brännoffer, 
NUM.7.76	en getabock till syndoffer, 
NUM.7.77	samt till gemenskapsoffer två tjurar, fem baggar, fem bockar och fem årsgamla lamm. Detta var vad Pagiel, Okrans son, offrade.
NUM.7.78	Tolfte dagen kom hövdingen för Naftalis ättlingar, Achira, Enans son. 
NUM.7.79	Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, 
NUM.7.80	en guldskål om 10 siklar, fylld med rökelse, 
NUM.7.81	en ungtjur, en bagge och ett årsgammalt lamm till brännoffer, 
NUM.7.82	en getabock till syndoffer, 
NUM.7.83	samt till gemenskapsoffer två tjurar, fem baggar, fem bockar och fem årsgamla lamm. Detta var vad Achira, Enans son, offrade.
NUM.7.84	Detta var invigningsoffret från Israels hövdingar när altaret hade blivit smort: tolv silverfat, tolv silverskålar och tolv guldskålar. 
NUM.7.85	Varje silverfat vägde 130 siklar och varje skål 70 siklar; silvret i dessa föremål uppgick allt som allt till 2 400 siklar efter tempelvikt. 
NUM.7.86	De tolv guldskålarna som var fyllda med rökelse vägde vardera 10 siklar efter tempelvikt; guldet i skålarna uppgick allt som allt till 120 siklar. 
NUM.7.87	Djuren till brännoffren var tolv tjurar, tolv baggar och tolv årsgamla lamm med tillhörande matoffer samt tolv getabockar till syndoffer. 
NUM.7.88	Djuren till gemenskapsoffren var 24 tjurar, 60 baggar, 60 bockar och 60 årsgamla lamm. Detta var invigningsoffret sedan altaret hade blivit smort.
NUM.7.89	När Mose gick in i uppenbarelsetältet för att tala med Herren hörde han rösten tala till sig från platsen ovanför locket på förbundstecknets ark, mellan de två keruberna. Där talade han till honom.
NUM.8.1	Herren talade till Mose:
NUM.8.2	Säg till Aron: »När du sätter upp de sju lamporna, se då till att de belyser det som är framför lampstället.«
NUM.8.3	Aron gjorde så. Han satte upp lamporna så att ljuset föll framför lampstället, så som Herren hade befallt Mose. 
NUM.8.4	Lampstället var ett arbete i hamrat guld, där även foten och blommorna var uthamrade. Mose hade gjort lampstället efter den bild som Herren hade visat honom.
NUM.8.5	Herren talade till Mose:
NUM.8.6	Skilj ut leviterna från de andra israeliterna och rena dem. 
NUM.8.7	På detta sätt skall du göra för att rena dem: stänk reningsvatten på dem och låt dem raka sig över hela kroppen och tvätta sina kläder. Så blir de renade. 
NUM.8.8	Sedan skall de ta en ungtjur med tillhörande matoffer av siktat mjöl, blandat med olja, och själv skall du ta en annan ungtjur till syndoffer. 
NUM.8.9	För leviterna till platsen framför uppenbarelsetältet och kalla samman israeliternas menighet. 
NUM.8.10	För sedan fram leviterna inför Herren och låt israeliterna lägga sina händer på dem. 
NUM.8.11	Aron skall inför Herren helga leviterna till ett lyftoffer från israeliterna, och de är därmed vigda till tjänst åt Herren. 
NUM.8.12	Leviterna skall så lägga sina händer på tjurarnas huvuden, och du skall offra den ena som syndoffer och den andra som brännoffer åt Herren, till försoning för leviterna. 
NUM.8.13	Ställ leviterna i Arons och hans söners tjänst och helga dem till ett lyftoffer åt Herren.
NUM.8.14	På detta sätt skall du avskilja leviterna från de andra israeliterna, så att de blir min egendom. 
NUM.8.15	Sedan kan de inträda i sin tjänst vid uppenbarelsetältet. Du skall rena dem och helga dem till ett lyftoffer, 
NUM.8.16	ty de har avskilts åt mig från de andra israeliterna. I stället för det som först kommer ur moderlivet, allt förstfött bland israeliterna, har jag skilt ut dem åt mig. 
NUM.8.17	Alla förstfödda bland israeliterna tillhör mig, både människor och boskap. Den gången då jag dräpte allt förstfött i Egypten helgade jag dem åt mig, 
NUM.8.18	men jag har skilt ut leviterna i stället för alla förstfödda bland israeliterna. 
NUM.8.19	Jag har avskilt dem från de andra israeliterna för Arons och hans söners räkning, för att de skall utföra israeliternas tjänst vid uppenbarelsetältet och bringa försoning åt dem. Så kan ingen olycka drabba israeliterna genom att de kommer i närheten av helgedomen.
NUM.8.20	Mose och Aron och hela den israelitiska menigheten gjorde så med leviterna; israeliterna gjorde med dem allting som Herren hade befallt Mose i fråga om leviterna. 
NUM.8.21	Leviterna renade sig från synd och tvättade sina kläder. Aron helgade dem till ett lyftoffer inför Herren och bringade försoning åt dem, så att de blev rena. 
NUM.8.22	Sedan inställde sig leviterna för att utföra sina uppgifter vid uppenbarelsetältet under uppsikt av Aron och hans söner. Så som Herren hade befallt Mose i fråga om leviterna, så gjorde man med dem.
NUM.8.23	Herren talade till Mose:
NUM.8.24	Detta gäller för leviterna: den som är tjugofem år eller mer har arbetsplikt och skall göra tjänst vid uppenbarelsetältet. 
NUM.8.25	Vid femtio års ålder blir han befriad från arbetsplikt och skall inte längre göra tjänst. 
NUM.8.26	Han kan hjälpa sina ämbetsbröder med deras sysslor vid uppenbarelsetältet men skall inte utföra något egentligt arbete. Så skall du göra med leviterna i fråga om deras uppgifter.
NUM.9.1	Herren talade till Mose i Sinaiöknen den första månaden året efter det att israeliterna hade lämnat Egypten. Han sade:
NUM.9.2	Säg till israeliterna att de skall offra påskoffret vid den bestämda tiden. 
NUM.9.3	Ni skall offra det mellan skymning och mörker den fjortonde dagen i denna månad, vid den bestämda tiden. Ni skall göra det i enlighet med alla stadgar och bud.
NUM.9.4	Mose sade då till israeliterna att de skulle offra påskoffret, 
NUM.9.5	och de offrade det i Sinaiöknen, mellan skymning och mörker den fjortonde dagen i första månaden. Israeliterna gjorde allting så som Herren hade befallt Mose.
NUM.9.6	Några män hade blivit orena genom en död och kunde inte offra påskoffret den bestämda dagen. De kom samma dag till Mose och Aron, 
NUM.9.7	och de frågade honom: »Vi har blivit orena genom en död. Måste det hindra oss från att bära fram vår offergåva till Herren vid den bestämda tiden tillsammans med de andra israeliterna?« 
NUM.9.8	Mose svarade: »Vänta, jag skall höra vad Herren befaller i fråga om er.«
NUM.9.9	Herren talade till Mose:
NUM.9.10	Säg till israeliterna: Om någon av er eller era efterkommande har blivit oren genom en död kropp eller befinner sig på en långväga resa men ändå vill offra påskoffret åt Herren, 
NUM.9.11	skall han göra det i andra månaden, mellan skymning och mörker den fjortonde dagen. Lammet skall ätas med osyrat bröd och beska örter. 
NUM.9.12	Ingenting får bli över till morgonen och inget ben får krossas. Alla bud som gäller för påskoffret måste följas. 
NUM.9.13	Men om någon är ren och inte befinner sig på resa men ändå försummar att fira påsk, skall han utstötas ur sitt folk, eftersom han inte har burit fram sin offergåva till Herren vid den bestämda tiden. En sådan man drar skuld över sig. 
NUM.9.14	Och om någon invandrare som bor hos dig vill fira påsk till Herrens ära, skall han göra det enligt den stadga och det bud som gäller för påsken. En och samma stadga skall gälla för er alla, för invandraren likaväl som för den infödde.
NUM.9.15	Den dag då boningen restes täckte molnet boningen, förbundstecknets tält, och från kvällen till morgonen syntes det över boningen i form av ett eldsken. 
NUM.9.16	Och så förblev det: molnet täckte boningen, och om natten syntes det som ett eldsken. 
NUM.9.17	Var gång molnet höjde sig från tältet bröt israeliterna upp, och där molnet stannade slog israeliterna läger. 
NUM.9.18	På Herrens order bröt israeliterna upp, och på Herrens order slog de läger, och så länge molnet vilade över boningen förblev de lägrade. 
NUM.9.19	När molnet låg kvar över boningen en längre tid rättade sig israeliterna efter Herrens påbud och bröt inte upp. 
NUM.9.20	Ibland blev molnet kvar över boningen bara några dagar. Då förblev de lägrade enligt Herrens order och bröt sedan upp på Herrens order. 
NUM.9.21	Ibland var molnet kvar från kvällen till nästa morgon, och när molnet höjde sig på morgonen bröt de upp, ibland var det kvar ett helt dygn, och när det då höjde sig bröt de upp, 
NUM.9.22	ibland två dagar eller en månad eller ett år — så länge molnet stannade kvar och vilade över boningen förblev israeliterna lägrade och bröt inte upp. Men när molnet höjde sig bröt de upp. 
NUM.9.23	På Herrens order slog de läger, och på Herrens order bröt de upp. De rättade sig efter Herrens påbud och gjorde som han hade befallt genom Mose.
NUM.10.1	Herren talade till Mose:
NUM.10.2	Låt tillverka två trumpeter av silver, utförda i hamrat arbete. Dem skall du använda när menigheten sammankallas och när lägren skall bryta upp. 
NUM.10.3	Då man blåser i dem skall hela menigheten samlas inför dig vid ingången till uppenbarelsetältet. 
NUM.10.4	Blåser man bara i den ena skall hövdingarna, överhuvudena för Israels ätter, samlas hos dig. 
NUM.10.5	När larmsignal blåses skall lägren på östra sidan bryta upp, 
NUM.10.6	när larmsignal blåses andra gången lägren på södra sidan, när larmsignal blåses tredje gången lägren på västra sidan, och när larmsignal blåses fjärde gången lägren på norra sidan. Larmsignal blåses alltså när lägren skall bryta upp, 
NUM.10.7	men när församlingen sammankallas skall ni blåsa på vanligt sätt, inte larmsignal. 
NUM.10.8	Trumpeterna skall blåsas av Arons söner, prästerna. Detta skall vara en oföränderlig stadga för er genom alla släktled.
NUM.10.9	När ni drar ut till strid i ert eget land mot en fiende som angriper er skall ni blåsa larmsignal med trumpeterna. Då skall Herren, er Gud, tänka på er, och ni kommer att räddas från era fiender. 
NUM.10.10	Och när ni har en festdag eller firar era högtider och nymånadsdagar skall ni blåsa i trumpeterna medan ni offrar brännoffer och gemenskapsoffer. Då skall er Gud tänka på er. Jag är Herren, er Gud.
NUM.10.11	Under det andra året, den tjugonde dagen i andra månaden, höjde sig molnet från förbundstecknets boning. 
NUM.10.12	Då bröt israeliterna upp från Sinaiöknen och vandrade från lägerplats till lägerplats tills molnet stannade i Paranöknen. 
NUM.10.13	Detta var första gången de bröt upp enligt den ordning som Herren hade ålagt dem genom Mose.
NUM.10.14	Först bröt Judas läger upp, med hären ordnad i avdelningar och med Nachshon, Amminadavs son, i spetsen för Judas avdelning, 
NUM.10.15	med Netanel, Suars son, i spetsen för Isaskar-stammens avdelning 
NUM.10.16	och med Eliav, Helons son, i spetsen för Sebulon-stammens avdelning. 
NUM.10.17	Sedan togs boningen ner, och då bröt gershoniterna och merariterna upp, de som bar boningen.
NUM.10.18	Därefter bröt Rubens läger upp, med hären ordnad i avdelningar och med Elisur, Shedeurs son, i spetsen för Rubens avdelning, 
NUM.10.19	med Shelumiel, Surishaddajs son, i spetsen för Simon-stammens avdelning 
NUM.10.20	och med Eljasaf, Deguels son, i spetsen för Gad-stammens avdelning. 
NUM.10.21	Sedan bröt kehatiterna upp, de som bar de heliga föremålen. De andra reste boningen innan kehatiterna kom fram.
NUM.10.22	Därefter bröt Efraims läger upp, med hären ordnad i avdelningar och med Elishama, Ammihuds son, i spetsen för Efraims avdelning, 
NUM.10.23	med Gamliel, Pedasurs son, i spetsen för Manasse-stammens avdelning 
NUM.10.24	och med Avidan, Gidonis son, i spetsen för Benjamin-stammens avdelning.
NUM.10.25	Därefter bröt Dans läger upp, som eftertrupp till de andra, med hären ordnad i avdelningar och med Achieser, Ammishaddajs son, i spetsen för Dans avdelning, 
NUM.10.26	med Pagiel, Okrans son, i spetsen för Asher-stammens avdelning 
NUM.10.27	och med Achira, Enans son, i spetsen för Naftali-stammens avdelning.
NUM.10.28	På detta sätt, häravdelning för häravdelning, bröt israeliterna upp, och de började sin vandring.
NUM.10.29	Mose sade till sin svärfar Hovav, midjaniten Reguels son: »Nu drar vi bort mot det land som Herren har lovat att ge oss. Följ med, så skall det goda Herren lovat Israel komma dig till godo.« 
NUM.10.30	Men Hovav svarade: »Nej, jag följer inte med, jag vill hem till mitt eget land och min egen släkt.« — 
NUM.10.31	»Överge oss inte«, sade Mose, »du vet ju var vi kan slå läger i öknen och måste visa oss vägen. 
NUM.10.32	Om du följer med oss skall allt det goda Herren ger oss komma dig till godo.«
NUM.10.33	De bröt upp från Herrens berg och vandrade tre dagsmarscher. Herrens förbundsark gick före dem under de tre dagarna för att välja ut deras rastplatser. 
NUM.10.34	Och Herrens moln fanns över dem om dagen när de drog vidare från sin lägerplats.
NUM.10.35	När arken bröt upp sade Mose:
NUM.10.35	Res dig, Herre,
NUM.10.35	må dina fiender skingras,
NUM.10.35	dina motståndare fly!
NUM.10.36	Och när den stannade sade han:
NUM.10.36	Vila, Herre,
NUM.10.36	du som leder Israels tallösa skaror!
NUM.11.1	Folket klagade bittert inför Herren. När han hörde dem greps han av vrede, och Herrens eld bröt ut bland dem och gick härjande fram i utkanten av lägret. 
NUM.11.2	Folket bönföll Mose om hjälp. Han bad till Herren, och elden dog ut. 
NUM.11.3	Platsen fick namnet Tavera eftersom Herrens eld hade drabbat dem där.
NUM.11.4	Hopen av löst folk som följde med blev alltmer lysten på mat, och även israeliterna började klaga igen: »Om vi bara hade kött att äta! 
NUM.11.5	Minns ni fisken vi åt i Egypten, så mycket vi ville! Och gurkor och meloner, purjolök och rödlök och vitlök. 
NUM.11.6	Här får vi gå och sukta, här finns ju ingenting. Man ser inget annat än manna.« — 
NUM.11.7	Mannat liknade korianderfrö och glänste som harts. 
NUM.11.8	Folket gick runt och samlade upp det och malde det på handkvarn eller stötte det i mortel. Sedan kokade man det i gryta eller bakade bröd av det; det smakade som kakor bakade med olja. 
NUM.11.9	När daggen föll över lägret om natten föll också manna.
NUM.11.10	Mose hörde folkets klagan från varje släkt och ur varje tältöppning. Herren greps av häftig vrede, och Mose blev upprörd 
NUM.11.11	och sade till Herren: »Varför handlar du så illa mot din tjänare? Varför har jag råkat i onåd, varför har du gett mig hela detta folk att bära? 
NUM.11.12	Är det jag som är deras mor, är det jag som har fött dem? Du säger ju att jag skall bära dem i min famn, som om jag vore amma åt ett dibarn, ända fram till det land som du med ed har lovat deras fäder. 
NUM.11.13	Var skall jag få kött till hela detta folk, som ligger över mig med sitt klagande och sitt ständiga ’Ge oss kött att äta’? 
NUM.11.14	Ensam orkar jag inte med detta folk, det är en för tung börda för mig. 
NUM.11.15	Om du skall behandla mig så, döda mig då hellre. Visa mig den nåden, så att jag slipper det onda du gör mig.«
NUM.11.16	Då sade Herren till Mose: »Samla sjuttio av Israels äldste åt mig, sådana som du vet hör till folkets äldste och förmän. För dem till uppenbarelsetältet och låt dem ställa sig där bredvid dig. 
NUM.11.17	Jag skall stiga ner och tala med dig där, och jag skall ta av den ande som vilar över dig och lägga på dem. De skall hjälpa dig att bära den börda som folket är, så att du slipper bära den ensam.
NUM.11.18	Och till folket skall du säga: Rena er inför morgondagen, ty då skall ni få äta kött. Herren har hört er klagan, ert ständiga ’Om vi bara hade kött att äta! I Egypten hade vi det bra!’ Ja, Herren skall ge er kött, och ni skall få äta. 
NUM.11.19	Inte bara en dag eller två skall ni äta det, inte bara fem eller tio eller tjugo dagar 
NUM.11.20	utan en hel månad, ända tills det står er upp i halsen och ni äcklas av det. Och detta därför att ni har förkastat Herren, som finns mitt ibland er, och klagat inför honom: Vi skulle aldrig ha lämnat Egypten!«
NUM.11.21	Mose svarade: »Folket som är med mig räknar 600 000 man, och du säger att du skall ge dem kött att äta i en hel månad. 
NUM.11.22	Kan vi slakta får och kor, så att de får tillräckligt? Eller fånga all fisk i havet, så att de får tillräckligt?« 
NUM.11.23	Herren svarade Mose: »Är Herrens arm inte stark nog? Du skall strax få se om mina ord besannas eller ej.«
NUM.11.24	Mose gick ut och talade om för folket vad Herren hade sagt. Han samlade sjuttio av folkets äldste och lät dem ställa sig kring tältet. 
NUM.11.25	Då steg Herren ner i molnet och talade till honom. Han tog av anden som vilade över Mose och gav åt de sjuttio äldste. När anden kom över dem greps de av profetisk hänryckning, för första och enda gången.
NUM.11.26	Två män — den ene hette Eldad, den andre Medad — hade stannat kvar i lägret. Anden kom också över dem, ty de hörde till de utvalda men hade inte gått ut till tältet, och nu greps de av profetisk hänryckning inne i lägret. 
NUM.11.27	En pojke sprang bort till Mose och talade om att Eldad och Medad profeterade i lägret. 
NUM.11.28	Josua, Nuns son, som hade tjänat Mose från ungdomen, vände sig då till honom och sade: »Hejda dem, herre!« 
NUM.11.29	Men Mose svarade: »Blir du kränkt på mina vägnar? Om ändå hela Herrens folk vore profeter! Om Herren ändå ville låta sin ande komma över dem alla!« 
NUM.11.30	Sedan återvände Mose till lägret tillsammans med Israels äldste.
NUM.11.31	Nu for en vind ut från Herren och drev med sig vaktlar från havet. De flaxade på en meters höjd runt hela lägret ända upp till en dagsmarsch därifrån. 
NUM.11.32	Folket började fånga vaktlar och höll på hela dagen och hela natten och hela nästa dag, och ingen fick ihop mindre än tio homer. Man bredde ut vaktlarna runt omkring lägret.
NUM.11.33	De hade just satt tänderna i köttet men ännu inte hunnit tugga när Herrens vrede mot folket flammade upp igen. Herren dödade i ett slag en stor mängd av dem. 
NUM.11.34	Platsen fick namnet Kivrot Hattaava, eftersom de som varit lystna fick sina gravar där.
NUM.11.35	Folket bröt upp från Kivrot Hattaava och tågade till Haserot. Medan de var där
NUM.12.1	började Mirjam och Aron att klandra Mose för hans kushitiska hustru; han hade nämligen tagit sig en hustru från Kush. 
NUM.12.2	De sade: »Är Mose den ende som Herren talar till? Han talar väl till oss också.« Och Herren hörde det. 
NUM.12.3	Men Mose var en mycket ödmjuk människa, ödmjukare fanns inte på jorden.
NUM.12.4	Plötsligt sade Herren till Mose, Aron och Mirjam: »Gå ut till uppenbarelsetältet, alla tre!« Och alla tre gick dit. 
NUM.12.5	Herren steg ner i en molnpelare, ställde sig vid ingången till tältet och kallade på Aron och Mirjam. De båda steg fram, 
NUM.12.6	och han sade:
NUM.12.6	»Lyssna till Herrens ord:
NUM.12.6	Finns det en profet ibland er
NUM.12.6	visar jag mig för honom i syner,
NUM.12.6	talar jag till honom i drömmar.
NUM.12.7	Inte så med min tjänare Mose:
NUM.12.7	honom har jag anförtrott hela mitt hus.
NUM.12.8	Till honom talar jag öga mot öga,
NUM.12.8	öppet, inte i gåtor.
NUM.12.8	Han skådar Herrens gestalt.
NUM.12.8	Hur kan ni vara så djärva
NUM.12.8	att ni klandrar min tjänare Mose?«
NUM.12.9	Herrens vrede flammade mot dem, och han lämnade dem. 
NUM.12.10	Men när molnet höjde sig från tältet hade Mirjam blivit vit som snö av spetälska. Aron vände sig mot henne, och när han såg att hon blivit spetälsk 
NUM.12.11	sade han till Mose: »Nåd, herre! Straffa oss inte för den synd som vi var dåraktiga nog att begå. 
NUM.12.12	Låt henne inte bli som ett dödfött foster, som är halvt förruttnat när det kommer ut ur moderlivet.« 
NUM.12.13	Då ropade Mose till Herren: »Nej, nej, gör henne frisk igen!« 
NUM.12.14	Herren svarade honom: »Om hennes far hade spottat henne i ansiktet hade hon fått sitta med sin skam i sju dagar. Nu skall hon i sju dagar hållas utestängd från lägret. Sedan får hon släppas in igen.«
NUM.12.15	Mirjam hölls alltså utestängd från lägret i sju dagar. Och folket bröt inte upp förrän Mirjam hade släppts in igen.
NUM.13.1	Sedan bröt folket upp från Haserot och slog läger i Paranöknen.
NUM.13.2	Herren talade till Mose: 
NUM.13.3	»Skicka några män att utforska Kanaan, det land som jag skall ge åt israeliterna. Ni skall skicka en från varje fädernestam; alla skall vara hövdingar.«
NUM.13.4	Mose skickade då ut spanare från Paranöknen enligt Herrens befallning; alla var ledande män bland israeliterna. 
NUM.13.5	Detta var deras namn: från Rubens stam Shammua, Sackurs son, 
NUM.13.6	från Simons stam Shafat, Horis son, 
NUM.13.7	från Judas stam Kalev, Jefunnes son, 
NUM.13.8	från Isaskars stam Jigal, Josefs son, 
NUM.13.11	från Sebulons stam Gaddiel, Sodis son, 
NUM.13.12	från Josefs söners stammar dels Gaddi, Susis son, från Manasses stam, 
NUM.13.9	dels Hosea, Nuns son, från Efraims stam, 
NUM.13.10	från Benjamins stam Palti, Rafus son, 
NUM.13.13	från Dans stam Ammiel, Gemallis son, 
NUM.13.14	från Ashers stam Setur, Mikaels son, 
NUM.13.15	från Naftalis stam Nachbi, Vofsis son, 
NUM.13.16	och från Gads stam Geuel, Makis son. 
NUM.13.17	Detta var namnen på de män som Mose skickade att utforska landet. Hosea, Nuns son, fick av Mose namnet Josua.
NUM.13.18	När Mose skickade dem att utforska Kanaan sade han: »Gå genom Negev och upp i bergsbygden 
NUM.13.19	och se efter vad det är för ett land. Är folket där starkt eller svagt, är de få eller många? 
NUM.13.20	Är landet de bor i bra eller dåligt? Bor de i läger eller i befästa städer? 
NUM.13.21	Är landet bördigt eller kargt? Finns där träd eller inte? Gör allt ni kan för att ta med något av det som växer i landet.« — Det var vid den tid då de första druvorna mognar.
NUM.13.22	Männen gav sig i väg och utforskade landet från Sinöknen till Rechov nära Levo-Hamat. 
NUM.13.23	De gick upp genom Negev och kom till Hebron. Där bodde Anaks ättlingar: Achiman, Sheshaj och Talmaj. (Hebron grundades sju år före Soan i Egypten.)
NUM.13.24	Sedan kom de till Druvdalen. Där skar de av en vinranka med en enda druvklase, som två man fick bära mellan sig på en stång, och plockade också granatäpplen och fikon. 
NUM.13.25	Platsen fick namnet Druvdalen efter den druvklase som israeliterna skar av där.
NUM.13.26	När fyrtio dagar gått återvände de efter att ha utforskat landet. 
NUM.13.27	De kom till Mose och Aron och Israels menighet i Kadesh i Paranöknen. De rapporterade till dem och till hela menigheten och visade upp vad som växte i landet. 
NUM.13.28	De berättade för Mose: »Vi har varit i det land som du skickade oss till. Det flödar verkligen av mjölk och honung — se vad som växer där! 
NUM.13.29	Men folket som bor där är starkt, städerna är stora och befästa, och vi såg till och med ättlingar till Anak där. 
NUM.13.30	I Negev bor amalekiterna, i bergsbygden hettiterna, jevuseerna och amoreerna, och längs kusten och vid Jordan bor kanaaneerna.«
NUM.13.31	När folket då vände sig mot Mose försökte Kalev lugna dem. »Låt oss dra ut och erövra landet«, sade han. »Vi rår på dem.« 
NUM.13.32	Men männen som hade varit med honom sade: »Vi kan inte dra ut i strid mot det folket, de är starkare än vi.« 
NUM.13.33	De spred falska rykten bland israeliterna om det land som de hade utforskat: »Det land som vi har vandrat genom och utforskat är ett land som förtär sina invånare. Och alla vi såg var storvuxna, 
NUM.13.34	vi såg till och med jättar där.« (Anakiterna var ett slags jättar.) »Då tyckte vi att vi var som gräshoppor, och det måste de också ha tyckt.«
NUM.14.1	Nu bröt hela menigheten ut i klagorop, och folket grät natten igenom. 
NUM.14.2	Alla israeliterna knotade mot Mose och Aron. Hela menigheten ropade till dem: »Om vi ändå hade fått dö i Egypten! Eller här i öknen! 
NUM.14.3	Varför leder Herren oss till det där landet? Vi kommer att falla för svärdet, och våra kvinnor och barn blir fiendens byte. Visst vore det bättre för oss att vända tillbaka till Egypten?« 
NUM.14.4	Och de sade till varandra: »Nu tar vi saken i egna händer och återvänder till Egypten.«
NUM.14.5	Då föll Mose och Aron ner på sina ansikten inför hela den församlade israelitiska menigheten. 
NUM.14.6	Och Josua, Nuns son, och Kalev, Jefunnes son, som båda hade varit med om att utforska landet, rev sönder sina kläder 
NUM.14.7	och sade till den israelitiska menigheten: »Det land som vi har vandrat genom och utforskat är ett underbart land. 
NUM.14.8	Om Herren är tillfreds med oss kommer han att föra oss in i det landet och ge det åt oss, detta land som flödar av mjölk och honung. 
NUM.14.9	Gör bara inte uppror mot Herren! Och var inte rädda för folket i landet, de blir en munsbit för oss. Deras skydd är borta, men Herren är med oss. Var inte rädda för dem!« 
NUM.14.10	Men hela menigheten ropade att de skulle stenas.
NUM.14.10	Då visade sig Herrens härlighet vid uppenbarelsetältet för alla israeliterna.
NUM.14.11	Herren sade till Mose: »Hur länge skall detta folk förakta mig, och hur länge skall de vägra lita på mig, trots alla de tecken som jag har gjort bland dem? 
NUM.14.12	Jag skall slå dem med pest och göra slut på dem, men av dig skall jag göra ett större och mäktigare folk än detta.«
NUM.14.13	Mose svarade: »Och om egypterna får höra det? Du har ju med din kraft fört ut detta folk från dem. 
NUM.14.14	Och om de berättar det för invånarna här i landet? De har ju hört att du, Herre, finns mitt bland detta folk, du, Herre, som visar dig för dem ansikte mot ansikte, hört att ditt moln finns ovanför dem och att du går framför dem i en molnpelare om dagen och i en eldpelare om natten. 
NUM.14.15	Om du nu dräper hela detta folk i ett enda slag kommer de andra folken, som har hört om dina storverk, att säga: 
NUM.14.16	Herren förmådde inte föra sitt folk in i det land som han hade lovat dem med ed. Det var därför han slog ihjäl dem i öknen.
NUM.14.17	Nej, Herre, visa din stora makt och bekräfta dina ord: 
NUM.14.18	Herren är sen till vrede och rik på kärlek. Han förlåter synd och skuld men lämnar inte den skyldige ostraffad utan låter straffet för fädernas skuld drabba deras ättlingar intill tredje och fjärde led. 
NUM.14.19	Förlåt nu detta folk dess skuld i din stora kärlek, liksom du har förlåtit dem under hela vägen från Egypten och hit.«
NUM.14.20	Herren svarade: »Jag hör din bön och förlåter dem. 
NUM.14.21	Men så sant jag lever, och så sant Herrens härlighet uppfyller hela jorden: 
NUM.14.22	ingen av de män som har sett min härlighet och de tecken jag har gjort i Egypten och i öknen men ändå gång på gång har satt mig på prov och vägrat lyssna till mig, 
NUM.14.23	ingen av dem skall någonsin få se det land som jag med ed har lovat deras fäder. Ingen av dem som har föraktat mig skall få se det. 
NUM.14.24	Men min tjänare Kalev har ett annat sinnelag och är mig trogen. Därför skall jag låta honom komma in i det land där han redan har varit, och hans ättlingar skall lägga det under sig. 
NUM.14.25	Nu bor amalekiterna och kanaaneerna i dalarna. I morgon skall ni ta en ny väg: bryt upp och gå genom öknen i riktning mot Sävhavet.«
NUM.14.26	Herren talade till Mose och Aron:
NUM.14.27	Hur länge skall jag behöva stå ut med denna onda menighet och dess knotande? Ja, jag har hört hur israeliterna har knotat mot mig. 
NUM.14.28	Säg till dem: Så sant jag lever, säger Herren, ni skall få det så som jag har hört er själva säga. 
NUM.14.29	Här i öknen skall ni bli liggande som lik, alla ni som blivit mönstrade, alla som är tjugo år eller mer, ni som har knotat mot mig. 
NUM.14.30	Ingen av er skall komma in i det land som jag med ed har lovat er att få bo i, ingen utom Kalev, Jefunnes son, och Josua, Nuns son. 
NUM.14.31	Men era barn, som ni sade skulle bli fiendens byte, skall jag låta komma dit, och de skall bli hemmastadda i det land som ni har förkastat. 
NUM.14.32	Ni själva skall bli liggande som lik här i öknen, 
NUM.14.33	och era söner skall valla sin boskap i öknen under fyrtio år; de skall bära straffet för er otrohet tills ni allesammans har blivit lik i öknen. 
NUM.14.34	Liksom ni utforskade landet i fyrtio dagar skall ni bära ert straff i fyrtio år, ett år för varje dag. Då kommer ni att inse vad det betyder att trotsa mig. 
NUM.14.35	Jag, Herren, har talat. Ja, så skall jag göra med hela denna onda menighet som har gaddat sig samman mot mig: här i öknen skall de allesammans mista livet, här skall de dö.
NUM.14.36	De män som Mose hade skickat för att utforska landet och som vid återkomsten hade fått hela menigheten att knota mot honom genom att sprida falska rykten om landet, 
NUM.14.37	dessa män som hade spritt onda rykten om landet drabbades nu av Herrens straff och dog. 
NUM.14.38	Av de män som hade varit i landet och utforskat det överlevde bara Josua, Nuns son, och Kalev, Jefunnes son.
NUM.14.39	Mose framförde sitt budskap till israeliterna, och hela folket hängav sig åt sorg och klagan. 
NUM.14.40	Tidigt nästa morgon ville de tåga upp mot höglandet. »Vi har felat«, sade de, »men nu vill vi ge oss av till det land som Herren har talat om.« 
NUM.14.41	Men Mose sade: »Varför överträder ni Herrens befallning? Det kommer inte att gå väl. 
NUM.14.42	Ge er inte av, Herren är inte med er. Ni kommer att bli slagna av era fiender. 
NUM.14.43	Där uppe möter er amalekiter och kanaaneer, och ni kommer att falla för deras svärd. Ni har vänt er bort från Herren, och därför kommer han inte att vara med er.«
NUM.14.44	I sitt övermod tågade de ändå upp mot höglandet, men varken Herrens förbundsark eller Mose lämnade lägret. 
NUM.14.45	Då kom amalekiterna och kanaaneerna ner från bergen där de bodde, slog dem, krossade dem och drev dem ända till Horma.
NUM.15.1	Herren talade till Mose:
NUM.15.2	Säg till israeliterna: När ni kommer in i det land som jag skall ge er och där ni skall bo, 
NUM.15.3	och ni vill offra ett eldoffer åt Herren, ett brännoffer eller ett slaktoffer, för att uppfylla ett löfte eller som frivillig gåva eller i samband med era högtider, och därmed ge Herren en lukt som gör honom nöjd, offret av tjurar eller får, 
NUM.15.4	då skall den som ger Herren detta offer också bära fram en tiondels efa siktat mjöl blandat med en kvarts hin olja som matoffer, 
NUM.15.5	och som dryckesoffer vid sitt brännoffer eller slaktoffer en kvarts hin vin för varje lamm. 
NUM.15.6	Är det en bagge, skall du bära fram två tiondels efa siktat mjöl blandat med en tredjedels hin olja som matoffer, 
NUM.15.7	och som dryckesoffer en tredjedels hin vin. Då ger du Herren en lukt som gör honom nöjd. 
NUM.15.8	Och när du offrar en tjur som brännoffer eller slaktoffer, för att uppfylla ett löfte eller ge ett gemenskapsoffer åt Herren, 
NUM.15.9	skall du samtidigt med tjuren bära fram tre tiondels efa siktat mjöl blandat med en halv hin olja som matoffer, 
NUM.15.10	och som dryckesoffer skall du bära fram en halv hin vin. Då blir det ett eldoffer, en lukt som gör Herren nöjd.
NUM.15.11	Det sagda gäller för varje tjur och varje bagge, för lamm och för killingar. 
NUM.15.12	Så skall ni göra med varje enskilt djur, oavsett hur många ni offrar. 
NUM.15.13	Alla infödda israeliter skall göra som här är sagt, när de vill offra ett eldoffer, en lukt som gör Herren nöjd. 
NUM.15.14	Och när en invandrare eller en tillfällig besökare nu eller i framtiden vill offra ett eldoffer, en lukt som gör Herren nöjd, skall han göra på samma sätt som ni. 
NUM.15.15	En och samma stadga skall gälla i församlingen för er och för invandraren som bor hos er. Detta skall vara en oföränderlig stadga för er genom alla släktled. Ni och invandrarna skall handla på ett och samma sätt inför Herren. 
NUM.15.16	Samma lag och samma rätt skall gälla för er och för invandraren som bor hos er.
NUM.15.17	Herren talade till Mose:
NUM.15.18	Säg till israeliterna: När ni kommer in i det land som jag skall föra er till 
NUM.15.19	och ni äter av det bröd landet ger, skall ni offra en gåva åt Herren. 
NUM.15.20	Den första brödkakan ni bakar skall vara er offergåva, på samma sätt som när ni ger en offergåva från tröskplatsen. 
NUM.15.21	Det första som ni bakar skall ni genom alla släktled ge som en gåva åt Herren.
NUM.15.22+NUM.15.23	Om ni eller era efterkommande utan uppsåt försummar att följa dessa bud — under tiden från Herrens första befallning och allt framgent — de bud som Herren gav Mose, allt det som Herren har befallt er genom honom, 
NUM.15.24	då gäller detta:
NUM.15.24	Om det är menigheten som har begått en ouppsåtlig försyndelse, skall hela menigheten offra en ungtjur som brännoffer, en lukt som gör Herren nöjd, tillsammans med de föreskrivna mat- och dryckesoffren, och därtill en getabock som syndoffer. 
NUM.15.25	Prästen skall bringa försoning åt hela den israelitiska menigheten, och de får förlåtelse, ty det var fråga om en försyndelse utan uppsåt, och de har inför Herren burit fram sin gåva, ett eldoffer åt Herren, och sitt syndoffer för denna ouppsåtliga försyndelse. 
NUM.15.26	Hela den israelitiska menigheten skall få förlåtelse, även invandraren som bor där — hela folket hade ju del i försyndelsen.
NUM.15.27	Om en enskild syndar utan uppsåt, skall han bära fram en årsgammal get som syndoffer. 
NUM.15.28	Prästen skall inför Herren bringa försoning åt den som har felat genom sin ouppsåtliga synd, och han får försoning och förlåtelse.
NUM.15.29	Samma lag skall gälla för var och en av er som syndar utan uppsåt, för de infödda israeliterna likaväl som för invandrarna hos dem. 
NUM.15.30	Men om någon, infödd eller invandrare, handlar med berått mod, hädar han Herren och skall utstötas ur sitt folk. 
NUM.15.31	Han har föraktat Herrens ord och brutit hans bud. Han måste utstötas, han har dragit skuld över sig.
NUM.15.32	När israeliterna var i öknen ertappades en man med att samla ved på sabbatsdagen. 
NUM.15.33	De som kom på honom med detta förde honom inför Mose och Aron och hela menigheten. 
NUM.15.34	Mannen sattes i förvar eftersom de inte hade fått något besked om vad som skulle göras med honom.
NUM.15.35	Herren sade till Mose:
NUM.15.35	Mannen skall straffas med döden. Hela menigheten skall stena honom utanför lägret.
NUM.15.36	Menigheten förde honom utanför lägret och stenade honom till döds, så som Herren hade befallt Mose.
NUM.15.37	Herren sade till Mose:
NUM.15.38	Säg till israeliterna att de och deras efterkommande skall sätta tofsar i hörnen på sina mantlar och i varje tofs en violett tråd. 
NUM.15.39	När ni ser på de tofsar som ni har gjort på detta sätt skall ni minnas alla Herrens bud och följa dem i stället för att irra omkring i den trolöshet som era hjärtan och ögon förleder er till. 
NUM.15.40	Ni skall minnas alla mina bud och följa dem och vara helgade åt er Gud. 
NUM.15.41	Jag är Herren, er Gud, som förde er ut ur Egypten för att vara er Gud. Jag är Herren, er Gud.
NUM.16.1	Korach, son till Jishar, son till Kehat, son till Levi, samt rubeniterna Datan och Aviram, Eliavs söner, och On, Pelets son, utmanade Mose 
NUM.16.2	och trädde fram till honom tillsammans med 250 israeliter, menighetens hövdingar och utvalda talesmän, alla med stort anseende. 
NUM.16.3	De samlades kring Mose och Aron och anklagade dem: »Ni har gått för långt! Hela menigheten är helig, allesammans, och Herren finns mitt ibland dem. Varför vill ni vara förmer än Herrens församling?«
NUM.16.4	När Mose hörde detta föll han ner på sitt ansikte. 
NUM.16.5	Sedan talade han till Korach och hela hans menighet: »I morgon skall Herren ge besked om vem som är hans och vem som är helig. Den mannen får komma nära honom, den som Herren väljer får komma nära honom. 
NUM.16.6	Du, Korach, och hela din menighet skall göra så här: ni skall ta fram fyrfat, 
NUM.16.7	och i morgon skall ni lägga glöd i dem och strö över rökelse inför Herren. Den man som Herren då väljer är den helige. Leviter, det är ni som har gått för långt!«
NUM.16.8	Och Mose sade till Korach: »Hör på, leviter! 
NUM.16.9	Räcker det inte att Israels Gud har avskilt er från Israels menighet och låtit er komma nära honom för att utföra arbetet vid Herrens boning och bistå menigheten som dess tjänare? 
NUM.16.10	Han har låtit dig och alla dina levitiska bröder komma nära sig, men nu kräver ni dessutom att få vara präster. 
NUM.16.11	Ni har alltså sammansvurit er mot Herren, du och hela din menighet. Aron betyder ingenting, det är inte mot honom ni knotar.«
NUM.16.12	Mose sände bud efter Datan och Aviram, Eliavs söner, men de svarade: »Vi kommer inte! 
NUM.16.13	Räcker det inte med att du har fört oss ut från ett land som flödar av mjölk och honung för att låta oss dö i öknen? Skall du nu också göra dig till herre över oss? 
NUM.16.14	Och inte har du fört oss till ett land som flödar av mjölk och honung eller gett oss åkrar och vingårdar att äga. Tänker du sticka ut ögonen på de här männen? Nej, vi kommer inte!«
NUM.16.15	Mose fylldes av vrede och sade till Herren: »Ta inte emot något offer från dem. Jag har inte tagit ifrån dem en enda åsna, och jag har inte gjort en enda av dem något ont.«
NUM.16.16	Till Korach sade Mose: »I morgon skall du och hela din menighet infinna er inför Herren, du själv och de, tillsammans med Aron. 
NUM.16.17	Var och en skall ta med sig sitt fyrfat och strö rökelse på det. Alla skall bära fram sina fyrfat inför Herren, 250 stycken, och du och Aron skall också ta med era fyrfat.«
NUM.16.18	Alla tog sina fyrfat, och de lade i glöd och strödde över rökelse. De ställde sig vid ingången till uppenbarelsetältet, liksom Mose och Aron. 
NUM.16.19	Korach samlade hela menigheten mitt emot dem, alla vända mot uppenbarelsetältets ingång.
NUM.16.19	Herrens härlighet visade sig för hela menigheten, 
NUM.16.20	och Herren talade till Mose och Aron: 
NUM.16.21	»Dra er undan från denna menighet, så skall jag förinta den på ett ögonblick.« 
NUM.16.22	De föll ner på sina ansikten och sade: »Gud, du som ger alla människor liv och ande, skall du låta din vrede drabba hela menigheten, därför att en enda man har syndat?«
NUM.16.23	Herren talade till Mose: 
NUM.16.24	»Säg åt menigheten att dra sig bort från Korachs, Datans och Avirams boning.« 
NUM.16.25	Då gick Mose följd av Israels äldste bort till Datan och Aviram 
NUM.16.26	och talade till menigheten: »Håll er undan från dessa förbrytares tält! Rör inte vid något som tillhör dem, då blir ni utplånade för alla deras synders skull.« 
NUM.16.27	De drog sig då bort från Korachs, Datans och Avirams boning.
NUM.16.27	Datan och Aviram hade gått ut och ställt sig i tältdörrarna tillsammans med hustrur och barn och spädbarn. 
NUM.16.28	Mose sade: »Så här skall ni få veta att det är Herren som har sänt mig att utföra allt det som jag gör, och att jag inte gör något på eget bevåg: 
NUM.16.29	Om dessa människor dör en vanlig död och delar människors vanliga öde, då har Herren inte sänt mig. 
NUM.16.30	Men om Herren visar sin skaparmakt, om han låter jorden öppna sitt gap och sluka dem med allt vad de äger, så att de störtar levande ner i dödsriket, då vet ni att de här männen har visat förakt för Herren.«
NUM.16.31	Just när han hade sagt detta rämnade marken under dem. 
NUM.16.32	Jorden öppnade sitt gap och slukade dem och deras familjer, liksom Korachs anhöriga, och alla deras ägodelar. 
NUM.16.33	De störtade levande ner i dödsriket med allt vad de ägde, jorden slöt sig över dem och de var utplånade ur församlingen. 
NUM.16.34	Alla israeliter som fanns i närheten flydde bort vid deras skrik, i skräck för att själva slukas av jorden.
NUM.16.35	Och eld sköt ut från Herren och förbrände de 250 män som hade offrat rökelse.
NUM.16.36	Herren talade till Mose:
NUM.16.37	Säg till prästen Elasar, Arons son, att han skall dra fram fyrfaten ur askan. Sprid sedan ut glöden. Fyrfaten är heliga, 
NUM.16.38	de som bars av dessa syndare som förverkade sina liv. De skall hamras ut till tunna plåtar som skall täcka altaret, ty de blev heliga när de fördes fram inför Herren. Så blir de en varning för israeliterna.
NUM.16.39	Prästen Elasar tog kopparfyrfaten som hade burits fram av dem som förbrändes, och de hamrades ut för att täcka altaret. 
NUM.16.40	Så skulle de påminna israeliterna om att en obehörig, en som inte är av Arons släkt, aldrig får komma inför Herren och tända rökelse, för att det inte skall gå som det gick med Korach och hans menighet. Elasar gjorde som Herren befallt honom genom Mose.
NUM.16.41	Dagen därpå knotade hela den israelitiska menigheten mot Mose och Aron och anklagade dem för att ha dödat Herrens folk. 
NUM.16.42	Menigheten samlades för att angripa Mose och Aron och vände sig mot uppenbarelsetältet. Då täcktes det av molnet, och Herrens härlighet visade sig. 
NUM.16.43	Mose och Aron ställde sig framför uppenbarelsetältet, 
NUM.16.44	och Herren talade till Mose: 
NUM.16.45	»Gå bort från denna menighet, så skall jag förinta den på ett ögonblick.« De föll ner på sina ansikten. 
NUM.16.46	Därefter sade Mose till Aron: »Tag ditt fyrfat, fyll det med glöd från altaret och strö över rökelse. Skynda dig sedan ut bland menigheten och bringa försoning åt den. Herren har redan släppt lös sin vrede, och hemsökelsen har börjat.«
NUM.16.47	Aron tog det Mose hade sagt och skyndade sig in bland de församlade, där hemsökelsen redan hade börjat. Aron brände rökelse och bringade så försoning åt folket. 
NUM.16.48	Han stod mellan de döda och de levande, och hemsökelsen upphörde. 
NUM.16.49	Vid hemsökelsen omkom 14 700 människor, förutom de som dött för Korachs skull. 
NUM.16.50	När hemsökelsen hade upphört återvände Aron till Mose vid uppenbarelsetältets ingång.
NUM.17.1	Herren talade till Mose:
NUM.17.2	Säg till israeliterna att varje stamöverhuvud skall ge dig en stav, en för varje stam, sammanlagt tolv stycken. Skriv vars och ens namn på hans stav — 
NUM.17.3	på Levis stav skall du skriva Arons namn — ty det skall finnas en stav för varje familjeöverhuvud. 
NUM.17.4	Stavarna skall du lägga framför förbundstecknet i uppenbarelsetältet, där jag uppenbarar mig för er. 
NUM.17.5	Staven som tillhör den man jag har utvalt kommer då att skjuta skott. Så slipper jag höra israeliternas knot, deras ständiga knotande mot er.
NUM.17.6	Mose talade med israeliterna, och alla deras familjeöverhuvuden gav honom var sin stav, sammanlagt tolv stycken. Även Arons stav fanns bland dem. 
NUM.17.7	Mose lade stavarna inför Herren i förbundstecknets tält.
NUM.17.8	Dagen därpå gick Mose in i förbundstecknets tält. Då hade Arons stav skjutit skott, staven från Levis stam. Den knoppades, den blommade och den bar mogna mandlar. 
NUM.17.9	Mose bar då alla stavarna som låg inför Herren ut till israeliterna. De såg på dem. Sedan tog var och en sin stav.
NUM.17.10	Herren sade till Mose:
NUM.17.10	Lägg tillbaka Arons stav framför förbundstecknet. Där skall den ligga som en varning för alla som vill göra uppror. Så får du ett slut på deras knotande mot mig, och de behöver inte dö.
NUM.17.11	Mose gjorde så. Han gjorde som Herren hade befallt honom.
NUM.17.12	Israeliterna sade till Mose: »Vi går under! Vi förgås! Vi förgås allesammans! 
NUM.17.13	Var och en som kommer nära, som närmar sig Herrens boning, han dör. Måste vi gå under allihop?«
NUM.18.1	Då sade Herren till Aron:
NUM.18.1	Du och dina söner och hela din familj skall bära den skuld som kan uppkomma vid helgedomen. Du och dina söner skall bära den skuld som kan uppkomma i prästtjänsten. 
NUM.18.2	Dina bröder av Levis stam, din fädernestam, skall du också låta vara med. Låt dem biträda dig och hjälpa dig när du och dina söner tjänstgör framför förbundstecknets tält. 
NUM.18.3	De skall stå till ditt förfogande och ansvara för hela tältet, men de får inte komma nära de heliga föremålen eller altaret, ty då kommer både de och ni att dö. 
NUM.18.4	De skall biträda dig och ansvara för uppenbarelsetältet, för allt arbete där. Men ingen obehörig får närma sig er. 
NUM.18.5	Det är ni som ansvarar för de heliga tingen och altaret. Då kommer israeliterna inte mer att drabbas av vreden.
NUM.18.6	Jag har själv skilt ut era bröder leviterna från de andra israeliterna. De är en gåva åt er, avskilda åt Herren för att utföra arbetet vid uppenbarelsetältet. 
NUM.18.7	Men du och dina söner skall ansvara för er prästtjänst, för allt som gäller altaret och det som är bakom förhänget — det är vad ni skall utföra. Jag ger er prästämbetet som ett privilegium. Varje obehörig som befattar sig med det skall dödas.
NUM.18.8	Herren sade till Aron:
NUM.18.8	Jag överlåter åt dig ansvaret för de offergåvor som lämnas åt mig, för alla israeliternas heliga gåvor. Jag ger dem åt dig och dina söner som en förmån, som er oföränderliga rättighet.
NUM.18.9	Detta skall tillhöra dig av det högheliga, av eldoffren:
NUM.18.9	Alla deras gåvor, alla matoffer, syndoffer och skuldoffer de erlägger åt mig, skall vara din och dina söners högheliga andel. 
NUM.18.10	Du skall äta dem som det anstår högheliga ting. Bara män får äta av dem. De skall vara heliga för dig.
NUM.18.11	Detta skall också tillhöra dig:
NUM.18.11	Det som lyfts upp av israeliternas gåvor, alltså alla deras lyftoffer, ger jag åt dig och dina söner och döttrar som er oföränderliga rättighet. Var och en i din familj som är ren får äta av detta.
NUM.18.12	Det första av skörden, allt det bästa av olja och allt det bästa av vin och säd som de ger åt Herren, ger jag åt dig. 
NUM.18.13	Förstlingsgåvorna av allt som odlas i landet, de som frambärs åt Herren, skall tillhöra dig. Var och en i din familj som är ren får äta av detta.
NUM.18.14	Allt i Israel som har vigts åt Herren skall tillhöra dig.
NUM.18.15	Det första som kommer ur moderlivet och bärs fram åt Herren skall tillhöra dig, vilken levande varelse det än gäller, människa eller djur. Men en förstfödd människa skall friköpas, och ett förstfött orent djur skall också friköpas. 
NUM.18.16	De skall friköpas till fastställt värde när de är en månad gamla: fem siklar silver efter tempelvikt, dvs. 20 gera per sikel. 
NUM.18.17	Men förstfödda djur bland nötboskap, får eller getter kan inte friköpas, de är heliga. Blodet från dem skall du stänka på altaret, och fettet skall du bränna som ett eldoffer, en lukt som gör Herren nöjd. 
NUM.18.18	Köttet skall tillhöra dig, liksom bringan som har lyfts upp och det högra låret.
NUM.18.19	Alla heliga gåvor som israeliterna offrar åt Herren ger jag alltså åt dig och dina söner och döttrar som er oföränderliga rättighet. Detta är ett saltförbund med oföränderlig giltighet inför Herren, för dig lika väl som för dina efterkommande.
NUM.18.20	Herren sade till Aron:
NUM.18.20	I deras land får du ingen egendom, ingen andel skall tillfalla dig bland dem. Jag är din andel och din egendom i Israel.
NUM.18.21	Åt leviterna ger jag som egendom allt tionde från Israel som ersättning för det arbete de utför, deras arbete vid uppenbarelsetältet. 
NUM.18.22	Hädanefter får övriga israeliter inte komma nära uppenbarelsetältet, ty då drar de skuld över sig och måste dö. 
NUM.18.23	Det är leviterna som skall utföra arbetet där, och de skall bära den skuld de kan dra över sig. Detta skall vara en oföränderlig stadga för er genom alla släktled. De tilldelas ingen egendom som de andra israeliterna; 
NUM.18.24	det tionde som israeliterna ger Herren som offergåva är den egendom som jag ger åt dem. Det är därför jag säger att leviterna inte skall tilldelas någon egendom som de andra israeliterna.
NUM.18.25	Herren talade till Mose:
NUM.18.26	Till leviterna skall du säga: När ni tar emot israeliternas tionde, det som jag har bestämt att ni skall få av dem som er egendom, skall ni ge Herren en tiondel av tiondet som offergåva. 
NUM.18.27	Denna gåva skall räknas er till godo som om det vore säden från en tröskplats eller flödet från ett presskar. 
NUM.18.28	På så sätt ger också ni er offergåva åt Herren. Ni skall ge den från alla tionden som ni tar emot från israeliterna. Av dem skall ni ge en offergåva åt Herren, och den skall ni lämna till prästen Aron. 
NUM.18.29	Från alla gåvor som ni mottar skall ni ta undan en full offergåva åt Herren, och det ni sålunda helgar skall ni alltid ta från de bästa gåvorna.
NUM.18.30	Säg också till dem: När ni har offrat det bästa av era tionden blir dessa för er leviter likvärdiga med vad andra får från tröskplats eller presskar. 
NUM.18.31	Ni får äta dem på vilken plats ni vill tillsammans med era familjer, ty detta är er lön, ersättningen för ert arbete vid uppenbarelsetältet. 
NUM.18.32	Genom att offra det bästa av era tionden undgår ni att dra skuld över er genom dem. Ni vanhelgar inte israeliternas heliga gåvor och behöver inte dö.
NUM.19.1	Herren talade till Mose och Aron:
NUM.19.2	Detta är den lagbestämmelse som Herren har fastställt: Säg till israeliterna att de skall föra fram en röd ko, en som är utan vank och lyte och aldrig har gått under ett ok. 
NUM.19.3	Ni skall överlämna den till prästen Elasar, och den skall sedan föras utanför lägret och slaktas i hans närvaro. 
NUM.19.4	Därefter skall prästen Elasar ta av dess blod på fingret och sju gånger stänka blodet mot uppenbarelsetältets framsida. 
NUM.19.5	Sedan skall kon brännas upp i hans åsyn: hud, kött och blod skall brännas tillsammans med inälvorna. 
NUM.19.6	Prästen skall ta cederträ, isop och karmosinröd ull och kasta det på bålet där kon ligger. 
NUM.19.7	Han skall tvätta sina kläder och bada och får sedan komma in i lägret men är oren till kvällen. 
NUM.19.8	Den som brände kon skall också tvätta sina kläder och bada och vara oren till kvällen. 
NUM.19.9	Därefter skall en man som är ren samla upp askan efter kon och lägga den på en ren plats utanför lägret. Den israelitiska menigheten skall ta hand om askan och använda den till reningsvatten. Detta är ett syndoffer. 
NUM.19.10	Den som samlade upp askan efter kon skall tvätta sina kläder och vara oren till kvällen. Detta skall vara en oföränderlig stadga för israeliterna liksom för invandrarna som bor hos dem.
NUM.19.11	Den som rör vid ett lik, vem den döde än må vara, skall vara oren i sju dagar. 
NUM.19.12	Han skall rena sig med askan den tredje och den sjunde dagen och är sedan ren. Om han inte renar sig den tredje och den sjunde dagen, förblir han oren. 
NUM.19.13	Var och en som rör vid ett lik, en död människas kropp, och inte renar sig, han orenar Herrens boning. En sådan skall utstötas ur Israel. Eftersom inget reningsvatten har stänkts på honom, är och förblir han oren.
NUM.19.14	Detta är lagen: När en människa dör i ett tält skall alla som går in i tältet eller redan befinner sig där vara orena i sju dagar. 
NUM.19.15	Alla öppna kärl, de som inte är täckta och överbundna, skall likaså vara orena. 
NUM.19.16	Och var och en som ute i det fria rör vid någon som stupat för svärd eller avlidit på annat sätt, vid benen från en människa eller vid en grav skall vara oren i sju dagar. 
NUM.19.17	För att göra den orene ren igen skall man ta aska från det förbrända syndoffret och blanda den med friskt vatten i en skål. 
NUM.19.18	Därefter skall en man som är ren ta en isopkvist, doppa den i vattnet och stänka på tältet och alla kärlen liksom på dem som befunnit sig där inne eller på den som rört vid benen, vid den stupade eller avlidne eller vid graven. 
NUM.19.19	Den rene mannen skall stänka på den orene den tredje och den sjunde dagen. Den sjunde dagen gör han honom ren. Då skall den renade tvätta sina kläder och bada, och när kvällen kommer är han ren. 
NUM.19.20	Men den som blir oren och inte renar sig, han skall utstötas ur församlingen, ty han har orenat Herrens helgedom. Inget reningsvatten har stänkts på honom, han är oren. 
NUM.19.21	Detta skall vara en oföränderlig stadga för folket.
NUM.19.21	Den som har stänkt reningsvattnet skall också tvätta sina kläder, och var och en som rör vid reningsvattnet skall vara oren till kvällen. 
NUM.19.22	Allt som den orene berör blir orent, och den som rör vid honom blir oren till kvällen.
NUM.20.1	Hela Israels menighet nådde fram till Sinöknen i första månaden, och folket slog sig ner i Kadesh. Där dog Mirjam, och där blev hon också begravd.
NUM.20.2	Men menigheten led brist på vatten, och de samlades kring Mose och Aron. 
NUM.20.3	Folket anklagade Mose och sade: »Om vi ändå hade fått dö när våra bröder dog inför Herren! 
NUM.20.4	Varför har ni fört Herrens församling till den här öknen, där både vi och vår boskap går under? 
NUM.20.5	Varför har ni fört oss ut ur Egypten och tagit oss till detta eländiga ställe? Här växer varken säd eller fikon eller druvor eller granatäpplen, och här finns inget vatten att dricka!« 
NUM.20.6	Mose och Aron lämnade då församlingen och gick till uppenbarelsetältets ingång, där de föll ner på sina ansikten. Då visade sig Herrens härlighet för dem.
NUM.20.7	Herren talade till Mose: 
NUM.20.8	»Tag staven och kalla samman menigheten, du och din bror Aron. Ni skall tala till klippan i deras åsyn, då kommer den att ge ifrån sig vatten. Så skaffar du fram vatten åt dem ur klippan och ger menigheten och boskapen att dricka.« 
NUM.20.9	Mose tog staven som låg inför Herren, så som han blivit befalld, 
NUM.20.10	och Mose och Aron samlade församlingen framför klippan. Mose sade till dem: »Hör på, upprorsmän! Kan vi skaffa fram vatten åt er ur den här klippan?« 
NUM.20.11	Så lyfte Mose handen och slog två gånger med staven mot klippan. Vattnet forsade fram, och både menigheten och boskapen fick dricka.
NUM.20.12	Men Herren sade till Mose och Aron: »Ni litade inte på mig och höll mig inte helig inför israeliterna. Därför kommer ni inte att föra denna församling in i det land som jag har gett dem.«
NUM.20.13	Detta var ett Merivavatten, ett anklagelsevatten: israeliterna anklagade Herren, men han visade sin helighet bland dem.
NUM.20.14	Från Kadesh skickade Mose följande budskap till kungen av Edom: »Så säger din broder Israel: Du känner till alla de vedermödor vi fått utstå. 
NUM.20.15	Våra fäder flyttade ner till Egypten, och vi bodde länge där. Men vi liksom våra fäder blev förtryckta av egypterna. 
NUM.20.16	När vi åkallade Herren hörde han våra rop; han sände en ängel och förde oss ut ur Egypten. Nu befinner vi oss i Kadesh vid gränsen till ditt område. 
NUM.20.17	Låt oss få tåga genom ditt land. Vi kommer inte att gå över åkrar och vingårdar eller dricka vatten ur brunnarna. Vi går längs Kungsvägen och viker inte av åt vare sig höger eller vänster förrän vi har passerat ditt område.«
NUM.20.18	Men svaret från Edom löd: »Ni får inte tåga genom mitt land. Om ni försöker hindrar jag er med vapenmakt.« 
NUM.20.19	Israeliterna svarade: »Vi kommer att följa stora vägen, och om vi och vår boskap skulle dricka av ditt vatten, så skall vi betala för det. Det är inte mycket vi begär, bara att få gå rakt igenom.« 
NUM.20.20	Men Edom förbjöd dem att passera och drog ut mot dem med en stor och slagkraftig här. 
NUM.20.21	Israel fick alltså inte tåga genom Edoms område utan vek undan för edomeerna.
NUM.20.22	Israeliterna bröt upp från Kadesh, och hela menigheten kom till berget Hor.
NUM.20.23	På berget Hor, vid gränsen till Edom, sade Herren till Mose och Aron: 
NUM.20.24	»Aron skall förenas med sina fäder. Han får inte komma in i det land som jag har gett åt israeliterna, ty ni trotsade min befallning om Merivavattnet. 
NUM.20.25	Du skall ta med dig Aron och hans son Elasar upp på berget Hor. 
NUM.20.26	Ta av Aron hans dräkt och klä hans son Elasar i den. Därefter skall Aron gå till sina fäder, han skall dö där.«
NUM.20.27	Mose gjorde som Herren hade befallt, och de gick upp på berget Hor i hela menighetens åsyn. 
NUM.20.28	Mose tog av Aron hans dräkt och klädde hans son Elasar i den. Där, högst uppe på berget, dog Aron. Sedan gick Mose och Elasar ner därifrån. 
NUM.20.29	När menigheten fick veta att Aron var död begräts han av hela Israel i trettio dagar.
NUM.21.1	Kanaaneerna — kungen av Arad — som bodde i Negev fick höra att israeliterna närmade sig längs Atarimvägen. Då anföll de israeliterna och tog fångar. 
NUM.21.2	Israel gav då detta löfte till Herren: »Om du ger detta folk i vårt våld skall vi viga deras städer åt förintelse.« 
NUM.21.3	Herren hörde Israels bön och utlämnade kanaaneerna åt dem, och de vigde dem och deras städer åt förintelse. Platsen fick namnet Horma.
NUM.21.4	De bröt upp från berget Hor i riktning mot Sävhavet för att gå vägen runt Edom. Under vandringen blev folket otåligt 
NUM.21.5	och klandrade både Gud och Mose: »Varför har ni fört oss ut ur Egypten för att dö i öknen? Här finns inget att äta och dricka. Vi är utleda på den usla maten.«
NUM.21.6	Då skickade Herren ormar mot folket, giftormar som bet israeliterna så att många av dem dog. 
NUM.21.7	Folket kom till Mose och sade: »Vi syndade när vi klandrade Herren och dig. Be till Herren att han tar bort ormarna från oss.«
NUM.21.7	Mose bad för folket, 
NUM.21.8	och Herren sade till Mose: »Gör en orm och sätt upp den som ett fälttecken. Var och en som blir biten skall se på den, så får han leva.« 
NUM.21.9	Och Mose gjorde en orm av koppar och satte upp den som ett fälttecken. Den som blev biten av en orm såg på kopparormen, och då fick han leva.
NUM.21.10	Israeliterna bröt upp och slog sedan läger vid Ovot. 
NUM.21.11	När de brutit upp från Ovot slog de läger vid Ije Haavarim i öknen öster om Moab. 
NUM.21.12	De bröt upp därifrån och slog läger i Sereddalen, 
NUM.21.13	och efter att ha brutit upp därifrån slog de läger på andra sidan Arnon, i den öken som börjar på amoreiskt område. Arnon bildar nämligen gräns mot Moab, mellan Moab och amoreerna. 
NUM.21.14	Som det står i Boken om Herrens krig:
NUM.21.14	… Vahev i Sufa och bäckravinerna.
NUM.21.14	Arnon 
NUM.21.15	och bäckravinernas brant,
NUM.21.15	som sträcker sig mot landet kring Ar,
NUM.21.15	som lutar mot gränsen till Moab …
NUM.21.16	Därifrån gick de till Beer, den brunn om vilken Herren sade till Mose: »Samla folket, så skall jag ge dem vatten.« 
NUM.21.17	Då sjöng Israel denna sång:
NUM.21.17	Flöda, du brunn! Besjung den,
NUM.21.18	brunnen som furstar grävde,
NUM.21.18	som de främsta i folket har öppnat
NUM.21.18	med spira och härskarstav.
NUM.21.18	Från Beer gick de till Mattana, 
NUM.21.19	från Mattana till Nachaliel, från Nachaliel till Bamot, 
NUM.21.20	och från Bamot till den dal som ligger på Moabs område uppe på Pisga, som höjer sig över Jeshimon.
NUM.21.21	Israel skickade följande budskap till Sichon, amoreernas kung: 
NUM.21.22	»Låt oss få tåga genom ditt land. Vi kommer inte att trampa in på åkrar och vingårdar eller dricka vatten ur brunnarna. Vi går på Kungsvägen tills vi har passerat ditt område.«
NUM.21.23	Men Sichon tillät inte att Israel tågade genom hans område. Han samlade allt sitt folk och drog ut i öknen för att möta israeliterna. När han kom till Jahas gick han till anfall mot dem, 
NUM.21.24	men israeliterna slog honom och intog hans land från Arnon till Jabbok, fram till ammoniternas land, ty deras gräns var befäst. 
NUM.21.25	Israeliterna intog alla städerna i landet, och de bosatte sig i alla amoreernas städer, i Heshbon och i alla dess lydstäder.
NUM.21.26	Heshbon var amoreerkungen Sichons huvudstad. Han hade fört krig mot den förre kungen i Moab och tagit ifrån honom allt land ända ner till Arnon. 
NUM.21.27	Som skalderna sjunger:
NUM.21.27	Kom, Heshbon skall byggas upp,
NUM.21.27	Sichons stad skall befästas.
NUM.21.28	Eld slog ut från Heshbon,
NUM.21.28	en flamma från Sichons borg.
NUM.21.28	Den förbrände Ar i Moab,
NUM.21.28	den slukade Bamot vid Arnon.
NUM.21.29	Ve dig, Moab!
NUM.21.29	Förlorat är du, Kemoshs folk!
NUM.21.29	Han lät sina söner bli slagna på flykt,
NUM.21.29	sina döttrar föras i fångenskap
NUM.21.29	till amoreernas kung, till Sichon.
NUM.21.30	[---]
NUM.21.31	Israeliterna bodde nu i amoreernas land. 
NUM.21.32	Mose sände spanare mot Jaser, och israeliterna intog dess lydstäder och drev bort de amoreiska invånarna.
NUM.21.33	Därefter slog de in på vägen mot Bashan. Og, kungen av Bashan, drog ut med allt sitt folk för att möta dem i strid vid Edrei. 
NUM.21.34	Men Herren sade till Mose: »Var inte rädd för honom. Jag ger honom i ditt våld, med allt hans folk och hela hans land. Du skall göra med honom som du gjorde med amoreernas kung Sichon, som härskade i Heshbon.« 
NUM.21.35	Och de dödade Og och hans söner och allt hans folk. Ingen av dem slapp undan. Sedan intog de hans land.
NUM.22.1	Israeliterna bröt upp och slog sedan läger på Moabs hedar, öster om Jordan, mitt emot Jeriko.
NUM.22.2	Balak, Sippors son, fick veta vad israeliterna hade gjort med amoreerna, 
NUM.22.3	och i Moab spred sig fruktan för detta folk, som var så manstarkt. Moabiterna kände sig hotade av israeliterna 
NUM.22.4	och lät hälsa de äldste i Midjan: »Nu kommer den här horden att beta av hela landet, liksom oxen betar av allt gräs på marken.«
NUM.22.4	Balak, Sippors son, var vid denna tid kung av Moab. 
NUM.22.5	Han skickade följande budskap för att kalla till sig Bileam, Beors son, från Petor, som ligger i amaveernas land vid Eufrat: »Det har kommit ett folk från Egypten, och det brer ut sig över hela landet, jag har dem alldeles inpå mig. 
NUM.22.6	Kom, förbanna detta folk åt mig, jag rår inte på dem. Då kan jag kanske slå dem och driva ut dem ur landet. För det vet jag: välsignad är den som du välsignar, förbannad den som du förbannar.«
NUM.22.7	De äldste i Moab och de äldste i Midjan tog med sig siarlön och gav sig i väg. När de kom till Bileam framförde de Balaks begäran. 
NUM.22.8	Han svarade: »Stanna här över natten, så skall jag svara med de ord Herren ger mig.« Och de moabitiska hövdingarna stannade hos Bileam.
NUM.22.9	Gud kom till Bileam och sade: »Vad är det för män som är hos dig?« 
NUM.22.10	Bileam svarade Gud: »Kungen av Moab, Balak, Sippors son, har sänt mig detta bud: 
NUM.22.11	Det folk som har kommit från Egypten brer ut sig över hela landet. Kom och förbanna dem åt mig. Då kan jag kanske ta upp striden med dem och driva ut dem.« 
NUM.22.12	Gud sade till Bileam: »Följ inte med dem. Du skall inte förbanna det folket, ty det är välsignat.«
NUM.22.13	På morgonen, när Bileam stigit upp, sade han till Balaks hövdingar: »Vänd tillbaka till ert land, Herren vägrar att låta mig följa med er.« 
NUM.22.14	De moabitiska hövdingarna gav sig i väg. De återvände till Balak och sade: »Bileam vägrade att följa med oss.«
NUM.22.15	Då skickade Balak ut nya hövdingar, fler och förnämare än förra gången. 
NUM.22.16	De kom till Bileam och sade till honom: »Så säger Balak, Sippors son: Låt inget hindra dig från att komma till mig. 
NUM.22.17	Jag skall löna dig rikligt och göra allt vad du begär, om du bara kommer hit och förbannar det här folket åt mig.« 
NUM.22.18	Bileam svarade Balaks utsända: »Även om Balak ger mig allt silver och guld som finns i hans palats kan jag inte trotsa Herrens, min Guds, befallning, vare sig i stort eller i smått. 
NUM.22.19	Men stanna kvar över natten också ni, tills jag får veta vad Herren har att säga mig denna gång.«
NUM.22.20	På natten kom Gud till Bileam och sade: »När nu de här männen har kommit för att hämta dig, så följ med dem. Men du får inte göra något annat än vad jag befaller dig.«
NUM.22.21	På morgonen steg Bileam upp, sadlade sitt åsnesto och följde med de moabitiska hövdingarna. 
NUM.22.22	Men hans resa väckte Herrens vrede, och Herrens ängel ställde sig i vägen för Bileam, där han kom ridande på sin åsna med två tjänare i följe. 
NUM.22.23	Åsnan såg Herrens ängel stå mitt på vägen med draget svärd. Hon vek undan och gick ut på åkern, och Bileam slog sin åsna för att få henne upp på vägen igen. 
NUM.22.24	Herrens ängel ställde sig då i en trång passage mellan två muromgärdade vingårdar. 
NUM.22.25	Åsnan såg Herrens ängel och tryckte sig mot muren, så att Bileams ben kom i kläm, och han slog henne ännu en gång. 
NUM.22.26	På nytt gick Herrens ängel i förväg och ställde sig på ett ställe där det var så trångt att det inte gick att vika åt sidan, vare sig åt höger eller åt vänster. 
NUM.22.27	Åsnan såg Herrens ängel och lade sig ner under Bileam, som blev rasande och slog henne med sin käpp. 
NUM.22.28	Då öppnade Herren åsnans mun, och hon sade till Bileam: »Vad har jag gjort dig? Det är tredje gången du slår mig.« 
NUM.22.29	Bileam svarade henne: »Du gör mig till åtlöje. Om jag haft svärdet med mig hade jag dödat dig.« 
NUM.22.30	Åsnan sade: »Jag är ju din egen åsna, som du alltid har ridit på, ända till denna dag. Brukar jag göra så här mot dig?« — »Nej«, svarade han.
NUM.22.31	Då öppnade Herren Bileams ögon. Han såg Herrens ängel stå på vägen med draget svärd, och han föll ner på sitt ansikte inför honom. 
NUM.22.32	Herrens ängel sade till honom: »Tre gånger har du slagit din åsna — varför gjorde du det? Jag ställde mig i vägen för dig, eftersom din resa misshagar mig. 
NUM.22.33	Åsnan såg mig, och tre gånger har hon vikit undan för mig. Om hon inte gjort det skulle jag ha dödat dig men låtit henne leva.« 
NUM.22.34	Bileam svarade Herrens ängel: »Jag handlade fel, jag visste inte att du stod framför mig på vägen. Men om jag har väckt ditt misshag, så vänder jag om igen.« 
NUM.22.35	Herrens ängel sade till honom: »Följ med männen, men du får inte säga något annat än vad jag befaller dig.« Och Bileam fortsatte tillsammans med Balaks hövdingar.
NUM.22.36	När Balak hörde att Bileam var på väg gick han och mötte honom vid Ir Moab, i gränstrakterna vid Arnon. 
NUM.22.37	Balak frågade Bileam: »Gång på gång har jag skickat bud efter dig — varför kom du aldrig? Tror du inte att jag kan löna dig?« — 
NUM.22.38	»Nu har jag kommit till dig«, svarade Bileam. »Men det står inte i min makt att själv säga någonting. Jag kan bara säga det som Gud lägger i min mun.« 
NUM.22.39	Han följde med Balak, och de kom till Kirjat Husot. 
NUM.22.40	Där slaktade Balak oxar och får och lät dela ut kött till Bileam och de hövdingar som var hos honom.
NUM.22.41	Nästa morgon tog Balak med sig Bileam upp till Bamot Baal. Därifrån kunde han se en del av folket.
NUM.23.1	Bileam sade till Balak: »Bygg sju altaren åt mig här, och skaffa hit sju tjurar och sju baggar.« 
NUM.23.2	Han gjorde som han blivit tillsagd, och Balak och Bileam offrade en tjur och en bagge på varje altare. 
NUM.23.3	Därefter sade Bileam till Balak: »Ställ dig vid ditt brännoffer. Själv går jag härifrån — kanske vill Herren möta mig och visa sig för mig. Det han då låter mig se skall jag berätta för dig.«
NUM.23.3	Han gick upp på en kal höjd, 
NUM.23.4	och där visade sig Gud för honom. Bileam sade: »Jag har uppfört de sju altarna, och på vart och ett av dem har jag offrat en tjur och en bagge.« 
NUM.23.5	Herren lade ord i hans mun och befallde honom att gå tillbaka till Balak och framföra dem. 
NUM.23.6	Bileam gick tillbaka till Balak, som stod kvar vid sitt offer tillsammans med alla de moabitiska hövdingarna. 
NUM.23.7	Och Bileam sjöng sin siarsång:
NUM.23.7	Från Aram hämtades jag av Balak,
NUM.23.7	från bergen i öster av Moabs kung:
NUM.23.7	»Kom, förbanna Jakob åt mig,
NUM.23.7	kom, ös vrede över Israel.«
NUM.23.8	Kan jag förbanna den Gud ej förbannar,
NUM.23.8	fördöma den Herren inte fördömt?
NUM.23.9	Jag ser dem från klippornas krön,
NUM.23.9	från höjderna skådar jag dem:
NUM.23.9	ett folk som bor för sig självt,
NUM.23.9	som inte räknar sig till de andra.
NUM.23.10	Vem kan mäta upp Jakobs sand,
NUM.23.10	vem kan räkna Israels stoftkorn?
NUM.23.10	Må jag dö de rättrådigas död,
NUM.23.10	må mitt liv sluta som deras!
NUM.23.11	Då sade Balak till Bileam: »Vad har du gjort? Jag hämtade dig för att du skulle förbanna mina fiender, men du har välsignat dem.« 
NUM.23.12	Bileam svarade: »Jag kan bara lydigt säga det Herren lägger i min mun.« 
NUM.23.13	Då sade Balak till honom: »Följ med mig till ett annat ställe, där du kan se folket. Du kommer att se en del av dem, men inte alla. Därifrån skall du förbanna dem åt mig.«
NUM.23.14	Balak tog honom med sig till Väktarplatån uppe på Pisga. Där byggde han sju altaren, och Bileam offrade en tjur och en bagge på vart och ett av dem. 
NUM.23.15	Sedan sade han till Balak: »Ställ dig här vid ditt brännoffer. Själv vill jag se om Herren visar sig där borta.« 
NUM.23.16	Och Herren visade sig för Bileam. Han lade ord i hans mun och befallde honom att gå tillbaka till Balak och framföra dem. 
NUM.23.17	Bileam gick till Balak, som stod kvar vid sitt offer tillsammans med de moabitiska hövdingarna. »Vad sade Herren?« frågade Balak. 
NUM.23.18	Och Bileam sjöng sin siarsång:
NUM.23.18	Balak, bered dig att höra,
NUM.23.18	lyssna på mig, du Sippors son!
NUM.23.19	Gud är ingen människa, han ljuger inte,
NUM.23.19	han är ingen dödlig, som ändrar sig.
NUM.23.19	Vad han sagt, det gör han,
NUM.23.19	vad han lovat, håller han.
NUM.23.20	Att välsigna är mitt uppdrag —
NUM.23.20	hans välsignelse kan jag inte häva.
NUM.23.21	Ingen olycka skymtar för Jakob,
NUM.23.21	inget ont är i sikte för Israel.
NUM.23.21	Herren, hans Gud, är med honom
NUM.23.21	och hyllas som konung med jubelrop.
NUM.23.22	Gud har fört honom ut ur Egypten,
NUM.23.22	hans styrka är som vildoxens horn.
NUM.23.23	Ingen svartkonst finns hos Jakob,
NUM.23.23	ingen spådomskonst hos Israel.
NUM.23.23	I rätta stunden sägs till Jakob,
NUM.23.23	till Israel, vad Gud skall göra.
NUM.23.24	Det folket reser sig som ett lejon,
NUM.23.24	som ett rovdjur redo till språng.
NUM.23.24	Det vilar först när det slukat sitt byte
NUM.23.24	och druckit de dräptas blod.
NUM.23.25	Då sade Balak till Bileam: »Vill du inte förbanna dem, så låt i alla fall bli att välsigna dem!« 
NUM.23.26	Men Bileam svarade Balak: »Har jag inte sagt dig att jag måste göra allt som Herren säger?« 
NUM.23.27	Då sade Balak till honom: »Kom, jag tar dig med till ett annat ställe. Kanske är det Guds vilja att du förbannar dem åt mig därifrån.«
NUM.23.28	Balak tog Bileam med sig högst upp på Pegor, som höjer sig över Jeshimon, 
NUM.23.29	och Bileam sade till Balak: »Bygg sju altaren åt mig här, och skaffa hit sju tjurar och sju baggar.« 
NUM.23.30	Han gjorde som han blev tillsagd, och Bileam offrade en tjur och en bagge på varje altare.
NUM.24.1	Bileam förstod att det var Herrens vilja att Israel skulle välsignas. Han gick inte undan för att söka tecken som de andra gångerna, i stället vände han sig ut mot öknen. 
NUM.24.2	När han lyfte blicken såg han israeliterna lägrade stam vid stam. Då kom Guds ande över honom, 
NUM.24.3	och han sjöng sin siarsång:
NUM.24.3	Så talar Bileam, Beors son,
NUM.24.3	så talar mannen med det skarpa ögat,
NUM.24.4	så talar han som hör Guds ord,
NUM.24.4	som äger kunskap om den Högste
NUM.24.4	och skådar den Väldige i syner —
NUM.24.4	han segnar ner, hans ögon öppnas:
NUM.24.5	Sköna är dina tält, Jakob,
NUM.24.5	dina boningar, Israel!
NUM.24.6	De sträcker sig vida, som gröna dalar,
NUM.24.6	de liknar trädgårdar vid en flod,
NUM.24.6	aloeträd som Herren planterat,
NUM.24.6	cedrar som växer vid vatten.
NUM.24.7	Folkslag skall bäva för Israels makt,
NUM.24.7	hans arm skall betvinga många folk.
NUM.24.7	Hans kung skall bli större än Agag,
NUM.24.7	hans välde växa i makt och ära.
NUM.24.8	Gud har fört honom ut ur Egypten,
NUM.24.8	hans styrka är som vildoxens horn.
NUM.24.8	Han skall sluka fientliga folk,
NUM.24.8	knäcka deras ben, krossa förtryckarna.
NUM.24.9	Han har lagt sig till ro, han vilar likt ett lejon,
NUM.24.9	ett lejon som ingen vågar störa.
NUM.24.9	Välsignad den som välsignar dig,
NUM.24.9	förbannad den som förbannar dig.
NUM.24.10	Balak blev rasande, knöt händerna mot Bileam och sade: »Jag kallade hit dig för att du skulle förbanna mina fiender, men nu har du välsignat dem tre gånger. 
NUM.24.11	Ge dig i väg hem! Jag lovade att löna dig rikligt, men Herren har berövat dig lönen.« 
NUM.24.12	Bileam svarade honom: »Men jag sade ju till sändebuden som du skickade: 
NUM.24.13	’Även om Balak ger mig allt silver och guld som finns i hans palats kan jag inte trotsa Herrens befallning och göra något på eget bevåg, vare sig gott eller ont.’ Vad Herren säger, det måste jag säga. 
NUM.24.14	Nu går jag hem till mitt eget folk. Men först vill jag låta dig veta vad detta folk skall göra med ditt folk i kommande dagar.« 
NUM.24.15	Och han sjöng sin siarsång:
NUM.24.15	Så talar Bileam, Beors son,
NUM.24.15	så talar mannen med det skarpa ögat,
NUM.24.16	så talar han som hör Guds ord,
NUM.24.16	som äger kunskap om den Högste
NUM.24.16	och skådar den Väldige i syner —
NUM.24.16	han segnar ner, hans ögon öppnas:
NUM.24.17	Jag ser honom — men inte nu,
NUM.24.17	jag skådar honom — men inte nära.
NUM.24.17	En stjärna stiger fram ur Jakob,
NUM.24.17	en spira höjs i Israel.
NUM.24.17	Han krossar Moabs tinning,
NUM.24.17	hjässan på alla ättlingar till Set.
NUM.24.18	Edom skall bli hans egendom,
NUM.24.18	hans egendom blir Seir.
NUM.24.18	Israel skall visa sin makt,
NUM.24.19	Jakob skall kuva sina fiender,
NUM.24.19	förgöra varje överlevande från Ir.
NUM.24.20	Han såg Amalek, och han sjöng sin siarsång:
NUM.24.20	Amalek är främst bland folken,
NUM.24.20	men hans ättlingar skall utplånas för alltid.
NUM.24.21	Han såg keniterna, och han sjöng sin siarsång:
NUM.24.21	Orubblig står din boning, Kain,
NUM.24.21	ditt rede vilar på klippan.
NUM.24.22	Ändå skall det prisges åt skövling.
NUM.24.22	För hur länge? — Assur skall föra bort dig!
NUM.24.23	Han sjöng sin siarsång:
NUM.24.23	Öarnas folk skall samlas i norr,
NUM.24.24	skepp från kitteernas kuster.
NUM.24.24	De skall kuva Assur, kuva Ever,
NUM.24.24	ja, också han skall utplånas för alltid.
NUM.24.25	Därefter bröt Bileam upp och återvände hem, och Balak gick åt sitt håll.
NUM.25.1	Israeliterna slog sig ner i Shittim. Där började folket hora med de moabitiska kvinnorna, 
NUM.25.2	som bjöd in dem till sin guds offermåltider. Folket åt med dem och tillbad deras gud. 
NUM.25.3	Att israeliterna gav sig i lag med Baal-Pegor väckte Herrens vrede, 
NUM.25.4	och han sade till Mose: »Grip ledarna för folket och häng upp dem under bar himmel inför Herren. Då skall Herrens glödande vrede vända sig från israeliterna.« 
NUM.25.5	Och Mose befallde Israels domare: »Döda dem av era män som har gett sig i lag med Baal-Pegor!«
NUM.25.6	En israelitisk man kom in bland sina landsmän med sin midjanitiska kvinna mitt framför Mose och hela den israelitiska menigheten, som stod gråtande vid uppenbarelsetältets ingång. 
NUM.25.7	När Pinechas, son till Elasar, son till prästen Aron, såg detta steg han fram ur menigheten, tog ett spjut 
NUM.25.8	och följde efter den israelitiske mannen in i sovkammaren. Där stack han spjutet genom de båda, israeliten och kvinnan. Då upphörde den hemsökelse som härjade bland israeliterna 
NUM.25.9	och som hade krävt 24 000 människors liv.
NUM.25.10	Herren talade till Mose:
NUM.25.11	Pinechas, son till Elasar, son till prästen Aron, vände min vrede från israeliterna. Han gav min lidelse utlopp bland dem, så att jag inte utplånade israeliterna i min lidelse. 
NUM.25.12	Kungör därför att jag stiftar ett förbund som tillförsäkrar honom min vänskap 
NUM.25.13	och ger honom och hans efterkommande rätt till prästämbetet för all framtid, ty han brann av lidelse för sin Gud och bringade försoning åt israeliterna.
NUM.25.14	Den dödade israeliten, han som dödades tillsammans med den midjanitiska kvinnan, hette Simri, Salus son, och var överhuvud för en familj av Simons stam. 
NUM.25.15	Den dödade midjanitiska kvinnan hette Kosbi, dotter till Sur, som var klanhövding, familjeöverhuvud, i Midjan.
NUM.25.16	Herren talade till Mose:
NUM.25.17	Anfall och slå midjaniterna, 
NUM.25.18	ty de anföll er genom att lömskt snärja er. Så var det när det gällde Pegor och när det gällde Kosbi, deras landsmaninna, den midjanitiska hövdingadottern, som dödades när folket hemsöktes för Pegors skull.
NUM.25.19	Efter hemsökelsen
NUM.26.1	sade Herren till Mose och till prästen Elasar, Arons son:
NUM.26.2	Räkna hela den israelitiska menigheten från tjugo års ålder och uppåt, familj för familj, alla vapenföra israeliter.
NUM.26.3	Mose och prästen Elasar mönstrade dem då på Moabs hedar, vid Jordan, mitt emot Jeriko, 
NUM.26.4	alla som var tjugo år eller mer, så som Herren hade befallt Mose.
NUM.26.4	Detta var de israeliter som hade dragit ut ur Egypten:
NUM.26.5	Ruben var Israels förstfödde. Rubens ättlingar, släkt för släkt, var Henok och henokiternas släkt, Pallu och palluiternas släkt, 
NUM.26.6	Hesron och hesroniternas släkt, Karmi och karmiternas släkt. 
NUM.26.7	Detta var de rubenitiska släkterna; bland dem mönstrades 43 730 man.
NUM.26.8	Pallus son var Eliav. 
NUM.26.9	Eliavs söner var Nemuel, Datan och Aviram. Det var Datan och Aviram, män som blivit utvalda ur menigheten, som satte sig upp mot Mose och Aron och ingick i Korachs menighet när den satte sig upp mot Herren. 
NUM.26.10	Då öppnade jorden sitt gap och slukade både dem och Korach. Samtidigt omkom deras menighet, i och med att elden förbrände de 250 männen. De blev ett varnande exempel; 
NUM.26.11	men Korachs söner dog inte.
NUM.26.12	Simons ättlingar, släkt för släkt, var Nemuel och nemueliternas släkt, Jamin och jaminiternas släkt, Jakin och jakiniternas släkt, 
NUM.26.13	Serach och serachiternas släkt, Saul och sauliternas släkt. 
NUM.26.14	Detta var de simonitiska släkterna enligt mönstringen: 22 200 man.
NUM.26.15	Gads ättlingar, släkt för släkt, var Sefon och sefoniternas släkt, Haggi och haggiternas släkt, Shuni och shuniternas släkt, 
NUM.26.16	Osni och osniternas släkt, Eri och eriternas släkt, 
NUM.26.17	Arod och aroditernas släkt, Areli och areliternas släkt. 
NUM.26.18	Detta var Gads ättlingars släkter enligt mönstringen: 40 500 man.
NUM.26.19	Er och Onan var söner till Juda, men båda hade dött i Kanaan. 
NUM.26.20	Judas ättlingar var därefter, släkt för släkt, Shela och shelaiternas släkt, Peres och peresiternas släkt, Serach och serachiternas släkt. 
NUM.26.21	Peres ättlingar var Hesron och hesroniternas släkt, Hamul och hamuliternas släkt. 
NUM.26.22	Detta var Judas släkter enligt mönstringen: 76 500 man.
NUM.26.23	Isaskars ättlingar, släkt för släkt, var Tola och tolaiternas släkt, Puva och puvaiternas släkt, 
NUM.26.24	Jashuv och jashuviternas släkt, Shimron och shimroniternas släkt. 
NUM.26.25	Detta var Isaskars släkter enligt mönstringen: 64 300 man.
NUM.26.26	Sebulons ättlingar, släkt för släkt, var Sered och serediternas släkt, Elon och eloniternas släkt, Jachleel och jachleeliternas släkt. 
NUM.26.27	Detta var de sebulonitiska släkterna enligt mönstringen: 60 500 man.
NUM.26.28	Josefs ättlingar, släkt för släkt, härstammade från Manasse och Efraim. 
NUM.26.29	Manasses ättlingar var Makir och makiriternas släkt. Makir blev far till Gilead; från denne härstammade gileaditernas släkt. 
NUM.26.30	Detta är Gileads ättlingar: Ieser och ieseriternas släkt, Helek och helekiternas släkt, 
NUM.26.31	Asriel och asrieliternas släkt, Shekem och shekemiternas släkt, 
NUM.26.32	Shemida och shemidaiternas släkt, Hefer och heferiternas släkt. 
NUM.26.33	Hefers son Selofchad fick inga söner utan bara döttrar. Selofchads döttrar hette Machla, Noa, Hogla, Milka och Tirsa. 
NUM.26.34	Detta var Manasses släkter enligt mönstringen: 52 700 man.
NUM.26.35	Efraims ättlingar, släkt för släkt, var Shutelach och shutelachiternas släkt, Beker och bekeriternas släkt, Tachan och tachaniternas släkt. 
NUM.26.36	Och detta är Shutelachs ättlingar: Eran och eraniternas släkt. 
NUM.26.37	Detta var Efraims ättlingars släkter enligt mönstringen: 32 500 man.
NUM.26.37	Detta var Josefs ättlingar, släkt för släkt.
NUM.26.38	Benjamins ättlingar, släkt för släkt, var Bela och belaiternas släkt, Ashbel och ashbeliternas släkt, Achiram och achiramiternas släkt, 
NUM.26.39	Shufam och shufamiternas släkt, Hufam och hufamiternas släkt. 
NUM.26.40	Belas söner var Ard och Naaman. Från Ard härstammade arditernas släkt, från Naaman naamaniternas släkt. 
NUM.26.41	Detta var Benjamins ättlingars släkter enligt mönstringen: 45 600 man.
NUM.26.42	Dans ättlingar, släkt för släkt, var Shucham och shuchamiternas släkt. Detta var Dans släkter 
NUM.26.43	enligt mönstringen: 64 400 man.
NUM.26.44	Ashers ättlingar, släkt för släkt, var Jimna och jimnaiternas släkt, Jishvi och jishviternas släkt, Beria och beriaiternas släkt. 
NUM.26.45	Berias ättlingar var Hever och heveriternas släkt, Malkiel och malkieliternas släkt. 
NUM.26.46	Ashers dotter hette Serach. 
NUM.26.47	Detta var Ashers ättlingars släkter enligt mönstringen: 53 400 man.
NUM.26.48	Naftalis ättlingar, släkt för släkt, var Jachseel och jachseeliternas släkt, Guni och guniternas släkt, 
NUM.26.49	Jeser och jeseriternas släkt, Shillem och shillemiternas släkt. 
NUM.26.50	Detta var Naftalis släkter enligt mönstringen: 45 400 man.
NUM.26.51	Detta var de israeliter som blev mönstrade: 601 730 man.
NUM.26.52	Herren talade till Mose:
NUM.26.53	Åt dessa stammar skall landet fördelas och ges som egendom, allt efter antalet personer. 
NUM.26.54	Åt en stor stam skall du ge en stor andel, åt en liten stam en liten. Varje stam skall få en andel motsvarande antalet mönstrade. 
NUM.26.55	Landet skall delas genom lottning; man skall fördela det efter fädernestammarnas namn. 
NUM.26.56	Efter lottens utslag skall varje stam, stor eller liten, få sin andel.
NUM.26.57	Detta är de som blev mönstrade bland leviterna, släkt för släkt: Gershon och gershoniternas släkt, Kehat och kehatiternas släkt, Merari och merariternas släkt.
NUM.26.58	Detta är de släkter som härstammar från Levi: livniternas släkt, hebroniternas släkt, machliternas släkt, mushiternas släkt, korachiternas släkt. Kehat blev far till Amram. 
NUM.26.59	Amrams hustru hette Jokeved, Levis dotter, som föddes åt Levi i Egypten. Åt Amram födde hon Aron och Mose och deras syster Mirjam. 
NUM.26.60	Aron fick sönerna Nadav och Avihu, Elasar och Itamar. 
NUM.26.61	Nadav och Avihu dog när de bar fram otillåten eld inför Herren.
NUM.26.62	De mönstrade bland dessa släkter, alla av manligt kön från en månads ålder och uppåt, var 23 000 man. De blev inte mönstrade tillsammans med de andra israeliterna, eftersom de inte fick någon egendom som de andra.
NUM.26.63	Detta var de som mönstrades av Mose och prästen Elasar när de mönstrade israeliterna på Moabs hedar, vid Jordan, mitt emot Jeriko. 
NUM.26.64	Bland dem fanns ingen som Mose och prästen Aron hade mönstrat när de mönstrade israeliterna i Sinaiöknen. 
NUM.26.65	Om dem hade Herren sagt: »De skall möta döden i öknen.« Och ingen fanns längre kvar av dem, utom Kalev, Jefunnes son, och Josua, Nuns son.
NUM.27.1	Nu trädde Selofchads döttrar fram. Selofchad var son till Hefer, son till Gilead, son till Makir, son till Manasse; han hörde till Manasses, Josefs sons, släkter. Döttrarna hette Machla, Noa, Hogla, Milka och Tirsa. 
NUM.27.2	De ställde sig inför Mose och prästen Elasar, inför hövdingarna och hela menigheten vid ingången till uppenbarelsetältet och sade: 
NUM.27.3	»Vår far dog i öknen, men han var inte med i den menighet som gaddade sig samman mot Herren, Korachs menighet, utan dog på grund av sin egen synd. Han hade inga söner. 
NUM.27.4	Måste vår fars namn utplånas ur hans släkt, därför att han inte hade någon son? Låt oss få mark att äga liksom vår fars manliga släktingar.«
NUM.27.5	Mose lade fram deras sak inför Herren, 
NUM.27.6	och Herren talade till Mose:
NUM.27.7	Selofchads döttrar har rätt. Du skall låta dem ärva mark liksom deras manliga släktingar; låt arvet efter deras far tillfalla dem. 
NUM.27.8	Sedan skall du tala till israeliterna: Om en man dör utan att efterlämna någon son, skall ni låta hans arv tillfalla hans dotter. 
NUM.27.9	Om han inte hade någon dotter, skall ni ge hans arv åt hans bröder. 
NUM.27.10	Hade han inga bröder, skall ni ge hans arv åt hans fars bröder. 
NUM.27.11	Hade hans far inga bröder, skall ni ge hans arv åt den närmaste anförvanten i hans släkt; denne skall ärva. Detta skall vara gällande lag för israeliterna — så har Herren befallt Mose.
NUM.27.12	Herren sade till Mose: »Gå upp i Avarimbergen här och se ut över det land som jag har gett åt israeliterna. 
NUM.27.13	När du har sett det skall också du förenas med dina fäder, liksom din bror Aron, 
NUM.27.14	ty när menigheten gjorde uppror i Sinöknen höll ni mig inte helig inför israeliterna utan trotsade min befallning om vattnet« (dvs. Merivavattnet i Kadesh i Sinöknen).
NUM.27.15	Då sade Mose till Herren: 
NUM.27.16	»Må Herren, den Gud som ger alla människor liv och ande, utse en ledare för menigheten, 
NUM.27.17	en som kan leda deras fälttåg, föra dem ut i strid och tillbaka igen, så att inte Herrens menighet blir som får utan herde.«
NUM.27.18	Herren svarade: »Hämta Josua, Nuns son, han är en man med ande. Lägg din hand på honom, 
NUM.27.19	ställ honom inför prästen Elasar och hela menigheten och ge honom hans uppdrag i deras åsyn. 
NUM.27.20	Låt honom få del av din egen myndighet, så att hela den israelitiska menigheten lyder honom. 
NUM.27.21	Men han skall vända sig till prästen Elasar, som för hans räkning skall söka vägledning inför Herren med hjälp av orakel. På hans ord skall de dra ut, och på hans ord skall de vända tillbaka, Josua liksom de andra israeliterna, hela menigheten.«
NUM.27.22	Mose gjorde som Herren hade befallt honom. Han hämtade Josua, ställde honom inför prästen Elasar och hela menigheten, 
NUM.27.23	lade sina händer på honom och gav honom hans uppdrag, så som Herren hade sagt genom Mose.
NUM.28.1	Herren talade till Mose:
NUM.28.2	Ge israeliterna följande påbud: De offergåvor som tillkommer mig, min föda, alltså mina eldoffer, den lukt som gör mig nöjd, skall ni vara noga med att ge på fastställda tider.
NUM.28.3	Säg till dem: Detta är de eldoffer ni skall ge åt Herren: två årsgamla, felfria lamm som brännoffer varje dag i all framtid. 
NUM.28.4	Det ena lammet skall du offra på morgonen, det andra mellan skymning och mörker, 
NUM.28.5	och som matoffer en tiondels efa siktat mjöl, blandat med en kvarts hin olja av stötta oliver. 
NUM.28.6	Detta är det dagliga brännoffret, instiftat på Sinaiberget, en lukt som gör Herren nöjd, ett eldoffer åt honom. 
NUM.28.7	Som dryckesoffer till det första lammet skall du ge en kvarts hin, ett offer av en rusande dryck skall du utgjuta åt Herren i helgedomen. 
NUM.28.8	Det andra lammet skall du offra mellan skymning och mörker; med samma slags matoffer och dryckesoffer som om morgonen skall du offra det, ett eldoffer, en lukt som gör Herren nöjd.
NUM.28.9	På sabbatsdagen skall du offra två årsgamla, felfria lamm, och som matoffer två tiondels efa siktat mjöl, blandat med olja, och dessutom det tillhörande dryckesoffret. 
NUM.28.10	Detta är sabbatsbrännoffret på dess bestämda dag, sabbaten, utöver det dagliga brännoffret med dess dryckesoffer.
NUM.28.11	Vid era nymånadsfester skall ni som brännoffer till Herren frambära två ungtjurar, en bagge och sju årsgamla lamm, alla felfria, 
NUM.28.12	samt tre tiondels efa siktat mjöl, blandat med olja, som matoffer till varje tjur, två tiondels efa siktat mjöl, blandat med olja, som matoffer till baggen 
NUM.28.13	och en tiondels efa siktat mjöl, blandat med olja, som matoffer till varje lamm. Det blir ett brännoffer, en lukt som gör Herren nöjd, ett eldoffer åt honom. 
NUM.28.14	De tillhörande dryckesoffren skall bestå av en halv hin vin till tjurarna, en tredjedels hin till baggen och en kvarts hin till lammen. Detta är nymånadsbrännoffret på dess bestämda dag, nymånadsdagen, likadant vid alla årets nymånadsfester. 
NUM.28.15	Dessutom skall ni offra en getabock som syndoffer åt Herren. Allt detta skall offras utöver det dagliga brännoffret med dess dryckesoffer.
NUM.28.16	I första månaden, på fjortonde dagen i månaden, är det Herrens påsk, 
NUM.28.17	och på femtonde dagen i samma månad skall det hållas en högtid. I sju dagar skall man äta osyrat bröd. 
NUM.28.18	Den första dagen skall det hållas en helig sammankomst; då får ni inte utföra några sysslor. 
NUM.28.19	Som ett eldoffer, ett brännoffer åt Herren, skall ni offra två ungtjurar, en bagge och sju årsgamla lamm; de skall vara felfria. 
NUM.28.20	Det tillhörande matoffret skall bestå av siktat mjöl, blandat med olja: ni skall offra tre tiondels efa till tjurarna, två tiondels efa till baggen 
NUM.28.21	och offra en tiondels efa till vart och ett av de sju lammen. 
NUM.28.22	Dessutom skall ni offra en syndofferbock för att bringa försoning åt er. 
NUM.28.23	Allt detta skall ni offra förutom morgonens brännoffer, som är en del av det dagliga brännoffret. 
NUM.28.24	På detta sätt skall ni frambära offer varje dag under de sju dagarna, som föda, som eldoffer, en lukt som gör Herren nöjd. Det skall offras utöver det dagliga brännoffret med dess dryckesoffer. 
NUM.28.25	Den sjunde dagen skall ni hålla en helig sammankomst; då får ni inte utföra några sysslor.
NUM.28.26	På förstlingsoffrets dag, när ni under er veckohögtid bär fram ett matoffer av den nya skörden till Herren, skall ni hålla en helig sammankomst; då får ni inte utföra några sysslor. 
NUM.28.27	Som ett brännoffer, en lukt som gör Herren nöjd, skall ni offra två ungtjurar, en bagge och sju årsgamla lamm; de skall vara felfria. 
NUM.28.28	Det tillhörande matoffret skall bestå av siktat mjöl, blandat med olja: tre tiondels efa till varje tjur, två tiondels efa till baggen 
NUM.28.29	och en tiondels efa till vart och ett av de sju lammen. 
NUM.28.30	Dessutom skall ni offra en getabock för att bringa försoning åt er. 
NUM.28.31	Allt detta skall ni offra förutom det dagliga brännoffret med dess matoffer och dryckesoffer.
NUM.29.1	I sjunde månaden, på första dagen i månaden, skall ni hålla en helig sammankomst; då får ni inte utföra några sysslor. Den dagen skall ni låta hornen ljuda. 
NUM.29.2	Som ett brännoffer, en lukt som gör Herren nöjd, skall ni offra en ungtjur, en bagge och sju årsgamla lamm, alla felfria. 
NUM.29.3	Det tillhörande matoffret skall bestå av siktat mjöl, blandat med olja: tre tiondels efa till tjuren, två tiondels efa till baggen 
NUM.29.4	och en tiondels efa till vart och ett av de sju lammen. 
NUM.29.5	Dessutom skall ni offra en getabock som syndoffer för att bringa försoning åt er. 
NUM.29.6	Allt detta skall offras förutom nymånadsbrännoffret med dess matoffer och det dagliga brännoffret med dess matoffer och de dryckesoffer som föreskrivs för dem, allt till en lukt som gör Herren nöjd, ett eldoffer åt honom.
NUM.29.7	På tionde dagen i samma månad, den sjunde, skall ni hålla en helig sammankomst; då skall ni späka er, och ni får inte utföra något arbete. 
NUM.29.8	Som ett brännoffer åt Herren, en lukt som gör honom nöjd, skall ni offra en ungtjur, en bagge och sju årsgamla lamm; de skall vara felfria. 
NUM.29.9	Det tillhörande matoffret skall bestå av siktat mjöl, blandat med olja: tre tiondels efa till tjuren, två tiondels efa till baggen 
NUM.29.10	och en tiondels efa till vart och ett av de sju lammen. 
NUM.29.11	Dessutom skall ni offra en getabock som syndoffer. Allt detta skall offras förutom försoningsdagens syndoffer och det dagliga brännoffret med dess matoffer och dryckesoffer.
NUM.29.12	På femtonde dagen i sjunde månaden skall ni hålla en helig sammankomst; då får ni inte utföra några sysslor. Under sju dagar skall ni fira en högtid till Herrens ära. 
NUM.29.13	Som ett brännoffer, ett eldoffer, en lukt som gör Herren nöjd, skall ni offra tretton ungtjurar, två baggar och fjorton årsgamla lamm; de skall vara felfria. 
NUM.29.14	Det tillhörande matoffret skall bestå av siktat mjöl, blandat med olja: tre tiondels efa till var och en av de tretton tjurarna, två tiondels efa till var och en av de två baggarna 
NUM.29.15	och en tiondels efa till vart och ett av de fjorton lammen. 
NUM.29.16	Dessutom skall ni offra en getabock som syndoffer. Allt detta skall offras förutom det dagliga brännoffret med dess matoffer och dryckesoffer.
NUM.29.17	Den andra dagen skall ni offra tolv ungtjurar, två baggar och fjorton årsgamla lamm, alla felfria. 
NUM.29.18	Tillhörande matoffer och dryckesoffer skall för tjurarna, baggarna och lammen följa de givna föreskrifterna, allt efter djurens antal. 
NUM.29.19	Dessutom skall ni offra en getabock som syndoffer. Allt detta skall offras förutom det dagliga brännoffret med dess matoffer och dryckesoffer.
NUM.29.20	Den tredje dagen skall ni offra elva tjurar, två baggar och fjorton årsgamla lamm, alla felfria. 
NUM.29.21	Tillhörande matoffer och dryckesoffer skall för tjurarna, baggarna och lammen följa de givna föreskrifterna, allt efter djurens antal. 
NUM.29.22	Dessutom skall ni offra en syndofferbock. Allt detta skall offras förutom det dagliga brännoffret med dess matoffer och dryckesoffer.
NUM.29.23	Den fjärde dagen skall ni offra tio tjurar, två baggar och fjorton årsgamla lamm, alla felfria. 
NUM.29.24	Tillhörande matoffer och dryckesoffer skall för tjurarna, baggarna och lammen följa de givna föreskrifterna, allt efter djurens antal. 
NUM.29.25	Dessutom skall ni offra en getabock som syndoffer. Allt detta skall offras förutom det dagliga brännoffret med dess matoffer och dryckesoffer.
NUM.29.26	Den femte dagen skall ni offra nio tjurar, två baggar och fjorton årsgamla lamm, alla felfria. 
NUM.29.27	Tillhörande matoffer och dryckesoffer skall för tjurarna, baggarna och lammen följa de givna föreskrifterna, allt efter djurens antal. 
NUM.29.28	Dessutom skall ni offra en syndofferbock. Allt detta skall offras förutom det dagliga brännoffret med dess matoffer och dryckesoffer.
NUM.29.29	Den sjätte dagen skall ni offra åtta tjurar, två baggar och fjorton årsgamla lamm, alla felfria. 
NUM.29.30	Tillhörande matoffer och dryckesoffer skall för tjurarna, baggarna och lammen följa de givna föreskrifterna, allt efter djurens antal. 
NUM.29.31	Dessutom skall ni offra en syndofferbock. Allt detta skall offras förutom det dagliga brännoffret med dess matoffer och dryckesoffer.
NUM.29.32	Den sjunde dagen skall ni offra sju tjurar, två baggar och fjorton årsgamla lamm, alla felfria. 
NUM.29.33	Tillhörande matoffer och dryckesoffer skall för tjurarna, baggarna och lammen följa de givna föreskrifterna, allt efter djurens antal. 
NUM.29.34	Dessutom skall ni offra en syndofferbock. Allt detta skall offras förutom det dagliga brännoffret med dess matoffer och dryckesoffer.
NUM.29.35	På den åttonde dagen skall ni ha en högtidssamling; då får ni inte utföra några sysslor. 
NUM.29.36	Som ett brännoffer, ett eldoffer, en lukt som gör Herren nöjd, skall ni offra en tjur, en bagge och sju årsgamla lamm, alla felfria. 
NUM.29.37	Tillhörande matoffer och dryckesoffer skall för tjuren, baggen och lammen följa de givna föreskrifterna, allt efter djurens antal. 
NUM.29.38	Dessutom skall ni offra en syndofferbock. Allt detta skall offras förutom det dagliga brännoffret med dess matoffer och dryckesoffer.
NUM.29.39	Detta är vad ni skall offra åt Herren vid era högtider, utom de löftesoffer och frivilliga offer som ni ger i form av brännoffer, matoffer, dryckesoffer eller gemenskapsoffer.
NUM.30.1	Mose sade detta till israeliterna, alldeles så som Herren hade befallt honom.
NUM.30.2	Mose talade till israeliternas stamhövdingar:
NUM.30.2	Detta är vad Herren har befallt.
NUM.30.3	Om en man avlägger ett löfte till Herren eller med ed förpliktar sig att avstå från något, får han inte bryta sitt ord. Han måste i allt göra så som han har lovat.
NUM.30.4	Om en kvinna som ännu är ung och bor hos sin far avlägger ett löfte till Herren eller förpliktar sig att avstå från något, 
NUM.30.5	och hennes far får höra om hennes löfte eller förpliktelse men inte säger någonting till henne om detta, då gäller alla hennes löften och alla hennes förpliktelser är i kraft. 
NUM.30.6	Men om fadern ingriper samma dag som han får höra om saken, då är alla hennes löften ogiltiga liksom hennes förpliktelser, och Herren förlåter henne eftersom hennes far ingrep.
NUM.30.7	Om hon har löften att infria när hon ges åt en man, eller har ålagt sig en förpliktelse genom tanklösa ord, 
NUM.30.8	och hennes man får höra om detta utan att säga något till henne samma dag som han får höra om saken, då gäller hennes löften och hennes förpliktelser är i kraft. 
NUM.30.9	Men om hennes man ingriper samma dag som han får höra om saken, då upphäver han det löfte hon hade att infria liksom de förpliktelser hon tanklöst ålagt sig, och Herren kommer att förlåta henne.
NUM.30.10	För en änka eller en förskjuten kvinna som har gett ett löfte är alla förpliktelser hon ålagt sig i kraft.
NUM.30.11	Om en gift kvinna lovar något eller med ed förpliktar sig att avstå från något, 
NUM.30.12	och hennes man får höra om detta men inte säger något till henne och inte ingriper, då gäller alla hennes löften och alla hennes förpliktelser är i kraft. 
NUM.30.13	Men om hennes man upphäver dem samma dag som han får höra om saken, då är allt hon har uttalat ogiltigt, löften såväl som förpliktelser. Hennes man har upphävt dem, och Herren kommer att förlåta henne.
NUM.30.14	Kvinnans man kan ge giltighet åt varje löfte och varje edlig förpliktelse om späkning, och han kan upphäva dem. 
NUM.30.15	Om mannen inte säger något till henne förrän nästa dag är inne, har han gett giltighet åt alla hennes löften och alla hennes förpliktelser. Han har gjort dem giltiga i och med att han inte sade något till henne samma dag som han fick höra om saken. 
NUM.30.16	Men om han upphäver dem först någon tid efter att han fått höra om dem, måste han bära hennes skuld.
NUM.30.17	Dessa är de stadgar som Herren lät Mose fastställa angående förhållandet mellan en man och hans hustru och mellan en far och hans dotter då hon ännu är ung och bor hos sin far.
NUM.31.1	Herren talade till Mose:
NUM.31.2	Kräv ut hämnd för israeliterna av midjaniterna. Sedan skall du förenas med dina fäder.
NUM.31.3	Och Mose talade till folket:
NUM.31.3	Rusta en del av era män till strid. De skall gå mot Midjan för att utkräva Herrens hämnd. 
NUM.31.4	Tusen man från var och en av Israels stammar skall ni sända ut i strid.
NUM.31.5	Av Israels ätter togs tusen man ut från varje stam, 12 000 stridsrustade män. 
NUM.31.6	Mose sände dem ut i strid, tusen man från varje stam, och tillsammans med dem Pinechas, prästen Elasars son, som förde med sig de heliga föremålen och signaltrumpeterna. 
NUM.31.7	De tågade mot Midjan, så som Herren hade befallt Mose, och de dödade alla av manligt kön. 
NUM.31.8	Förutom alla andra som dräptes dödade de också de midjanitiska kungarna, Evi, Rekem, Sur, Hur och Reva, de fem midjanitiska kungarna. De högg också ner Bileam, Beors son. 
NUM.31.9	Midjaniternas kvinnor och barn togs till fånga av israeliterna, och alla dragdjur, all boskap och all egendom tog de från midjaniterna som byte. 
NUM.31.10	Alla städer där midjaniterna bodde brände de ner, liksom alla tältläger. 
NUM.31.11	De tog med sig allt rövat gods och allt byte av människor och boskap 
NUM.31.12	och förde detta till Mose, prästen Elasar och israeliternas menighet i lägret på Moabs hedar vid Jordan, mitt emot Jeriko — fångarna, bytet och allt rövat gods.
NUM.31.13	Mose, prästen Elasar och alla menighetens hövdingar kom och mötte dem utanför lägret. 
NUM.31.14	Men Mose greps av vrede mot härens befäl, de högre och lägre officerare som nu återvände från fälttåget. 
NUM.31.15	Han sade till dem: »Har ni låtit alla kvinnorna leva! 
NUM.31.16	Det var ju de som följde Bileams råd och lockade israeliterna att vara trolösa mot Herren när det gällde Pegor, så att Herrens menighet drabbades av hemsökelsen. 
NUM.31.17	Döda nu alla barn av manligt kön, och döda alla kvinnor som har haft samlag med en man. 
NUM.31.18	Men de flickor som inte har legat med någon man skall ni låta leva och behålla för egen del. 
NUM.31.19	Själva skall ni hålla er utanför lägret i sju dagar. Var och en som har dräpt någon eller rört vid en död skall rena sig på den tredje och den sjunde dagen, det gäller både er och era fångar. 
NUM.31.20	Ni skall också rena alla kläder, allt som är gjort av skinn eller gethår och alla träföremål.«
NUM.31.21	Prästen Elasar sade till soldaterna som varit med i kriget: »Detta är den lagbestämmelse som Herren har gett åt Mose: 
NUM.31.22	Det som är av guld eller silver, koppar eller järn, tenn eller bly, 
NUM.31.23	allt som tål eld, måste ni föra genom eld. Då blir det rent. Men det skall också renas med reningsvatten. Allt som inte tål eld skall ni föra genom vatten. 
NUM.31.24	Tvätta era kläder den sjunde dagen. Då blir ni rena, och sedan kan ni gå in i lägret igen.«
NUM.31.25	Herren sade till Mose:
NUM.31.26	Du och prästen Elasar och menighetens familjeöverhuvuden skall räkna människorna och djuren i krigsbytet. 
NUM.31.27	Dela sedan bytet och ge hälften åt krigarna som varit med i striden och hälften åt resten av menigheten. 
NUM.31.28	Låt soldaterna som varit med i striden betala en tribut åt Herren. Den skall bestå av en femhundradel av människorna, korna, åsnorna och fåren. 
NUM.31.29	Detta skall du ta från deras andel och ge åt prästen Elasar som en offergåva åt Herren. 
NUM.31.30	Från de andra israeliternas andel skall du ta en femtiondel av människorna och av all boskap, av kor, åsnor och får. Detta skall du ge åt leviterna som ansvarar för Herrens boning.
NUM.31.31	Mose och prästen Elasar gjorde som Herren hade befallt Mose. 
NUM.31.32	Krigsbytet, det som återstod av vad soldaterna hade tagit, utgjordes av 675 000 får, 
NUM.31.33	72 000 kor, 
NUM.31.34	61 000 åsnor 
NUM.31.35	och allt som allt 32 000 människor, de flickor som inte hade legat med någon man.
NUM.31.36	Hälften av detta, den lott som tillföll dem som varit med i striden, uppgick till 337 500 får, 
NUM.31.37	därav 675 får som blev tribut åt Herren, 
NUM.31.38	36 000 kor, därav 72 som tribut åt Herren, 
NUM.31.39	30 500 åsnor, därav 61 som tribut åt Herren, 
NUM.31.40	och 16 000 människor, därav 32 som tribut åt Herren. 
NUM.31.41	Mose överlämnade tributen, Herrens offergåva, till prästen Elasar, så som Herren hade befallt Mose.
NUM.31.42	Den andra hälften, israeliternas andel, som Mose hade avskilt från de stridande männens, 
NUM.31.43	alltså menighetens andel, utgjordes av 337 500 får, 
NUM.31.44	36 000 kor, 
NUM.31.45	30 500 åsnor 
NUM.31.46	och 16 000 människor. 
NUM.31.47	Från israeliternas andel tog Mose en femtiondel av både människor och boskap och gav den åt leviterna, som hade ansvaret för Herrens boning, så som Herren hade befallt Mose.
NUM.31.48	Häravdelningarnas befäl, de högre och lägre officerarna, kom fram till Mose 
NUM.31.49	och sade till honom: »Vi, dina tjänare, har räknat soldaterna som står under vårt befäl. Ingen av våra män saknas. 
NUM.31.50	Därför vill vi nu ge en offergåva åt Herren. Var och en ger de guldföremål han har kommit över, armband, länkar och ringar, örhängen och halssmycken, som lösen för sitt liv inför Herren.« 
NUM.31.51	Mose och prästen Elasar tog emot guldet av dem, alla guldsmedsarbetena. 
NUM.31.52	Den offergärd av guld som de högre och lägre officerarna frambar till Herren vägde sammanlagt 16 750 siklar; 
NUM.31.53	varje soldat hade tagit byte. 
NUM.31.54	Mose och prästen Elasar tog emot guldet från officerarna och förde det till uppenbarelsetältet, för att israeliterna skulle bli ihågkomna inför Herren.
NUM.32.1	Rubeniterna och gaditerna hade gott om boskap, väldiga hjordar. När de såg att Jasers och Gileads områden lämpade sig för boskapsskötsel 
NUM.32.2	gick de till Mose, prästen Elasar och menighetens hövdingar och sade: 
NUM.32.3	»Atarot, Divon, Jaser, Nimra, Heshbon, Elale, Sivma, Nebo och Meon, 
NUM.32.4	det land som Herren har underkuvat åt Israels menighet, lämpar sig för boskapsskötsel, och vi, dina tjänare, har ju boskap. 
NUM.32.5	Om vi äger din välvilja, herre«, fortsatte de, »låt oss då få detta land som vår egendom. För oss inte över Jordan.«
NUM.32.6	Mose svarade gaditerna och rubeniterna: »Skulle ni stanna här, medan era bröder drar ut i krig! 
NUM.32.7	Hur kan ni avskräcka israeliterna från att gå över floden in i det land som Herren har gett åt dem? 
NUM.32.8	Just så gjorde era fäder när jag sände ut dem från Kadesh Barnea för att spana i landet. 
NUM.32.9	De gav sig i väg till Druvdalen och spanade i landet, men de avskräckte israeliterna från att gå till det land som Herren hade gett åt dem. 
NUM.32.10	Den gången flammade Herrens vrede upp, och han svor denna ed: 
NUM.32.11	’Ingen av de män som drog ut ur Egypten, från tjugo års ålder och uppåt, skall få se det land som jag med ed har lovat Abraham, Isak och Jakob, ty de har inte varit trogna mot mig, 
NUM.32.12	ingen utom kenissén Kalev, Jefunnes son, och Josua, Nuns son — de har varit trogna mot Herren.’ 
NUM.32.13	Herrens vrede flammade mot Israel, och han lät dem irra omkring i öknen i fyrtio år, tills hela det släktled var borta som hade gjort det som var ont i Herrens ögon. 
NUM.32.14	Och nu går ni i era fäders spår, ni syndares avkomma, och får Herrens vrede att brinna ännu en gång mot Israel. 
NUM.32.15	Om ni avfaller från honom och han ännu en gång lämnar kvar Israel i öknen, drar ni undergång över hela detta folk.«
NUM.32.16	De gick fram till honom och sade: »Vi tänker bygga fållor här till våra hjordar och städer åt våra familjer, 
NUM.32.17	men själva skall vi rusta oss och gå i spetsen för israeliterna, ordnade till strid, ända till dess att vi har fört dem dit där de skall bo. Våra familjer bor kvar i de befästa städerna, skyddade för landets befolkning, 
NUM.32.18	och vi skall inte återvända hem förrän alla israeliter har fått sina jordlotter. 
NUM.32.19	Vi skall inte ha någon lott bland dem där borta på andra sidan Jordan, när vi har tilldelats vår lott här på östra sidan av Jordan.«
NUM.32.20	Mose svarade dem: »Om ni verkligen gör som ni har sagt, om ni rustar er till krig inför Herren, 
NUM.32.21	och om alla era krigare går över Jordan inför Herren och stannar tills han har fördrivit sina fiender, 
NUM.32.22	och om ni inte återvänder hem förrän landet har lagts under Herren, då har ni ingen skuld till Herren eller till Israel, och detta land skall bli er egendom inför Herren. 
NUM.32.23	Men om ni inte gör så, syndar ni mot Herren, och då skall ni veta att synden drabbar er. 
NUM.32.24	Bygg städer åt era familjer och fållor åt era får, och gör också i övrigt som ni har sagt.«
NUM.32.25	Gaditerna och rubeniterna svarade Mose: »Herre, dina tjänare skall göra som du har befallt. 
NUM.32.26	Våra barn och våra kvinnor, vår boskap och alla våra lastdjur stannar kvar i Gileads städer, 
NUM.32.27	men vi, dina tjänare, alla som är rustade till strid inför Herren, skall gå över Jordan för att delta i kriget, så som du har sagt, herre.«
NUM.32.28	Mose gav nu befallningar om dem till prästen Elasar, till Josua, Nuns son, och till de israelitiska stammarnas familjeöverhuvuden. 
NUM.32.29	Han sade: »Om alla gaditer och rubeniter som är rustade till krig inför Herren går över Jordan tillsammans med er, och om ni lägger under er landet, då skall ni ge dem Gilead som deras egendom. 
NUM.32.30	Men om de inte rustar sig och inte går över tillsammans med er skall de få sin egendom bland er andra i Kanaan.«
NUM.32.31	Till detta svarade gaditerna och rubeniterna: »Vad Herren har befallt dina tjänare, det skall vi också göra. 
NUM.32.32	Vi skall rusta oss inför Herren och gå över till Kanaan. Då får vi våra lotter, vår egendom, på denna sidan Jordan.«
NUM.32.33	Mose gav nu amoreerkungen Sichons rike och Bashans kung Ogs rike till gaditerna, rubeniterna och ena hälften av Josefs sons Manasses stam, detta land med dess städer och städernas kringliggande områden. 
NUM.32.34	Gaditerna byggde upp Divon, Atarot, Aroer, 
NUM.32.35	Atrot Shofan, Jaser, Jogbeha, 
NUM.32.36	Bet Nimra och Bet Haran, så att de fick befästa städer och fållor åt fåren. 
NUM.32.37	Rubeniterna byggde upp Heshbon, Elale och Kirjatajim 
NUM.32.38	samt Nebo och Baal Meon — som borde skrivas på annat sätt — och Sivma. Städerna som de hade byggt upp fick behålla sina gamla namn. 
NUM.32.39	Ättlingarna till Makir, Manasses son, tågade mot Gilead, som de erövrade. De amoreiska invånarna drevs undan. 
NUM.32.40	Mose gav området åt Manasses ättlingar makiriterna, och de bosatte sig där. 
NUM.32.41	Manasses ättlingar jairiterna tågade mot Hams tältbyar, som de erövrade och kallade för Jairs byar. 
NUM.32.42	Novach tågade mot Kenat med kringliggande byar, som han erövrade. Han gav platsen sitt eget namn, Novach.
NUM.33.1	Detta är de sträckor som israeliterna gick när de drog ut ur Egypten under Moses och Arons ledning, ordnade i häravdelningar. 
NUM.33.2	Mose förtecknade lägerplatserna som de på Herrens befallning bröt upp från, sträcka för sträcka. Detta är deras marschsträckor, från lägerplats till lägerplats.
NUM.33.3	De bröt upp från Ramses i första månaden, på femtonde dagen i första månaden. Dagen efter påsken tågade israeliterna dristigt ut i alla egypternas åsyn, 
NUM.33.4	medan egypterna begravde sina döda, alla de förstfödda som Herren hade dräpt. Så drabbades deras gudar av Herrens dom.
NUM.33.5	Israeliterna bröt upp från Ramses och slog läger i Suckot. 
NUM.33.6	De bröt upp från Suckot och slog läger i Etam, som ligger vid randen av öknen. 
NUM.33.7	De bröt upp från Etam, vek av mot Pi Hachirot, som ligger mitt emot Baal Sefon, och slog läger utanför Migdol. 
NUM.33.8	De bröt upp från Pi Hachirot och gick tvärs igenom havet ut i öknen. De gick tre dagsmarscher genom Etams öken och slog läger i Mara. 
NUM.33.9	De bröt upp från Mara och kom till Elim. Vid Elim fanns det tolv källor och sjuttio palmer, och de slog läger där. 
NUM.33.10	De bröt upp från Elim och slog läger vid Sävhavet. 
NUM.33.11	De bröt upp från Sävhavet och slog läger i Sinöknen. 
NUM.33.12	De bröt upp från Sinöknen och slog läger i Dofka. 
NUM.33.13	De bröt upp från Dofka och slog läger i Alush. 
NUM.33.14	De bröt upp från Alush och slog läger i Refidim, men där fanns det inte något vatten att dricka för folket. 
NUM.33.15	De bröt upp från Refidim och slog läger i Sinaiöknen. 
NUM.33.16	De bröt upp från Sinaiöknen och slog läger i Kivrot Hattaava. 
NUM.33.17	De bröt upp från Kivrot Hattaava och slog läger i Haserot. 
NUM.33.18	De bröt upp från Haserot och slog läger i Ritma. 
NUM.33.19	De bröt upp från Ritma och slog läger i Rimmon Peres. 
NUM.33.20	De bröt upp från Rimmon Peres och slog läger i Livna. 
NUM.33.21	De bröt upp från Livna och slog läger i Rissa. 
NUM.33.22	De bröt upp från Rissa och slog läger i Kehelata. 
NUM.33.23	De bröt upp från Kehelata och slog läger vid Sheferberget. 
NUM.33.24	De bröt upp från Sheferberget och slog läger i Harada. 
NUM.33.25	De bröt upp från Harada och slog läger i Makhelot. 
NUM.33.26	De bröt upp från Makhelot och slog läger i Tachat. 
NUM.33.27	De bröt upp från Tachat och slog läger i Terach. 
NUM.33.28	De bröt upp från Terach och slog läger i Mitka. 
NUM.33.29	De bröt upp från Mitka och slog läger i Hashmona. 
NUM.33.30	De bröt upp från Hashmona och slog läger i Moserot. 
NUM.33.31	De bröt upp från Moserot och slog läger i Bene Jaakan. 
NUM.33.32	De bröt upp från Bene Jaakan och slog läger i Hor Haggidgad. 
NUM.33.33	De bröt upp från Hor Haggidgad och slog läger i Jotvata. 
NUM.33.34	De bröt upp från Jotvata och slog läger i Avrona. 
NUM.33.35	De bröt upp från Avrona och slog läger i Esjon-Gever. 
NUM.33.36	De bröt upp från Esjon-Gever och slog läger i Sinöknen, vid Kadesh. 
NUM.33.37	De bröt upp från Kadesh och slog läger vid berget Hor, vid gränsen till Edom.
NUM.33.38	På Herrens befallning gick prästen Aron upp på berget Hor, och där dog han, under det fyrtionde året efter det att israeliterna drog ut ur Egypten, den första dagen i femte månaden. 
NUM.33.39	Aron var 123 år gammal vid sin död på berget Hor.
NUM.33.40	Kanaaneerna — kungen av Arad — som bodde i Negev i Kanaan fick höra att israeliterna närmade sig.
NUM.33.41	De bröt upp från berget Hor och slog läger i Salmona. 
NUM.33.42	De bröt upp från Salmona och slog läger i Punon. 
NUM.33.43	De bröt upp från Punon och slog läger i Ovot. 
NUM.33.44	De bröt upp från Ovot och slog läger i Ije Haavarim vid gränsen till Moab. 
NUM.33.45	De bröt upp från Ijim och slog läger i Divon Gad. 
NUM.33.46	De bröt upp från Divon Gad och slog läger i Almon Divlatajma. 
NUM.33.47	De bröt upp från Almon Divlatajma och slog läger i Avarimbergen, vid Nebo. 
NUM.33.48	De bröt upp från Avarimbergen och slog läger på Moabs hedar, vid Jordan, mitt emot Jeriko. 
NUM.33.49	De slog läger vid Jordan mellan Bet Hajshimot och Avel Hashittim, på Moabs hedar.
NUM.33.50	Herren talade till Mose på Moabs hedar, vid Jordan, mitt emot Jeriko:
NUM.33.51	Tala så till israeliterna: När ni går över Jordan och kommer in i Kanaan 
NUM.33.52	skall ni fördriva dem som bor i landet och förstöra alla deras avgudabilder. Alla deras gjutna bilder skall ni förstöra, och alla deras offerplatser skall ni ödelägga. 
NUM.33.53	Sedan skall ni ta landet i besittning och bosätta er där, ty ni har fått det av mig som er besittning. 
NUM.33.54	Ni skall fördela landet genom lottning släkt för släkt. Åt den släkt som har mycket folk skall ni ge en stor andel, åt den som har litet en liten. Var och en skall få sin del där lotten faller ut. Ni skall göra fördelningen efter era fädernestammar. 
NUM.33.55	Men om ni inte fördriver landets invånare, då kommer de som ni lämnar kvar att bli taggar i era ögon och pikar i era kroppar. De skall anfalla er i det land där ni bor, 
NUM.33.56	och jag skall göra med er som jag hade tänkt göra med dem.
NUM.34.1	Herren talade till Mose:
NUM.34.2	Ge israeliterna följande påbud: När ni kommer in i landet, in i Kanaan, är detta det land som skall bli er egendom. Detta är gränserna för Kanaans land:
NUM.34.3	I söder gränsar ert land mot Sinöknen, längs med Edom. Er sydgräns skall från öster räknat gå från änden av Döda havet 
NUM.34.4	och sedan böja av söder om Akrabbimbranten, gå förbi Sin och löpa ut söder om Kadesh Barnea. Därifrån skall den gå till Hasar-Addar och förbi Asmon. 
NUM.34.5	Efter Asmon skall den böja av mot Egyptens gränsflod och löpa ut vid havet.
NUM.34.6	I väster skall Medelhavet vara er gräns. Detta skall vara er västgräns.
NUM.34.7	Detta skall vara er nordgräns: från Medelhavet skall ni dra den fram till berget Hor. 
NUM.34.8	Från berget Hor skall ni dra den fram till Levo-Hamat, och den skall löpa ut vid Sedad. 
NUM.34.9	Därifrån skall den gå till Sifron och löpa ut vid Hasar Enan. Detta skall vara er nordgräns.
NUM.34.10	Östgränsen skall ni dra från Hasar Enan fram till Shefam. 
NUM.34.11	Från Shefam skall den gå vidare ner till Rivla öster om Ajin. Gränsen skall fortsätta neråt och löpa längs bergssluttningen på Gennesaretsjöns östra sida. 
NUM.34.12	Därifrån skall den fortsätta ner till Jordan och löpa ut vid Döda havet.
NUM.34.12	Detta är gränserna runt ert land.
NUM.34.13	Mose gav israeliterna följande påbud: »Detta är det land som ni skall fördela genom lottning, det land som enligt Herrens befallning skall ges åt nio stammar och den halva stammen. 
NUM.34.14	Rubeniternas stam med dess familjer och gaditernas stam med dess familjer liksom halva Manasses stam har redan fått sin egendom. 
NUM.34.15	Dessa två stammar och denna halva stam har alltså fått sin egendom på andra sidan Jordan, mitt emot Jeriko, på östra sidan om floden.«
NUM.34.16	Herren talade till Mose:
NUM.34.17	Detta är namnen på de män som skall fördela landet mellan er: prästen Elasar och Josua, Nuns son. 
NUM.34.18	Ni skall också låta en hövding ur varje stam delta vid fördelningen. 
NUM.34.19	Detta är namnen på de männen: från Judas stam Kalev, Jefunnes son, 
NUM.34.20	från Simons stam Samuel, Ammihuds son, 
NUM.34.21	från Benjamins stam Elidad, Kislons son, 
NUM.34.22	från Dans stam hövdingen Bucki, Joglis son, 
NUM.34.23	från Josefs söner dels hövdingen Hanniel, Efods son, från Manasses stam, 
NUM.34.24	dels hövdingen Kemuel, Shiftans son, från Efraims stam, 
NUM.34.25	från Sebulons stam hövdingen Elisafan, Parnaks son, 
NUM.34.26	från Isaskars stam hövdingen Paltiel, Assans son, 
NUM.34.27	från Ashers stam hövdingen Achihud, Shelomis son, 
NUM.34.28	och från Naftalis stam hövdingen Pedahel, Ammihuds son.
NUM.34.29	Detta var de som enligt Herrens befallning skulle fördela israeliternas egendom i Kanaan.
NUM.35.1	Herren talade till Mose på Moabs hedar, vid Jordan, mitt emot Jeriko:
NUM.35.2	Befall israeliterna att av den egendom som de har tilldelats avskilja städer åt leviterna att bo i. Ni skall också ge leviterna betesmark kring städerna. 
NUM.35.3	De skall bo i städerna och använda betesmarkerna för den boskap de äger, för alla sina djur. 
NUM.35.4	Betesmarkerna som ni ger åt leviterna skall åt alla håll sträcka sig 1 000 alnar utåt från stadsmuren. 
NUM.35.5	Utanför staden skall ni mäta upp östsidan av betesmarken till 2 000 alnar, sydsidan till 2 000, västsidan till 2 000 och nordsidan till 2 000, med staden i mitten. Detta är betesmarkerna som leviterna skall få kring sina städer.
NUM.35.6	De städer som ni skall avskilja åt leviterna innefattar de sex asylstäderna, till vilka ni skall låta dråpare få ta sin tillflykt. Förutom dessa skall ni ge dem ytterligare 42 städer. 
NUM.35.7	Sammanlagt blir det alltså 48 städer med tillhörande betesmarker som ni skall ge åt leviterna. 
NUM.35.8	När ni tar dessa städer från israeliternas egendom skall ni ta mycket från dem som har mycket och litet från dem som har litet. Varje stam skall ge av sina städer åt leviterna i förhållande till det område som stammen har fått som sin egendom.
NUM.35.9	Herren talade till Mose:
NUM.35.10	Säg till israeliterna: När ni går över Jordan och kommer in i Kanaan 
NUM.35.11	skall ni välja ut städer som skall vara era asylstäder. Dit skall en dråpare kunna fly om han har dödat en människa utan uppsåt. 
NUM.35.12	Städerna skall tjäna som tillflyktsorter undan blodshämnaren, så att dråparen inte blir dödad innan han ställs inför menighetens domstol. 
NUM.35.13	Av de städer ni avskiljer är det sex som skall vara era asylstäder. 
NUM.35.14	Tre städer skall ni avskilja öster om Jordan och tre städer i Kanaan. De skall vara asylstäder. 
NUM.35.15	Både israeliterna och invandrare eller tillfälligt bosatta bland folket skall ha dessa sex städer till asylplatser. Dit skall var och en som har dödat en människa utan uppsåt kunna fly.
NUM.35.16	Men om någon slår en annan med ett järnföremål, så att döden följer, då är han en mördare, och en mördare skall straffas med döden. 
NUM.35.17	Och om han slår den andre med en sten som går att döda med, och döden följer, då är han en mördare, och en mördare skall straffas med döden. 
NUM.35.18	Likaså om han slår den andre med ett träredskap som går att döda med, och döden följer, då är han en mördare, och en mördare skall straffas med döden. 
NUM.35.19	Det är blodshämnaren som skall döda mördaren. När han stöter på mördaren skall han döda honom. 
NUM.35.20	Och om någon knuffar omkull en annan i ond avsikt eller kastar något på honom med ond vilja, så att döden följer, 
NUM.35.21	eller slår till honom i fientlig avsikt, så att döden följer, då skall han straffas med döden: han är en mördare. Blodshämnaren skall döda mördaren när han stöter på honom.
NUM.35.22	Men om någon råkar knuffa omkull en annan utan fientlig avsikt, eller om han utan ond vilja kastar något föremål på den andre, 
NUM.35.23	eller om han utan att se sig för träffar den andre med en sten som går att döda med, och döden följer, och detta fast han inte var den andres fiende eller ville honom något ont, 
NUM.35.24	då skall menigheten döma mellan gärningsmannen och blodshämnaren enligt här givna föreskrifter. 
NUM.35.25	Menigheten skall rädda dråparen undan blodshämnaren och föra honom tillbaka till den asylstad dit han flytt. Där skall han bo tills översteprästen avlider, han som är smord med helig olja. 
NUM.35.26	Om dråparen lämnar området kring den asylstad dit han flytt, 
NUM.35.27	och blodshämnaren träffar på honom utanför asylstadens område, då kan blodshämnaren döda dråparen utan att dra blodskuld över sig. 
NUM.35.28	Dråparen måste stanna i sin asylstad tills översteprästen avlider. Först efter översteprästens död får han återvända till sin egen jord. 
NUM.35.29	Detta skall vara gällande lag för er genom alla släktled, var ni än bor.
NUM.35.30	Om någon dräper en annan människa, får dråparen dödas bara på vittnens uppgifter. Ett enda vittnesmål räcker inte för en dödsdom.
NUM.35.31	Ni får inte ta emot lösen för en mördares liv. Förtjänar hans brott döden, skall han straffas med döden. 
NUM.35.32	Inte heller får ni ta emot lösen för en som har tagit sin tillflykt till en asylstad, så att han åter kunde bo ute i landet, innan prästen har avlidit.
NUM.35.33	Ni får inte vanhelga det land ni bor i. Blod vanhelgar landet, och landet kan inte få någon försoning för det blod som utgjutits där utom genom blodet från den som utgöt det. 
NUM.35.34	Ni får inte orena landet där ni bor, det land där jag har min boning. Jag, Herren, har min boning bland israeliterna.
NUM.36.1	Familjeöverhuvudena i gileaditernas släkt trädde nu fram. Gilead var son till Makir, son till Manasse; gileaditerna var alltså en av Josefs söners släkter. De kom med sitt ärende till Mose och hövdingarna, israeliternas familjeöverhuvuden, 
NUM.36.2	och sade: »Herren har befallt dig, herre, att genom lottning fördela landet mellan israeliterna som deras egendom. Du har också fått Herrens befallning att vår broder Selofchads arv skall ges åt hans döttrar. 
NUM.36.3	Men om de gifter sig med män från andra israelitiska stammar, så kommer deras arvslott att skäras bort från våra fäders egendom och läggas till den egendom som ägs av deras nya stam. På så sätt mister vi en del av vår jord. 
NUM.36.4	Och när israeliternas friår kommer har deras arvslott fogats till den egendom som ägs av deras nya stam och har skurits bort från vår fädernestams egendom.«
NUM.36.5	På Herrens befallning gav då Mose israeliterna följande påbud:
NUM.36.5	Josefs söners stam har rätt. 
NUM.36.6	Detta är vad Herren befaller i fråga om Selofchads döttrar: De får gifta sig med vem de vill, bara det sker inom en släkt som tillhör deras fädernestam. 
NUM.36.7	Ingen israelitisk jord får övergå från en stam till en annan. Varje israelit skall hålla kvar sin fädernestams egendom. 
NUM.36.8	En kvinna som har ärvt egendom inom en israelitisk stam får bara gifta sig med någon som tillhör en släkt inom hennes fädernestam, detta för att varje israelit skall få behålla sina fäders egendom. 
NUM.36.9	Ingen jord får övergå från en stam till en annan. Varje israelitisk stam skall hålla kvar sin egendom.
NUM.36.10	Selofchads döttrar gjorde som Herren hade befallt Mose. 
NUM.36.11	Machla, Tirsa, Hogla, Milka och Noa, Selofchads döttrar, gifte sig med söner till sina farbröder. 
NUM.36.12	De gifte sig inom de släkter som härstammade från Manasse, Josefs son, och deras egendom stannade kvar inom den stam som deras fädernesläkt tillhörde.
NUM.36.13	Detta var de bud och bestämmelser som Herren gav israeliterna genom Mose på Moabs hedar, vid Jordan, mitt emot Jeriko.
DEU.1.1	Detta är vad Mose förkunnade för Israels folk i öknen öster om Jordan, i ödemarken nära Suf, mellan Paran och Tofel, Laban, Haserot och Di Sahav, 
DEU.1.2	elva dagsresor från Horeb på vägen över Seirs berg, till Kadesh Barnea. 
DEU.1.3	Det fyrtionde året, på första dagen i elfte månaden, förkunnade Mose för israeliterna allt vad Herren hade befallt honom att säga till dem. 
DEU.1.4	Mose hade då besegrat amoreernas kung Sichon, som härskade i Heshbon, och vid Edrei hade han besegrat Bashans kung Og, som härskade i Ashtarot. 
DEU.1.5	Öster om Jordan, i Moab, inledde Mose denna undervisning i lagen. Han sade:
DEU.1.6	Herren, vår Gud, talade till oss på Horeb: »Länge nog har ni dröjt kvar vid detta berg. 
DEU.1.7	Bryt nu upp och gå mot amoreernas berg och mot deras grannar i Jordandalen, i bergsbygden, i Låglandet, Negev och kusttrakten. Gå till kanaaneernas land, till Libanon och ända till den stora floden, Eufrat. 
DEU.1.8	Härmed överlämnar jag landet åt er. Gå och ta i besittning det land som Herren med ed har lovat att ge era fäder Abraham, Isak och Jakob och deras efterkommande.«
DEU.1.9	Vid samma tid sade jag till er: »Ensam orkar jag inte bära er. 
DEU.1.10	Herren, er Gud, har låtit er bli många, nu är ni lika talrika som himlens stjärnor. 
DEU.1.11	Må Herren, era fäders Gud, låta er bli tusenfalt fler och välsigna er som han har lovat. 
DEU.1.12	Men hur skall jag ensam orka med denna börda, all möda med er och era tvister? 
DEU.1.13	Välj kloka, förnuftiga och erfarna män ur var och en av era stammar, så gör jag dem till era ledare.« 
DEU.1.14	Ni svarade att det var ett gott förslag. 
DEU.1.15	Och jag tog ledande män i era stammar, kloka och erfarna män, och gjorde dem till ledare för er, till anförare för tusen eller hundra eller femtio eller tio och till förmän inom era stammar.
DEU.1.16	Då uppmanade jag era domare: »Lyssna på era bröder och döm rättvist mellan dem och även mellan en landsman och en främling. 
DEU.1.17	Var inte partiska när ni dömer, lyssna lika noga på låg och hög. Frukta ingen människa, ty domen är Guds. Om någon sak blir för svår för er skall ni lägga fram den för mig, så skall jag lyssna.«
DEU.1.18	Då gav jag er också anvisningar om allt ni skulle göra.
DEU.1.19	Därefter bröt vi upp från Horeb och vandrade genom hela den stora och fruktansvärda öken som ni själva har sett. Vi gick i riktning mot amoreernas berg, så som Herren, vår Gud, hade befallt oss, och kom till Kadesh Barnea. 
DEU.1.20	Där sade jag till er: »Ni har nu kommit till amoreernas berg, som Herren, vår Gud, ger oss. 
DEU.1.21	Herren, din Gud, har överlämnat landet åt dig. Gå dit och ta det i besittning, så som Herren, dina fäders Gud, har sagt. Var inte rädd, bli inte förskräckt.«
DEU.1.22	Men ni kom fram till mig och sade: »Vi vill skicka några män i förväg, som kan utforska landet och ge oss besked om vilken väg vi skall följa och vilka städer vi kommer till.« 
DEU.1.23	Jag fann förslaget gott och utsåg bland er tolv män, en från varje stam. 
DEU.1.24	De begav sig upp i bergen, kom till Druvdalen och spanade där. 
DEU.1.25	De tog med sig några av landets frukter ner till oss och rapporterade att det var ett rikt land som Herren, vår Gud, ville ge oss. 
DEU.1.26	Men ni ville inte gå dit upp utan trotsade Herrens, er Guds, befallning 
DEU.1.27	och satt i era tält och knotade: »Herren hatar oss, och därför har han fört oss ut ur Egypten för att prisge oss åt amoreerna och göra slut på oss. 
DEU.1.28	Vart är det vi skall gå? Våra bröder har gjort oss modlösa med sitt tal om ett folk som är större och talrikare än vi och om stora städer med skyhöga murar. Till och med anakiter fick spanarna se där borta.«
DEU.1.29	Jag sade till er: »Låt er inte skrämmas, var inte rädda för dem! 
DEU.1.30	Herren, er Gud, går framför er och strider för er, som ni själva såg honom göra i Egypten. 
DEU.1.31	Och i öknen fick du erfara att Herren, din Gud, bar dig som en man bär sin son, hela den väg som ni har vandrat för att komma hit. 
DEU.1.32	Trots detta litade ni inte på Herren, er Gud, 
DEU.1.33	som gick före er på vägen och valde ut era lägerplatser, om natten i en eld för att lysa upp er väg, om dagen i ett moln.«
DEU.1.34	När Herren hörde er klagan greps han av vrede och svor denna ed: 
DEU.1.35	»Aldrig skall någon av dessa män, detta usla släktled, få se det rika land som jag med ed har lovat att ge era fäder, 
DEU.1.36	ingen utom Kalev, Jefunnes son — han skall få se det. Åt honom och hans söner skall jag ge den mark hans fot har trampat, ty han har varit Herren trogen.«
DEU.1.37	Även på mig vredgades Herren för er skull. »Inte heller du skall få komma dit«, sade han. 
DEU.1.38	»Men Josua, Nuns son, som är din tjänare, skall få komma dit. Ingjut mod i honom, ty han skall göra landet till Israels egendom. 
DEU.1.39	Era barn som ni sade skulle bli fiendens byte, era söner som ännu inte lärt sig skilja på gott och ont, de skall få komma dit. Åt dem skall jag ge landet, och de skall ta det i besittning. 
DEU.1.40	Själva måste ni nu bryta upp och gå tillbaka in i öknen, i riktning mot Sävhavet.«
DEU.1.41	Ni svarade mig: »Vi har syndat mot Herren. Nu skall vi dra ut i strid, så som Herren, vår Gud, har befallt oss.« Ni väpnade er allihop och ville utan betänkande ge er upp i bergen. 
DEU.1.42	Men Herren befallde mig att säga till er: »Ni skall inte gå dit upp och inlåta er i strid, ty ni har inte mig med er, och då kommer ni att bli slagna av era fiender.« 
DEU.1.43	Jag sade detta till er, men ni lyssnade inte utan trotsade Herrens befallning. Fyllda av övermod gick ni upp i bergen. 
DEU.1.44	Amoreerna som bodde där ryckte ut mot er. Som en bisvärm förföljde de er, de krossade er i Seir och drev er ända till Horma. 
DEU.1.45	När ni kom tillbaka grät ni inför Herren, men han lyssnade inte och vägrade höra på er. 
DEU.1.46	Därför stannade ni i Kadesh så länge som ni gjorde.
DEU.2.1	Därefter bröt vi upp och gick tillbaka in i öknen, i riktning mot Sävhavet, så som Herren hade sagt till mig. Vi gick länge omkring i utkanten av Seirs bergsbygd. 
DEU.2.2	Slutligen sade Herren till mig: 
DEU.2.3	»Länge nog har ni gått omkring vid dessa berg. Vänd nu mot norr! 
DEU.2.4	Ge folket dessa anvisningar: Ni går nu genom det område som tillhör era bröder, Esaus ättlingar i Seir. Även om de är rädda för er skall ni akta er noga 
DEU.2.5	och inte utmana dem. Inte en enda fotsbredd av deras land skall jag ge er, ty Seirs berg har jag skänkt som egendom till Esau. 
DEU.2.6	Mat att äta skall ni köpa av dem, och även vattnet ni dricker skall ni betala för. 
DEU.2.7	Herren, din Gud, har välsignat dig i allt som du har företagit dig, och han har följt din vandring genom den väldiga öknen. I fyrtio år har Herren, din Gud, varit med dig. Ingenting har fattats dig.« 
DEU.2.8	Vi vandrade fram bland våra bröder, Esaus ättlingar i Seir, och följde vägen i Aravadalen bort från Elat och Esjon-Gever.
DEU.2.8	Sedan tog vi en ny väg och gick i riktning mot Moabs öken. 
DEU.2.9	Herren sade till mig: »Angrip inte moabiterna, ge dig inte i strid med dem. Av deras land ger jag dig ingenting, ty Ar har jag skänkt som egendom till Lots ättlingar.«
DEU.2.9	( 
DEU.2.10	Förut bodde emeerna där, ett stort och talrikt folk, högväxt som anakiterna. 
DEU.2.11	Liksom anakiterna räknas de som refaeer, men moabiterna kallar dem emeer. 
DEU.2.12	I Seir bodde förut horeerna, men de drevs bort av Esaus ättlingar, som utplånade dem och övertog deras land, liksom Israel gjorde med det land Herren hade skänkt dem som egendom.)
DEU.2.13	»Framåt, gå över Sered!« Så gick vi över Sereds floddal.
DEU.2.14	Vår vandring från Kadesh Barnea fram till övergången av Sereddalen hade tagit trettioåtta år. Då var den generationens alla krigare döda och borta ur lägret, så som Herren hade svurit. 
DEU.2.15	Herrens hand drabbade dem och ryckte bort dem ur lägret tills alla var döda.
DEU.2.16	När alla krigarna i folket hade dött ut 
DEU.2.17	talade Herren till mig: 
DEU.2.18	»När du nu går genom Moabs område, genom Ar, 
DEU.2.19	närmar du dig Ammons ättlingar. Angrip dem inte, utmana dem inte. Av ammoniternas land ger jag dig ingenting, ty det har jag skänkt som egendom till Lots ättlingar.«
DEU.2.19	( 
DEU.2.20	Även detta land räknas som refaeiskt. Där bodde förut refaeer, av ammoniterna kallade samsummeer. 
DEU.2.21	Det var ett stort och talrikt folk, högväxt som anakiterna. Herren utplånade refaeerna och lät ammoniterna driva bort dem och överta deras land, 
DEU.2.22	så som han gjorde för Esaus ättlingar i Seir, när han utplånade horeerfolket och lät dem driva bort det och överta det land där de ännu bor. 
DEU.2.23	Samma sak drabbade avveerna, som bodde i byar ända bort mot Gaza. Kaftoreerna, som hade kommit från Kaftor, utplånade dem och övertog deras land.)
DEU.2.24	»Framåt, bryt upp och gå över Arnons floddal! Jag ger amoreernas kung Sichon i Heshbon och hans land åt dig. Börja erövringen, ge dig i strid med honom! 
DEU.2.25	Jag börjar i dag sprida skräck och fruktan för dig bland alla folk under himlen, så att de bävar och darrar när de hör talas om dig.«
DEU.2.26	Från Kedemots öken sände jag bud till kung Sichon i Heshbon med denna fredliga hälsning: 
DEU.2.27	»Låt mig få gå genom ditt land. Jag skall gå raka vägen och inte vika av åt vare sig höger eller vänster. 
DEU.2.28	Mat att äta skall jag köpa av dig, och vatten att dricka skall jag betala dig för. Jag vill bara tåga igenom, 
DEU.2.29	så som Esaus ättlingar i Seir och moabiterna i Ar lät mig göra, så att jag kan gå över Jordan in i det land som Herren, vår Gud, skall ge oss.«
DEU.2.30	Men kung Sichon i Heshbon ville inte låta oss gå genom hans land, ty Herren, din Gud, gjorde honom hårdhjärtad och omedgörlig för att han skulle falla i ditt våld, vilket nu också har skett. 
DEU.2.31	Herren sade till mig: »Nu börjar jag, jag överlämnar Sichon och hans land åt dig. Börja erövringen, ta hans land i besittning!«
DEU.2.32	Med allt sitt folk drog Sichon ut för att möta oss i strid vid Jahas. 
DEU.2.33	Herren, vår Gud, överlämnade honom åt oss, och vi dödade honom, hans söner och allt hans folk. 
DEU.2.34	Då intog vi också alla hans städer och vigde alla männen där åt förintelse, och även kvinnorna och barnen. Vi lät ingen komma undan. 
DEU.2.35	Men boskapen och det vi tagit i de erövrade städerna behöll vi som krigsbyte. 
DEU.2.36	Från Aroer vid randen av Arnons floddal och från staden nere i dalen och ända bort till Gilead fanns inte en enda stad som var ointaglig för oss. Herren, vår Gud, överlämnade dem alla åt oss.
DEU.2.37	Bara ammoniternas land lämnade du i fred, hela området längs Jabboks floddal liksom städerna i bergsbygden, alldeles så som Herren, vår Gud, hade befallt.
DEU.3.1	Därefter slog vi in på vägen mot Bashan. Og, kungen av Bashan, drog ut med allt sitt folk för att möta oss i strid vid Edrei. 
DEU.3.2	Men Herren sade till mig: »Var inte rädd för honom. Jag ger honom i ditt våld, med allt hans folk och hela hans land. Du skall göra med honom som du gjorde med amoreernas kung Sichon, som härskade i Heshbon.« 
DEU.3.3	Så gav Herren, vår Gud, även Og, kungen av Bashan, och allt hans folk i vårt våld. Vi dödade dem och lät ingen komma undan. 
DEU.3.4	Då intog vi också alla hans städer. Det fanns inte en enda som vi inte tog från dem. Vi tog sextio städer, hela Argovområdet, Ogs rike i Bashan. 
DEU.3.5	Alla dessa städer var befästa med höga murar, portar och bommar. Därtill kom en stor mängd obefästa städer. 
DEU.3.6	Vi vigde dem åt förintelse, så som vi gjort med Sichon, kungen i Heshbon. Vi vigde alla männen i städerna åt förintelse, och även kvinnorna och barnen. 
DEU.3.7	All boskapen och det vi tagit i städerna behöll vi som krigsbyte.
DEU.3.8	Från de två amoreiska kungarna öster om Jordan erövrade vi den gången allt land ända från Arnons floddal till berget Hermon — 
DEU.3.9	Hermon kallas Sirjon av fenikierna och Senir av amoreerna — 
DEU.3.10	alla städerna på högslätten, hela Gilead och hela Bashan ända till städerna Salka och Edrei, som ligger i Ogs rike, i Bashan. ( 
DEU.3.11	Kung Og av Bashan var den siste som fanns kvar av refaeerna. Hans sarkofag, som är av basalt, finns som bekant i Rabba i Ammon. Den är nio alnar lång och fyra alnar bred, mätt med vanligt alnmått.)
DEU.3.12	När vi väl hade erövrat detta land gav jag rubeniterna och gaditerna området närmast Aroer vid Arnons floddal samt hälften av Gileads berg och städerna där. 
DEU.3.13	Resten av Gilead och hela Bashan, Ogs rike, gav jag åt ena hälften av Manasses stam — hela Argovområdet. (Allt detta, hela Bashan, gäller som refaeiskt land.)
DEU.3.14	Manasses ättlingar jairiterna fick hela Argovområdet fram till gränsen mot geshureerna och maakateerna, och detta område, Bashan, gav de namn efter sig själva och kallade det för Jairs byar. Så heter landet än i dag. 
DEU.3.15	Åt makiriterna gav jag Gilead. 
DEU.3.16	Åt rubeniterna och gaditerna gav jag området från Gilead till Arnons floddal, med gränsen mitt i dalen. Jabbokdalen blev gräns mot ammoniterna. 
DEU.3.17	I Jordandalen blev själva floden gräns från Gennesaretsjön till Aravasjön, dvs. Döda havet, nedanför Pisgas branter i öster.
DEU.3.18	Då gav jag er också dessa anvisningar: »Herren, er Gud, har gett er detta land att ta i besittning. Alla ni krigare skall rusta er och gå i spetsen för era israelitiska bröder. 
DEU.3.19	Bara era kvinnor och barn och er boskap — jag vet att ni har gott om boskap — skall stanna kvar i de städer jag har gett er, 
DEU.3.20	tills Herren har låtit era bröder bli bofasta liksom ni själva och även de har tagit sitt land i besittning, det som Herren, er Gud, skall ge dem på andra sidan Jordan. Sedan kan ni återvända, var och en till den egendom som jag har gett åt er.«
DEU.3.21	Då gav jag också anvisningar åt Josua: »Du har med egna ögon sett allt vad Herren, er Gud, har gjort med dessa två kungar. Likadant skall Herren göra med alla de riken där du drar fram. 
DEU.3.22	Ni skall inte vara rädda för dem, ty Herren, er Gud, strider för er.«
DEU.3.23	Vid samma tid vädjade jag till Herren: 
DEU.3.24	»Herre, min Gud, du har börjat visa din storhet och din väldiga makt för din tjänare. Vilken gud i himlen och på jorden utför sådana mäktiga dåd som du? 
DEU.3.25	Låt mig gå över Jordan till andra sidan och se det rika landet där, dessa härliga berg, och Libanon.« 
DEU.3.26	Herren var förbittrad på mig för er skull och ville inte lyssna på mig. »Det är nog«, sade han, »tala inte mer med mig om detta. 
DEU.3.27	Gå upp på toppen av Pisga, se dig omkring åt väster och norr, åt söder och öster, och låt blicken vila på vad du ser, ty du kommer inte att gå över denna flod, över Jordan. 
DEU.3.28	Ge Josua uppdraget, ingjut mod och styrka i honom, ty det är han som skall gå över floden i spetsen för detta folk. Det land som du ser skall han göra till deras egendom.«
DEU.3.29	Sedan stannade vi i dalen mitt emot Bet Pegor.
DEU.4.1	Och nu, Israel, hör de stadgar och föreskrifter som jag lär er för att ni skall lyda dem. Då får ni leva och komma till det land som Herren, era fäders Gud, vill ge er, och ni får ta det i besittning. 
DEU.4.2	Ni skall inte lägga något till de befallningar jag ger er och inte heller dra ifrån något. Ni skall hålla Herrens, er Guds, bud, som jag ger er. 
DEU.4.3	Med egna ögon har ni sett vad Herren gjorde vid Baal-Pegor. Alla bland er som följde Baal-Pegor har Herren, din Gud, utplånat, 
DEU.4.4	men ni som höll fast vid Herren, er Gud, är alla vid liv i dag.
DEU.4.5	Jag lär er nu stadgar och föreskrifter, så som Herren, min Gud, har befallt mig, för att ni skall lyda dem i det land ni kommer till och tar i besittning. 
DEU.4.6	Ni skall följa dem och lyda dem för att andra folk skall se er vishet och insikt. När de hör alla dessa stadgar kommer de att säga: »Detta stora folk är verkligen ett vist och insiktsfullt folk!« 
DEU.4.7	Vilket stort folk har gudar som är dem så nära som Herren, vår Gud, är oss nära varje gång vi åkallar honom? 
DEU.4.8	Och vilket stort folk äger stadgar och föreskrifter så rättfärdiga som denna lag som jag i dag förelägger er?
DEU.4.9	Men akta dig mycket noga för att glömma vad du såg med egna ögon. Bevara det i minnet så länge du lever, och undervisa dina barn och barnbarn om det, 
DEU.4.10	om den dag då du vid Horeb stod inför Herren, din Gud. Herren sade till mig: »Kalla samman folket åt mig! Jag skall låta dem höra mina ord, så att de lär sig att frukta mig, så länge de lever på jorden, och lär sina barn detsamma.« 
DEU.4.11	Då kom ni fram och ställde er nedanför berget. Berget brann och elden nådde ända in i himlen. Det var mörker, moln och töcken. 
DEU.4.12	Herren talade till er ur elden. Orden hörde ni, men ni såg ingen gestalt, ni hörde bara en röst. 
DEU.4.13	Han förkunnade sitt förbund för er och befallde er att hålla det: de tio budorden, som han skrev på två stentavlor. 
DEU.4.14	Då befallde Herren mig att lära er stadgar och föreskrifter, som ni skall lyda i det land ni går över till och tar i besittning.
DEU.4.15	Akta er noga! Ni såg inte någon gestalt när Herren, er Gud, talade till er ur elden på Horeb. 
DEU.4.16	Gör därför inte något så förfärligt som att tillverka en bildstod, en gudabild av vilken gestalt det vara må: en bild av man eller kvinna, 
DEU.4.17	en bild av ett markens djur eller av en fågel som flyger i skyn, 
DEU.4.18	en bild av ett djur som krälar på jorden eller av en fisk i vattnet, under jordens yta. 
DEU.4.19	När du lyfter blicken mot himlen och ser solen, månen och stjärnorna, hela den himmelska hären, får du inte låta dig förledas att tillbe dem och tjäna dem. Dem har Herren, din Gud, tilldelat alla folk under himlen. 
DEU.4.20	Men er har Herren tagit sig an och fört ut ur smältugnen, ut ur Egypten, för att ni skulle bli hans eget folk, som ni nu också har blivit.
DEU.4.21	Herren vredgades på mig för er skull och svor att jag inte skulle få gå över Jordan och komma till det rika land som Herren, din Gud, vill göra till din egendom. 
DEU.4.22	Jag skall dö här i landet och kommer inte att gå över Jordan. Men ni skall gå över och ta det rika landet i besittning. 
DEU.4.23	Akta er då för att glömma det förbund som Herren, er Gud, har slutit med er, så att ni gör er en bildstod, en avbild av något som Herren, din Gud, har förbjudit dig att avbilda. 
DEU.4.24	Ty Herren, din Gud, är en förtärande eld, en svartsjuk Gud.
DEU.4.25	Om ni efter att ha fått barn och barnbarn och blivit hemmastadda i landet gör något så förfärligt som att tillverka en bildstod av vilken gestalt det vara må och sålunda gör det som är ont i Herrens, din Guds, ögon och väcker hans vrede, 
DEU.4.26	då tar jag i dag himmel och jord till vittnen på att ni snart skall utrotas från det land ni tar i besittning när ni går över Jordan. Ni får inte leva länge där, ni kommer att gå under. 
DEU.4.27	Herren skall skingra er bland folken, och bara några få av er skall leva kvar hos de främmande folk dit Herren driver bort er. 
DEU.4.28	Där kommer ni att tjäna gudar som är tillverkade av människohänder, gudar av trä och sten som varken kan se eller höra, äta eller lukta. 
DEU.4.29	Men där skall du söka Herren, din Gud, och du skall finna honom om du frågar efter honom av hela ditt hjärta och med hela din själ. 
DEU.4.30	När du är i nöd och allt detta drabbar dig i kommande dagar, då skall du vända tillbaka till Herren, din Gud, och lyssna till honom. 
DEU.4.31	Ty Herren, din Gud, är en barmhärtig Gud, och han skall inte överge dig eller låta dig gå under. Han glömmer aldrig det förbund han ingick med dina fäder och bekräftade med ed.
DEU.4.32	Utforska hur det var i gamla tider, innan du fanns, alltsedan den dag då Gud skapade människorna på jorden, och fråga från himlavalvets ena ände till den andra om något så stort som detta har skett eller om någon har hört talas om något liknande. 
DEU.4.33	Har något folk hört Guds röst ur elden, så som du har gjort, och ändå förblivit vid liv? 
DEU.4.34	Eller har någon annan gud ens försökt hämta ett folk ur ett annat folks våld, med prövningar och tecken, under och krig, med stark hand och lyftad arm och med skräckinjagande stordåd, så som Herren, er Gud, gjorde med er i Egypten, inför dina ögon? 
DEU.4.35	Du har själv fått se detta för att du skulle förstå att det är Herren som är Gud, det finns ingen annan än han. 
DEU.4.36	Från himlen lät han dig höra sin röst för att fostra dig. På jorden lät han dig se sin väldiga eld, och du hörde hans ord ur elden. 
DEU.4.37	Eftersom han älskade dina fäder och utvalde deras efterkommande förde han själv ut dig ur Egypten med sin stora kraft. 
DEU.4.38	Han fördriver folk som är större och mäktigare än du, han leder dig till deras land och gör detta till din egendom, som det är än i dag.
DEU.4.39	Därför skall du i dag inse och besinna att det är Herren som är Gud uppe i himlen och nere på jorden, det finns ingen annan. 
DEU.4.40	Om du följer hans stadgar och bud, som jag i dag ger dig, går det väl för dig och dina efterkommande och du får leva länge i det land som Herren, din Gud, vill ge dig för alltid.
DEU.4.41	Sedan avskilde Mose tre städer på andra sidan Jordan, den östra sidan, 
DEU.4.42	och lät dem bli tillflyktsorter för dråpare som oavsiktligt dräpt någon utan att förut ha hyst agg mot honom. Den som flydde till någon av dessa städer skulle få leva. 
DEU.4.43	Beser i öknen på högslätten avskilde han för Rubens ättlingar, Ramot i Gilead för Gads ättlingar och Golan i Bashan för Manasses ättlingar.
DEU.4.44	Detta är den lag som Mose förelade israeliterna. 
DEU.4.45	Här följer de lagar, stadgar och föreskrifter som Mose förkunnade för israeliterna efter deras uttåg ur Egypten, 
DEU.4.46	öster om Jordan i dalen mitt emot Bet Pegor, i det land som hade tillhört amoreerkungen Sichon, han som härskade i Heshbon men besegrades av Mose och israeliterna efter deras uttåg ur Egypten. 
DEU.4.47	De intog hans land liksom kung Ogs land Bashan, allt land som tillhörde de två amoreiska kungarna på andra sidan Jordan, den östra sidan: 
DEU.4.48	ett landområde ända från Aroer vid randen av Arnons floddal till berget Sirjon, alltså Hermon, 
DEU.4.49	och vidare hela den bortre del av Jordandalen som ligger öster om floden, ända till Aravasjön nedanför Pisgas branter.
DEU.5.1	Mose kallade samman hela Israel och sade: Hör, Israel, de stadgar och föreskrifter som jag i dag kungör för er. Lär er dem och följ dem troget. 
DEU.5.2	Herren, vår Gud, slöt ett förbund med oss vid Horeb. 
DEU.5.3	Det var inte med våra fäder han slöt det förbundet utan med oss, vi som står här i dag, med alla oss som lever nu. 
DEU.5.4	Ansikte mot ansikte talade Herren till er ur elden på berget. 
DEU.5.5	Själv stod jag då mellan honom och er för att förmedla Herrens ord, ty ni var rädda för elden och gick inte upp på berget. Han sade:
DEU.5.6	Jag är Herren, din Gud, som förde dig ut ur Egypten, ut ur slavlägret. 
DEU.5.7	Du skall inte ha andra gudar vid sidan av mig. 
DEU.5.8	Du skall inte göra dig någon bildstod, någon avbild av någonting uppe i himlen eller nere på jorden eller i vattnet under jorden. 
DEU.5.9	Du skall inte tillbe dem eller tjäna dem. Ty jag är Herren, din Gud, en svartsjuk Gud, som låter straffet för fädernas skuld drabba barnen intill tredje och fjärde led när man försmår mig 
DEU.5.10	men visar godhet mot tusenden när man älskar mig och håller mina bud. 
DEU.5.11	Du skall inte missbruka Herrens, din Guds, namn, ty Herren kommer inte att lämna den ostraffad som missbrukar hans namn.
DEU.5.12	Var noga med att hålla sabbatsdagen helig, så som Herren, din Gud, har befallt dig. 
DEU.5.13	Sex dagar skall du arbeta och sköta alla dina sysslor, 
DEU.5.14	men den sjunde dagen är Herrens, din Guds, sabbat. Då skall du inte utföra något arbete, varken du eller din son eller din dotter, din slav eller din slavinna, din oxe eller din åsna eller något annat lastdjur du har, inte heller invandraren i dina städer. Din slav och din slavinna skall få vila liksom du själv. 
DEU.5.15	Kom ihåg att du själv en gång var slav i Egypten och att Herren, din Gud, förde dig ut därifrån med stark hand och lyftad arm. Därför har Herren, din Gud, befallt dig att fira sabbatsdagen.
DEU.5.16	Visa aktning för din far och din mor, så som Herren, din Gud, har befallt dig, så att du får leva länge och det går dig väl i det land som Herren, din Gud, ger dig. 
DEU.5.17	Du skall inte dräpa, 
DEU.5.18	du skall inte begå äktenskapsbrott, 
DEU.5.19	du skall inte stjäla, 
DEU.5.20	du skall inte vittna falskt mot din nästa, 
DEU.5.21	du skall inte ha begär till din nästas hustru, och du skall inte ha lust till din nästas hus eller åker, hans slav eller hans slavinna, hans oxe eller hans åsna eller något annat som tillhör din nästa.
DEU.5.22	Dessa budord förkunnade Herren för er när ni alla stod samlade vid berget. Han förkunnade dem med hög röst ur elden, molnet och töcknet — dessa och inga fler. Han skrev dem på två stentavlor, som han gav mig. 
DEU.5.23	När ni hade hört rösten ur mörkret och berget brann kom ni fram till mig, alla stamhövdingar och äldste, 
DEU.5.24	och sade: »Herren, vår Gud, har visat oss sin härlighet och storhet, och vi har hört hans röst ur elden. I dag har vi sett att en människa kan höra Gud tala och ändå förbli vid liv. 
DEU.5.25	Varför måste vi då dö? Denna väldiga eld förbränner oss. Om vi hör Herren, vår Gud, tala igen kommer vi att dö. 
DEU.5.26	Ty vilken dödlig varelse har förblivit vid liv efter att som vi ha hört den levande Gudens röst ur elden? 
DEU.5.27	Gå du fram och lyssna till allt vad Herren, vår Gud, säger. Tala sedan om för oss allt vad Herren, vår Gud, har sagt till dig, så skall vi lyssna och lyda.«
DEU.5.28	När ni talade till mig hörde Herren vad ni sade. Då sade Herren till mig: »Jag har hört vad detta folk har sagt till dig. Allt de säger är riktigt. 
DEU.5.29	Tänk om de kunde bevara samma sinnelag, alltid frukta mig och hålla alla mina bud! Då skulle det för all framtid gå väl för dem och deras ättlingar. 
DEU.5.30	Gå nu och säg åt dem att återvända till sina tält. 
DEU.5.31	Ställ dig sedan här hos mig, så skall du få höra hela den lag, de stadgar och föreskrifter som du skall lära dem och som de skall lyda i det land jag ger dem att ta i besittning.«
DEU.5.32	Följ nu troget det som Herren, er Gud, har befallt er. Ni skall inte vika av åt vare sig höger eller vänster 
DEU.5.33	utan i allt följa den väg som Herren, er Gud, har befallt er att gå. Då får ni leva, det går er väl och ni får ett långt liv i det land ni tar i besittning.
DEU.6.1	Och detta är den lag, de stadgar och föreskrifter som Herren, er Gud, befallde mig att lära er för att ni skall lyda dem i det land ni går över till och tar i besittning. 
DEU.6.2	Om du alltså fruktar Herren, din Gud, du liksom dina barn och barnbarn, och i hela ditt liv följer alla hans stadgar och bud som jag ger dig, så kommer du att leva länge. 
DEU.6.3	Du skall lyssna, Israel, och följa dem troget, så att det går dig väl och ni blir mycket talrika, så som Herren, dina fäders Gud, har lovat dig — ett land som flödar av mjölk och honung.
DEU.6.4	Hör, Israel! Herren är vår Gud, Herren är en. 
DEU.6.5	Du skall älska Herren, din Gud, av hela ditt hjärta, med hela din själ och med all din kraft. 
DEU.6.6	Dessa ord som jag i dag ger dig skall du lägga på hjärtat. 
DEU.6.7	Du skall inpränta dem i dina barn och tala om dem när du sitter i ditt hus och när du är ute och går, när du lägger dig och när du stiger upp. 
DEU.6.8	Du skall binda dem som ett tecken kring din arm, och de skall vara ett kännemärke på din panna. 
DEU.6.9	Du skall skriva dem på dina dörrposter och i dina stadsportar.
DEU.6.10	När Herren, din Gud, för dig in i det land han ger dig enligt sin ed till dina fäder Abraham, Isak och Jakob — ett land med stora och vackra städer som du inte har byggt, 
DEU.6.11	med välfyllda hus som du inte har fyllt, med vattencisterner som du inte har huggit ut, med vingårdar och olivlundar som du inte har planterat — och du då äter dig mätt, 
DEU.6.12	skall du akta dig för att glömma Herren, han som förde dig ut ur Egypten, ut ur slavlägret. 
DEU.6.13	Herren, din Gud, skall du frukta, honom skall du tjäna, och vid hans namn skall du svära. 
DEU.6.14	Ni skall inte följa andra gudar, ingen av dem som era grannfolk dyrkar. 
DEU.6.15	Ty Herren, din Gud, finns mitt ibland er, och han är en svartsjuk Gud. Väck inte vreden hos Herren, din Gud, ty han kan utplåna dig från jordens yta. 
DEU.6.16	Ni skall inte sätta Herren, er Gud, på prov, som ni gjorde vid Massa. 
DEU.6.17	Följ noga de bud, lagar och stadgar som du har fått av Herren, er Gud. 
DEU.6.18	Du skall göra det som är riktigt och rätt i Herrens ögon. Då går det dig väl, och du får komma till det rika land som Herren med ed har lovat dina fäder och ta det i besittning. 
DEU.6.19	Herren kommer att jaga bort alla dina fiender, så som han har sagt.
DEU.6.20	När din son en gång frågar dig: »Vad är meningen med de lagar, stadgar och föreskrifter som Herren, vår Gud, har gett er?« 
DEU.6.21	då skall du svara honom: »Vi var faraos slavar i Egypten, men med stark hand förde Herren oss ut ur Egypten. 
DEU.6.22	Inför våra ögon gjorde Herren i Egypten stora tecken och under, som drabbade farao och hela hans hov, 
DEU.6.23	men oss förde han ut därifrån och ledde oss hit för att ge oss det land han med ed har lovat våra fäder. 
DEU.6.24	Och Herren befallde oss att lyda alla dessa stadgar och att frukta Herren, vår Gud, till gagn för oss själva i all vår tid, så att han låter oss leva, som han har låtit oss göra intill denna dag. 
DEU.6.25	Vi är rättfärdiga om vi inför Herren, vår Gud, troget följer hela denna lag, så som han har befallt oss.«
DEU.7.1	När Herren, din Gud, för dig in i det land du kommer till och tar i besittning driver han undan många folk för dig: hettiterna, girgasheerna, amoreerna, kanaaneerna, perisseerna, hiveerna och jevuseerna, sju folk som är större och mäktigare än du. 
DEU.7.2	När Herren, din Gud, överlämnar dem åt dig och du besegrar dem skall du viga dem åt förintelse. Du får inte sluta förbund med dem eller visa skonsamhet mot dem. 
DEU.7.3	Du får inte heller knyta släktband med dem, inte ge dina döttrar åt deras söner eller ta deras döttrar åt dina söner. 
DEU.7.4	De kunde ju förleda dina barn till att avfalla från mig och tjäna andra gudar, så att Herrens vrede flammar upp och han genast utplånar dig. 
DEU.7.5	Nej, så skall ni göra med dem: riv ner deras altaren, krossa deras stenstoder, hugg sönder deras asherapålar och bränn deras gudabilder. 
DEU.7.6	Ty du är ett folk som är helgat åt Herren, din Gud. Dig har Herren, din Gud, utvalt att vara hans dyrbara egendom framför alla andra folk på jorden.
DEU.7.7	Det var inte för att ni är ett större folk än andra som Herren fäste sig vid er och utvalde er — ni är ju det minsta folket av alla. 
DEU.7.8	Men Herren älskade er och ville hålla sin ed till era fäder, och därför förde han er med stark hand ut ur slavlägret och befriade dig ur faraos, den egyptiske kungens, våld. 
DEU.7.9	Du skall veta att det är Herren, din Gud, som är Gud, den trofaste Gud som håller sitt förbund och visar godhet i tusen släktled mot dem som älskar honom och håller hans bud. 
DEU.7.10	Men han vedergäller omedelbart dem som försmår honom och tvekar inte att förinta den som gör det; han vedergäller honom omedelbart. 
DEU.7.11	Därför skall du troget följa den lag, de stadgar och föreskrifter som jag i dag ger dig.
DEU.7.12	Om ni lyder dessa föreskrifter och troget följer dem skall Herren, din Gud, i gengäld hålla sitt förbund och visa den godhet som han med ed lovade dina fäder. 
DEU.7.13	Han skall älska dig, välsigna dig och göra dig till ett talrikt folk. I det land som han med ed lovade dina fäder att ge dig skall han välsigna de barn du får och den skörd du bärgar, din säd, ditt vin och din olja, kornas kalvar och tackornas lamm. 
DEU.7.14	Välsignad skall du vara mer än alla andra folk. Ingen av de dina skall gå ofruktsam, vare sig man eller kvinna, och inte heller något djur. 
DEU.7.15	Herren skall hålla alla sjukdomar borta från dig. Han skall inte utsätta dig för någon av de farsoter du lärde känna i Egypten, men han skall låta alla dina fiender drabbas av dem. 
DEU.7.16	Du skall uppsluka alla de folk som Herren, din Gud, överlämnar åt dig — visa dem ingen förskoning. Och du får inte dyrka deras gudar, ty då fångas du i en fälla.
DEU.7.17	Kanske tänker du: »Dessa folk är större än jag — hur skall jag kunna fördriva dem?« 
DEU.7.18	Men var inte rädd för dem, utan tänk på vad Herren, din Gud, gjorde med farao och alla egypterna, 
DEU.7.19	på de stora prövningar som du själv blev vittne till, på tecknen och undren och på hur Herren, din Gud, förde dig ut med stark hand och lyftad arm. Så skall Herren, din Gud, göra med alla de folk du är rädd för. 
DEU.7.20	Herren, din Gud, skall också sprida modlöshet bland dem, ända tills de överlevande som gömt sig undan dig har blivit utplånade. 
DEU.7.21	Låt dig inte skrämmas av dem, ty Herren, din Gud, finns hos dig, en stor och fruktansvärd Gud. 
DEU.7.22	Steg för steg skall Herren, din Gud, driva undan dessa folk för dig. Du kan inte utplåna dem genast, ty då skulle vilddjuren föröka sig, till skada för dig. 
DEU.7.23	Men Herren, din Gud, skall överlämna dem åt dig och skall sprida stor förvirring bland dem, ända tills de går under. 
DEU.7.24	Han skall ge deras kungar i ditt våld, och du skall utplåna deras namn från jorden. Ingen enda kan hålla stånd mot dig; du kommer att göra slut på dem.
DEU.7.25	Deras gudabilder skall ni bränna. Det silver och guld som finns på dem skall du inte ha begär till och lägga beslag på. Då skulle du fångas i en fälla, ty detta väcker Herrens, din Guds, avsky. 
DEU.7.26	Låt inga avskyvärda ting komma in i ditt hus, då vigs du själv åt förintelse tillsammans med dem. Du måste avsky sådana vidrigheter, ty de är vigda åt förintelse.
DEU.8.1	Hela den lag som jag i dag ger dig skall ni troget följa för att få leva och bli talrika och komma till det land som Herren med ed har lovat era fäder och ta det i besittning. 
DEU.8.2	Tänk på hela den väg som Herren, din Gud, har låtit dig vandra under dessa fyrtio år i öknen, för att tukta dig och sätta dig på prov, för att utröna om du är beredd att hålla hans bud eller inte. 
DEU.8.3	Han tuktade dig med hunger och lät dig äta manna, något som varken du själv eller dina fäder kände till. Han ville lära dig att människan inte lever bara av bröd utan av alla ord som utgår från Herren. 
DEU.8.4	På dessa fyrtio år blev dina kläder aldrig utslitna, och dina fötter svullnade inte. 
DEU.8.5	Besinna att Herren, din Gud, fostrar dig som en man fostrar sin son. 
DEU.8.6	Du skall hålla Herrens, din Guds, bud, så att du vandrar hans vägar och fruktar honom.
DEU.8.7	När Herren, din Gud, för dig in i ett rikt land med bäckar, källor och vattenådror som springer fram ur berg och dalar — 
DEU.8.8	ett land med vete och korn, med vinstockar, fikonträd och granatträd, med dignande olivträd och med honung, 
DEU.8.9	ett land där du inte skall behöva äta torftigt eller lida brist på någonting, ett land där stenarna innehåller järn och där du kan bryta koppar ur bergen — 
DEU.8.10	och du då äter dig mätt, skall du prisa Herren, din Gud, för det rika land han har gett dig. 
DEU.8.11	Akta dig för att glömma Herren, din Gud, och försumma inte att hålla hans bud, föreskrifter och stadgar, som jag i dag ger dig. 
DEU.8.12	När du äter dig mätt och bygger fina hus att bo i, 
DEU.8.13	när dina kor och får förökar sig, när du får mer av silver och guld och allt vad du äger förmeras, 
DEU.8.14	akta dig då för att i högmod glömma Herren, din Gud, som förde dig ut ur Egypten, ut ur slavlägret, 
DEU.8.15	som ledde dig genom den stora och fruktansvärda öknen med giftormar och skorpioner, ett förbränt land utan vatten, som lät vatten flöda ur den flinthårda klippan 
DEU.8.16	och lät dig äta manna i öknen, något som dina fäder inte kände till, allt för att tukta dig och sätta dig på prov och för att till slut visa dig sin godhet. 
DEU.8.17	Tro inte att du av egen kraft och förmåga har skaffat dig denna rikedom, 
DEU.8.18	utan tänk på att det är Herren, din Gud, som ger dig kraft att skaffa rikedom, därför att han då liksom i dag kommer att upprätthålla det förbund han ingick med dina fäder och bekräftade med ed.
DEU.8.19	Men om du glömmer Herren, din Gud, och följer andra gudar, tjänar och tillber dem, då försäkrar jag er i dag att ni skall förintas. 
DEU.8.20	Liksom de folk Herren förintar åt er skall även ni förintas, därför att ni inte lyssnar till Herren, er Gud.
DEU.9.1	Hör, Israel! Du går nu över Jordan för att besegra folk som är större och mäktigare än du, besegra stora städer med skyhöga murar 
DEU.9.2	och besegra anakiterna, detta stora och högväxta folk som du känner till och om vilket det sägs: »Vem kan hålla stånd mot anakiterna?« 
DEU.9.3	Var nu förvissad om att Herren, din Gud, själv går före dig som en förtärande eld. Han skall förgöra dem, han skall låta dem kuvas av dig. Du skall fördriva dem och genast göra slut på dem, så som Herren har lovat dig.
DEU.9.4	När Herren, din Gud, jagar undan dem för dig får du inte tro att det är på grund av din rättfärdighet som Herren låter dig komma till detta land och ta det i besittning. Nej, det är de andra folkens ondska som gör att Herren driver undan dem för dig. 
DEU.9.5	Det är inte därför att du är rättfärdig och redlig som du får komma till deras land och ta det i besittning, utan det är på grund av deras ondska som Herren, din Gud, driver undan dessa folk för dig och därför att han vill hålla sin ed till dina fäder Abraham, Isak och Jakob. 
DEU.9.6	Du skall veta att det inte är på grund av din rättfärdighet som Herren, din Gud, ger dig detta rika land att ta i besittning, ty du är ett styvnackat folk.
DEU.9.7	Glöm aldrig, minns hur du i öknen väckte Herrens, din Guds, vrede! Ända från den dag du drog ut ur Egypten tills ni kom hit har ni varit trotsiga mot Herren. 
DEU.9.8	Vid Horeb väckte ni Herrens vrede. Han blev så förbittrad på er att han var beredd att utplåna er. 
DEU.9.9	När jag hade gått upp på berget för att ta emot stentavlorna, tavlorna som bekräftade förbundet Herren slöt med er, stannade jag på berget i fyrtio dagar och fyrtio nätter, utan att äta eller dricka. 
DEU.9.10	Herren gav mig de två stentavlorna, på vilka Gud med sitt finger hade skrivit alla de ord han uttalade när ni var församlade vid berget och Herren talade till er ur elden. 
DEU.9.11	Efter fyrtio dagar och fyrtio nätter gav Herren mig de två stentavlorna, förbundstavlorna.
DEU.9.12	Och Herren sade till mig: »Skynda dig ner härifrån, ty ditt folk, som du har fört ut ur Egypten, har gjort något förfärligt. De har redan lämnat den väg som jag har befallt dem att gå, de har gjort sig ett gjutet beläte.« 
DEU.9.13	Herren fortsatte: »Jag ser att detta är ett styvnackat folk. 
DEU.9.14	Lämna mig nu, så skall jag förgöra dem och utplåna deras namn från jorden. Men av dig skall jag göra ett mäktigare och större folk än detta.«
DEU.9.15	Jag gick ner från det brinnande berget med de två förbundstavlorna i händerna. 
DEU.9.16	Jag fick se att ni hade syndat mot Herren, er Gud, att ni hade gjort er en gjuten tjurkalv och redan lämnat den väg som Herren befallt er att gå. 
DEU.9.17	Med båda händerna tog jag de två tavlorna, kastade dem ifrån mig och slog dem i stycken i er åsyn. 
DEU.9.18	Sedan föll jag ner inför Herren och låg liksom förut så i fyrtio dagar och fyrtio nätter, utan att äta eller dricka, på grund av den stora synd ni begick när ni gjorde det som var ont i Herrens ögon och väckte hans vrede. 
DEU.9.19	Ty jag darrade inför Herrens glödande vrede, som rasade mot er och hotade att utplåna er. Men Herren lyssnade till mig också denna gång. 
DEU.9.20	Också på Aron var Herren så förbittrad att han ville förgöra honom. Därför bad jag samtidigt även för Aron. 
DEU.9.21	Synden ni hade gjort, tjurkalven, tog jag och brände, jag slog den i stycken och malde den grundligt till fint stoft. Stoftet strödde jag i bäcken som rann ner från berget.
DEU.9.22	Även vid Tavera, vid Massa och vid Kivrot Hattaava väckte ni Herrens vrede. 
DEU.9.23	Likadant var det när Herren ville sända ut er från Kadesh Barnea och sade: »Tåga upp till det land jag har gett er och ta det i besittning!« Då trotsade ni Herrens, er Guds, befallning; ni litade inte på honom och lydde honom inte. 
DEU.9.24	Så länge jag har känt er har ni varit trotsiga mot Herren.
DEU.9.25	Jag föll alltså ner inför Herren och låg så i fyrtio dagar och fyrtio nätter, ty Herren hade hotat att utplåna er. 
DEU.9.26	Jag bad till Herren: »Herre, min Gud, förgör inte ditt folk, din egendom, som du i din storhet har befriat och fört ut ur Egypten med stark hand. 
DEU.9.27	Tänk på dina tjänare, på Abraham, Isak och Jakob, och bry dig inte om detta folks halsstarrighet, ondska och synd. 
DEU.9.28	Annars säger man i landet du förde ut oss från: ’Herren förmådde inte föra dem in i det land han hade lovat dem, han hatade dem och drev dem därför ut att dö i öknen.’ 
DEU.9.29	Men de är ditt folk och din egendom, dessa som du förde ut med din stora kraft och lyftade arm.«
DEU.10.1	Då sade Herren till mig: »Hugg ut två stentavlor, likadana som de förra, och gå upp till mig på berget. Du skall också göra en ark av trä. 
DEU.10.2	På tavlorna skall jag skriva samma ord som på de tavlor du förut slog sönder, och sedan skall du lägga dem i arken.« 
DEU.10.3	Jag gjorde en ark av akacieträ och högg ut två stentavlor, likadana som de förra, och jag tog med mig de båda tavlorna upp på berget. 
DEU.10.4	På dessa tavlor skrev han detsamma som förra gången, de tio budorden, som Herren förkunnade för er ur elden, när ni var församlade vid berget. Herren gav dem till mig, 
DEU.10.5	och jag gick ner från berget. I arken jag hade gjort lade jag tavlorna, så som Herren hade befallt mig, och där låg de sedan kvar.
DEU.10.6	Israeliterna bröt upp från Beerot Bene-Jaakan och gick till Mosera. Där dog Aron, och där blev han begravd. Hans son Elasar blev präst efter honom. 
DEU.10.7	De bröt upp därifrån och gick till Gudgoda och från Gudgoda vidare till Jotvata, en trakt med många bäckar.
DEU.10.8	Vid samma tid avdelade Herren Levis stam att bära Herrens förbundsark, att stå inför Herren som hans tjänare och att välsigna i hans namn, så som ännu sker. 
DEU.10.9	Till skillnad från sina bröder har de därför inte fått någon andel eller egendom. Herren är deras egendom, så som Herren, din Gud, har lovat dem.
DEU.10.10	Jag stannade kvar på berget lika länge som förut, i fyrtio dagar och fyrtio nätter. Herren lyssnade till mig även denna gång, ty han ville inte låta dig gå under. 
DEU.10.11	Herren sade till mig: »Ställ dig i spetsen för folket och låt dem bryta upp för att ta i besittning det land jag med ed har lovat deras fäder att ge dem.«
DEU.10.12	Och nu, Israel, vad begär Herren, din Gud, av dig? Bara att du fruktar Herren, din Gud, så att du alltid vandrar hans vägar, älskar honom och tjänar Herren, din Gud, av hela ditt hjärta och med hela din själ 
DEU.10.13	och håller Herrens bud och hans stadgar, som jag i dag ger dig, allt till gagn för dig själv. 
DEU.10.14	Himlen, himlarnas himmel, tillhör ju Herren, din Gud, liksom jorden och allt vad den rymmer. 
DEU.10.15	Ändå var det bara dina fäder Herren fäste sig vid och fattade kärlek till. Han har gjort er, deras efterkommande, till sina utvalda bland alla folk, och det är ni än i dag. 
DEU.10.16	Skär därför bort era hjärtans förhud och sluta upp att vara så styvnackade. 
DEU.10.17	Ty Herren, er Gud, är gudarnas Gud och herrarnas Herre, den store Gud och fruktansvärde hjälte som aldrig är partisk och inte kan mutas, 
DEU.10.18	som ger den faderlöse och änkan deras rätt och som älskar invandraren och ger honom mat och kläder. 
DEU.10.19	Även ni skall visa invandraren kärlek, ty ni har själva varit invandrare i Egypten. 
DEU.10.20	Herren, din Gud, skall du frukta, honom skall du tjäna, honom skall du hålla dig till, och vid hans namn skall du svära. 
DEU.10.21	Han är din stolthet, han är din Gud. Du har själv blivit vittne till dessa stora och överväldigande gärningar som han har utfört för dig. 
DEU.10.22	Sjuttio var dina fäder när de kom till Egypten, men nu har Herren, din Gud, gjort er lika talrika som stjärnorna på himlen.
DEU.11.1	Därför skall du älska Herren, din Gud, och alltid rätta dig efter vad han befallt, hans stadgar, lagar och bud.
DEU.11.2	Nu skall ni veta att jag inte talar till era barn, ty de känner inte till och har inte erfarit Herrens, er Guds, fostran och hans storhet, hans starka hand och lyftade arm. 
DEU.11.3	De har inte sett de tecken och storverk som han gjorde bland egypterna, mot farao, den egyptiske kungen, och hela hans land, 
DEU.11.4	inte heller vad han gjorde med den egyptiska hären, dess hästar och stridsvagnar, hur han lät Sävhavets vatten välla in över dem när de förföljde er — Herren gjorde slut på dem för alltid. 
DEU.11.5	De har inte sett vad han gjorde med er i öknen, innan ni kom hit, 
DEU.11.6	eller vad han gjorde med Datan och Aviram, sönerna till Rubens son Eliav, hur jorden öppnade sitt gap och slukade dem och deras familjer och tält och varje levande varelse i deras följe — och detta skedde mitt bland alla israeliterna. 
DEU.11.7	Det är ni som med egna ögon har sett den väldiga gärning som Herren har utfört. 
DEU.11.8	Följ därför hela den lag som jag i dag ger er. Då får ni styrka att inta det land som ni går över till och skall ta i besittning, 
DEU.11.9	och då får ni leva länge på den mark som Herren med ed har lovat att ge era fäder och deras efterkommande, ett land som flödar av mjölk och honung.
DEU.11.10	Landet som ni skall komma till och ta i besittning liknar inte Egypten, det land som ni drog ut ur, där du måste gå och vattna den säd du sått, liksom i en köksträdgård. 
DEU.11.11	Nej, det land som ni går över till och skall ta i besittning är ett land där berg och dalar vattnas av himlens regn. 
DEU.11.12	Det är ett land som Herren, din Gud, vårdar sig om; Herrens, din Guds, ögon vakar ständigt över det, från årets början till årets slut.
DEU.11.13	Om ni lyder mina bud, som jag i dag ger er, så att ni älskar Herren, er Gud, och tjänar honom av hela ert hjärta och med hela er själ, 
DEU.11.14	då skall jag ge ert land regn i rätt tid, både höstregn och vårregn, och du skall få skörda din säd, ditt vin och din olja. 
DEU.11.15	Jag skall låta din boskap ha gräs att beta, och du skall få äta dig mätt. 
DEU.11.16	Men akta er så att ni inte låter er dåras och avfaller, tjänar andra gudar och tillber dem. 
DEU.11.17	Då vredgas Herren på er och stänger till himlen, så att inget regn faller och marken inte ger någon gröda, och då utplånas ni snart från det rika land som Herren vill ge er.
DEU.11.18	Dessa mina ord skall ni ta till er och lägga på hjärtat. Ni skall binda dem som ett tecken kring er arm, och de skall vara ett kännemärke på er panna. 
DEU.11.19	Lär ut dem till era barn genom att tala om dem när du sitter i ditt hus och när du är ute och går, när du lägger dig och när du stiger upp. 
DEU.11.20	Du skall skriva dem på dina dörrposter och i dina stadsportar. 
DEU.11.21	Då kommer ni och era ättlingar att få leva länge i det land som Herren med ed lovade att ge era fäder, lika länge som himlen välver sig över jorden.
DEU.11.22	Om ni troget följer hela denna lag som jag ger er, om ni älskar Herren, er Gud, alltid vandrar hans vägar och håller er till honom, 
DEU.11.23	skall Herren driva undan alla dessa folk för er; ni kommer att fördriva folk som är större och mäktigare än ni själva. 
DEU.11.24	Varje fotsbredd mark ni trampar skall bli er. Från öknen och Libanon, från floden, floden Eufrat, ända till havet i väster skall ert område sträcka sig. 
DEU.11.25	Ingen kommer att kunna hålla stånd mot er. Herren, er Gud, skall sprida skräck och fruktan för er över hela det land ni beträder, så som han har lovat er.
DEU.11.26	Se, jag ställer er i dag inför välsignelse och förbannelse: 
DEU.11.27	välsignelse om ni lyder Herrens, er Guds, bud, som jag i dag ger er, 
DEU.11.28	förbannelse om ni inte lyder Herrens, er Guds, bud utan lämnar den väg jag i dag befaller er att gå och i stället följer andra gudar, som ni inte känner.
DEU.11.29	När Herren, din Gud, för dig in i det land som du skall ta i besittning skall du uttala välsignelsen på Gerisimberget och förbannelsen på Evalberget. 
DEU.11.30	Dessa berg ligger på andra sidan Jordan bortom Västvägen i det land som tillhör kanaaneerna, de som bor i Jordandalen, nära Gilgal, invid Orakellunden.
DEU.11.31	Ni skall nu gå över Jordan för att komma till det land som Herren, er Gud, vill ge er, och ta det i besittning. När ni intar det och bosätter er där 
DEU.11.32	skall ni troget följa alla de stadgar och föreskrifter som jag i dag ger er.
DEU.12.1	Detta är de stadgar och föreskrifter som ni troget skall följa i det land som Herren, dina fäders Gud, har gett dig att ta i besittning. Följ dem så länge ni lever på jorden.
DEU.12.2	Förstör alla de platser där folken ni fördriver har dyrkat sina gudar, på höga berg och kullar och under alla grönskande träd. 
DEU.12.3	Bryt ner deras altaren, krossa deras stenstoder, bränn deras asherapålar och hugg sönder deras gudabilder — utplåna deras namn från dessa platser.
DEU.12.4	När ni dyrkar Herren, er Gud, skall ni inte göra som de 
DEU.12.5	utan uppsöka den plats som Herren, er Gud, väljer ut hos någon av era stammar och gör till hemvist för sitt namn, där det skall bo. Dit skall du gå, 
DEU.12.6	och dit skall ni föra era brännoffer och slaktoffer, era tionden och offergärder, era löftesoffer och frivilliga offer liksom kornas och fårens förstfödda. 
DEU.12.7	Håll måltid där inför Herren, er Gud, och gläd er tillsammans med era familjer över allt vad era mödor gett, över Herrens, din Guds, välsignelse.
DEU.12.8	Ni skall inte göra som vi gör här i dag, när var och en gör som han vill. 
DEU.12.9	Ni har ju ännu inte nått fram och kommit till ro i det land som Herren, din Gud, vill ge dig. 
DEU.12.10	När ni har gått över Jordan och slagit er ner i det land som Herren, er Gud, vill göra till ert, och när ni har fått ro för alla fiender runt omkring och lever tryggt, 
DEU.12.11	skall Herren, er Gud, välja ut en plats där han vill låta sitt namn bo. Dit skall ni föra allt jag ålägger er: era brännoffer och slaktoffer, era tionden och offergärder, liksom alla de utvalda löftesoffer ni vill ge åt Herren. 
DEU.12.12	Där skall ni glädja er inför Herren, er Gud, tillsammans med era söner och döttrar, slavar och slavinnor, liksom med leviterna i era städer, som till skillnad från er inte har fått någon andel eller egendom.
DEU.12.13	Akta dig för att offra dina brännoffer på vilken plats som helst. 
DEU.12.14	Bara på den plats som Herren, din Gud, väljer ut hos en av dina stammar får du offra dina brännoffer, och där skall du utföra allt vad jag ålägger dig.
DEU.12.15	Däremot får du i alla dina städer slakta och äta kött, så mycket du vill, allt efter vad Herren, din Gud, välsignar dig med. Då får både orena och rena äta, liksom när man äter gasell eller hjort. 
DEU.12.16	Men blodet får du inte förtära. Du skall hälla ut det på marken som vatten.
DEU.12.17	I städerna ute i landet är det inte tillåtet för dig att äta det tionde du tar från din säd, ditt vin och din olja eller kornas och fårens förstfödda, inte heller något av de löftesoffer du har lovat att ge eller dina frivilliga offer och dina offergärder. 
DEU.12.18	Det är inför Herren, din Gud, på den plats som Herren, din Gud, väljer ut, som du skall äta detta tillsammans med din son och din dotter, din slav och din slavinna, liksom med leviterna i dina städer, och du skall glädja dig inför Herren, din Gud, över allt vad dina mödor gett. 
DEU.12.19	Så länge du lever i ditt land skall du akta dig för att försumma leviterna.
DEU.12.20	När Herren, din Gud, utvidgar ditt område, så som han har lovat dig, och du får lust att äta kött och säger: »Jag vill ha kött«, då får du äta så mycket du vill. 
DEU.12.21	Om du har långt till den plats som Herren, din Gud, väljer ut till hemvist för sitt namn, kan du i enlighet med mina befallningar slakta kor och får som Herren har gett dig och äta så mycket du vill av köttet i dina städer. 
DEU.12.22	Du får äta det så som man äter gasell eller hjort; både orena och rena får äta det. 
DEU.12.23	Men håll orubbligt fast vid att inte förtära blodet. Blodet är livet, och du får inte äta livet tillsammans med köttet. 
DEU.12.24	Ät det inte, häll ut det på marken som vatten. 
DEU.12.25	Ät det inte, så går det väl för dig och dina efterkommande, därför att du gör det som är rätt i Herrens ögon.
DEU.12.26	Men de heliga gåvor som du skall ge och dina löftesoffer skall du ta med dig till den plats som Herren väljer ut. 
DEU.12.27	Dina brännoffer, köttet såväl som blodet, skall du offra på Herrens, din Guds, altare. Blodet från dina slaktoffer skall hällas ut över Herrens, din Guds, altare, men köttet får du själv äta.
DEU.12.28	Lyd noga alla dessa föreskrifter som jag ger dig, så går det alltid väl för dig och dina efterkommande, därför att du gör det som är rätt och riktigt i Herrens, din Guds, ögon.
DEU.12.29	När Herren, din Gud, krossar de folk du kommer till och driver undan dem för dig, och när du fördriver dem och slår dig ner i deras land, 
DEU.12.30	skall du akta dig för att gå efter dem i fällan sedan de själva har gått under och för att söka dig till deras gudar och säga: »Hur gjorde dessa folk när de dyrkade sina gudar? Så vill jag också göra.« 
DEU.12.31	Du skall inte göra som de när du dyrkar Herren, din Gud, ty allt som Herren avskyr och hatar gjorde de till sina gudars ära. De offrade till och med sina söner och döttrar i eld åt sina gudar.
DEU.12.32	Alla de föreskrifter som jag ger er skall ni troget följa. Lägg inte till något och dra inte ifrån något.
DEU.13.1	Om en profet eller drömskådare träder fram hos dig, utlovar ett tecken eller under 
DEU.13.2	och vill övertala dig att tjäna andra gudar, som du inte känner, och om detta tecken eller under inträffar, 
DEU.13.3	skall du inte lyssna till vad en sådan profet eller drömskådare säger, ty Herren, er Gud, vill sätta er på prov för att se om ni verkligen älskar Herren, er Gud, av hela ert hjärta och med hela er själ. 
DEU.13.4	Herren, er Gud, skall ni följa, honom skall ni frukta, hans bud skall ni hålla, honom skall ni lyda, honom skall ni tjäna och hålla er till. 
DEU.13.5	Men profeten eller drömskådaren skall dödas, eftersom han manade till trolöshet mot Herren, er Gud, som har fört er ut ur Egypten och befriat er ur slavlägret. Han ville locka dig bort från den väg som Herren, din Gud, har befallt dig att gå. Du skall utrota det onda ur folket.
DEU.13.6	Om din egen bror, din son eller din dotter eller kvinnan i din famn eller din närmaste vän i hemlighet söker förleda dig och övertala dig att tjäna andra gudar, som varken du eller dina fäder har lärt känna, 
DEU.13.7	sådana gudar som folken omkring er dyrkar, nära eller fjärran, från jordens ena ände till den andra, 
DEU.13.8	då skall du inte ge efter eller lyssna till en sådan person. Visa ingen förskoning eller barmhärtighet. Skydda honom inte 
DEU.13.9	utan ta hans liv. Du skall själv vara den förste som lyfter handen för att döda honom, och sedan skall hela folket göra på samma sätt. 
DEU.13.10	Du skall stena honom till döds, därför att han försökte locka dig bort från Herren, din Gud, som har fört dig ut ur Egypten, ut ur slavlägret. 
DEU.13.11	Hela Israels folk skall känna fruktan när de hör om detta, och sedan skall ingen göra något så ont hos dig.
DEU.13.12	Skulle du om någon av de städer som Herren, din Gud, ger dig att bo i få höra 
DEU.13.13	att ondsinta män ur ditt folk har förlett invånarna och övertalat dem att tjäna andra gudar, som du inte känner, 
DEU.13.14	skall du noga undersöka detta, göra efterforskningar och anställa förhör. Om det verkligen är sant att något så skändligt har skett i ditt folk 
DEU.13.15	skall du hugga ner stadens invånare med svärd, du skall viga staden och alla som finns där åt förintelse. Också djuren skall huggas ner. 
DEU.13.16	Samla på torget allt du tar som byte, och bränn staden och allt byte som ett heloffer åt Herren, din Gud. Den skall förbli en ruinhög för all framtid och får aldrig byggas upp igen. 
DEU.13.17	Ingenting som har vigts åt förintelse får bli kvar i din ägo. Så stillas Herrens glödande vrede, han förbarmar sig över dig och gör dig i sin barmhärtighet till ett talrikt folk, så som han med ed lovade dina fäder, 
DEU.13.18	därför att du lyssnar till Herren, din Gud, håller alla hans bud, som jag i dag ger dig, och gör det som är rätt i Herrens, din Guds, ögon.
DEU.14.1	Ni är barn till Herren, er Gud. Ni skall inte sörja de döda genom att rista er blodiga eller raka er på huvudet. 
DEU.14.2	Ty du är ett folk som är helgat åt Herren, din Gud, och dig har Herren utvalt att vara hans dyrbara egendom framför alla andra folk på jorden.
DEU.14.3	Du skall inte äta något avskyvärt. 
DEU.14.4	Detta är de fyrfotadjur ni får äta: oxe, får och get, 
DEU.14.5	dovhjort, gasell och rådjur, stenget, vildoxe, antilop, vildfår 
DEU.14.6	och alla andra djur som har helt tvekluvna klövar och som idisslar — de djuren får ni äta. 
DEU.14.7	Men dessa får ni inte äta, fast de idisslar eller har tudelade klövar: kamelen, haren och klippgrävlingen, ty de idisslar men har inga klövar, de skall vara orena för er, 
DEU.14.8	samt svinet, ty det har visserligen helt kluvna klövar men idisslar inte, det skall vara orent för er. Av deras kött får ni inte äta, och deras döda kroppar får ni inte vidröra.
DEU.14.9	Detta är vad ni får äta av allt som lever i vatten: allt som har fenor och fjäll får ni äta. 
DEU.14.10	Men ni får inte äta något som saknar fenor eller fjäll, det skall vara orent för er.
DEU.14.11	Ni får äta alla rena fåglar, 
DEU.14.12	men dessa får ni inte äta: örnen, lammgamen, grågamen, 
DEU.14.13	gladan, falkar av alla arter, 
DEU.14.14	korpar av alla arter, 
DEU.14.15	berguven, jordugglan, hornugglan och hökar av alla arter, 
DEU.14.16	kattugglan, tornugglan, minervaugglan, 
DEU.14.17	pelikanen, smutsgamen, fiskuven, 
DEU.14.18	hägern, pipare av alla arter, härfågeln och fladdermusen.
DEU.14.19	Alla bevingade smådjur skall vara orena för er, de får inte ätas. 
DEU.14.20	Men alla rena djur med vingar får ni äta.
DEU.14.21	Ni skall inte äta ett självdött djur. Ge det att äta till invandraren i dina städer eller sälj det till en utlänning. Ty du är ett folk som är helgat åt Herren, din Gud.
DEU.14.21	Du skall inte koka en killing i moderns mjölk.
DEU.14.22	Du skall lägga undan tionde av allt du skördar, av vad åkern årligen ger. 
DEU.14.23	Detta skall du äta inför Herren, din Gud, på den plats som han väljer ut och där han vill låta sitt namn bo: tiondet av din säd, ditt vin och din olja, likaså kornas och fårens förstfödda. Så lär du dig att alltid frukta Herren, din Gud. 
DEU.14.24	Men om vägen är för lång, så att du inte orkar bära med dig det som Herren, din Gud, har välsignat dig med, därför att du bor för långt från den plats som Herren, din Gud, väljer ut till hemvist för sitt namn, 
DEU.14.25	skall du sälja allt och bära pengarna i en pung till den plats som Herren, din Gud, väljer ut. 
DEU.14.26	Där kan du köpa vad du önskar — kor och får, vin och öl, allt du vill ha. Håll sedan måltid där inför Herren, din Gud, och gläd dig tillsammans med din familj. 
DEU.14.27	Och leviterna i dina städer får du inte försumma, eftersom de till skillnad från dig inte har fått någon andel eller egendom.
DEU.14.28	Vart tredje år skall du ta allt tionde av årets skörd till städerna och lägga upp det där. 
DEU.14.29	Leviterna, som till skillnad från dig inte har fått någon andel eller egendom, liksom invandrarna, de faderlösa och änkorna som bor i dina städer, skall då få komma och äta sig mätta. Då skall Herren, din Gud, välsigna dig i allt vad du företar dig.
DEU.15.1	Vart sjunde år skall du avskriva skulder. 
DEU.15.2	Så skall avskrivningen gå till: Var och en som har en fordran skall efterskänka vad han har att fordra, det som han har lånat en annan. Han får inte kräva sin broder och landsman när skuldavskrivning har kungjorts till Herrens ära. 
DEU.15.3	En utlänning får du kräva, men det som din broder är skyldig måste du efterskänka. 
DEU.15.4	Dock kommer det inte att finnas någon fattig hos dig då Herren välsignar dig i det land som Herren, din Gud, vill göra till din egendom och låta dig ta i besittning, 
DEU.15.5	om du bara lyssnar till Herren, din Gud, så att du troget följer hela denna lag som jag i dag ger dig. 
DEU.15.6	När Herren, din Gud, välsignar dig, så som han har lovat dig, skall du låna ut till många folk men aldrig själv behöva låna, och du skall härska över många folk, men de skall aldrig härska över dig.
DEU.15.7	Om det finns någon fattig hos dig, en av dina landsmän, i någon av städerna i det land som Herren, din Gud, vill ge dig, skall du inte vara hårdhjärtad och hålla handen sluten för din fattige broder. 
DEU.15.8	Nej, du skall öppna din hand för honom och låta honom låna så mycket han behöver. 
DEU.15.9	Akta dig för den gemena tanken att det sjunde året, avskrivningsåret, närmar sig, så att du ser med oginhet på din fattige broder och vägrar låna honom något. Då klagar han över dig inför Herren, och du får en synd att svara för. 
DEU.15.10	Ge honom villigt, utan att gräma dig över att du ger, ty för detta skall Herren, din Gud, välsigna dig i allt du gör och allt du företar dig. 
DEU.15.11	Det kommer aldrig att saknas fattiga i landet. Därför ger jag dig denna befallning: Öppna handen för din broder, för den fattige och nödlidande i ditt land.
DEU.15.12	Om en landsman, en hebreisk man eller kvinna, måste sälja sig till dig, skall han tjäna dig i sex år, men det sjunde året skall du frige honom. 
DEU.15.13	När han friges och lämnar dig skall du inte låta honom gå tomhänt, 
DEU.15.14	utan du skall förse honom med rundliga gåvor från din fårfålla, din tröskplats och din vinpress. Vad Herren, din Gud, har välsignat dig med skall du också ge åt honom. 
DEU.15.15	Kom ihåg att du själv en gång var slav i Egypten och att Herren, din Gud, befriade dig. Därför ger jag dig i dag denna befallning.
DEU.15.16	Men om slaven säger att han inte vill lämna ditt hus, därför att han håller av dig och din familj och har det bra hos dig, 
DEU.15.17	skall du ta en syl och sticka den genom hans öra in i dörren. Sedan skall han vara din slav för alltid. På samma sätt skall du göra om det gäller en slavinna.
DEU.15.18	Du skall inte gräma dig över att du måste låta slaven lämna dig, ty du har under sex år tjänat in en dubbel dagsverkarlön på det arbete han har gjort åt dig. Och Herren, din Gud, kommer att välsigna dig i allt du gör.
DEU.15.19	Allt förstfött av hankön som föds bland dina nötkreatur och din småboskap skall du helga åt Herren, din Gud. Du får inte ta en förstfödd tjurkalv till arbete, och du får inte klippa en förstfödd bagge. 
DEU.15.20	Varje år skall du och din familj äta sådana djur inför Herren, din Gud, på den plats som Herren väljer ut. 
DEU.15.21	Men ett djur som har något fel, hälta, blindhet eller något annat allvarligt fel, får du inte offra åt Herren, din Gud. 
DEU.15.22	Hemma i dina städer skall du äta det, och då får både orena och rena vara med, liksom när man äter gasell eller hjort. 
DEU.15.23	Men djurets blod får du inte förtära. Du skall hälla ut det på marken som vatten.
DEU.16.1	Ge akt på månaden aviv och fira påsk till Herrens, din Guds, ära, ty en natt i månaden aviv förde Herren, din Gud, dig ut ur Egypten. 
DEU.16.2	Du skall offra ett påskoffer från fåren eller korna åt Herren, din Gud, på den plats som Herren väljer ut och där han vill låta sitt namn bo. 
DEU.16.3	Till det får du inte äta någonting syrat; i sju dagar skall du äta osyrat bröd, utsatthetens bröd — ty du drog ut ur Egypten i hast. Så skall du i hela ditt liv minnas den dag då du drog ut ur Egypten. 
DEU.16.4	Under sju dagar får ingen surdeg finnas någonstans i ditt land, och inget av det kött som du offrar den första dagens kväll får finnas kvar på morgonen. 
DEU.16.5	Du får inte offra påskoffret i vilken som helst av de städer som Herren, din Gud, ger dig, 
DEU.16.6	utan du skall gå till den plats som Herren, din Gud, väljer ut och där han vill låta sitt namn bo. Där skall du offra påskoffret på kvällen, när solen går ner, den stund då du drog ut ur Egypten. 
DEU.16.7	Du skall laga till det och äta det på den plats som Herren, din Gud, väljer ut, och på morgonen skall du vända hem. 
DEU.16.8	I sex dagar skall du äta osyrat bröd, och den sjunde är det en högtidssamling till Herrens, din Guds, ära. Då skall du inte utföra något arbete.
DEU.16.9	Därefter skall du låta det gå sju veckor. Från det att säden börjar skäras skall du låta det gå sju veckor, 
DEU.16.10	och sedan skall du fira veckohögtiden till Herrens, din Guds, ära med frivilliga offergåvor, så stora som du frivilligt kan ge, allt efter vad Herren, din Gud, välsignar dig med. 
DEU.16.11	På den plats som Herren, din Gud, väljer ut och där han vill låta sitt namn bo skall du glädja dig inför Herren, din Gud, tillsammans med din son och din dotter, din slav och din slavinna, liksom med leviterna i dina städer samt invandrarna, de faderlösa och änkorna som du har hos dig. 
DEU.16.12	Kom ihåg att du själv en gång var slav i Egypten, och följ troget dessa stadgar.
DEU.16.13	Lövhyddefesten skall du fira i sju dagar, när du har samlat in vad du fått från din tröskplats och din vinpress. 
DEU.16.14	Gläd dig under din fest tillsammans med din son och din dotter, din slav och din slavinna, liksom med leviterna, invandrarna, de faderlösa och änkorna i dina städer. 
DEU.16.15	I sju dagar skall du hålla fest till Herrens, din Guds, ära på den plats som Herren väljer ut. Ty Herren, din Gud, skall välsigna dig och hela din skörd och allt ditt arbete, och du skall bara glädja dig.
DEU.16.16	Tre gånger om året skall alla män hos dig träda fram inför Herren, din Gud, på den plats som han väljer ut: vid det osyrade brödets högtid, vid veckohögtiden och vid lövhyddefesten. Ingen skall träda fram inför Herren med tomma händer, 
DEU.16.17	utan var och en skall ge vad han kan, allt efter den välsignelse som Herren, din Gud, har gett dig.
DEU.16.18	Inom dina stammar skall du tillsätta domare med biträden i alla städer som Herren, din Gud, ger dig, och de skall skipa rätt åt folket med rättvisa domar. 
DEU.16.19	Du skall inte vränga rätten och inte vara partisk. Du skall inte ta mutor, ty mutor gör den vise blind och fördärvar saken för den som har rätt. 
DEU.16.20	Det rätta, endast det rätta, skall vara din strävan. Då får du leva och ta i besittning det land som Herren, din Gud, vill ge dig.
DEU.16.21	Du skall inte resa någon asherapåle eller något annat föremål av trä invid Herrens, din Guds, altare, som du skall bygga, 
DEU.16.22	och du skall inte ställa upp någon stenstod. Sådant hatar Herren, din Gud.
DEU.17.1	Åt Herren, din Gud, skall du inte offra en tjur eller ett får som har något fel eller lyte, ty detta väcker Herrens, din Guds, avsky.
DEU.17.2	Om det hos dig, i någon av de städer som Herren, din Gud, ger dig, finns en man eller kvinna som gör det som är ont i Herrens, din Guds, ögon och bryter förbundet med honom, 
DEU.17.3	någon som mot min befallning tjänar andra gudar och tillber dem eller solen, månen och himlens hela härskara, 
DEU.17.4	och om detta kommer till dina öron, då skall du noga undersöka saken. Om det verkligen är sant att något så skändligt har skett i Israel, 
DEU.17.5	skall mannen eller kvinnan som har begått denna ogärning föras ut till stadsporten och stenas till döds. 
DEU.17.6	För att någon skall straffas med döden måste två eller tre personer vittna; ingen får dödas på ett enda vittnesmål. 
DEU.17.7	Vittnena skall vara de första som lyfter handen för att döda honom, och sedan skall hela folket göra efter dem. Du skall utrota det onda ur folket.
DEU.17.8	Om det blir för svårt för dig att döma i dråpmål, egendomsmål eller misshandelsmål, vid rättsfall i dina städer, skall du bege dig upp till den plats som Herren, din Gud, skall välja ut 
DEU.17.9	och vända dig till de levitiska prästerna och till den domare som då kommer att finnas där. Du skall fråga dem, och de skall meddela dig domslutet. 
DEU.17.10	Sedan skall du handla enligt det besked som de har gett dig på den platsen, den som Herren skall välja ut. Du skall troget följa alla deras anvisningar. 
DEU.17.11	Anvisningarna de ger och domen de avkunnar skall du följa. Från det besked som de har gett dig får du inte vika av åt vare sig höger eller vänster.
DEU.17.12	Men om någon är så förmäten att han handlar utan att lyssna till prästen som står i tjänst hos Herren, din Gud, eller till domaren, så skall den mannen dö. Du skall utrota det onda ur Israel. 
DEU.17.13	Hela folket skall känna fruktan när de hör om detta, och sedan skall ingen vara så förmäten.
DEU.17.14	När du kommer till det land som Herren, din Gud, vill ge dig, tar det i besittning och bosätter dig där och sedan säger att du vill ha en kung över dig liksom alla folk omkring dig, 
DEU.17.15	då skall du göra till kung över dig den man som Herren, din Gud, väljer ut. En av dina landsmän skall du göra till kung över dig; du får inte ha en utlänning över dig, en som inte är din broder. 
DEU.17.16	Men han skall inte skaffa sig en mängd hästar; han får inte skicka sitt folk tillbaka till Egypten för att skaffa mängder av hästar. Herren har ju sagt till er: »Ni skall aldrig ta den vägen tillbaka igen.« 
DEU.17.17	Han skall inte skaffa sig en mängd hustrur och förledas till avfall av dem. Inte heller skall han skaffa sig en stor mängd silver och guld.
DEU.17.18	När kungen har bestigit tronen skall han låta göra en avskrift av denna lag, den lag som de levitiska prästerna har hand om. 
DEU.17.19	Han skall ha den hos sig och läsa i den så länge han lever, så att han lär sig att frukta Herren, sin Gud, och troget följer allt som står i denna lag, alla dessa stadgar. 
DEU.17.20	Då förhäver han sig inte över sina bröder och viker inte av från lagen åt vare sig höger eller vänster, och då skall han och hans ättlingar regera länge i Israel.
DEU.18.1	De levitiska prästerna, hela Levis stam, skall till skillnad från de andra israeliterna inte få någon andel eller egendom. De skall leva av Herrens eldoffer och hans egendom. 
DEU.18.2	Någon egendom bland sina bröder skall de inte ha. Herren är deras egendom, så som han har lovat dem.
DEU.18.3	Detta är vad prästerna har rätt att få av folket, av den som offrar ett slaktoffer, vare sig det är en tjur eller ett får: prästen skall ha bogen, käkarna och löpmagen. 
DEU.18.4	Det första av din säd, ditt vin och din olja liksom den första ullen från dina får skall du också ge åt honom. 
DEU.18.5	Ty honom har Herren, din Gud, valt ut bland alla dina stammar, för att han och hans efterkommande genom alla tider skall göra tjänst i Herrens namn.
DEU.18.6	En levit som har vistats i en av dina städer någonstans i Israel skall närhelst han vill få komma till den plats som Herren väljer ut 
DEU.18.7	och göra tjänst i Herrens, sin Guds, namn liksom alla sina levitiska bröder som tjänar Herren. 
DEU.18.8	De skall alla ha samma andel att leva av [---].
DEU.18.9	När du kommer till det land som Herren, din Gud, vill ge dig får du inte ta efter de skändligheter som folken där begår. 
DEU.18.10	Hos dig får det inte finnas någon som offrar sin son eller sin dotter på bålet, ingen spåman, teckentydare, svartkonstnär eller trollkarl, 
DEU.18.11	ingen som ägnar sig åt besvärjelser, som rådfrågar de dödas andar eller spådomsandar och söker vägledning hos de avlidna. 
DEU.18.12	Herren avskyr alla som gör detta, och det är sådana skändligheter som gör att Herren, din Gud, driver undan folken för dig. 
DEU.18.13	Du skall vara fläckfri inför Herren, din Gud.
DEU.18.14	Dessa folk som du skall driva undan lyssnar till teckentydare och spåmän, men dig har Herren, din Gud, inte tillåtit att göra så. 
DEU.18.15	Herren, din Gud, skall låta en profet lik mig träda fram hos dig ur dina bröders led. Honom skall ni lyssna till. 
DEU.18.16	Det var om detta du bad Herren, din Gud, när ni var församlade vid Horeb. Du sade: »Jag vill inte höra Herrens, min Guds, röst igen, och denna väldiga eld vill jag inte mera se, ty då kommer jag att dö.« 
DEU.18.17	Då sade Herren till mig: »Vad de säger är riktigt. 
DEU.18.18	Jag skall låta en profet lik dig träda fram ur deras bröders led. Jag skall lägga mina ord i hans mun, och han skall förkunna för dem allt vad jag befaller honom. 
DEU.18.19	Men om någon inte lyssnar till mina ord, de ord han talar i mitt namn, skall jag utkräva vedergällning av den mannen. 
DEU.18.20	Och den profet som är så förmäten att han i mitt namn förkunnar något som jag inte har befallt honom att säga, eller som talar i andra gudars namn, den profeten skall dö.«
DEU.18.21	Kanske tänker du: »Hur skall vi veta att ett budskap inte kommer från Herren?« 
DEU.18.22	När profeten har talat i Herrens namn men hans ord inte slår in och går i uppfyllelse, då kommer det budskapet inte från Herren. Det är profeten som i sin förmätenhet har förkunnat det. Låt dig inte skrämmas av honom.
DEU.19.1	När Herren, din Gud, krossar folken i det land han vill ge dig och du fördriver dem och slår dig ner i deras städer och hus, 
DEU.19.2	skall du avskilja tre städer i det land som Herren, din Gud, vill ge dig att ta i besittning. 
DEU.19.3	När du tagit reda på hur vägarna går skall du indela det land som Herren, din Gud, vill göra till din egendom i tre områden, så att varje dråpare har en stad att fly till.
DEU.19.4	Detta är villkoret för att en dråpare skall få leva när han har flytt dit: har han dödat en annan oavsiktligt utan att förut ha hyst agg mot honom — 
DEU.19.5	som när någon går ut i skogen med en kamrat och fäller träd, och järnet lossnar från skaftet när han svingar yxan för att hugga och det träffar den andre och dödar honom — då skall han få leva om han flyr till en av dessa städer. 
DEU.19.6	Vägen dit får inte vara så lång att blodshämnaren, när han i vredesmod förföljer dråparen, kan hinna upp honom och slå ihjäl honom, trots att han inte förtjänar döden, eftersom han förut inte hade hyst agg mot den andre. 
DEU.19.7	Därför befaller jag dig att avskilja tre städer.
DEU.19.8	Om Herren, din Gud, utvidgar ditt område enligt sitt edsvurna löfte till dina fäder och ger dig hela det land som han lovade dem, 
DEU.19.9	eftersom du troget följer hela denna lag som jag i dag ger dig och älskar Herren, din Gud, och alltid vandrar hans vägar, då skall du utöver dessa tre städer avskilja ytterligare tre, 
DEU.19.10	så att inte oskyldigt blod flyter i det land som Herren, din Gud, vill göra till din egendom och du drar blodskuld över dig.
DEU.19.11	Men om någon hyser agg mot en annan och lägger sig i bakhåll för honom och överfaller och slår ihjäl honom och sedan flyr till en av dessa städer, 
DEU.19.12	skall de äldste i hans hemstad låta hämta honom och utlämna honom till blodshämnaren. Han skall dö. 
DEU.19.13	Visa honom ingen förskoning, utan utplåna skulden för oskyldigt blod i Israel, så går det dig väl.
DEU.19.14	Du skall inte flytta din grannes gränsstenar, som förfäderna har rest inom ditt område, i det land som Herren, din Gud, vill ge dig att ta i besittning.
DEU.19.15	Ett enda vittne är inte nog för att fälla någon för brott eller förseelser, vilken synd det än gäller. För att en sak skall avgöras måste två eller tre personer vittna.
DEU.19.16	Om ett illvilligt vittne kommer med falska anklagelser mot någon, 
DEU.19.17	skall de båda parterna i tvisten träda fram inför Herren, inför de präster och domare som då kommer att finnas. 
DEU.19.18	Domarna skall noga undersöka saken, och om vittnet är en lögnare som har vittnat falskt mot sin broder, 
DEU.19.19	skall ni göra detsamma med honom som han hade tänkt ut mot sin broder. Du skall utrota det onda ur folket. 
DEU.19.20	Alla andra skall känna fruktan när de hör om detta, och sedan skall ingen mer göra något så ont hos dig. 
DEU.19.21	Visa ingen förskoning: liv för liv, öga för öga, tand för tand, hand för hand och fot för fot.
DEU.20.1	När du drar ut till strid mot dina fiender och möter hästar och vagnar, en här som är större än din egen, skall du inte bli rädd, ty Herren, din Gud, är med dig, han som förde dig ut ur Egypten. 
DEU.20.2	Innan striden börjar skall prästen stiga fram och tala till hären. 
DEU.20.3	Han skall säga: »Hör, Israel! Nu börjar striden mot fienderna. Tappa inte modet och var inte rädda, ta inte till flykten och låt er inte skrämmas av dem. 
DEU.20.4	Ty Herren, er Gud, går med er och strider för er mot era fiender, han skall ge er seger.«
DEU.20.5	Även manskapets förmän skall tala till hären. De skall säga: »Om någon har byggt ett nytt hus men ännu inte flyttat in, skall han vända hem igen, så att han inte dör i strid och en annan bosätter sig i hans hus. 
DEU.20.6	Om någon har planterat en vingård men ännu inte börjat skörda, skall han vända hem igen, så att han inte dör i strid och en annan skördar frukten. 
DEU.20.7	Om någon har trolovat sig med en kvinna men ännu inte äktat henne, skall han vända hem igen, så att han inte dör i strid och en annan man äktar henne.« 
DEU.20.8	Förmännen skall vidare säga till hären: »Om någon är rädd och saknar mod, skall han vända hem igen, så att inte hans bröder blir lika modlösa som han.« 
DEU.20.9	När förmännen har talat till hären skall officerarna ta befälet.
DEU.20.10	När du närmar dig en stad för att anfalla den skall du först erbjuda fred. 
DEU.20.11	Om staden då vill ha fred och öppnar portarna för dig, skall hela dess befolkning bli tvångsarbetare i din tjänst. 
DEU.20.12	Om den inte vill ingå fred med dig utan väljer krig, skall du belägra den, 
DEU.20.13	och när Herren, din Gud, ger den i ditt våld skall du hugga ner alla män i staden. 
DEU.20.14	Men kvinnorna och barnen, djuren och allt annat i staden, allt byte som finns där, får du behålla. Du får ta för dig av det byte från dina fiender som Herren, din Gud, ger dig.
DEU.20.15	Så skall du göra med alla städer som ligger långt bort, sådana städer som inte tillhör folken här i närheten. 
DEU.20.16	Men i städer som tillhör dessa folk och som Herren, din Gud, vill göra till din egendom får du inte skona en enda levande varelse. 
DEU.20.17	I enlighet med Herrens, din Guds, befallning skall du viga dem alla åt förintelse, hettiterna och amoreerna, kanaaneerna och perisseerna, hiveerna och jevuseerna, 
DEU.20.18	så att ni inte tar efter alla skändligheter de gör till sina gudars ära, ty då syndar ni mot Herren, er Gud.
DEU.20.19	När du är i krig med en stad och måste belägra den länge innan du kan inta den, får du inte sätta yxan i träden där och fälla dem. Deras frukt skall du själv äta, du får inte hugga ner dem. Träden på fälten är ju inte människor, som du måste belägra. 
DEU.20.20	Bara om du är säker på att träden inte ger ätlig frukt får du fälla dem och hugga ner dem. Av sådana träd kan du bygga belägringsverk mot den stad som är i krig med dig, ända tills den faller.
DEU.21.1	Om man ser en människa ligga ihjälslagen på marken i det land som Herren, din Gud, vill ge dig att ta i besittning och man inte vet vem gärningsmannen är, 
DEU.21.2	skall dina äldste och dina domare gå ut och fastställa avståndet från den döde till städerna i närheten. 
DEU.21.3	De äldste i den stad som ligger närmast skall ta en kviga som inte har nyttjats till arbete, en som inte har gått under ok, 
DEU.21.4	och de äldste i staden skall föra kvigan ner i en ravin där bäcken aldrig torkar ut och ingen plöjer eller sår, och nere i ravinen skall de bryta nacken av kvigan. 
DEU.21.5	Sedan skall prästerna träda fram, Levis söner, ty Herren, din Gud, har utvalt dem att tjäna honom och välsigna i Herrens namn, och de har att fälla utslaget i alla tvistemål och brottmål. 
DEU.21.6	Alla de äldste i den närmaste staden skall tvätta sina händer över kvigan som man bröt nacken av i ravinen, 
DEU.21.7	och de skall försäkra: »Våra händer har inte utgjutit detta blod, och våra ögon har ingenting sett. 
DEU.21.8	Herre, ge försoning åt ditt folk Israel, som du har befriat. Låt ingen skuld för oskyldigt blod belasta ditt folk Israel.« Så får de försoning för blodskulden. 
DEU.21.9	Du skall utplåna skulden för oskyldigt blod, du skall göra det som är rätt i Herrens ögon.
DEU.21.10	När du drar ut till strid mot dina fiender och Herren, din Gud, ger dem i ditt våld och du tar fångar, 
DEU.21.11	får du bland fångarna kanske se en vacker kvinna, som du förälskar dig i och vill gifta dig med. 
DEU.21.12	Då skall du ta henne hem till ditt hus, och där måste hon raka sitt huvud och klippa sina naglar 
DEU.21.13	och lägga av de kläder hon bar när hon tillfångatogs. Sedan skall hon bo i ditt hus och sörja sin far och mor i en månad, innan du får vara tillsammans med henne och äga henne, så att hon blir din hustru. 
DEU.21.14	Men om du tröttnar på henne skall du låta henne gå vart hon vill. Du får inte sälja henne för pengar, inte behandla henne som en handelsvara, efter att ha lägrat henne.
DEU.21.15	Om en man har två hustrur, en som han älskar och en som han inte älskar, och båda föder honom söner, både den han älskar och den han inte älskar, och hans förstfödde är son till den han inte älskar, 
DEU.21.16	får han inte vid fördelningen av arvet låta sonen till den han älskar få förstfödslorätten på bekostnad av sonen till den han inte älskar, den förstfödde. 
DEU.21.17	Mannen måste erkänna den förstfödde, sonen till den han inte älskar, och ge honom dubbla andelen av allt han äger. Det var honom han avlade först, honom tillkommer förstfödslorätten.
DEU.21.18	Om en son är trotsig och upprorisk och inte lyder sin far och mor, inte ens när de tuktat honom, 
DEU.21.19	skall de ta honom med sig och föra honom till de äldste i staden, till hemstadens port. 
DEU.21.20	De skall säga till stadens äldste: »Det här är vår son, han är trotsig och upprorisk och lyder oss inte, han bara festar och super.« 
DEU.21.21	Då skall alla männen i staden stena honom till döds. Du skall utrota det onda ur folket. Hela Israels folk skall känna fruktan när de får höra talas om detta.
DEU.21.22	Om någon döms till döden för ett brott och avrättas och du hänger upp honom på en påle, 
DEU.21.23	får hans lik inte hänga kvar på pålen över natten. Du måste begrava honom samma dag, ty den som hängs upp är förbannad av Gud, och du får inte besudla det land som Herren, din Gud, vill göra till din egendom.
DEU.22.1	Om du ser din broders oxe eller får som har sprungit bort, skall du inte vända ryggen till utan föra djuret tillbaka till din broder. 
DEU.22.2	Om han inte bor i närheten, eller om du inte vet vem ägaren är, skall du ta hem djuret och ha det hos dig tills din broder kommer och frågar efter det, och då skall du lämna tillbaka det till honom. 
DEU.22.3	Likadant skall du göra med hans åsna, med hans kläder och med allt annat som din broder har förlorat och som du finner. Du får inte vända ryggen till. 
DEU.22.4	Om du ser att din broders åsna eller oxe har fallit omkull på vägen, skall du inte vända ryggen till utan hjälpa honom att få upp djuret igen.
DEU.22.5	En kvinna får inte bära mansdräkt, och en man får inte ta på sig kvinnokläder, ty Herren, din Gud, avskyr alla som gör sådant.
DEU.22.6	Om du får syn på ett fågelbo där du går, i ett träd eller på marken, med ungar eller ägg som modern ligger på, får du inte ta både modern och ungarna. 
DEU.22.7	Ta ungarna, men låt modern flyga. Då går det dig väl, och du får leva länge.
DEU.22.8	När du bygger ett nytt hus, skall du sätta ett räcke kring taket, så att du inte drar blodskuld över huset om någon faller ner.
DEU.22.9	Du får inte odla något annat än vin i din vingård, ty då tillfaller alltsammans helgedomen, både grödan och vinskörden. 
DEU.22.10	Du skall inte spänna oxe och åsna för samma plog. 
DEU.22.11	Du skall inte klä dig i tyg av blandat garn, ull och lin tillsammans.
DEU.22.12	Du skall sätta tofsar i alla fyra hörnen på manteln du sveper om dig.
DEU.22.13	Om en man gifter sig med en kvinna och efter att ha varit tillsammans med henne inte vill ha henne längre 
DEU.22.14	utan kommer med beskyllningar som ger henne dåligt rykte: »Jag har gift mig med denna kvinna, men när jag låg med henne upptäckte jag att hon inte var oskuld«, 
DEU.22.15	då skall flickans far och mor gå till stadens äldste i stadsporten med beviset på att flickan var oskuld. 
DEU.22.16	Flickans far skall säga till de äldste: »Jag gav min dotter till hustru åt denne man, men han vill inte ha henne längre, 
DEU.22.17	och nu kommer han med beskyllningar och påstår sig ha upptäckt att min dotter inte var oskuld. Men här är beviset på att hon var oskuld.« De skall breda ut tyget inför stadens äldste, 
DEU.22.18	och de äldste skall gripa mannen och straffa honom 
DEU.22.19	och ålägga honom att betala hundra siklar silver som tillfaller flickans far, eftersom mannen har förtalat en israelitisk jungfru. Hon skall förbli hans hustru, och han får inte skilja sig från henne så länge han lever. 
DEU.22.20	Men om anklagelsen är riktig och det inte finns något bevis på att flickan var oskuld, 
DEU.22.21	skall flickan hämtas ut från sin fars hus, och utanför dörren skall männen i staden stena henne till döds, eftersom hon genom att hora i sin fars hus har gjort vad som är en vettlöshet i Israel. Du skall utrota det onda ur folket.
DEU.22.22	Om en man ertappas då han ligger med en annan mans hustru, skall båda dö, både mannen som låg med kvinnan och kvinnan själv. Du skall utrota det onda ur Israel.
DEU.22.23	Om en orörd flicka är trolovad med en man och en annan man träffar henne i staden och ligger med henne där, 
DEU.22.24	skall ni föra ut båda till stadsporten och stena dem till döds, flickan därför att hon inte ropade på hjälp inne i staden, och mannen därför att han lägrade en annans kvinna. Du skall utrota det onda ur folket. 
DEU.22.25	Men om det var utanför staden som mannen träffade den trolovade flickan och övermannade henne och låg med henne, så är det bara han som skall dö. 
DEU.22.26	Flickan skall du låta vara. Flickan har inte gjort något som förtjänar döden, ty detta brott motsvarar ett överfall då en man dräper en annan man. 
DEU.22.27	Det var ju utanför staden han träffade den trolovade flickan, och hon kan ha ropat på hjälp utan att någon kom och räddade henne.
DEU.22.28	Om en man träffar en orörd flicka som inte är trolovad och förgriper sig på henne och de ertappas när han ligger med henne, 
DEU.22.29	skall mannen som låg med henne ge femtio siklar silver till flickans far. Han skall sedan gifta sig med henne, eftersom han har lägrat henne, och får inte skilja sig från henne så länge han lever.
DEU.22.30	En man får inte ta sin fars hustru, då skändar han sin fars bädd.
DEU.23.1	Ingen som har fått testiklarna krossade eller lemmen avskuren får upptas i Herrens församling. 
DEU.23.2	Ingen av blandad härkomst får upptas i Herrens församling; inte ens hans efterkommande i tionde led får upptas där. 
DEU.23.3	Ingen ammonit eller moabit får någonsin upptas i Herrens församling; inte ens deras efterkommande i tionde led får upptas där. 
DEU.23.4	Ty när ni drog ut ur Egypten kom de er inte till mötes med bröd och vatten på vägen, och de lejde Bileam, Beors son, från Petor i Aram Naharajim, till att förbanna dig. 
DEU.23.5	Men Herren, din Gud, ville inte lyssna till Bileam. Herren, din Gud, förvandlade förbannelsen till välsignelse för dig, ty Herren, din Gud, älskade dig. 
DEU.23.6	Så länge du lever skall du aldrig någonsin främja deras lycka och välfärd.
DEU.23.7	Du skall inte visa avsky för edomeerna, ty de är dina bröder. Du skall inte visa avsky för egypterna, ty du var en gång invandrare i deras land. 
DEU.23.8	Deras ättlingar i tredje led får upptas i Herrens församling.
DEU.23.9	När du drar ut i fält mot dina fiender skall du ta dig i akt för allt som väcker anstöt. 
DEU.23.10	Om någon man har blivit oren genom att få utlösning under natten, skall han gå ut ur lägret och får inte komma tillbaka 
DEU.23.11	förrän i kvällningen, när han har badat. Då får han komma in i lägret, när solen går ner.
DEU.23.12	Du skall ha ett visst ställe att gå till utanför lägret. 
DEU.23.13	Du skall ha en grävpinne i bältet, och när du behöver sätta dig där ute skall du gräva en grop med den och efteråt täcka över din träck.
DEU.23.14	Herren, din Gud, vandrar omkring i lägret; han vill rädda dig och överlämna dina fiender åt dig. Därför skall ditt läger vara heligt. Låt honom inte få se något motbjudande, så att han drar sig undan från dig.
DEU.23.15	En slav som har rymt från sin herre och tagit sin tillflykt till dig skall du inte utlämna åt hans herre. 
DEU.23.16	Låt honom stanna hos dig och bo i vilken han vill av dina städer, efter eget tycke. Du får inte behandla honom illa.
DEU.23.17	Ingen israelitisk kvinna får vara kulttjänare, inte heller någon israelitisk man. 
DEU.23.18	Med horpengar eller hundlön får du inte komma till Herrens, din Guds, hus när du skall infria ett löfte, ty Herren, din Gud, avskyr bådadera.
DEU.23.19	Du får inte ta ränta av din broder, vare sig det gäller pengar, livsmedel eller något annat som kan lånas ut mot ränta. 
DEU.23.20	Av en utlänning får du ta ränta, men av din broder får du inte ta ränta, om Herren, din Gud, skall välsigna dig i allt du företar dig i det land du kommer till och tar i besittning.
DEU.23.21	Om du ger ett löfte till Herren, din Gud, skall du inte dröja med att infria det, ty annars kommer Herren, din Gud, att utkräva vad du har lovat, och du får en synd att svara för. 
DEU.23.22	Om du låter bli att lova något, begår du ingen synd. 
DEU.23.23	Men vad du en gång har sagt måste du också troget göra: håll det löfte till Herren, din Gud, som du av fri vilja har låtit komma över dina läppar.
DEU.23.24	När du kommer in i någon annans vingård får du äta så mycket druvor du orkar, men du får inte ta med dig i korg. 
DEU.23.25	När du kommer in på någon annans sädesfält får du rycka av ax med handen, men du får inte gå med skära på hans fält.
DEU.24.1	Om en man har tagit sig en hustru och varit tillsammans med henne och sedan finner något motbjudande hos henne och inte vill ha henne, skriver ett skilsmässobrev, överlämnar det och låter henne gå, 
DEU.24.2	och om hon efter att ha lämnat hans hus gifter sig med en annan man 
DEU.24.3	och även den andre mannen slutar älska henne, skriver ett skilsmässobrev, överlämnar det och låter henne gå, eller om den andre mannen som tagit henne till hustru dör, 
DEU.24.4	då får hennes förste man, han som har låtit henne gå, inte åter ta henne till hustru efter det att hon har blivit oren för honom, ty sådant avskyr Herren. Det land som Herren, din Gud, vill göra till din egendom skall du inte besmitta med synd.
DEU.24.5	En nygift man behöver inte gå ut i krig och får inte heller åläggas andra plikter. Ett år är han fri att vara hemma och glädja sin hustru.
DEU.24.6	Ingen får ta en handkvarn eller en kvarnsten som pant, ty då tar han livet i pant.
DEU.24.7	Om det visar sig att en man har rövat bort en av sina bröder, en israelit, och sålt honom som en handelsvara, så skall den mannen dö. Du skall utrota det onda ur folket.
DEU.24.8	Vid fall av spetälska måste du vara mycket noga med att följa alla anvisningar som de levitiska prästerna ger. Vad jag har befallt dem skall ni troget följa. 
DEU.24.9	Kom ihåg vad Herren, din Gud, gjorde med Mirjam på er väg, när ni drog ut ur Egypten.
DEU.24.10	När du ger ett lån till någon får du inte gå in i hans hus för att ta en pant av honom. 
DEU.24.11	Stanna kvar utanför och låt mannen du ger lånet komma ut till dig med sin pant. 
DEU.24.12	Om det är en fattig man, får du inte ha hans pant som täcke när du sover. 
DEU.24.13	Ge honom panten tillbaka vid solnedgången, så att han själv får sova i sin mantel. Då välsignar han dig, och du blir rättfärdig inför Herren, din Gud.
DEU.24.14	Du skall inte göra orätt mot en fattig och nödlidande daglönare, vare sig han är din landsman eller en invandrare i någon av städerna i ditt land. 
DEU.24.15	Du skall ge honom hans lön redan samma dag, före solnedgången, ty han är fattig och i trängande behov av den. Annars kan han klaga över dig inför Herren, och du får en synd att svara för.
DEU.24.16	Fäderna skall inte straffas med döden för barnens skull och inte barnen för fädernas skull. Var och en skall dö för sitt eget brott.
DEU.24.17	Du skall inte vränga rätten för invandraren eller den faderlöse, och en änkas kläder skall du inte ta som pant. 
DEU.24.18	Kom ihåg att du själv en gång var slav i Egypten och att Herren, din Gud, befriade dig därifrån. Därför ger jag dig denna befallning att följa.
DEU.24.19	Om du glömmer en kärve när du skördar din åker, skall du inte gå tillbaka och hämta den utan lämna kvar den åt invandraren, den faderlöse och änkan. Då skall Herren, din Gud, välsigna dig i allt du gör. 
DEU.24.20	När du har slagit ner dina oliver skall du inte söka igenom grenarna efter fler utan lämna det som är kvar åt invandraren, den faderlöse och änkan. 
DEU.24.21	När du har plockat druvorna i din vingård skall du inte göra någon efterskörd utan lämna det som är kvar åt invandraren, den faderlöse och änkan. 
DEU.24.22	Kom ihåg att du själv en gång var slav i Egypten. Därför ger jag dig denna befallning att följa.
DEU.25.1	Om två män råkar i tvist och vänder sig till domstol, skall de som dömer fria den oskyldige och fälla den skyldige. 
DEU.25.2	Om den skyldige döms till spöstraff, skall domaren befalla honom att lägga sig ner och själv övervaka att han får så många slag som hans brott förtjänar. 
DEU.25.3	Fyrtio slag kan han få, inte fler. Man skall inte ge honom fler slag; din broder får inte vanäras genom att straffas hårdare.
DEU.25.4	Du skall inte binda ihop munnen på en oxe som tröskar.
DEU.25.5	Om två bröder bor tillsammans och den ene dör utan att lämna någon son efter sig, skall änkan inte gifta om sig med någon utanför släkten, utan hennes svåger skall ligga med henne, han skall ta henne till hustru och göra sin svågerplikt mot henne. 
DEU.25.6	Den förste son hon föder skall räknas som den döde broderns, så att hans namn inte utplånas i Israel. 
DEU.25.7	Men om svågern inte är villig att gifta sig med sin svägerska, skall hon uppsöka de äldste i stadsporten och säga: »Min svåger vägrar att se till att hans brors namn bevaras i Israel. Han vill inte göra sin svågerplikt mot mig.« 
DEU.25.8	Då skall de äldste i staden kalla till sig mannen och tala med honom. Om han framhärdar och säger att han inte är villig att gifta sig med henne, 
DEU.25.9	skall svägerskan i de äldstes åsyn gå fram till honom, dra av honom skon, spotta honom i ansiktet och utropa: »Så gör man med den som inte vill föra sin brors släkt vidare.« 
DEU.25.10	Och i Israel skall sedan hans egen släkt få heta »Barfot«.
DEU.25.11	Om två män råkar i slagsmål och den enes hustru skyndar till för att hjälpa sin man och sträcker ut handen och griper tag om könet på den som slår hennes make, 
DEU.25.12	skall du utan förskoning hugga av hennes hand.
DEU.25.13	Du skall inte ha dubbla vikter i påsen, större och mindre. 
DEU.25.14	Du skall inte ha dubbla mått i huset, större och mindre. 
DEU.25.15	Rätta och riktiga vikter skall du ha, liksom rätta och riktiga mått. Då får du leva länge i det land som Herren, din Gud, vill ge dig. 
DEU.25.16	Herren, din Gud, avskyr var och en som gör orätt i sådana ting.
DEU.25.17	Kom ihåg vad amalekiterna gjorde mot dig när ni drog ut ur Egypten. 
DEU.25.18	När de mötte dig på din väg och du var trött och utmattad, högg de ner alla dina eftersläntrare utan att frukta Gud. 
DEU.25.19	När Herren, din Gud, har låtit dig få ro för alla fiender runt omkring, i det land som Herren, din Gud, vill göra till din egendom och låta dig ta i besittning, skall du utplåna minnet av amalekiterna från jorden. Glöm aldrig detta!
DEU.26.1	När du kommer till det land som Herren, din Gud, vill göra till din egendom och du tar det i besittning och bosätter dig där, 
DEU.26.2	skall du ta en del av det första du skördar av markens gröda i det land som Herren, din Gud, vill ge dig, lägga det i en korg och bege dig till den plats som Herren, din Gud, väljer ut och där han vill låta sitt namn bo. 
DEU.26.3	Du skall gå till den präst som då kommer att finnas där och säga till honom: »I dag bekräftar jag för Herren, din Gud, att jag har kommit till det land som Herren med ed lovade våra fäder att ge oss.« 
DEU.26.4	Prästen skall ta emot din korg och ställa den framför Herrens, din Guds, altare.
DEU.26.5	Inför Herren, din Gud, skall du sedan säga: »Min fader var en nödställd aramé, som flyttade ner till Egypten med en liten skara människor. Där bodde de och blev ett stort, starkt och talrikt folk. 
DEU.26.6	Men egypterna behandlade oss illa, förtryckte oss och tvingade oss till tungt arbete. 
DEU.26.7	Då åkallade vi Herren, våra fäders Gud, och Herren hörde våra rop och såg hur vi förtrycktes, plågades och led. 
DEU.26.8	Herren förde oss ut ur Egypten med stark hand och lyftad arm, med fruktansvärd makt, med tecken och under. 
DEU.26.9	Han lät oss komma hit och gav oss detta land, ett land som flödar av mjölk och honung. 
DEU.26.10	Och nu kommer jag med det första av skörden från den mark som du, Herre, har gett mig.«
DEU.26.10	Du skall ställa korgen inför Herren, din Gud, och du skall falla ner inför honom. 
DEU.26.11	Och över allt det goda som Herren, din Gud, har gett dig och din familj skall du sedan glädja dig tillsammans med de leviter och invandrare som du har hos dig.
DEU.26.12	När du det tredje året, året för tiondet, har samlat ihop allt tionde av din skörd och gett det till leviterna, invandrarna, de faderlösa och änkorna, så att de har kunnat äta sig mätta i dina städer, 
DEU.26.13	skall du säga inför Herren, din Gud: »Nu har jag tagit ut det heliga ur mitt hus, och jag har gett det till leviterna och invandrarna, de faderlösa och änkorna, alldeles som du har befallt mig. Jag har inte överträtt eller försummat något av dina bud. 
DEU.26.14	Jag har inte ätit av tiondet när jag haft sorg, jag har inte varit oren när jag tog ut det och jag har inte gett något av det som gravgåva. Jag har lytt Herren, min Gud, jag har gjort allt som du har befallt mig. 
DEU.26.15	Se ner från din heliga boning, från himlen, och välsigna ditt folk Israel och den mark du har gett oss, så som du med ed lovade våra fäder, ett land som flödar av mjölk och honung.«
DEU.26.16	I dag befaller dig Herren, din Gud, att lyda dessa stadgar och föreskrifter. Av hela ditt hjärta och med hela din själ skall du troget följa dem. 
DEU.26.17	Du har i dag försäkrat att Herren skall vara din Gud och att du skall vandra hans vägar, följa hans stadgar, bud och föreskrifter och lyda honom. 
DEU.26.18	Herren har i dag försäkrat att du skall vara hans dyrbara egendom, så som han har lovat dig. Du skall hålla alla hans bud, 
DEU.26.19	och han skall upphöja dig över alla andra folk han har skapat, till pris, berömmelse och ära, och du skall vara ett folk som är helgat åt Herren, din Gud, så som han har lovat.
DEU.27.1	Mose och Israels äldste gav folket dessa anvisningar: Följ hela den lag som jag i dag ger er. 
DEU.27.2	Så snart ni gått över Jordan, till det land som Herren, din Gud, vill ge dig, skall du resa stora stenar och kalka dem vita. 
DEU.27.3	När du gått över skall du på dem skriva varje ord i denna lag. Då får du komma in i det land som Herren, din Gud, vill ge dig, ett land som flödar av mjölk och honung, så som Herren, dina fäders Gud, har lovat dig.
DEU.27.4	När ni gått över Jordan skall ni på Evalberget resa de stenar som jag i dag ger er befallning om, och du skall kalka dem vita. 
DEU.27.5	Där skall du också bygga ett altare åt Herren, din Gud, ett altare av sten som inte bearbetats med järn. 
DEU.27.6	Av ohuggen sten skall du bygga Herrens, din Guds, altare, och på det skall du frambära brännoffer till Herren, din Gud. 
DEU.27.7	Du skall också offra gemenskapsoffer och äta dem där, och du skall glädja dig inför Herren, din Gud. 
DEU.27.8	På stenarna skall du klart och tydligt skriva varje ord i denna lag.
DEU.27.9	Mose och de levitiska prästerna talade till Israels folk: Var stilla och hör, Israel! I dag har du blivit Herrens, din Guds, eget folk. 
DEU.27.10	Så lyssna till Herren, din Gud, och lyd hans bud och stadgar, som jag i dag ger dig.
DEU.27.11	Samma dag gav Mose följande anvisningar till folket: 
DEU.27.12	När ni gått över Jordan skall dessa stammar ställa sig på Gerisimberget för att välsigna folket: Simon, Levi, Juda, Isaskar, Josef och Benjamin. 
DEU.27.13	Och dessa skall ställa sig på Evalberget för att förbanna: Ruben, Gad, Asher, Sebulon, Dan och Naftali.
DEU.27.14	Leviterna skall med hög röst rikta följande ord till alla män i Israel:
DEU.27.15	Förbannelse över den man som tillverkar vad Herren avskyr, en snidad eller gjuten gudabild, ett hantverksalster, som han i hemlighet ställer upp. — Hela folket skall instämma och svara: Amen.
DEU.27.16	Förbannelse över den som visar förakt för sin far eller mor. — Hela folket skall svara: Amen.
DEU.27.17	Förbannelse över den som flyttar sin grannes gränsstenar. — Hela folket skall svara: Amen.
DEU.27.18	Förbannelse över den som leder en blind vilse. — Hela folket skall svara: Amen.
DEU.27.19	Förbannelse över den som vränger rätten för invandraren, den faderlöse eller änkan. — Hela folket skall svara: Amen.
DEU.27.20	Förbannelse över den som ligger med sin fars hustru, ty han skändar sin fars bädd. — Hela folket skall svara: Amen.
DEU.27.21	Förbannelse över den som har samlag med djur. — Hela folket skall svara: Amen.
DEU.27.22	Förbannelse över den som ligger med sin syster, en som har samma far eller mor som han. — Hela folket skall svara: Amen.
DEU.27.23	Förbannelse över den som ligger med sin svärmor. — Hela folket skall svara: Amen.
DEU.27.24	Förbannelse över den som dräper i lönndom. — Hela folket skall svara: Amen.
DEU.27.25	Förbannelse över den som mot betalning dräper en oskyldig. — Hela folket skall svara: Amen.
DEU.27.26	Förbannelse över den som inte håller sig till orden i denna lag och lyder dem. — Hela folket skall svara: Amen.
DEU.28.1	Om du lyssnar till Herren, din Gud, och troget följer alla hans bud, som jag i dag ger dig, skall Herren, din Gud, upphöja dig över alla andra folk på jorden. 
DEU.28.2	Alla dessa välsignelser skall nå dig och komma över dig, när du lyder Herren, din Gud:
DEU.28.3	Välsignelse över dig inne i staden och välsignelse ute på åkern.
DEU.28.4	Välsignelse över de barn du får, den skörd du bärgar och de djur som föds, kornas kalvar och tackornas lamm.
DEU.28.5	Välsignelse över dina korgar och dina baktråg.
DEU.28.6	Välsignelse över dig när du kommer och välsignelse över dig när du går.
DEU.28.7	När dina fiender angriper dig skall Herren låta dig besegra dem. Om de anfaller dig från ett håll, skall de fly för dig åt sju håll. 
DEU.28.8	Herren skall se till att du får välsignelse över dina lador och över allt ditt arbete, han skall välsigna dig i det land Herren, din Gud, vill ge dig. 
DEU.28.9	Herren skall upphöja dig till ett folk som är helgat åt honom, så som han med ed har lovat dig, när du håller Herrens, din Guds, bud och vandrar hans vägar. 
DEU.28.10	Alla jordens folk skall bli varse att Herrens namn har utropats över dig, och de skall frukta dig. 
DEU.28.11	Herren skall skänka dig allt gott i överflöd, genom de barn du får, de djur som föds och den skörd du bärgar i det land som Herren med ed lovade dina fäder att ge dig. 
DEU.28.12	Herren skall öppna sitt rika himmelska förråd för dig, så att ditt land får regn i rätt tid, och han skall välsigna dig i allt du gör, så att du kan låna ut till andra folk men aldrig själv behöver låna. 
DEU.28.13	Herren skall göra dig till huvud, inte svans. Du skall komma i överläge, inte underläge, när du lyder Herrens, din Guds, bud, som jag i dag ger dig, och följer dem troget, 
DEU.28.14	utan att vika av åt vare sig höger eller vänster från något av de bud jag i dag ger dig, utan att följa och tjäna andra gudar.
DEU.28.15	Men om du inte lyssnar till Herren, din Gud, och inte troget följer alla hans bud och stadgar, som jag i dag ger dig, då skall alla dessa förbannelser nå dig och komma över dig:
DEU.28.16	Förbannelse över dig inne i staden och förbannelse ute på åkern.
DEU.28.17	Förbannelse över dina korgar och dina baktråg.
DEU.28.18	Förbannelse över de barn du får och den skörd du bärgar, över kornas kalvar och tackornas lamm.
DEU.28.19	Förbannelse över dig när du kommer och förbannelse över dig när du går.
DEU.28.20	Herren skall sända förbannelse, förvirring och fruktan över dig i allt arbete du utför, tills du utplånas och möter en snar förintelse på grund av dina onda gärningar, för att du övergav mig. 
DEU.28.21	Herren skall låta pesten få dig i sitt grepp, tills han har utrotat dig från det land du kommer till och tar i besittning. 
DEU.28.22	Herren skall slå dig med sjukdom, feber, hetta och frossa, med torka, rost och sot, och allt detta skall förfölja dig tills du har förintats. 
DEU.28.23	Himlen över ditt huvud skall bli koppar och marken under dig järn. 
DEU.28.24	Herren skall förvandla regnet över ditt land till damm och sand, som faller över dig från himlen tills du har utplånats. 
DEU.28.25	Herren skall låta dina fiender besegra dig. Om du anfaller dem från ett håll, skall du fly för dem åt sju håll. Du skall bli en skräckbild för alla riken på jorden. 
DEU.28.26	Dina fallna skall bli till föda åt alla himlens fåglar och åt markens djur, ty ingen finns som kan jaga bort dem. 
DEU.28.27	Herren skall slå dig med Egyptens bölder och med svulster, skabb och klåda, så att du aldrig kan botas. 
DEU.28.28	Herren skall slå dig med vanvett, blindhet och skräck. 
DEU.28.29	Mitt på dagen skall du famla dig fram som en blind i mörker. Du skall inte lyckas med något utan ständigt förtryckas och utnyttjas, och ingen skall hjälpa dig.
DEU.28.30	När du trolovar dig med en kvinna kommer en annan man att lägra henne. När du bygger ett hus kommer du inte att få bo i det. När du planterar en vingård kommer du inte att få skörda frukten. 
DEU.28.31	Din oxe skall slaktas inför dina ögon utan att du får äta av köttet. Din åsna rövas bort, och du får den aldrig tillbaka. Dina fiender tar dina får, och ingen hjälper dig. 
DEU.28.32	Dina söner och döttrar skall i din åsyn utlämnas åt ett främmande folk, och du skall gråta efter dem dagen lång, men du kan ingenting göra. 
DEU.28.33	Ett folk du inte känner skall äta din skörd och frukten av all din möda, och du skall ständigt bli förtryckt och misshandlad. 
DEU.28.34	Du kommer att bli galen av allt dina ögon tvingas se.
DEU.28.35	Herren skall slå dig med elakartade och obotliga bölder på knän och lår, ja, från huvud till fot. 
DEU.28.36	Till ett folk, okänt för både dig och dina fäder, skall Herren fördriva dig och din kung, honom som du har gjort till din härskare. Där skall du tjäna andra gudar, gudar av trä och sten. 
DEU.28.37	Du skall väcka fasa och bli till en skam och en visa bland alla folk till vilka Herren driver bort dig.
DEU.28.38	Fastän du sår mycket skall du skörda litet, ty gräshopporna förstör din gröda. 
DEU.28.39	Planterar du vingårdar och arbetar i dem får du ändå inget vin att dricka eller lagra, ty larverna äter upp alltsammans. 
DEU.28.40	Har du olivträd över hela ditt område får du ändå ingen olja att smörja dig med, ty oliverna faller av. 
DEU.28.41	Får du söner och döttrar förlorar du dem, ty de förs bort i fångenskap. 
DEU.28.42	Alla dina träd och allt som växer på dina åkrar härjas av skadedjur. 
DEU.28.43	Invandraren som bor hos dig skall höja sig över dig, högre och högre, medan du skall sjunka, djupare och djupare. 
DEU.28.44	Han skall ge lån till dig, men du kan inte ge lån till honom. Han skall bli huvud, du skall bli svans.
DEU.28.45	Alla dessa förbannelser skall nå dig, de skall förfölja dig och komma över dig tills du har utplånats, därför att du inte lyssnade till Herren, din Gud, och inte följde de bud och stadgar han gav dig. 
DEU.28.46	Förbannelserna som drabbar dig och dina efterkommande skall bli till varnande tecken för alla tider. 
DEU.28.47	Eftersom du inte tjänade Herren, din Gud, när du levde glad och mätt och hade överflöd på allt, 
DEU.28.48	måste du i stället, hungrig och törstig, naken och utblottad, tjäna den fiende som Herren sänder ut mot dig. Han skall lägga ett ok av järn på din nacke tills han har utplånat dig.
DEU.28.49	Herren skall sända ett folk mot dig långt bortifrån jordens ände, och det skall slå ner på dig som en örn, ett folk vars språk du inte förstår, 
DEU.28.50	ett folk med ansikten av sten, ett folk som inte vördar de gamla och inte skonar de unga. 
DEU.28.51	Detta folk skall äta de djur som föds hos dig och den skörd du bärgar tills du har utplånats. De skall inte låta dig behålla något av säden, vinet eller oljan, av kornas kalvar eller tackornas lamm, utan fortsätta tills de har förintat dig. 
DEU.28.52	De skall belägra dig i alla dina städer tills murarna faller överallt i ditt land, de höga befästningsverk som du sätter din lit till. De skall belägra dig i alla dina städer överallt i ditt land, det som Herren, din Gud, har gett dig.
DEU.28.53	I den fruktansvärda nöd som fienden vållar dig kommer du att äta dina egna barn, köttet av sönerna och döttrarna som Herren, din Gud, har gett dig. 
DEU.28.54	En man i ditt folk som är vek och bortskämd skall inte unna sin bror, sin egen hustru och de barn han ännu har kvar 
DEU.28.55	att få ett stycke av hans barns kött, det enda han har att äta i den fruktansvärda nöd som fienden vållar dig i alla dina städer. 
DEU.28.56	En kvinna i ditt folk som är vek och bortskämd, så bortskämd och vek att hon aldrig har behövt gå med sina fötter på marken, skall missunna sin egen man, sin son och sin dotter 
DEU.28.57	både efterbörden som kommer ut ur hennes sköte och de barn hon föder, och hon skall själv äta upp detta i hemlighet, det enda hon har i den fruktansvärda nöd som fienden vållar dig i dina städer.
DEU.28.58	Om du inte troget följer allt som står i denna lag, allt som skrivits här i boken, och inte fruktar detta ärorika och fruktansvärda namn, Herren, din Gud, 
DEU.28.59	då skall Herren slå dig och dina efterkommande med ofattbara plågor, väldiga plågor som inte går över, svåra sjukdomar som inte går över. 
DEU.28.60	Alla de farsoter som du darrade för i Egypten skall han skicka mot dig, så att de får dig i sitt grepp. 
DEU.28.61	Även alla sjukdomar och plågor som inte har nämnts i denna lagbok skall Herren låta hemsöka dig, tills du har utplånats. 
DEU.28.62	Av er som förut var talrika som stjärnorna på himlen skall bara ett fåtal leva kvar, därför att du inte lyssnade till Herren, din Gud. 
DEU.28.63	Liksom Herren gladde sig åt att låta det gå er väl och göra er talrika, så skall han glädja sig åt att förinta och utplåna er, och ni skall ryckas bort från det land du nu kommer till och tar i besittning.
DEU.28.64	Herren skall skingra dig bland alla folken, från jordens ena ände till den andra. Där skall du tjäna andra gudar, som varken du eller dina fäder har känt till, gudar av trä och sten. 
DEU.28.65	Hos dessa folk får du ingen ro, ingen vila för din fot. Där skall Herren göra ditt hjärta ängsligt, låta din blick slockna och ditt livsmod vissna. 
DEU.28.66	Du kommer att känna att ditt liv hänger på en tråd. Dag och natt skall du vara rädd och inte veta om du får leva. 
DEU.28.67	På morgonen skall du säga: »Om det ändå vore kväll!« och på kvällen: »Om det ändå vore morgon!« Sådan skräck skall du känna, sådana ting skall dina ögon tvingas se. 
DEU.28.68	Herren skall föra dig tillbaka till Egypten på skepp, fastän jag hade sagt till dig: »Den vägen skall du aldrig mer behöva se.« Där skall ni bjuda ut er som slavar och slavinnor till era fiender, men ingen vill köpa er.
DEU.29.1	Detta är villkoren för det förbund som Herren befallde Mose att sluta med israeliterna i Moab, utöver det förbund som han slöt med dem vid Horeb.
DEU.29.2	Mose kallade samman hela Israel och sade: Ni har själva sett allt vad Herren gjorde i Egypten med farao och hela hans hov och hela hans land. 
DEU.29.3	Med egna ögon blev du vittne till dessa stora prövningar, dessa stora tecken och under. 
DEU.29.4	Men ännu i denna dag har Herren inte gett er hjärtan som förstår, ögon som ser och öron som hör. — 
DEU.29.5	Jag ledde er genom öknen i fyrtio år, och era kläder blev aldrig utslitna, inte heller sandalerna på era fötter. 
DEU.29.6	Bröd var inte er föda, vin och öl var inte er dryck, ty ni skulle inse att jag är Herren, er Gud. — 
DEU.29.7	Då ni kom hit drog kung Sichon i Heshbon och kung Og i Bashan ut i strid mot oss, men vi besegrade dem. 
DEU.29.8	Vi intog deras land och gav det som egendom åt rubeniterna och gaditerna och åt ena hälften av Manasses stam. 
DEU.29.9	Uppfyll troget villkoren i detta förbund, så får ni framgång i allt ni gör.
DEU.29.10	Ni har alla i dag trätt fram inför Herren, er Gud, stamhövdingar, äldste och förmän och alla israelitiska män 
DEU.29.11	med era barn och kvinnor samt de invandrare som finns i ditt läger, de som hugger din ved och bär ditt vatten. 
DEU.29.12	Nu skall du träda i förbund med Herren, din Gud, ett edsförbund som Herren, din Gud, i dag sluter med dig. 
DEU.29.13	Han vill i dag upphöja dig till sitt folk och bli din Gud, enligt sitt löfte till dig och enligt sin ed till dina fäder Abraham, Isak och Jakob. 
DEU.29.14	Det är inte bara med er som jag sluter detta förbund med dess edsvillkor. 
DEU.29.15	Jag gör det både med dem som i dag står här tillsammans med oss inför Herren, vår Gud, och med dem som i dag ännu inte finns hos oss.
DEU.29.16	Ni vet själva hur vi levde i Egypten och hur vi tågade fram bland folken längs vägen. 
DEU.29.17	Ni såg deras vidriga beläten, gudabilder av trä och sten, silver och guld. 
DEU.29.18	Hos er får det inte finnas någon man eller kvinna, någon släkt eller stam, som i dag vänder sitt hjärta från Herren, vår Gud, för att tjäna de folkens gudar. Hos er får det inte finnas någon rot som frambringar gift och malört, 
DEU.29.19	ingen som efter att ha hört förbannelseorden välsignar sig själv och tänker att allt skall gå honom väl fast han följer sitt hårda hjärta. Då förstör han både åker och öken. 
DEU.29.20	Herren vägrar att förlåta honom; han låter sin svartsjuka vrede blossa upp mot den mannen. All den förbannelse som skrivits ner i denna bok skall vila på honom, och Herren skall utplåna hans namn från jorden. 
DEU.29.21	Herren skall skilja ut honom från alla Israels stammar och låta honom drabbas av olycka, i enlighet med alla förbundets förbannelser som står i denna lagbok.
DEU.29.22	När kommande släkten, era egna avkomlingar, eller främlingar som kommer hit från fjärran länder får se de plågor och sjukdomar som Herren har låtit drabba detta land — 
DEU.29.23	svavel och salt, hela landet förbränt, det kan inte odlas eller grönska, inte ett strå växer där, som efter förödelsen i Sodom och Gomorra, Adma och Sevojim, som Herren ödelade i vrede och raseri — 
DEU.29.24	då skall både de och de andra folken fråga: »Varför har Herren handlat så mot detta land? Varför flammade hans vrede upp så våldsamt?« 
DEU.29.25	Och svaret blir: »Därför att de övergav förbundet med Herren, sina fäders Gud, det som han slöt med dem när han förde dem ut ur Egypten. 
DEU.29.26	De började tjäna andra gudar och tillbad dem, gudar de inte kände och som Herren inte hade tilldelat dem. 
DEU.29.27	Därför flammade Herrens vrede över detta land, och han lät det drabbas av all den förbannelse som skrivits ner i denna bok. 
DEU.29.28	I vrede, ursinne och vilt raseri ryckte Herren upp dem ur deras jord och kastade dem ända bort till det land där de lever än i dag.«
DEU.29.29	Det fördolda hör Herren, vår Gud, till, och det uppenbarade tillhör oss och våra barn för all framtid, denna lag som vi skall lyda i allt.
DEU.30.1	När allt detta når dig, de välsignelser och förbannelser som jag ställer dig inför, och du besinnar dig, var du än bor bland alla de folk till vilka Herren, din Gud, har fördrivit dig, 
DEU.30.2	så att du vänder tillbaka till Herren, din Gud, och lyssnar till honom av hela ditt hjärta och med hela din själ, både du och dina barn, alldeles så som jag i dag befaller dig, 
DEU.30.3	då skall Herren, din Gud, vända ditt öde och förbarma sig över dig. Herren, din Gud, skall åter samla in dig från alla de folk bland vilka han har skingrat dig. 
DEU.30.4	Även om du har fördrivits till världens ände skall Herren, din Gud, samla in dig och hämta dig därifrån. 
DEU.30.5	Herren, din Gud, skall föra dig till det land som dina fäder fick som egendom. Du skall ta det i besittning, och han skall låta det gå dig väl och göra dig talrik, mer än dina fäder. 
DEU.30.6	Herren, din Gud, skall omskära ditt och dina efterkommandes hjärtan, så att du älskar Herren, din Gud, av hela ditt hjärta och med hela din själ. Då kommer du att få leva. 
DEU.30.7	Herren, din Gud, skall lägga alla förbannelserna på dina fiender och på dem som hatar och förföljer dig. 
DEU.30.8	Då skall du åter lyssna till Herren och lyda alla hans bud, som jag i dag ger dig. 
DEU.30.9	Herren, din Gud, skall skänka dig allt gott i överflöd genom allt du gör, genom de barn du får, de djur som föds och den skörd du bärgar. Ty liksom Herren gladde sig över dina fäder skall han åter glädja sig över dig och låta det gå dig väl 
DEU.30.10	när du lyssnar till Herren, din Gud, och följer hans bud och stadgar, allt som har skrivits ner i denna lagbok, och när du vänder tillbaka till Herren, din Gud, av hela ditt hjärta och med hela din själ.
DEU.30.11	Denna lag som jag i dag ger dig är inte ofattbar eller ouppnåelig för dig. 
DEU.30.12	Den finns inte uppe i himlen, så att du måste fråga: Vem kan fara upp till himlen och hämta den åt oss, så att vi får höra den och kan följa den? 
DEU.30.13	Den finns inte bortom havet, så att du måste fråga: Vem kan fara över havet och hämta den åt oss, så att vi får höra den och kan följa den? 
DEU.30.14	Nej, dess ord är mycket nära dig, i din mun och i ditt hjärta, och därför kan du följa den.
DEU.30.15	Se, jag ställer dig i dag inför liv och lycka eller död och olycka. 
DEU.30.16	Om du lyssnar till Herrens, din Guds, bud, som jag i dag ger dig, och om du älskar Herren, din Gud, vandrar hans vägar och följer hans bud, stadgar och föreskrifter, då skall du få leva och bli talrik, och Herren, din Gud, skall välsigna dig i det land som du kommer till och tar i besittning. 
DEU.30.17	Men om du stänger ditt hjärta och inte vill lyssna utan låter dig förledas att tillbe andra gudar och tjäna dem, 
DEU.30.18	då säger jag er i dag att ni skall förintas. Ni får inte leva länge i det land som du kommer till och tar i besittning när du går över Jordan. 
DEU.30.19	Jag tar i dag himmel och jord till vittnen på att jag har ställt dig inför liv och död, välsignelse och förbannelse. Du skall välja livet, så att du och dina efterkommande får leva. 
DEU.30.20	Du skall älska Herren, din Gud, lyssna till honom och hålla dig till honom, ty detta ger dig liv, och du får leva länge i det land som Herren med ed har lovat att ge dina fäder Abraham, Isak och Jakob.
DEU.31.1	När Mose hade avslutat detta tal till hela Israel 
DEU.31.2	sade han till folket: »Jag är nu hundratjugo år gammal och kan inte längre leda er. Och Herren har sagt till mig: ’Du kommer inte att gå över denna flod, över Jordan.’ 
DEU.31.3	Men Herren, er Gud, skall gå först och krossa folken, så att ni kan fördriva dem. Josua skall gå först, så som Herren har sagt. 
DEU.31.4	Och Herren skall göra med dem som han gjorde med de amoreiska kungarna Sichon och Og, som han krossade, och så som han gjorde med deras land. 
DEU.31.5	Herren skall överlämna dem åt er, och ni skall göra med dem alldeles som jag har befallt er. 
DEU.31.6	Var tappra och starka! Var inte rädda och låt er inte skrämmas av dem, ty Herren, din Gud, går själv med dig. Han skall inte svika dig, inte överge dig.«
DEU.31.7	Så kallade Mose till sig Josua och sade till honom inför alla israeliterna: »Var tapper och stark! Ty du skall föra folket in i det land som Herren med ed lovade deras fäder att ge dem, och du skall göra det till deras egendom. 
DEU.31.8	Herren skall själv gå före dig. Han skall vara med dig. Han sviker dig inte och överger dig inte. Var inte rädd, tappa inte modet!«
DEU.31.9	Sedan skrev Mose ner denna lag och gav den till prästerna, Levis söner, som bar Herrens förbundsark, och till alla Israels äldste. 
DEU.31.10	Och Mose gav dem dessa anvisningar: »Vart sjunde år, vid den bestämda tiden, under avskrivningsåret, vid lövhyddefesten, 
DEU.31.11	då hela Israel träder fram inför Herren, din Gud, på den plats som han väljer ut, skall du läsa denna lag, så att hela Israel får höra den. 
DEU.31.12	Samla då hela folket, män, kvinnor och barn, och de invandrare som finns i dina städer, så att alla får lyssna och lära sig att frukta Herren, er Gud, och troget följa allt som står i denna lag. 
DEU.31.13	Även barnen, som ännu inte känner till den, skall lyssna, så att de lär sig att frukta Herren, er Gud, så länge ni lever i det land ni tar i besittning när ni går över Jordan.«
DEU.31.14	Herren sade till Mose: »Tiden för din död närmar sig. Kalla till dig Josua och ställ er sedan i uppenbarelsetältet, så skall jag ge honom hans uppdrag.« Mose och Josua gick, och de ställde sig i uppenbarelsetältet. 
DEU.31.15	Där visade sig Herren i en molnpelare, som stannade vid ingången till tältet.
DEU.31.16	Herren sade till Mose: »När du har gått till vila hos dina fäder kommer detta folk att vara otroget med de främmande gudarna i det land de nu kommer till, de skall överge mig och bryta det förbund som jag har slutit med dem. 
DEU.31.17	Då skall min vrede flamma upp mot dem. Jag kommer att överge dem och dölja mitt ansikte för dem. När de då blir fiendens rov och drabbas av många olyckor och svårigheter skall de säga sig: ’Det är för att vår Gud inte är med oss som dessa olyckor drabbar oss.’ 
DEU.31.18	Men eftersom de har gjort så mycket ont och vänt sig till andra gudar skall jag dölja mitt ansikte för dem.
DEU.31.19	Skriv ner den sång jag ger er; du skall lära israeliterna den. Lägg den i deras mun, ty denna sång skall vittna för mig mot dem. 
DEU.31.20	När jag leder dem in i det land som jag med ed lovade deras fäder, detta som flödar av mjölk och honung, kommer de att äta sig mätta och feta. Då vänder de sig till andra gudar och tjänar dem; de börjar förakta mig och bryter förbundet med mig. 
DEU.31.21	När de sedan drabbas av många olyckor och svårigheter skall denna sång vittna inför dem, ty deras efterkommande har den på sina läppar och glömmer den inte. Jag vet hur de är sinnade redan nu, innan jag har fört dem in i det land som jag med ed har lovat dem.« 
DEU.31.22	Samma dag skrev Mose ner denna sång och lät israeliterna lära sig den.
DEU.31.23	Och Herren gav Josua, Nuns son, hans uppdrag, han sade: »Var tapper och stark! Det är du som skall leda israeliterna in i det land som jag med ed har lovat dem. Jag skall vara med dig.«
DEU.31.24	När Mose hade skrivit ner denna lag i en bokrulle, från början till slut, 
DEU.31.25	befallde han leviterna, som bar Herrens förbundsark: 
DEU.31.26	»Tag denna lagbok och lägg den intill Herrens, er Guds, förbundsark. Där skall den vara ett vittne mot dig, Israel, 
DEU.31.27	ty jag vet hur trotsig och styvnackad du är. Redan nu, när jag ännu lever bland er, är ni trotsiga mot Herren, och värre kommer det att bli efter min död.
DEU.31.28	Samla nu alla era stamäldste och era förmän hos mig, så skall de få lyssna till mina ord, och jag skall ta himmel och jord till vittnen mot folket. 
DEU.31.29	Ty jag vet att ni efter min död kommer att göra något förfärligt och lämna den väg som jag har befallt er att gå. I kommande dagar skall olycka drabba er, när ni gör det som är ont i Herrens ögon och väcker hans vrede med era gärningar.«
DEU.31.30	Inför alla de församlade israeliterna framförde Mose denna sång, från början till slut:
DEU.32.1	Lyssna, himmel, när jag talar,
DEU.32.1	må jorden höra mina ord!
DEU.32.2	Som strömmande regn är min lära,
DEU.32.2	som daggen faller mina ord,
DEU.32.2	som skurar över grönska,
DEU.32.2	som duggregn över gräs.
DEU.32.3	Herrens ära vill jag förkunna.
DEU.32.3	Prisa vår Guds storhet!
DEU.32.4	Han är vår klippa,
DEU.32.4	hans verk är utan brist,
DEU.32.4	hans vägar alltid de rätta.
DEU.32.4	Han är en trofast Gud, fri från allt ont,
DEU.32.4	han är rättfärdig och rättvis.
DEU.32.5	Med tiden sveks han av sina barn,
DEU.32.5	ett falskt och bakslugt släkte.
DEU.32.6	Är det så du lönar Herren,
DEU.32.6	du vettlösa, dåraktiga folk?
DEU.32.6	Är han inte din fader och skapare,
DEU.32.6	han som gjorde dig, som formade dig?
DEU.32.7	Tänk på svunna tider,
DEU.32.7	framfarna släktens år.
DEU.32.7	Fråga din far, han kan berätta,
DEU.32.7	de gamla, de vet att förklara.
DEU.32.8	När den Högste gav land åt folken
DEU.32.8	och skilde dem från varandra,
DEU.32.8	när han fördelade deras områden
DEU.32.8	efter gudasönernas antal,
DEU.32.9	då blev Jakob Herrens andel,
DEU.32.9	Israel hans arv och egendom.
DEU.32.10	Han fann honom i öknen,
DEU.32.10	i den ödsliga, ylande ödemarken.
DEU.32.10	Han gav honom värn och vård,
DEU.32.10	skyddade honom som sin ögonsten.
DEU.32.11	Som en örn lockar ungarna ur redet
DEU.32.11	och sedan svävar över dem,
DEU.32.11	så bredde han ut sina vingar
DEU.32.11	och bar honom på sin rygg.
DEU.32.12	Herren ensam visade vägen,
DEU.32.12	ingen annan, främmande gud.
DEU.32.13	Han förde honom fram över landets höjder
DEU.32.13	och lät honom äta av åkerns gröda,
DEU.32.13	mättade honom med honung från bergen,
DEU.32.13	olja från flinthårda klippan,
DEU.32.14	grädde från korna, mjölk från fåren,
DEU.32.14	fett från lammen,
DEU.32.14	baggar och bockar från Bashan
DEU.32.14	och det allra finaste vete.
DEU.32.14	Druvans blod blev ditt vin.
DEU.32.14	Jakob åt och blev mätt.
DEU.32.15	Men när Jeshurun blev fet slog han bakut —
DEU.32.15	du blev fet, du blev tjock och stinn.
DEU.32.15	Han övergav Gud, sin skapare,
DEU.32.15	förkastade sin räddande klippa.
DEU.32.16	De retade hans svartsjuka med främmande gudar,
DEU.32.16	de väckte hans vrede med vidrigheter.
DEU.32.17	De offrade åt demoner som inte är gudar,
DEU.32.17	åt gudar som var okända för dem,
DEU.32.17	nya gudar som nyss hade kommit,
DEU.32.17	obekanta för era fäder.
DEU.32.18	Klippan, ditt ursprung, försummade du,
DEU.32.18	du glömde den Gud som gav dig liv.
DEU.32.19	I vrede över vad han såg
DEU.32.19	förkastade Herren sina söner och döttrar.
DEU.32.20	Han sade: »Jag skall dölja mitt ansikte,
DEU.32.20	jag vill se hur det går för dem då,
DEU.32.20	för detta svekfulla släkte,
DEU.32.20	barn som ingen kan lita på.
DEU.32.21	De retade mig med gudar som inte är gudar,
DEU.32.21	väckte min vrede med sina beläten.
DEU.32.21	Jag skall reta dem med ett folk som inte är ett folk,
DEU.32.21	väcka deras vrede med vettvillingar.
DEU.32.22	Min vrede har tänt en eld,
DEU.32.22	en eld som tränger till dödsrikets djup.
DEU.32.22	Den förtär jorden och dess gröda,
DEU.32.22	bränner bergen ända till grunden.
DEU.32.23	Jag skall överhopa dem med olyckor,
DEU.32.23	skjuta alla mina pilar mot dem.
DEU.32.24	De skall förtvina av hunger,
DEU.32.24	förtäras av pest och pinande farsot.
DEU.32.24	Jag släpper lös rovdjur med vassa tänder
DEU.32.24	och krälande, giftiga ormar.
DEU.32.25	Ute skall svärdet härja,
DEU.32.25	inomhus skräcken,
DEU.32.25	bland ynglingar och flickor,
DEU.32.25	spädbarn och grånade män.
DEU.32.26	Jag skulle vilja krossa dem
DEU.32.26	och utplåna minnet av dem,
DEU.32.27	men jag fruktar fiendens hån,
DEU.32.27	att motståndarna skulle ta miste
DEU.32.27	och tro att det var deras egen styrka
DEU.32.27	och inte Herren som gjorde det.«
DEU.32.28	Det är ett folk som inte lyder råd,
DEU.32.28	ett folk som saknar insikt.
DEU.32.29	Om de vore förståndiga,
DEU.32.29	skulle de begripa det som skett
DEU.32.29	och inse vad som väntar dem.
DEU.32.30	Hur kan en man slå tusen på flykten
DEU.32.30	eller två jaga bort tio tusen,
DEU.32.30	om inte Herren hade sålt dem,
DEU.32.30	deras klippa hade utlämnat dem?
DEU.32.31	Våra fienders klippa är inte som vår,
DEU.32.31	om detta kan de själva döma.
DEU.32.32	Deras vinstock kommer från Sodom
DEU.32.32	och har vuxit på Gomorras terrasser.
DEU.32.32	Deras druvor är giftiga druvor,
DEU.32.32	klasar med bitter smak.
DEU.32.33	Deras vin är ormgift,
DEU.32.33	kobrors frätande etter.
DEU.32.34	»Allt har jag sparat hos mig,
DEU.32.34	det är förseglat i mina förråd,
DEU.32.35	tills vedergällningens dag är inne,
DEU.32.35	hämndens dag, då de vacklar.
DEU.32.35	Deras olycksdag är nära,
DEU.32.35	det som väntar dem kommer snart.«
DEU.32.36	Ja, Herren skaffar rätt åt sitt folk
DEU.32.36	och förbarmar sig över sina tjänare,
DEU.32.36	då han ser att de inte orkar mer,
DEU.32.36	att det är ute med hög som låg.
DEU.32.37	Då frågar han: »Var är deras gudar,
DEU.32.37	klippan som var deras tillflykt,
DEU.32.38	de som åt fettet vid deras slaktoffer
DEU.32.38	och drack vinet vid deras dryckesoffer?
DEU.32.38	Må de gripa in och hjälpa er,
DEU.32.38	låt dem ge er skydd!
DEU.32.39	Vet att jag är Gud,
DEU.32.39	jag och ingen annan.
DEU.32.39	Det är jag som ger död och liv,
DEU.32.39	jag som sårar och läker,
DEU.32.39	ingen kan rycka något ur min hand.
DEU.32.40	Jag lyfter handen mot himlen
DEU.32.40	och säger: Så sant jag lever i evighet
DEU.32.41	skall jag vässa mitt blixtrande svärd
DEU.32.41	och gripa mitt koger.
DEU.32.41	Jag skall hämnas på mina fiender
DEU.32.41	och straffa alla som hatar mig.
DEU.32.42	Mina pilar skall berusas av blod,
DEU.32.42	av blod från fallna och fångar,
DEU.32.42	mitt svärd skall äta köttet
DEU.32.42	av fiendens trotsiga ledare.«
DEU.32.43	Så jubla, du himmel, med hans folk,
DEU.32.43	och hylla honom, alla gudar,
DEU.32.43	ty han hämnar sina söners blod,
DEU.32.43	han tar hämnd på sina fiender
DEU.32.43	och straffar sina motståndare.
DEU.32.43	Han renar landet åt sitt folk.
DEU.32.44	Tillsammans med Hosea, Nuns son, ställde sig Mose inför folket och framförde hela denna sång.
DEU.32.45	När Mose hade avslutat detta tal till hela Israel 
DEU.32.46	sade han till folket: »Alla de varningsord som jag nu har gett er skall ni lägga på hjärtat, så att ni kan lära era barn att troget följa allt som står i denna lag. 
DEU.32.47	Det är inga tomma ord, det gäller livet för er. Om ni följer dessa ord får ni leva länge i det land som ni tar i besittning när ni går över Jordan.«
DEU.32.48	Samma dag talade Herren till Mose: 
DEU.32.49	»Gå upp i Avarimbergen här, till berget Nebo, som ligger i Moab mitt emot Jeriko, och se ut över Kanaans land, som jag skall göra till israeliternas egendom. 
DEU.32.50	Där uppe på berget skall du dö och förenas med dina fäder, liksom din bror Aron dog på berget Hor och förenades med sina fäder, 
DEU.32.51	detta därför att ni var trolösa mot mig vid Merivavattnet i Kadesh i Sinöknen och inte höll mig helig bland israeliterna. 
DEU.32.52	Du skall få se landet på avstånd, men du får inte komma in i det land som jag skall ge israeliterna.«
DEU.33.1	Detta är den välsignelse som gudsmannen Mose gav israeliterna före sin död. 
DEU.33.2	Han sade:
DEU.33.2	Herren kommer från Sinai,
DEU.33.2	från Seir går han upp över sitt folk,
DEU.33.2	från berget Paran träder han fram i glans.
DEU.33.2	Han närmar sig från Kadeshöknen,
DEU.33.2	han går längs Moabs branter.
DEU.33.3	Du älskar stammarna
DEU.33.3	och har alla heliga i din hand.
DEU.33.3	[---]
DEU.33.4	Mose gav oss en lag.
DEU.33.4	Jakobs församling är Herrens egendom.
DEU.33.5	Han blev Jeshuruns konung
DEU.33.5	när folkets hövdingar samlades,
DEU.33.5	alla Israels stammar.
DEU.33.6	Ruben skall leva och inte dö,
DEU.33.6	men hans män skall inte bli många.
DEU.33.7	Och om Juda sade han detta:
DEU.33.7	Herre, hör Judas rop,
DEU.33.7	låt honom förenas med sitt folk
DEU.33.7	som han har kämpat för.
DEU.33.7	Hjälp honom mot hans fiender!
DEU.33.8	Om Levi sade han:
DEU.33.8	Åt Levi dina tummim,
DEU.33.8	dina urim åt din trofaste,
DEU.33.8	som du satte på prov vid Massa
DEU.33.8	och utmanade vid Merivavattnet.
DEU.33.9	»Jag har aldrig sett dem«,
DEU.33.9	sade han om sin far och mor.
DEU.33.9	Han kändes inte vid sina bröder
DEU.33.9	och ville inte veta av sina barn.
DEU.33.9	Nej, Levis stam har följt ditt ord
DEU.33.9	och hållit förbundet med dig.
DEU.33.10	De lär Jakob dina föreskrifter,
DEU.33.10	de lär Israel din lag.
DEU.33.10	De låter offerrök stiga till din näsa
DEU.33.10	och lägger heloffer på ditt altare.
DEU.33.11	Herre, välsigna hans kraft,
DEU.33.11	låt allt han gör behaga dig!
DEU.33.11	Krossa hans motståndares höfter,
DEU.33.11	hans fiender skall inte resa sig igen.
DEU.33.12	Om Benjamin sade han:
DEU.33.12	Den Herren älskar lever i frid.
DEU.33.12	Herren skyddar honom alltid,
DEU.33.12	han bor bland Benjamins kullar.
DEU.33.13	Om Josef sade han:
DEU.33.13	Herren har välsignat hans land
DEU.33.13	med rikedomar från himlen därovan
DEU.33.13	och från djupet som vilar därnedan,
DEU.33.14	med rikedomar som mognar i solen,
DEU.33.14	som växer månad för månad,
DEU.33.15	med det bästa från de urgamla bergen,
DEU.33.15	med de eviga höjdernas skatter,
DEU.33.16	med alla rikedomar jorden ger —
DEU.33.16	gåvor från honom som var i törnbusken.
DEU.33.16	Låt allt detta hopas över Josefs huvud,
DEU.33.16	över hjässan på fursten bland bröder.
DEU.33.17	Ståtlig är han, tjurens förstfödde.
DEU.33.17	Hans horn är som vildoxens horn,
DEU.33.17	med dem kan han stånga folken,
DEU.33.17	alla som finns på jorden.
DEU.33.17	Så gör Efraims tiotusenden
DEU.33.17	och Manasses tusenden.
DEU.33.18	Om Sebulon sade han:
DEU.33.18	Gläd dig, Sebulon, när du ger dig ut,
DEU.33.18	och du, Isaskar, i dina tält!
DEU.33.19	De bjuder stammarna till berget,
DEU.33.19	där de offrar rätta offer.
DEU.33.19	De närs av havets överflöd
DEU.33.19	och sandens gömda skatter.
DEU.33.20	Om Gad sade han:
DEU.33.20	Lovad vare han som ger livsrum åt Gad!
DEU.33.20	Som ett lejon är Gad där han bor,
DEU.33.20	han söndersliter bog och huvud.
DEU.33.21	Han utsåg den bästa delen åt sig,
DEU.33.21	ett land som anstår en härskare.
DEU.33.21	När folkets hövdingar samlades
DEU.33.21	lät han Herrens rättvisa råda
DEU.33.21	och fällde domar i Israel.
DEU.33.22	Om Dan sade han:
DEU.33.22	Dan är ett ungt lejon
DEU.33.22	som störtar fram från Bashan.
DEU.33.23	Om Naftali sade han:
DEU.33.23	Naftali, mättad av nåd
DEU.33.23	och fylld av Herrens välsignelse,
DEU.33.23	får land i väster och söder.
DEU.33.24	Om Asher sade han:
DEU.33.24	Mest välsignad av sönerna är Asher.
DEU.33.24	Må hans bröder älska honom,
DEU.33.24	må han få vada i olja.
DEU.33.25	Dina reglar skall vara av järn och brons,
DEU.33.25	må din kraft bestå i alla dina dagar.
DEU.33.26	Ingen är som Jeshuruns Gud.
DEU.33.26	Han rider över himlen för att hjälpa dig,
DEU.33.26	majestätiskt rider han på moln.
DEU.33.27	Där uppe är urtidens Gud,
DEU.33.27	hit ner når den Eviges armar.
DEU.33.27	Han drev bort dina fiender
DEU.33.27	och sade: Förinta dem!
DEU.33.28	Så fick Israel bo i trygghet,
DEU.33.28	Jakob fick leva i ostörd ro
DEU.33.28	i ett land med säd och vin,
DEU.33.28	under en himmel som skänker dagg.
DEU.33.29	Lyckliga Israel, vem är som du?
DEU.33.29	Du är ett folk som får hjälp av Herren,
DEU.33.29	din skyddande sköld, ditt segrande svärd.
DEU.33.29	Dina fiender skall krypa för dig,
DEU.33.29	i triumf skall du gå fram över deras höjder.
DEU.34.1	Mose gick från Moabs hedar upp till berget Nebo, högst uppe på Pisga, som ligger mitt emot Jeriko, och Herren visade honom hela landet: Gilead ända till Dan, 
DEU.34.2	hela Naftali, vidare Efraims och Manasses land och hela Judas land ända till havet i väster, 
DEU.34.3	Negevöknen och Jordanslätten, dalen där Jeriko, Palmstaden, ligger, och ända ner till Soar. 
DEU.34.4	Herren sade till honom: »Detta är landet som jag med ed lovade Abraham, Isak och Jakob att ge åt deras efterkommande. Jag låter dig se det med dina egna ögon, men du kommer inte att gå över dit.«
DEU.34.5	Där i Moab dog Herrens tjänare Mose, så som Herren hade sagt. 
DEU.34.6	Han begravde honom i dalen mitt emot Bet Pegor i Moab; än i dag vet ingen var graven finns. 
DEU.34.7	Mose var hundratjugo år gammal när han dog, men hans ögon hade inte försvagats, och hans kraft hade inte sinat. 
DEU.34.8	Israeliterna begrät Mose och sörjde honom i trettio dagar på Moabs hedar, tills sorgetiden var slut.
DEU.34.9	Josua, Nuns son, hade fyllts av vishetens ande när Mose lade sina händer på honom. Israeliterna lyssnade på honom och gjorde som Herren hade befallt Mose.
DEU.34.10	Aldrig mer har det i Israel framträtt en sådan profet som Mose, som Herren mötte ansikte mot ansikte: 
DEU.34.11	minns alla de tecken och under som Herren sände honom att göra i Egypten, med farao och hela hans hov och hela hans land, 
DEU.34.12	och alla de skräckinjagande stordåd som Mose utförde med sin starka hand i hela Israels åsyn.
JOS.1.1	När Mose, Herrens tjänare, var död sade Herren till Moses medhjälpare Josua, Nuns son: 
JOS.1.2	»Min tjänare Mose är död. Gå nu över Jordan med hela detta folk till det land jag ger åt dem, åt israeliterna. 
JOS.1.3	Varje fotsbredd mark ni trampar ger jag er, så som jag lovat Mose. 
JOS.1.4	Från öknen och från Libanon fram till den stora floden, Eufrat — allt hettitiskt land — och till Medelhavet i väster skall ert område sträcka sig. 
JOS.1.5	Ingen skall kunna hålla stånd mot dig så länge du lever. Jag skall vara med dig som jag var med Mose och inte svika dig, inte överge dig. 
JOS.1.6	Var tapper och stark! Du skall göra till detta folks egendom det land som jag med ed lovat att ge deras fäder. 
JOS.1.7	Så var tapper och stark! Följ troget den lag som min tjänare Mose gav dig. Vik inte av från den åt vare sig höger eller vänster, så får du framgång i allt vad du gör. 
JOS.1.8	Ha alltid denna lag på dina läppar, läs lagens bok dag och natt, så att du troget följer allt som står skrivet där. Då kommer allt du gör att lyckas, då får du framgång. 
JOS.1.9	Jag har ju sagt: Var tapper och stark! Låt dig inte skrämmas, bli inte förskräckt! Herren, din Gud, är med dig i allt vad du gör.«
JOS.1.10	Josua befallde då folkets förmän 
JOS.1.11	att gå runt i lägret och säga till folket: »Gör i ordning proviant! Om tre dagar skall ni gå över Jordan och komma till det land som Herren, er Gud, ger er och ta det i besittning.« 
JOS.1.12	Till rubeniterna, gaditerna och halva Manasses stam sade Josua: 
JOS.1.13	»Tänk på de anvisningar ni fick av Herrens tjänare Mose, när han sade att Herren, er Gud, skulle ge er detta land och låta er bli bofasta. 
JOS.1.14	Era kvinnor och barn och er boskap skall stanna kvar i landet som Mose gett er öster om Jordan. Men ni själva, alla tappra krigare, skall ställa upp till strid och gå över i spetsen för era bröder och hjälpa dem, 
JOS.1.15	tills Herren har låtit dem bli bofasta liksom ni själva och även de har intagit det land som Herren, er Gud, ger dem. Sedan kan ni återvända till det land som är er egendom, det land som Herrens tjänare Mose gav er på andra sidan Jordan, den östra sidan.« 
JOS.1.16	De svarade Josua: »Allt du befallt oss skall vi göra, och vart du än sänder oss skall vi gå. 
JOS.1.17	Som vi lydde Mose skall vi lyda dig, må bara Herren, din Gud, vara med dig, som han var med Mose. 
JOS.1.18	Var och en som trotsar ditt ord och inte lyder dig i allt du befaller skall dödas. Var tapper och stark!«
JOS.2.1	Från Shittim sände Josua, Nuns son, ut två män som spejare med uppdrag att se närmare på landet och på Jeriko. De gav sig i väg och kom till en sköka som hette Rachav och låg över i hennes hus. 
JOS.2.2	Men när Jerikos kung fick reda på att israelitiska män hade kommit om natten för att utforska landet 
JOS.2.3	sände han bud till Rachav: »Skicka ut männen som kom till ditt hus, de är här för att utforska landet.« 
JOS.2.4	Kvinnan gömde de båda männen och svarade: »Visst kom de hit till mig, men inte vet jag var de var ifrån. 
JOS.2.5	När det blev mörkt och porten skulle stängas gick de ut, men jag vet inte vart de gick. Fort efter dem, så hinner ni ifatt dem.« 
JOS.2.6	I själva verket hade hon fört männen upp på taket och dolt dem under linhalmen hon hade utbredd där. 
JOS.2.7	Kungens män tog upp jakten i riktning mot Jordan, åt vadställena till, och när förföljarna var ute stängdes porten.
JOS.2.8	Innan männen lagt sig att sova gick Rachav upp till dem på taket. 
JOS.2.9	Hon sade: »Jag vet att Herren har gett landet åt er, skräck för er har fallit över oss, och modet sviker alla som bor i landet. 
JOS.2.10	Vi har ju hört hur Herren lät Sävhavets vatten torka bort inför er när ni drog ut ur Egypten och hur ni gjorde med de två amoreiska kungarna på andra sidan Jordan, Sichon och Og, som ni vigde åt förintelse. 
JOS.2.11	När vi fick höra det rann vårt mod bort, och vi kände oss maktlösa inför er. Ty Herren, er Gud, är Gud uppe i himlen och nere på jorden. 
JOS.2.12	Men nu har jag visat godhet mot er, så svär vid Herren att ni skall visa godhet mot min familj. Ge mig ett tecken på er trohet: 
JOS.2.13	låt min far, min mor, mina bröder och systrar och alla deras anhöriga behålla livet och slippa dö.« 
JOS.2.14	Männen svarade: »Vi borgar för er med våra liv, men du får inte förråda oss! När Herren ger oss landet skall vi visa dig godhet och trohet.«
JOS.2.15	Hon firade ner männen från fönstret med ett rep, ty hennes hus låg i stadsmuren, hon bodde inne i själva muren. 
JOS.2.16	Och hon gav dem rådet: »Ge er upp i bergen så att inte förföljarna råkar på er, och håll er gömda där i tre dagar tills förföljarna har återvänt. Sedan kan ni fortsätta.« 
JOS.2.17	Männen sade: »Vi kan bli lösta från den ed du lät oss svära. 
JOS.2.18	När vi kommer in i landet skall du fästa det här röda snöret i fönstret som du firat ner oss från och samla din far, din mor och dina bröder, hela din familj, hos dig i ditt hus. 
JOS.2.19	Går någon ut genom dörren till ditt hus, blir han själv skuld till sin död, och vi är oskyldiga. Men bär man hand på någon som är inne i ditt hus, blir vi skuld till hans död. 
JOS.2.20	Och skulle du förråda oss, då är vi lösta från den ed du lät oss svära.« — 
JOS.2.21	»Som ni säger får det bli«, sade hon och lät dem gå. Och hon fäste det röda snöret i fönstret.
JOS.2.22	Männen gav sig i väg upp i bergen och blev kvar där i tre dagar tills förföljarna återvänt. De hade letat efter männen utmed hela vägen och inte funnit dem. 
JOS.2.23	Då gick de två männen ner från bergen igen, gick över floden och kom till Josua, Nuns son, och berättade allt de varit med om. 
JOS.2.24	De sade: »Herren har gett hela landet i vårt våld, och modet sviker alla som bor i landet.«
JOS.3.1	Tidigt nästa morgon bröt Josua och alla israeliterna upp från Shittim och kom fram till Jordan, där de övernattade innan de gick över floden. 
JOS.3.2	Tre dagar därefter gick förmännen runt i lägret 
JOS.3.3	och befallde folket: »När ni ser Herrens, er Guds, förbundsark lyftas upp av de levitiska prästerna, bryt då upp och följ efter den, 
JOS.3.4	men håll ett par tusen alnars avstånd mellan er och den, kom inte för nära den. Följ arken, så vet ni vilken väg ni skall gå; ni har ju aldrig gått den tidigare.«
JOS.3.5	Josua sade till folket: »Rena er, ty i morgon skall Herren göra under bland er.« 
JOS.3.6	Till prästerna sade han: »Lyft upp förbundsarken och gå i spetsen för folket.« Då lyfte de upp förbundsarken och gick framför folket.
JOS.3.7	Herren sade till Josua: »Från och med i dag skall jag ge dig storhet, så att israeliterna förstår att jag är med dig, som jag var med Mose. 
JOS.3.8	Säg nu till prästerna som bär förbundsarken att stanna alldeles i vattenbrynet när de kommer till Jordan.«
JOS.3.9	Josua sade till israeliterna: »Stig fram och hör Herrens, er Guds, ord.« 
JOS.3.10	Han fortsatte: »Av detta skall ni förstå att den levande Guden är mitt ibland er och att han skall driva undan kanaaneer, hettiter, hiveer, perisseer, girgasheer, amoreer och jevuseer för er: 
JOS.3.11	förbundsarken, hela jordens härskares ark, skall gå framför er över Jordan. 
JOS.3.12	Välj ut tolv män från Israels stammar, en från varje stam. 
JOS.3.13	När prästerna som bär Herrens, hela jordens härskares, ark sätter ner fötterna i Jordans vatten, skall vattnet uppströms hejdas i sitt lopp och stå som en mur.«
JOS.3.14	Folket bröt upp från sina lägerplatser för att gå över Jordan med prästerna som bar förbundsarken i täten. 
JOS.3.15	Och när prästerna som bar arken kom fram till Jordan och satte fötterna i vattenbrynet — Jordan svämmar över sina bräddar under hela skördetiden — 
JOS.3.16	stannade vattnet uppströms i sitt lopp och reste sig som en mur långt borta, vid staden Adam nära Saretan; men nedströms mot Aravasjön, Döda havet, försvann allt vatten. Folket gick över mitt emot Jeriko. 
JOS.3.17	Prästerna som bar Herrens förbundsark stod stilla på den torra bottnen mitt i Jordan, medan israeliterna gick över torrskodda, ända tills allt folket hade kommit över floden.
JOS.4.1	När allt folket hade gått över Jordan sade Herren till Josua: 
JOS.4.2	»Välj ut tolv män bland folket, en från varje stam, 
JOS.4.3	och befall dem: Hämta tolv stenar från det ställe i Jordan där prästerna står stilla, ta med dem över och lägg ner dem där ni slår läger för natten.«
JOS.4.4	Josua kallade till sig de tolv män han hade utsett bland israeliterna, en från varje stam, 
JOS.4.5	och sade till dem: »Gå framför Herrens, er Guds, ark mitt ut i Jordan, och lyft upp var sin sten på axeln, lika många som Israels stammar. 
JOS.4.6	Detta skall vara ett tecken bland er. När era barn en gång frågar: Vad betyder de här stenarna? 
JOS.4.7	skall ni svara: Jordans vatten hejdades i sitt lopp inför Herrens förbundsark. När den gick över Jordan hejdades vattnet i sitt lopp. De här stenarna skall vara ett minnesmärke för israeliterna för all framtid.«
JOS.4.8	Israeliterna gjorde som Josua hade befallt dem. De hämtade tolv stenar ur Jordan, lika många som Israels stammar, som Herren hade sagt till Josua, och tog med dem över floden till nattlägret och ställde dem där.
JOS.4.9	Josua reste tolv stenar mitt ute i Jordan på det ställe där prästerna som bar förbundsarken hade stått; stenarna finns där än i dag.
JOS.4.10	Prästerna som bar arken stod kvar mitt i Jordan tills allt var utfört som Herren hade befallt Josua att säga till folket, helt enligt Moses befallning till Josua. Folket skyndade sig över. 
JOS.4.11	När alla hade kommit över floden bars Herrens ark över, och prästerna tog täten framför folket. 
JOS.4.12	Rubeniterna, gaditerna och halva Manasses stam gick över, ordnade till strid, i spetsen för israeliterna, som Mose hade sagt till dem. 
JOS.4.13	Det var omkring 40 000 stridsrustade män som gick över floden inför Herren för att kämpa i öknen vid Jeriko. 
JOS.4.14	Den dagen gav Herren Josua storhet, så att israeliterna vördade honom, som de hade vördat Mose så länge han levde.
JOS.4.15	Herren sade till Josua: 
JOS.4.16	»Befall prästerna som bär arken med förbundstecknet att stiga upp ur Jordan.« 
JOS.4.17	Då befallde Josua prästerna: »Stig upp ur Jordan.« 
JOS.4.18	Knappt hade prästerna som bar Herrens förbundsark stigit upp ur Jordan och satt fötterna på torra marken, förrän Jordans vatten återvände och steg över sina bräddar som förut. 
JOS.4.19	Det var den tionde dagen i den första månaden som folket steg upp ur Jordan och slog läger i Gilgal, vid Jerikos östgräns.
JOS.4.20	De tolv stenarna som de tagit ur Jordan reste Josua i Gilgal, 
JOS.4.21	och han sade till israeliterna: »När era barn en gång frågar sina fäder: Vad betyder de här stenarna? 
JOS.4.22	skall ni förklara för dem: Israeliterna gick torrskodda över Jordan 
JOS.4.23	när Herren, er Gud, lät Jordans vatten torka bort inför er tills ni gått över, liksom han gjorde med Sävhavet, som han lät torka bort inför oss tills vi gått över. 
JOS.4.24	Det skedde för att alla jordens folk skall förstå att Herrens hand är stark och för att de alltid skall frukta Herren, er Gud.«
JOS.5.1	När de amoreiska kungarna på andra sidan Jordan, den västra sidan, och de kanaaneiska kungarna vid havet fick höra hur Herren hade låtit Jordans vatten torka bort inför israeliterna tills de gått över floden, rann deras mod bort, och de kände sig maktlösa inför israeliterna.
JOS.5.2	Nu sade Herren till Josua: »Gör dig flintknivar och omskär israeliterna på nytt, en andra gång.« 
JOS.5.3	Då gjorde Josua flintknivar och omskar israeliterna vid Förhudskullen. 
JOS.5.4	Skälet till att Josua omskar dem var att allt folk av mankön som dragit ut ur Egypten, alla vapenföra män, hade dött på vägen genom öknen, när de drog ut ur Egypten. 
JOS.5.5	Alla som drog ut var omskurna, men ingen av dem som fötts på vägen genom öknen, när de drog ut ur Egypten, hade blivit omskuren. 
JOS.5.6	I fyrtio år hade israeliterna vandrat i öknen, tills alla vapenföra män som dragit ut ur Egypten var döda. De lyssnade inte till Herren, och därför svor Herren att inte låta dem se det land han med ed lovat deras fäder att ge oss, ett land som flödar av mjölk och honung. 
JOS.5.7	Men sönerna, som Herren låtit komma i deras ställe, dem omskar nu Josua. De hade förhuden kvar eftersom man inte omskurit dem på vägen. 
JOS.5.8	När alla var omskurna höll de sig stilla i lägret tills de hämtat sig. 
JOS.5.9	Herren sade till Josua: »I dag har jag lyft av er vanäran från Egypten.« Därför fick platsen namnet Gilgal, och så heter den än i dag.
JOS.5.10	När nu israeliterna hade sitt läger i Gilgal firade de påsk i öknen vid Jeriko, på kvällen den fjortonde dagen i månaden. 
JOS.5.11	Dagen efter påsk åt de av vad landet gav, osyrat bröd och rostat korn, just den dagen. 
JOS.5.12	Och från den dag de åt av vad landet gav kom inte längre något manna. Israeliterna fick inget manna mer utan åt detta år av skörden i Kanaan.
JOS.5.13	En gång vid Jeriko fick Josua se en man som stod framför honom med draget svärd. Josua gick fram till honom och frågade: »Hör du till oss eller till våra fiender?« 
JOS.5.14	Han svarade: »Nej, jag är anförare för Herrens här. Nu har jag kommit.« Då föll Josua ner med ansiktet mot marken och hälsade underdånigt. Han frågade: »Herre, vad har du att säga till din tjänare?« 
JOS.5.15	Anföraren för Herrens här svarade: »Ta av dig dina skor, du står på helig mark.« Josua gjorde så.
JOS.6.1	Jeriko var slutet och stängt när israeliterna kom, ingen gick ut eller in. 
JOS.6.2	Men Herren sade till Josua: »Nu ger jag Jeriko och dess kung i ditt våld. 
JOS.6.3	Alla krigare skall tåga runt staden, de skall vandra ett varv. Sex dagar skall ni göra så. 
JOS.6.4	Sju präster skall bära sju vädurshorn framför arken. Den sjunde dagen skall ni tåga sju varv runt staden, och prästerna skall stöta i hornen. 
JOS.6.5	När vädurshornen ljuder, när ni hör hornstöten, skall folket höja ett väldigt härskri, och stadens murar skall störta samman, så att var och en kan gå rakt in.«
JOS.6.6	Josua, Nuns son, kallade till sig prästerna och sade: »Lyft upp förbundsarken. Sju präster skall bära sju vädurshorn framför Herrens ark.« 
JOS.6.7	Till folket sade han: »Tåga runt staden. Krigarna skall gå framför Herrens ark.«
JOS.6.8	När Josua hade talat till folket gick de sju prästerna som bar de sju vädurshornen framför Herren och stötte i hornen; Herrens förbundsark följde bakom dem. 
JOS.6.9	Krigarna gick framför prästerna som stötte i hornen, och eftertruppen följde bakom arken, och hela tiden stötte man i hornen. 
JOS.6.10	Josua hade befallt folket: »Höj inget härskri! Håll er tysta, inte ett ord! Först den dag då jag säger åt er att höja härskri skall ni göra det.« 
JOS.6.11	Så lät han Herrens ark bäras runt staden, ett varv. Därefter begav de sig till lägret och övernattade där.
JOS.6.12	Nästa morgon var Josua tidigt uppe. Prästerna lyfte upp Herrens ark, 
JOS.6.13	och de sju prästerna som bar de sju vädurshornen gick framför Herrens ark och stötte hela tiden i hornen. Krigarna gick framför dem, och eftertruppen följde bakom Herrens ark, och hela tiden stötte man i hornen. 
JOS.6.14	De tågade runt staden ett varv denna andra dag och återvände därefter till lägret. Så gjorde de sex dagar.
JOS.6.15	Den sjunde dagen var de uppe i gryningen och tågade på samma sätt runt staden, sju varv; endast den dagen tågade de sju varv runt staden. 
JOS.6.16	På sjunde varvet stötte prästerna i hornen. Josua sade till folket: »Höj härskri! Herren ger er staden. 
JOS.6.17	Staden och allt som finns i den skall vigas åt förintelse och tillhöra Herren. Bara Rachav, skökan, skall få leva, hon och de som är hos henne i huset, eftersom hon gömde männen som vi sände ut. 
JOS.6.18	Akta er för det som är vigt åt förintelse, så att ni inte frestas att ta av det. Då viger ni också Israels läger åt förintelse och drar olycka över Israel. 
JOS.6.19	Allt silver och guld och alla föremål av koppar och järn skall helgas åt Herren och föras till Herrens skattkammare.«
JOS.6.20	Nu höjde folket härskri, och man stötte i hornen. När folket hörde hornstöten höjde de ett väldigt härskri, och murarna störtade samman så att var och en kunde gå rakt in. Så intog de staden. 
JOS.6.21	Allt i staden, man och kvinna, ung och gammal, oxe, får och åsna, vigde de åt förintelse och högg ner. 
JOS.6.22	Till de två männen som spionerat i landet sade Josua: »Gå in i skökans hus och för ut henne själv och alla hennes anhöriga, så som ni lovat henne med ed.« 
JOS.6.23	De båda männen gick in och förde ut Rachav, hennes far och mor och bröder och alla hennes anhöriga. Hela hennes släkt fick slå sig ner utanför Israels läger. 
JOS.6.24	Staden och allt som fanns i den brändes; bara silvret och guldet och föremålen av koppar och järn lades i skattkammaren i Herrens hus. 
JOS.6.25	Men skökan Rachav och hennes familj och alla hennes anhöriga skonades av Josua. Hon fick slå sig ner bland israeliterna, där hennes ättlingar bor än i dag, eftersom hon hade gömt de män Josua sänt som spejare till Jeriko.
JOS.6.26	Josua förestavade nu denna ed: »Förbannad av Herren är den som tar sig för att bygga upp denna stad, Jeriko. Hans förstfödde son är priset om han lägger grunden, hans yngste om han reser porten.«
JOS.6.27	Herren var med Josua, och hans rykte spreds över hela landet.
JOS.7.1	Men israeliterna förgrep sig på det som var vigt åt förintelse: Akan, son till Karmi, son till Savdi, son till Serach av Juda stam, tog av detta. Då vredgades Herren på israeliterna.
JOS.7.2	Från Jeriko sände Josua några män till Aj, nära Bet Aven, öster om Betel, med order att spionera på landet. Männen gav sig i väg till Aj och spionerade. 
JOS.7.3	Därefter återvände de och sade till Josua: »Hela hären behöver inte rycka ut. Ett par tre tusen man är nog för att ta Aj. Låt inte hela hären göra sig besvär, där bor så få.« 
JOS.7.4	Omkring 3 000 krigare begav sig då dit, men de fick ta till flykten för ajiterna, 
JOS.7.5	som dödade trettiosex av dem. Ajiterna förföljde dem från stadsporten ända till Stenbrotten och dödade dem på vägen ner dit. Då rann Israels mod bort som vatten.
JOS.7.6	Josua rev sönder sina kläder och föll ner med ansiktet mot marken inför Herrens ark och blev liggande så ända till kvällen, liksom Israels äldste. De strödde jord på huvudet, 
JOS.7.7	och Josua ropade: »Ack, Herre, min Gud, varför förde du detta folk över Jordan? För att ge oss i amoreernas våld? För att förgöra oss? Om vi ändå hade valt att stanna på andra sidan Jordan! 
JOS.7.8	Herre, vad kan jag säga, nu när Israel vänt ryggen till och flytt för sina fiender? 
JOS.7.9	När kanaaneerna och alla de andra som bor i landet får höra det angriper de oss från alla håll och utplånar vårt namn från jorden. Hur skall du då rädda ditt namns ära?«
JOS.7.10	Då sade Herren till Josua: »Stig upp! Varför ligger du där med ansiktet mot marken? 
JOS.7.11	Israeliterna har syndat och brutit det förbund som jag befallde dem att hålla. De tog av det som var vigt åt förintelse, de stal det och lade det i smyg bland sina ägodelar. 
JOS.7.12	Därför kan Israel inte hålla stånd mot sina fiender utan måste vända ryggen till och fly: israeliterna är vigda åt förintelse. Jag skall inte längre vara med er, om ni inte utplånar det som är vigt åt förintelse. 
JOS.7.13	Se nu till att folket renar sig. Säg: Gör er rena till i morgon. Ty så säger Herren, Israels Gud: Israel, du har hos dig sådant som är vigt åt förintelse. Ni kan inte hålla stånd mot era fiender förrän ni har gjort er av med det. 
JOS.7.14	I morgon bitti skall ni stiga fram, stam för stam. Den stam som Herren låter lotten falla på skall stiga fram, släkt för släkt. Den släkt som Herren låter lotten falla på skall stiga fram, familj för familj. Den familj som Herren låter lotten falla på skall stiga fram, man för man. 
JOS.7.15	Den lotten då faller på därför att han har det som är vigt åt förintelse, han skall brännas med allt han äger. Han har brutit Herrens förbund och begått ett nidingsdåd i Israel.«
JOS.7.16	Tidigt nästa morgon lät Josua Israel stiga fram, stam för stam, och lotten föll på Judas stam. 
JOS.7.17	Han lät Judas släkter stiga fram, och lotten föll på Serachs släkt. Han lät Serachs släkt stiga fram, familj för familj, och lotten föll på Savdi. 
JOS.7.18	Han lät hans familj stiga fram, man för man, och lotten föll på Akan, son till Karmi, son till Savdi, son till Serach av Juda stam. 
JOS.7.19	Josua sade till Akan: »Min son, ära Herren, Israels Gud, och bekänn inför honom. Tala om vad du har gjort, dölj ingenting för mig.« 
JOS.7.20	Akan svarade: »Ja, det är jag som har syndat mot Herren, Israels Gud. Detta har jag gjort: 
JOS.7.21	bland bytet fick jag se en fin babylonisk mantel, tvåhundra siklar silver och en guldtacka på femtio siklar. Jag blev frestad av det, så jag tog det. Nu ligger det nergrävt i mitt tält med silvret underst.« 
JOS.7.22	Josua skickade i väg några män, som skyndade bort till tältet. Och mycket riktigt, där låg allt nergrävt med silvret underst. 
JOS.7.23	De tog med alltsammans från tältet till Josua och israeliterna och lade ner det inför Herren.
JOS.7.24	Därefter tog Josua Akan, Serachs son, och silvret, manteln och guldtackan, hans söner och döttrar, hans oxar, åsnor och får, hans tält och allt han ägde, och han och de andra israeliterna förde alltsammans till Akordalen, Olycksdalen. 
JOS.7.25	Där sade Josua: »Du drog olycka över oss — i dag skall Herren dra olycka över dig.« Och hela Israel stenade Akan. De brände och stenade allt. 
JOS.7.26	Över Akan kastade de upp ett väldigt stenröse; det finns kvar än i dag. Då upphörde Herren att vredgas. Så fick platsen namnet Akordalen, och det heter den än i dag.
JOS.8.1	Herren sade till Josua: »Var inte rädd, fäll inte modet! Ta med dig allt ditt krigsfolk och dra ut mot Aj. Jag ger Ajs kung, hans folk, hans stad och hans land i ditt våld. 
JOS.8.2	Med Aj och dess kung skall du göra som du gjorde med Jeriko och dess kung, men bytet och boskapen får ni behålla. Ordna ett bakhåll på andra sidan staden.«
JOS.8.3	Josua och allt krigsfolket bröt upp för att dra ut mot Aj. Han valde ut 30 000 tappra krigare och skickade i väg dem nattetid 
JOS.8.4	med denna order: »Lägg er i bakhåll på andra sidan staden, inte alltför långt ifrån, och håll er redo. 
JOS.8.5	Jag och allt folk som jag har med mig rycker fram mot staden. När de drar ut mot oss som förra gången flyr vi för dem, 
JOS.8.6	så att de följer efter oss tills vi lockat dem bort från staden. De tror ju att vi flyr för dem som förra gången. Medan vi flyr 
JOS.8.7	skall ni lämna bakhållet och inta staden. Herren, er Gud, ger den i ert våld. 
JOS.8.8	När ni erövrat staden, stick den då i brand. Gör som Herren sagt. Det är min order.« 
JOS.8.9	Han skickade i väg dem, och de lade sig i bakhåll mellan Betel och Aj, väster om Aj. Josua tillbringade natten i dalen.
JOS.8.10	Tidigt nästa morgon mönstrade Josua sin här och ryckte fram mot Aj med Israels äldste i spetsen för hären. 
JOS.8.11	När krigsfolket han hade med sig kommit nära staden slog de läger norr om Aj, med en dalgång mellan sig och staden. 
JOS.8.12	Josua lät omkring 5 000 man lägga sig i bakhåll väster om staden, mellan Betel och Aj. 
JOS.8.13	Hären fick gå i ställning, både huvudstyrkan norr om staden och den mindre truppen väster om den. Josua tillbringade natten i dalen. 
JOS.8.14	När Ajs kung fick se det drog han skyndsamt ut med allt sitt folk till en samlingsplats åt öknen till för att möta Israel i strid. Han visste inte att folk låg i bakhåll på andra sidan staden. 
JOS.8.15	Josua och israeliterna slog till reträtt och flydde ut mot öknen. 
JOS.8.16	Allt folket i Aj bådades upp för att förfölja dem. De förföljde Josua och lockades bort från staden. 
JOS.8.17	Inte en enda man blev kvar i Aj, alla följde efter israeliterna, och när de förföljde dem lämnade de staden öppen.
JOS.8.18	Då sade Herren till Josua: »Sträck ut sabeln i din hand mot Aj. Jag ger staden i ditt våld.« Josua sträckte ut sin sabel mot staden. 
JOS.8.19	Så snart han sträckte ut sin hand lämnade bakhållsstyrkan snabbt sitt gömställe och stormade fram mot staden, intog den och stack den genast i brand. 
JOS.8.20	När ajiterna vände sig om fick de se röken från staden stiga upp mot himlen, men de hade ingen möjlighet att fly åt något håll, ty hären som flytt ut mot öknen gjorde nu helt om mot förföljarna. 
JOS.8.21	När Josua och israeliterna såg att staden intagits av bakhållsstyrkan och att det steg upp rök därifrån, vände de om och angrep ajiterna. 
JOS.8.22	De andra gjorde då ett utfall från staden mot ajiterna, som hamnade mitt emellan, med israeliter både framför och bakom. De blev så grundligt slagna att ingen kom undan, ingen lyckades fly. 
JOS.8.23	Ajs kung togs levande och fördes till Josua.
JOS.8.24	När israeliterna hade dödat alla män från Aj på öppna fältet, i öknen dit de förföljt dem, och alla till sista man hade stupat för svärdet, då återvände de till Aj och högg ner dem som fanns där. 
JOS.8.25	Antalet dödade den dagen, män och kvinnor, var 12 000, hela befolkningen i Aj. 
JOS.8.26	Josua drog inte tillbaka sin hand med den utsträckta sabeln förrän alla som bodde i Aj vigts åt förintelse. 
JOS.8.27	Men boskapen och bytet från staden behöll israeliterna, så som Herren hade befallt Josua. 
JOS.8.28	Josua brände ner staden och gjorde den för alltid till en ruinhög; det är den än i dag. 
JOS.8.29	Kungen i Aj hängde han upp på en påle, där han fick hänga kvar till kvällen. Vid solnedgången befallde Josua att liket skulle tas ner. De slängde det utanför stadsporten och kastade upp ett väldigt stenröse över det; röset finns kvar än i dag.
JOS.8.30	Nu byggde Josua ett altare åt Herren, Israels Gud, på Evalberget, 
JOS.8.31	så som Herrens tjänare Mose hade befallt israeliterna och så som det står skrivet i Moses lagbok, ett altare av ohuggna stenar som inte bearbetats med järn. Där offrade de brännoffer och gemenskapsoffer åt Herren. 
JOS.8.32	På dessa stenar gjorde Josua i israeliternas åsyn en avskrift av den lag som Mose skrivit. 
JOS.8.33	Hela Israel med äldste, förmän och domare stod på bägge sidor om arken inför de levitiska prästerna som bar Herrens förbundsark, allesammans, främlingar som infödda. Hälften stod vända mot Gerisimberget, hälften mot Evalberget, så som Mose, Herrens tjänare, en gång bestämt att det skulle vara när Israel välsignades. 
JOS.8.34	Därefter läste Josua upp alla lagens ord, välsignelser och förbannelser, alldeles så som det står skrivet i lagboken. 
JOS.8.35	Inte ett ord av det som Mose stadgat utelämnade Josua. Allt lästes upp för Israels församling samt för kvinnorna och barnen och de främlingar som följde dem.
JOS.9.1	När alla kungarna väster om Jordan, i bergsbygden, i Låglandet och längs Medelhavets kust ända upp mot Libanon, hettiter, amoreer, kanaaneer, perisseer, hiveer och jevuseer, hörde vad som hade hänt, 
JOS.9.2	slöt de sig samman för att enade gå ut i krig mot Josua och Israel.
JOS.9.3	Men när folket i Givon hörde talas om vad Josua hade gjort med Jeriko och Aj, 
JOS.9.4	tillgrep de för sin del en list. De försåg sig med färdkost, lastade sina åsnor med gamla säckar och gamla spruckna och lappade vinläglar 
JOS.9.5	och satte på sig slitna, lagade sandaler och slitna kläder, och brödet de tog med sig var torrt och smuligt. 
JOS.9.6	Så begav de sig till Josua i lägret i Gilgal och sade till honom och israeliterna: »Vi kommer från ett land långt borta. Slut förbund med oss!« 
JOS.9.7	Israeliterna svarade hiveerna: »Ni kanske bor här i närheten. Hur skulle vi då kunna sluta förbund med er?« 
JOS.9.8	De sade till Josua: »Vi är dina tjänare.« — »Vilka är ni, och var kommer ni ifrån?« frågade han. 
JOS.9.9	De svarade: »Dina tjänare har kommit från ett land mycket långt borta, därför att ryktet om Herren, din Gud, har nått oss. Vi har hört berättas om honom, om allt han gjorde i Egypten 
JOS.9.10	och allt han gjorde med de två amoreiska kungarna på andra sidan Jordan, Sichon, Heshbons kung, och Og, Bashans kung i Ashtarot. 
JOS.9.11	Våra äldste och alla i vårt land sade till oss att ta med färdkost och söka upp er och säga: ’Vi är era tjänare. Slut förbund med oss!’ 
JOS.9.12	Här är vårt bröd. Det var nybakt när vi tog med det som färdkost hemifrån, den dag vi började vår resa hit, och se nu så torrt och smuligt det har blivit! 
JOS.9.13	Och här är läglarna som var nya när vi fyllde dem. Se så spruckna de är! Se på våra kläder och sandaler, de är utslitna, så långt har vi färdats!« 
JOS.9.14	Då tog ledarna emot av deras färdkost utan att rådfråga Herren. 
JOS.9.15	Josua slöt ett fredsförbund med dem och lovade att de skulle få leva. Ledarna för menigheten bekräftade det med ed.
JOS.9.16	Tre dagar efter det att förbundet slutits fick israeliterna veta att givoniterna var deras grannar och bodde alldeles i närheten. 
JOS.9.17	Då bröt de upp och kom på tredje dagen fram till deras städer, Givon, Kefira, Beerot och Kirjat-Jearim. 
JOS.9.18	Men israeliterna dödade dem inte, på grund av den ed som menighetens ledare hade svurit dem vid Herren, Israels Gud. Hela menigheten knotade mot ledarna, 
JOS.9.19	men de svarade: »Vi har svurit dem en ed vid Herren, Israels Gud, och nu kan vi inte röra dem. 
JOS.9.20	Så här gör vi: vi låter dem leva, så drabbar oss ingen vrede för eden vi svor dem. 
JOS.9.21	De får leva«, sade ledarna, »men de får hugga ved och bära vatten åt hela menigheten.« Och menigheten lydde sina ledare.
JOS.9.22	Josua kallade till sig givoniterna och sade: »Varför lurade ni oss? Ni sade att ni bodde mycket långt ifrån oss, och så bor ni här i närheten! 
JOS.9.23	Förbannade skall ni vara! Ingen av er skall slippa att tjäna som slav och hugga ved och bära vatten till min Guds hus.« 
JOS.9.24	De svarade honom: »Dina tjänare fick veta att Herren, din Gud, hade kungjort för sin tjänare Mose att han skulle ge hela landet åt er och förgöra alla invånarna där. Då fruktade vi för våra liv, det var därför vi gjorde som vi gjorde. 
JOS.9.25	Nu är vi i ditt våld. Gör med oss vad du finner rätt och riktigt.« 
JOS.9.26	Josua gjorde så med dem: han räddade dem från israeliterna, och de dödade dem inte. 
JOS.9.27	Men samma dag bestämde han att de skulle hugga ved och bära vatten åt menigheten och till Herrens altare, och så gör de än i dag, på den plats som Herren har utvalt.
JOS.10.1	När Adoni-Sedek, kungen i Jerusalem, fick höra att Josua hade intagit Aj och vigt det åt förintelse — att han gjort med Aj och dess kung som han gjort med Jeriko och dess kung — och att folket i Givon hade slutit fred med israeliterna och bodde i närheten av dem, 
JOS.10.2	blev han mycket rädd, ty Givon var en stor stad, lika stor som någon av kungastäderna, större än Aj, och alla männen där var tappra kämpar. 
JOS.10.3	Adoni-Sedek, kungen i Jerusalem, skickade bud till Hoham, kungen i Hebron, till Piram, kungen i Jarmut, till Jafia, kungen i Lakish, och till Devir, kungen i Eglon: 
JOS.10.4	»Kom hit och hjälp mig, så skall vi besegra Givon, som har slutit fred med Josua och israeliterna.« 
JOS.10.5	De fem amoreiska kungarna, kungen i Jerusalem, kungen i Hebron, kungen i Jarmut, kungen i Lakish och kungen i Eglon, samlades med alla sina trupper, och de belägrade och anföll Givon. 
JOS.10.6	Men givoniterna skickade bud till Josua i lägret i Gilgal: »Lämna inte dina tjänare i sticket! Skynda hit till vår hjälp, rädda oss! Alla de amoreiska kungarna i bergsbygden har slutit sig samman mot oss.« 
JOS.10.7	Josua ryckte ut från Gilgal med allt sitt krigsfolk, alla sina tappra krigare.
JOS.10.8	Herren sade till Josua: »Var inte rädd för dem, jag ger dem i ditt våld. Ingen av dem skall kunna hålla stånd mot dig.« 
JOS.10.9	Josua överrumplade amoreerna efter att hela natten ha ryckt fram från Gilgal. 
JOS.10.10	Herren spred förvirring bland dem när israeliterna kom, och de led ett svårt nederlag vid Givon. Israeliterna förföljde dem mot branten vid Bet-Horon och fortsatte dödandet hela vägen fram till Aseka och Mackeda. 
JOS.10.11	När amoreerna under sin flykt för Israel hade kommit till sluttningen ner från Bet-Horon kastade Herren stora hagel över dem från himlen hela vägen fram till Aseka, så att de dog. De som dödades av hagelstenarna var fler än de som israeliterna dräpte med svärd. 
JOS.10.12	Den dagen, då Herren gav amoreerna i israeliternas våld, talade Josua till Herren. I israeliternas närvaro sade han:
JOS.10.12	Sol, stå stilla i Givon,
JOS.10.12	måne, i Ajalons dal.
JOS.10.13	Då stod solen stilla och månen stannade, tills han hämnats på fiendefolket.
JOS.10.13	Detta är nedtecknat i Den redliges bok. Solen stannade mitt på himlen hela dagen och väntade med att gå ner. 
JOS.10.14	Aldrig, varken förr eller senare, har Herren bönhört någon som den dagen. Ty Herren kämpade för Israel.
JOS.10.15	Josua och alla israeliterna återvände till lägret i Gilgal. 
JOS.10.16	Men de fem kungarna flydde och gömde sig i en grotta i Mackeda. 
JOS.10.17	När Josua fick veta att de fem kungarna höll sig gömda i grottan i Mackeda 
JOS.10.18	sade han: »Vältra stora stenar för öppningen och ställ några män på vakt. 
JOS.10.19	Men ni andra får inte stanna. Förfölj fienderna och hugg ner eftersläntrarna, låt dem inte ta sig in i sina städer. Herren, er Gud, har gett dem i ert våld.« 
JOS.10.20	Josua och israeliterna tillfogade dem ett mycket svårt nederlag och förgjorde dem i grund; bara några undkom och tog sig in i de befästa städerna. 
JOS.10.21	Hela hären återvände därefter välbehållen till Josua i lägret i Mackeda. Ingen vågade trotsa israeliterna.
JOS.10.22	Josua sade: »Öppna grottan och för ut de fem kungarna till mig.« 
JOS.10.23	De gjorde så, de förde ut de fem kungarna till honom från grottan, kungen i Jerusalem, kungen i Hebron, kungen i Jarmut, kungen i Lakish och kungen i Eglon. 
JOS.10.24	När kungarna förts ut till Josua kallade han till sig alla israeliter. Till anförarna för krigsfolket som följde honom sade han: »Gå fram och sätt foten på dessa kungars nackar.« Och de gick fram och satte foten på deras nackar. 
JOS.10.25	Josua sade: »Var inte rädda, fäll inte modet! Var tappra och starka! Så skall Herren göra med alla fiender ni kämpar mot.« 
JOS.10.26	Därefter slog Josua ihjäl de fem och hängde upp dem på fem pålar, där de fick hänga kvar till kvällen. 
JOS.10.27	Vid solnedgången befallde han att de skulle tas ner. Man slängde in dem i grottan där de hållit sig gömda. För öppningen lade man stora stenar, som finns där än i denna dag.
JOS.10.28	Josua intog samma dag Mackeda, högg ner folket och kungen och vigde staden och allt levande i den åt förintelse. Han lät ingen komma undan. Med kungen i Mackeda gjorde han som han gjort med kungen i Jeriko.
JOS.10.29	Från Mackeda fortsatte Josua och israeliterna till Livna, som han anföll. 
JOS.10.30	Även Livna och dess kung gav Herren i Israels våld. Josua högg ner folket och allt levande i staden. Han lät ingen komma undan. Med kungen där gjorde han som han gjort med kungen i Jeriko.
JOS.10.31	Från Livna fortsatte Josua och israeliterna till Lakish, som han belägrade och anföll. 
JOS.10.32	Herren gav Lakish i Israels våld, och nästa dag intog Josua staden. Han högg ner folket och allt levande i staden, alldeles som han hade gjort i Livna. 
JOS.10.33	Då ryckte Horam, kungen i Geser, ut för att undsätta Lakish, men honom och hans här slog Josua så grundligt att ingen kom undan.
JOS.10.34	Från Lakish fortsatte Josua och israeliterna till Eglon, som de belägrade och anföll. 
JOS.10.35	De intog staden samma dag och högg ner folket. Josua vigde denna dag allt levande i staden åt förintelse, alldeles som han hade gjort i Lakish.
JOS.10.36	Från Eglon drog Josua och israeliterna vidare till Hebron, som de anföll. 
JOS.10.37	De intog staden och högg ner folket och kungen och allt levande där, liksom i alla underlydande städer. Josua lät ingen komma undan. Han gjorde som han hade gjort i Eglon: han vigde Hebron och allt levande där åt förintelse.
JOS.10.38	Därefter vände Josua och israeliterna tillbaka mot Devir, som han anföll. 
JOS.10.39	Han intog staden med dess kung och alla underlydande städer, högg ner folket och vigde allt levande åt förintelse. Josua lät ingen komma undan. Han gjorde med Devir och dess kung som han gjort med Hebron och med Livna och dess kung.
JOS.10.40	Josua erövrade hela landet, bergsbygden och Negev, Låglandet och branterna, och besegrade alla dess kungar. Han lät ingen komma undan. Han vigde allt levande åt förintelse, så som Herren, Israels Gud, hade befallt. 
JOS.10.41	Josua erövrade landet från Kadesh Barnea till Gaza samt hela Goshenområdet fram till Givon. 
JOS.10.42	Alla dessa kungar och länder underkuvade han på en enda gång. Ty Herren, Israels Gud, kämpade för Israel.
JOS.10.43	Josua och israeliterna återvände sedan till lägret i Gilgal.
JOS.11.1	När Javin, kungen i Hasor, fick höra detta skickade han bud till Jovav, kungen i Madon, till kungen i Shimron och kungen i Akshaf, 
JOS.11.2	till kungarna i bergsbygden i norr, i ökentrakterna söder om Kinneret, i Låglandet och i Dors uppland i väster, 
JOS.11.3	till kanaaneerna i öster och i väster, till amoreerna, hettiterna, perisseerna och jevuseerna i bergsbygden och till hiveerna vid foten av Hermon i trakten kring Mispa. 
JOS.11.4	De ryckte ut med alla sina trupper, en väldig här, talrik som sanden på havets strand, och med en väldig mängd hästar och vagnar. 
JOS.11.5	Alla dessa kungar tågade gemensamt till Meroms vatten och slog läger där för att strida mot Israel.
JOS.11.6	Herren sade till Josua: »Var inte rädd för dem! I morgon vid den här tiden låter jag dem alla ligga dräpta av israeliterna. Du skall skära av hälsenorna på deras hästar och bränna upp deras vagnar.« 
JOS.11.7	Josua och hans krigsfolk överrumplade dem vid Meroms vatten och gick till anfall. 
JOS.11.8	Herren gav dem i israeliternas våld, och de slog dem och förföljde dem ända till det stora Sidon, till Misrefot Majim och till Mispadalen i öster. De slog dem så grundligt att ingen kom undan. 
JOS.11.9	Och Josua gjorde som Herren hade sagt: han skar av hälsenorna på deras hästar och brände upp deras vagnar.
JOS.11.10	Josua vände nu tillbaka, intog Hasor och högg ner dess kung; Hasor var en gång det främsta av alla dessa kungadömen. 
JOS.11.11	Allt levande i staden vigdes åt förintelse och höggs ner, ingen lämnades vid liv. Hasor brände han ner. 
JOS.11.12	Alla dessa kungastäder och deras kungar underkuvades av Josua, och han vigde dem åt förintelse och högg ner alla, så som Mose, Herrens tjänare, hade befallt. 
JOS.11.13	Men ingen av städerna på kullarna brändes ner av israeliterna, utom Hasor, som Josua brände ner. 
JOS.11.14	Allt byte i dessa städer och all boskap behöll israeliterna. Människorna högg de ner tills de utrotat alla. De lät ingen förbli vid liv.
JOS.11.15	De befallningar som Herren hade gett sin tjänare Mose, dem hade Mose gett Josua, och dem lydde Josua. Han försummade inte något av det som Herren hade befallt Mose.
JOS.11.16	Allt detta land intog Josua: bergsbygden och hela Negev, hela Goshenområdet, Låglandet och Jordandalen, Israels bergsbygd och lågland, 
JOS.11.17	från Halakberget, som sträcker sig upp till Seir, ända till Baal-Gad på Libanonslätten vid foten av Hermonberget. Alla kungarna där tillfångatog han och slog ihjäl. 
JOS.11.18	Länge förde Josua krig mot dessa kungar. 
JOS.11.19	Ingen stad slöt fred med israeliterna utom hiveerna i Givon, alla togs med vapen. 
JOS.11.20	Det var Herren som förhärdade dem och fick dem att strida mot Israel, för att de skulle vigas åt förintelse utan förskoning och utplånas så som Herren hade befallt Mose.
JOS.11.21	Det var då Josua utrotade anakiterna i bergsbygden, i Hebron, Devir och Anav och i hela Judas och hela Israels bergsbygd, och vigde dem och deras städer åt förintelse. 
JOS.11.22	Inga anakiter lämnades kvar i israeliternas land, bara i Gaza, Gat och Ashdod blev några kvar.
JOS.11.23	Josua intog alltså hela landet, alldeles så som Herren hade sagt till Mose. Han gav det som egendom åt Israel, fördelat på stammarna. Nu hade landet ro och slapp krig.
JOS.12.1	Detta är de kungar i landet som israeliterna besegrade och vilkas länder de tog i besittning på andra sidan Jordan, den östra sidan, från Arnons floddal till Hermonberget, hela östra Jordandalen: 
JOS.12.2	den amoreiske kungen Sichon, som hade sitt säte i Heshbon och härskade från Aroer vid randen av Arnons floddal, med gränsen mitt i dalen, och över halva Gilead fram till Jabboks floddal, som är gräns mot Ammon, 
JOS.12.3	samt över Jordandalen mellan östsidan av Gennesaretsjön och östsidan av Aravasjön, Döda havet, åt Bet Hajshimot till och söderut till trakten nedanför Pisgas branter, 
JOS.12.4	och vidare Og, kungen av Bashan, en av dem som var kvar av refaeerna; han hade sitt säte i Ashtarot och Edrei 
JOS.12.5	och härskade över Hermon, Salka och hela Bashan fram till geshureernas och maakateernas område och över halva Gilead fram till det område som tillhörde Sichon, kungen i Heshbon. 
JOS.12.6	Det var Mose, Herrens tjänare, och israeliterna som besegrade dem, och Mose, Herrens tjänare, gav landet som egendom åt rubeniterna, gaditerna och halva Manasses stam.
JOS.12.7	Detta är de kungar i landet som Josua och israeliterna besegrade på andra sidan Jordan, den västra sidan, från Baal-Gad på Libanonslätten till Halakberget, som sträcker sig upp till Seir, och vilkas länder Josua fördelade som egendom åt Israels stammar, 
JOS.12.8	i bergsbygden, i Låglandet, i Jordandalen, på branterna, i öknen och i Negev — hettiternas, amoreernas, kanaaneernas, perisseernas, hiveernas och jevuseernas land: 
JOS.12.9	kungen i Jeriko, kungen i Aj nära Betel, 
JOS.12.10	kungen i Jerusalem, kungen i Hebron, 
JOS.12.11	kungen i Jarmut, kungen i Lakish, 
JOS.12.12	kungen i Eglon, kungen i Geser, 
JOS.12.13	kungen i Devir, kungen i Geder, 
JOS.12.14	kungen i Horma, kungen i Arad, 
JOS.12.15	kungen i Livna, kungen i Adullam, 
JOS.12.16	kungen i Mackeda, kungen i Betel, 
JOS.12.17	kungen i Tappuach, kungen i Hefer, 
JOS.12.18	kungen i Afek vid Sharon, 
JOS.12.19	kungen i Madon, kungen i Hasor, 
JOS.12.20	kungen i Shimron, kungen i Meron, kungen i Akshaf, 
JOS.12.21	kungen i Tanak, kungen i Megiddo, 
JOS.12.22	kungen i Kedesh, kungen i Jokneam vid Karmel, 
JOS.12.23	kungen i Dor vid Dors uppland, kungen i Gojim i Galileen 
JOS.12.24	och kungen i Tirsa. Allt som allt trettioen kungar.
JOS.13.1	Josua var nu mycket gammal. Herren sade till honom: »Du är en gammal man, men av landet återstår mycket att ta i besittning. 
JOS.13.2	Detta är vad som återstår: filisteernas alla områden och allt geshureiskt land 
JOS.13.3	från Shichor öster om Egypten fram till Ekrons gräns i norr — det räknas som kanaaneiskt land — med filisteernas fem hövdingadömen Gaza, Ashdod, Ashkelon, Gat och Ekron samt avveernas land 
JOS.13.4	i söder, och allt kanaaneiskt land från Meara, som tillhör sidonierna, fram till Afek, till amoreernas område, 
JOS.13.5	och därtill gevaleernas land och hela Libanonberget i öster från Baal-Gad vid foten av Hermon till Levo-Hamat. 
JOS.13.6	Alla som bor i bergsbygden, från Libanon till Misrefot Majim, alla sidonier, skall jag själv driva undan för israeliterna, men du skall utskifta området som egendom åt Israel, så som jag har befallt dig.
JOS.13.7	Detta land skall du fördela som egendom åt de nio och en halv stammarna.«
JOS.13.7	Halva Manasses stam 
JOS.13.8	liksom rubeniterna och gaditerna hade redan tagit sin egendom i besittning, den som Mose gett dem på andra sidan Jordan, den östra sidan, så som Herrens tjänare Mose hade bestämt: 
JOS.13.9	landet från Aroer vid randen av Arnons floddal och från staden nere i dalen med hela högslätten från Medeva till Divon, 
JOS.13.10	och alla städer som lytt under den amoreiske kungen Sichon, som regerade i Heshbon, fram till gränsen mot Ammon, 
JOS.13.11	och därtill Gilead, geshureernas och maakateernas område, hela Hermon och hela Bashan fram till Salka, 
JOS.13.12	hela det rike som tillhört Og av Bashan; han regerade i Ashtarot och Edrei och var en av dem som var kvar av refaeerna, som Mose hade besegrat och drivit bort. 
JOS.13.13	Men israeliterna drev inte bort geshureerna och maakateerna, och än i dag bor det geshureer och maakateer bland israeliterna.
JOS.13.14	Det var bara Levis stam som inte fick någon egendom. Herren, Israels Gud, är deras egendom, så som han har lovat dem.
JOS.13.15	Rubeniternas stam tilldelades land av Mose, släkt för släkt. 
JOS.13.16	De fick området från Aroer vid randen av Arnons floddal och från staden nere i dalen med hela högslätten fram till Medeva, 
JOS.13.17	Heshbon med underlydande städer på högslätten, Divon, Bamot Baal, Bet Baal Meon, 
JOS.13.18	Jahas, Kedemot, Mefaat, 
JOS.13.19	Kirjatajim, Sivma, Seret Hashachar på berget i dalen, 
JOS.13.20	Bet Pegor, Pisgas branter, Bet Hajshimot 
JOS.13.21	och alla de andra städerna på högslätten, hela det rike som tillhört den amoreiske kungen Sichon, som regerade i Heshbon. Mose besegrade honom jämte de midjanitiska furstarna Evi, Rekem, Sur, Hur och Reva, Sichons hövdingar som bodde i landet. 
JOS.13.22	Förutom alla andra som de dräpte högg israeliterna också ner spåmannen Bileam, Beors son. 
JOS.13.23	Jordan utgjorde gräns för rubeniterna. Detta var rubeniternas egendom, släkt för släkt, med städer och omgivande orter.
JOS.13.24	Gads stam, gaditerna, tilldelades land av Mose, släkt för släkt. 
JOS.13.25	De fick området med Jaser och alla städerna i Gilead och hälften av ammoniternas land fram till Aroer nära Rabba, 
JOS.13.26	området från Heshbon till Ramat Hammispa och Betonim och från Machanajim till Lo Devars område 
JOS.13.27	samt i dalen Bet Haram, Bet Nimra, Suckot och Safon, resten av det rike som tillhört Sichon, kungen i Heshbon. Jordan utgjorde gräns upp till änden av Gennesaretsjön på flodens östra sida. 
JOS.13.28	Detta var gaditernas egendom, släkt för släkt, med städer och omgivande orter.
JOS.13.29	Halva Manasses stam tilldelades land av Mose, släkt för släkt. 
JOS.13.30	Deras område sträckte sig från Machanajim och omfattade hela Bashan, hela det rike som tillhört Og, kungen av Bashan, och alla Jairs byar i Bashan, sextio städer, 
JOS.13.31	därtill halva Gilead med Ashtarot och Edrei, Ogs kungastäder i Bashan. Det gavs åt ättlingarna till Makir, Manasses son, åt ena hälften av makiriterna, släkt för släkt. 
JOS.13.32	Detta var den egendom som Mose fördelade på Moabs hedar på andra sidan Jordan, mitt emot Jeriko, på östra sidan.
JOS.13.33	Men åt Levis stam gav Mose ingen egendom. Herren, Israels Gud, är deras egendom, så som han har lovat dem.
JOS.14.1	Detta är de områden som israeliterna fick som egendom i Kanaan och som prästen Elasar och Josua, Nuns son, och stammarnas familjeöverhuvuden tilldelade dem. 
JOS.14.2	Genom lottning fördelade de områdena som egendom åt nio stammar och en halv stam, så som Herren hade befallt genom Mose. 
JOS.14.3	Två stammar och en halv stam hade redan fått områden av Mose på andra sidan Jordan; åt leviterna gav han inget område som åt de andra. 
JOS.14.4	Josefs ättlingar utgjorde nämligen två stammar, Manasse och Efraim, och leviterna fick ingen del av landet men städer att bo i och betesmarker för den boskap de ägde. 
JOS.14.5	När israeliterna fördelade landet gjorde de alltså som Herren hade befallt Mose.
JOS.14.6	Judas stam vände sig till Josua i Gilgal, och kenissén Kalev, Jefunnes son, sade till honom: »Du vet ju vad Herren sade till gudsmannen Mose i Kadesh Barnea angående mig och dig. 
JOS.14.7	Jag var fyrtio år när Mose, Herrens tjänare, sände ut mig från Kadesh Barnea för att spionera i landet, och jag berättade ärligt vad jag sett. 
JOS.14.8	Mina bröder som hade varit med gjorde folket modlöst, jag däremot var Herren, min Gud, trogen. 
JOS.14.9	Den dagen svor Mose denna ed: Den mark din fot har trampat skall för all framtid vara din och dina ättlingars egendom, ty du har varit Herren, min Gud, trogen. — 
JOS.14.10	Och se, Herren har låtit mig leva, som han lovade. Det är fyrtiofem år sedan Herren gav Mose det löftet, medan Israel vandrade i öknen, och nu är jag åttiofem. 
JOS.14.11	Än i dag är jag lika stark som den dagen Mose sände ut mig, krigarlivet klarar jag lika bra nu som då. 
JOS.14.12	Så ge mig nu denna bergsbygd som Herren lovade mig då. Du hörde själv den gången att där finns anakiter och stora, befästa städer. Kanske är Herren med mig, så att jag kan driva bort dem, som han lovade.«
JOS.14.13	Då välsignade Josua Kalev, Jefunnes son, och gav honom Hebron som egendom. 
JOS.14.14	Och eftersom kenissén Kalev, Jefunnes son, varit Herren, Israels Gud, trogen, är Hebron hans egendom än i dag. 
JOS.14.15	Hebron hette tidigare Kirjat Arba; Arba var den störste bland anakiterna.
JOS.14.15	Nu hade landet ro och slapp krig.
JOS.15.1	Judas stam fick på sin lott, släkt för släkt, området fram till Edoms gräns vid Sinöknen längst i söder. 
JOS.15.2	Deras sydgräns börjar vid änden av Döda havet, vid viken längst i söder, 
JOS.15.3	och går söder om Akrabbimbranten och förbi Sin, fortsätter uppåt söder om Kadesh Barnea förbi Hesron upp till Addar, böjer av mot Karka, 
JOS.15.4	går förbi Asmon och sedan till Egyptens gränsflod och löper fram till havet. Detta är deras sydgräns.
JOS.15.5	Östgränsen utgörs av Döda havet upp till Jordans utlopp. På norra sidan går gränsen från den vik av havet där Jordan har sitt utlopp, 
JOS.15.6	fortsätter upp till Bet-Hogla, går vidare norr om Bet Haarava och upp till Bohans, Rubens sons, sten. 
JOS.15.7	Från Akordalen fortsätter den upp till Devir, svänger av norrut mot Gelilot, som ligger mitt emot Adummimbranten söder om bäckravinen, går vidare till Shemeshkällan och löper fram till Rogelkällan. 
JOS.15.8	Gränsen fortsätter sedan upp genom Ben-Hinnoms dal söder om jevuseernas bergssluttning, dvs. Jerusalem, och upp till toppen av det berg som ligger väster om Hinnoms dal vid Refaimdalens norra ände. 
JOS.15.9	Från bergets topp går gränsen i en båge fram till Neftoachkällan, går därifrån till Ijim i Efrons bergsbygd och sedan i en båge till Baala, dvs. Kirjat-Jearim. 
JOS.15.10	Från Baala böjer den av åt väster mot Seirs berg, går vidare längs Jearimbergets norrsluttning, dvs. Kesalon, och fortsätter ner till Bet-Shemesh och förbi Timna. 
JOS.15.11	Den går sedan till Ekrons bergssluttning i norr och i en båge fram till Shickeron, går förbi Baalaberget fram till Javneel och löper fram till havet. 
JOS.15.12	Västgränsen utgörs av Medelhavet. Detta är gränserna runt Judas släkters område.
JOS.15.13	Åt Kalev, Jefunnes son, gav Josua, som Herren hade befallt, en andel bland judeerna, nämligen Kirjat Arba, dvs. Hebron; Arba var anakiternas stamfar. 
JOS.15.14	Kalev drev bort de tre anakiterna därifrån, Sheshaj, Achiman och Talmaj, Anaks ättlingar. 
JOS.15.15	Därefter drog han ut mot invånarna i Devir; Devir hette tidigare Kirjat-Sefer. 
JOS.15.16	Kalev sade: »Den som anfaller och intar Kirjat-Sefer skall få min dotter Aksa till hustru.« 
JOS.15.17	Otniel, son till Kalevs bror Kenas, intog staden, och Kalev gav honom sin dotter Aksa till hustru. 
JOS.15.18	När hon kom dit övertalade hon honom att be fadern om mark. Hon steg av sin åsna, och Kalev frågade vad hon ville. 
JOS.15.19	»Ge mig en gåva«, svarade hon. »Du har skänkt mig Negevöknen, skänk mig nu källor med vatten.« Han gav henne då Övre och Nedre källorna.
JOS.15.20	Detta är den egendom som tillföll Judas stam, släkt för släkt. 
JOS.15.21	Här följer städerna i Judas stams ytterområde, mot gränsen till Edom i Negev: Kavseel, Eder, Jagur, 
JOS.15.22	Kina, Dimona, Adada, 
JOS.15.23	Kedesh, Hasar Jitnan, 
JOS.15.24	Sif, Telem, Bealot, 
JOS.15.25	Hasor Hadatta, Keriot Hesron, dvs. Hasor, 
JOS.15.26	Amam, Shema, Molada, 
JOS.15.27	Hasar Gadda, Heshmon, Bet Pelet, 
JOS.15.28	Hasar Shual, Beer Sheva med kringliggande byar, 
JOS.15.29	Baala, Ijim, Esem, 
JOS.15.30	Eltolad, Kesil, Horma, 
JOS.15.31	Siklag, Madmanna, Sansanna, 
JOS.15.32	Levaot, Shilchim, Ajin och Rimmon, sammanlagt tjugonio städer med omgivande orter.
JOS.15.33	I Låglandet: Eshtaol, Sora, Ashna, 
JOS.15.34	Sanoach, En-Gannim, Tappuach, Enam, 
JOS.15.35	Jarmut, Adullam, Soko, Aseka, 
JOS.15.36	Shaarajim, Aditajim, Gedera och Gederotajim, fjorton städer med omgivande orter, 
JOS.15.37	Senan, Hadasha, Migdal-Gad, 
JOS.15.38	Dilan, Mispa, Jokteel, 
JOS.15.39	Lakish, Boskat, Eglon, 
JOS.15.40	Kabbon, Lachmas, Kitlish, 
JOS.15.41	Gederot, Bet-Dagon, Naama och Mackeda, sexton städer med omgivande orter, 
JOS.15.42	Livna, Eter, Ashan, 
JOS.15.43	Jefta, Ashna, Nesiv, 
JOS.15.44	Keila, Aksiv och Maresha, nio städer med omgivande orter, 
JOS.15.45	Ekron med kringliggande byar och orter, 
JOS.15.46	från Ekron och västerut alla städer med omgivande orter nära Ashdod, 
JOS.15.47	Ashdod med kringliggande byar och orter och Gaza med kringliggande byar och orter fram till Egyptens gränsflod och Medelhavet.
JOS.15.48	I bergsbygden: Shamir, Jattir, Soko, 
JOS.15.49	Danna, Kirjat-Sanna, dvs. Devir, 
JOS.15.50	Anav, Eshtemoa, Anim, 
JOS.15.51	Goshen, Holon och Gilo, elva städer med omgivande orter, 
JOS.15.52	Arav, Duma, Eshan, 
JOS.15.53	Janum, Bet-Tappuach, Afeka, 
JOS.15.54	Humta, Kirjat Arba, dvs. Hebron, och Sior, nio städer med omgivande orter, 
JOS.15.55	Maon, Karmel, Sif, Jutta, 
JOS.15.56	Jisreel, Jokdeam, Sanoach, 
JOS.15.57	Kain, Giva och Timna, tio städer med omgivande orter, 
JOS.15.58	Halchul, Bet-Sur, Gedor, 
JOS.15.59	Maarat, Bet-Anot och Eltekon, sex städer med omgivande orter, Tekoa, Efrata, dvs. Betlehem, Pegor, Etam, Kulon, Tatam, Shoresh, Kerem, Gallim, Beter och Manocho, elva städer med omgivande orter, 
JOS.15.60	Kirjat-Baal, dvs. Kirjat-Jearim, och Rabba, två städer med omgivande orter.
JOS.15.61	I öknen: Bet Haarava, Middin, Sekaka, 
JOS.15.62	Nivshan, Ir-Hammelach och En-Gedi, sex städer med omgivande orter.
JOS.15.63	Men jevuseerna, som bodde i Jerusalem, kunde Judas stam inte driva bort, och än i dag bor det jevuseer bland judeerna i Jerusalem.
JOS.16.1	Josefs ättlingar fick på sin lott området från Jordan vid Jeriko öster om Jerikos vatten i öknen. Från Jeriko går gränsen upp genom bergsbygden till Betel. 
JOS.16.2	Från Betel går den till Lus och vidare till arkeernas område, till Atarot, 
JOS.16.3	fortsätter ner åt väster till jafleteernas område och fram till Nedre Bet-Horons område och Geser och löper fram till havet.
JOS.16.4	Josefs ättlingar, Manasse och Efraim, fick sin egendom. 
JOS.16.5	De efraimitiska släkternas område blev detta: gränsen för deras egendom går från Atrot Addar i öster till Övre Bet-Horon 
JOS.16.6	och därifrån ut till havet. Från Mikmetat i norr böjer den av åt öster mot Taanat Shilo, går vidare österut till Janoach, 
JOS.16.7	fortsätter ner från Janoach till Atarot och Naara, går fram till Jeriko och sedan till Jordan. 
JOS.16.8	Från Tappuach går gränsen västerut till Kanabäcken och löper sedan fram till havet. Detta är den egendom som tillföll efraimiternas stam och deras släkter. 
JOS.16.9	Därtill kom alla städer med omgivande orter som avskildes åt efraimiterna inne på manassiternas område. 
JOS.16.10	Men efraimiterna drev inte bort kanaaneerna som bodde i Geser, och än i dag bor det kanaaneer bland efraimiterna, fast de måste göra tvångsarbeten.
JOS.17.1	Manasses stam fick sin lott: Manasse var Josefs förstfödde. Makir, Manasses förstfödde, Gileads far, som var krigare, fick Gilead och Bashan. 
JOS.17.2	Också övriga manassiter, Aviesers, Heleks, Asriels, Shekems, Hefers och Shemidas ättlingar, fick släkt för släkt sin lott. Detta var de manliga ättlingarna till Manasse, Josefs son, släkt för släkt.
JOS.17.3	Men Selofchad, son till Hefer, son till Gilead, son till Makir, son till Manasse, hade inga söner utan bara döttrar. Hans döttrar hette Machla, Noa, Hogla, Milka och Tirsa. 
JOS.17.4	De trädde fram inför prästen Elasar, inför Josua, Nuns son, och inför ledarna och sade: »Herren befallde Mose att ge egendom åt oss liksom åt våra manliga släktingar.« Då gav man egendom åt dem liksom åt deras fars manliga släktingar, så som Herren hade befallt. 
JOS.17.5	Åt Manasse utskiftades tio andelar, förutom Gilead och Bashan på andra sidan Jordan. 
JOS.17.6	Ty Manasses döttrar tilldelades egendom liksom hans söner, och de övriga manassiterna fick Gilead.
JOS.17.7	Manasses gräns går från Ashers område till Mikmetat mitt emot Shekem och därifrån söderut till Jashuv vid Tappuachkällan. 
JOS.17.8	Manasse fick landet kring Tappuach, medan själva Tappuach vid Manasses gräns tillföll efraimiterna. 
JOS.17.9	Gränsen fortsätter ner till Kanabäcken. Söder om bäcken ligger städer som hör till Efraim bland de manassitiska städerna. Manasses gräns går norr om bäcken och löper fram till havet. 
JOS.17.10	Området söderut tillhör Efraim, området norrut tillhör Manasse och har havet som gräns. I norr gränsar de till Asher och i öster till Isaskar. 
JOS.17.11	På Isaskars och Ashers områden fick Manasse Bet-Shean med lydstäder, Jivleam med lydstäder, invånarna i Dor med lydstäder, i En-Dor med lydstäder, i Tanak med lydstäder och i Megiddo med lydstäder. 
JOS.17.12	Men manassiterna kunde inte driva bort folket i dessa städer, och kanaaneerna lyckades hålla sig kvar i den delen av landet. 
JOS.17.13	När israeliterna blev starkare måste kanaaneerna utföra tvångsarbeten. Men de drevs inte bort.
JOS.17.14	Josefs ättlingar vände sig till Josua och sade: »Varför har du gett oss bara en lott och en andel som egendom? Vi är ett talrikt folk, Herren har ju välsignat oss hitintills.« 
JOS.17.15	Josua svarade dem: »Om ni är ett så talrikt folk, dra då upp i skogen och röj ny mark åt er där, i perisseernas och refaeernas land, eftersom Efraims bergsbygd inte är stor nog åt er.« 
JOS.17.16	Josefs ättlingar sade: »I bergsbygden ryms vi inte, och alla kanaaneerna på slättlandet har järnbeslagna stridsvagnar, både de i Bet-Shean med lydstäder och de på Jisreelslätten.« 
JOS.17.17	Då svarade Josua Josefs stammar, Efraim och Manasse: »Ni är ett talrikt och mäktigt folk, ni får inte bara en lott. 
JOS.17.18	Ni får ännu ett bergsområde. Där växer skog, men röj den, så blir området ert så långt det sträcker sig. Kanaaneerna skall ni driva bort, fast de har järnbeslagna stridsvagnar och fast de är starka.«
JOS.18.1	Israeliternas hela menighet samlades i Shilo, där de reste uppenbarelsetältet. De hade nu lagt landet under sig, 
JOS.18.2	men sju av israeliternas stammar hade ännu inte tilldelats sin egendom. 
JOS.18.3	Josua sade till israeliterna: »Hur länge tänker ni vänta med att ta i besittning det land som Herren, era fäders Gud, har gett er? 
JOS.18.4	Välj tre män från varje stam, som jag kan sända ut. De skall vandra genom landet och beskriva lämpliga stamområden och sedan komma till mig. 
JOS.18.5	De skall dela upp landet i sju delar. Juda skall bli kvar på sitt område i söder, och Josefs stammar skall bli kvar på sitt område i norr. 
JOS.18.6	Ni skall göra en beskrivning av landets sju delar och komma hit till mig med den, så skall jag kasta lott åt er här inför Herren, vår Gud. 
JOS.18.7	Leviterna får ingen andel som ni andra, Herrens prästämbete är deras egendom. Och Gad och Ruben och halva Manasses stam har redan fått sin egendom på andra sidan Jordan, den östra sidan, den egendom som Mose, Herrens tjänare, gav dem.« 
JOS.18.8	Innan männen gav sig i väg fick de befallning av Josua att göra en beskrivning av landet. »Vandra genom landet«, sade han, »gör en beskrivning av det, och kom sedan tillbaka till mig, så skall jag kasta lott åt er här inför Herren i Shilo.« 
JOS.18.9	Männen gav sig av och genomkorsade landet och beskrev de sju delarna i ett dokument, stad för stad. Sedan kom de till Josua i lägret i Shilo. 
JOS.18.10	Josua kastade lott åt israeliterna inför Herren i Shilo och fördelade landet åt dem, så att varje stam fick sin del.
JOS.18.11	Lotten föll först på benjaminiternas stam, släkt för släkt. Det område lotten gav dem ligger mellan judeerna och Josefs stammar. 
JOS.18.12	På nordsidan börjar deras gräns vid Jordan, fortsätter upp till bergssluttningen norr om Jeriko och västerut upp genom bergsbygden och löper ut i öknen vid Bet Aven. 
JOS.18.13	Därifrån går den vidare till Lus, till sydsluttningen vid Lus, dvs. Betel, och fortsätter ner till Atrot Addar vid berget söder om Nedre Bet-Horon. 
JOS.18.14	Gränsen går sedan i en båge, böjer på västsidan av söderut från berget söder om Bet-Horon och löper ut vid den judeiska staden Kirjat-Baal, dvs. Kirjat-Jearim. Detta är västsidan. 
JOS.18.15	På sydsidan börjar gränsen i utkanten av Kirjat-Jearim och går till Ijim och vidare till Neftoachkällan, 
JOS.18.16	fortsätter ner till foten av det berg som ligger vid Ben-Hinnoms dal norr om Refaimdalen, går vidare ner genom Hinnoms dal söder om jevuseernas bergssluttning och ner till Rogelkällan. 
JOS.18.17	Gränsen går därifrån i en båge norrut till Shemeshkällan och bort till Gelilot, som ligger mitt emot Adummimbranten, och fortsätter ner till Bohans, Rubens sons, sten. 
JOS.18.18	Sedan går den vidare till bergssluttningen norr om Bet Haarava och fortsätter ner i Jordandalen 
JOS.18.19	och vidare till bergssluttningen norr om Bet-Hogla och löper ut i Döda havets norra vik, vid Jordans södra ände. Detta är sydgränsen. 
JOS.18.20	På östsidan avgränsas området av Jordan. Detta är de benjaminitiska släkternas egendom och gränserna runt den.
JOS.18.21	Städerna som tillföll benjaminiternas stam, släkt för släkt, var: Jeriko, Bet-Hogla, Emek Kesis, 
JOS.18.22	Bet Haarava, Semarajim, Betel, 
JOS.18.23	Avvim, Para, Ofra, 
JOS.18.24	Kefar Haammoni, Ofni och Geva, tolv städer med omgivande orter, 
JOS.18.25	Givon, Rama, Beerot, 
JOS.18.26	Mispa, Kefira, Mosa, 
JOS.18.27	Rekem, Jirpeel, Tarala, 
JOS.18.28	Sela, Elef, Jevus, dvs. Jerusalem, Giva och Kirjat-Jearim, fjorton städer med omgivande orter. Detta är benjaminiternas egendom, släkt för släkt.
JOS.19.1	Den andra lotten föll på Simon, på simoniternas stam, släkt för släkt. Deras område låg inne på judeernas område. 
JOS.19.2	Som sin egendom fick de Beer Sheva, Shema, Molada, 
JOS.19.3	Hasar Shual, Bala, Esem, 
JOS.19.4	Eltolad, Betul, Horma, 
JOS.19.5	Siklag, Bet-Hammarkavot, Hasar Susa, 
JOS.19.6	Bet Levaot och Sharuchen, tretton städer med omgivande orter, 
JOS.19.7	samt Ajin, Rimmon, Eter och Ashan, fyra städer med omgivande orter. 
JOS.19.8	Därtill kom alla byar runt om dessa städer fram till Baalat Beer, Ramot i Negev. Detta är den egendom som tillföll simoniternas stam, släkt för släkt. 
JOS.19.9	Simoniterna fick sin egendom från judeernas andel, ty judeernas del var för stor för dem. Därför tilldelades simoniterna sin egendom inne på deras område.
JOS.19.10	Den tredje lotten föll på sebuloniterna, släkt för släkt. Det område de fick som sin egendom sträckte sig fram till Sarid. 
JOS.19.11	Deras gräns går därifrån västerut upp till Marala och sedan fram till Dabbeshet och bäcken vid Jokneam. 
JOS.19.12	Åt andra hållet går den från Sarid österut mot Kislot Tabors område och fortsätter till Daverat och upp till Jafia. 
JOS.19.13	Därifrån går den vidare österut till Gat Hefer och Et Kasin, fortsätter till Rimmon och går i en båge till Nea. 
JOS.19.14	Gränsen böjer sedan av i norr mot Hannaton och löper fram till dalen vid Jefta-El. 
JOS.19.15	Därtill Kattat, Nahalal, Shimron, Jidala och Betlehem, tolv städer med omgivande orter. 
JOS.19.16	Detta är sebuloniternas egendom, släkt för släkt, dessa städer med omgivande orter.
JOS.19.17	På Isaskar föll den fjärde lotten, på isaskariterna, släkt för släkt. 
JOS.19.18	Deras område innefattade Jisreel, Kesulot, Shunem, 
JOS.19.19	Hafarajim, Shion, Anacharat, 
JOS.19.20	Rabbit, Kishjon, Eves, 
JOS.19.21	Remet, En-Gannim, En Hadda och Bet Passes. 
JOS.19.22	Gränsen går fram till Tabor, Shachasima och Bet-Shemesh och löper fram till Jordan. Det blir sexton städer med omgivande orter. 
JOS.19.23	Detta är den egendom som tillföll isaskariternas stam, släkt för släkt, städerna med omgivande orter.
JOS.19.24	Den femte lotten föll på asheriternas stam, släkt för släkt. 
JOS.19.25	Deras område innefattade Helkat, Hali, Beten, Akshaf, 
JOS.19.26	Alammelek, Amad och Mishal. Gränsen går åt väster fram till Karmel och Shichor Livnat 
JOS.19.27	och åt andra hållet österut mot Bet-Dagon, går åt norr fram till Sebulons område och dalen vid Jefta-El, Bet Haemek och Negiel och fortsätter sedan norrut till Kavul, 
JOS.19.28	Avdon, Rechov, Hammon och Kana och bort till det stora Sidon. 
JOS.19.29	Åt andra hållet går den mot Rama och sedan till den befästa staden Tyros, vänder mot Hosa och löper fram till havet. Därtill Machalev, Aksiv, 
JOS.19.30	Acko, Afek och Rechov, tjugotvå städer med omgivande orter. 
JOS.19.31	Detta är den egendom som tillföll asheriternas stam, släkt för släkt, dessa städer med omgivande orter.
JOS.19.32	På naftaliterna föll den sjätte lotten, på naftaliterna, släkt för släkt. 
JOS.19.33	Deras gräns går från Helef, från Besaanannims terebint, förbi Adami Hannekev och Javneel fram till Lackum och löper fram till Jordan. 
JOS.19.34	Åt andra hållet går den västerut mot Asnot Tabor och därifrån till Hukok. I söder gränsar deras område till Sebulon, i väster till Asher och i öster till Jordan. 
JOS.19.35	Därtill de befästa städerna Siddim, Ser, Hammat, Rackat, Kinneret, 
JOS.19.36	Adama, Rama, Hasor, 
JOS.19.37	Kedesh, Edrei, En Hasor, 
JOS.19.38	Jiron, Migdal-El, Horem, Bet-Anat och Bet-Shemesh, nitton städer med omgivande orter. 
JOS.19.39	Detta är den egendom som tillföll naftaliternas stam, släkt för släkt, städerna med omgivande orter.
JOS.19.40	På daniternas stam, släkt för släkt, föll den sjunde lotten. 
JOS.19.41	Det område de fick som sin egendom innefattade Sora, Eshtaol, Ir Shemesh, 
JOS.19.42	Shaalabbin, Ajalon, Jitla, 
JOS.19.43	Elon, Timna, Ekron, 
JOS.19.44	Elteke, Gibbeton, Baalat, 
JOS.19.45	Jehud, Bene-Berak, Gat-Rimmon 
JOS.19.46	och Me Hajarkon liksom området invid Jafo. 
JOS.19.47	Men daniternas område räckte inte till för dem. Därför drog de ut och anföll Leshem, intog staden och högg ner folket där. De tog staden i besittning och slog sig ner där och kallade den Dan efter sin stamfar. 
JOS.19.48	Detta är den egendom som tillföll daniternas stam, släkt för släkt, dessa städer och omgivande orter.
JOS.19.49	När israeliterna avslutat fördelningen av landet, område för område, fick Josua, Nuns son, ett eget område bland dem. 
JOS.19.50	Som Herren hade befallt gav de honom den stad han begärde, Timnat-Serach i Efraims bergsbygd. Han befäste staden och slog sig ner där.
JOS.19.51	Detta var de områden som prästen Elasar och Josua, Nuns son, och de israelitiska stammarnas familjeöverhuvuden fördelade som egendom genom lottning. Det skedde i Shilo, inför Herren vid ingången till uppenbarelsetältet. Så avslutade de fördelningen av landet.
JOS.20.1	Herren talade till Josua:
JOS.20.2	Säg till israeliterna att utse de asylstäder som jag talade med dem om genom Mose, 
JOS.20.3	städerna dit en dråpare skall kunna fly om han har dödat en människa utan uppsåt eller avsikt. De skall tjäna som tillflyktsorter undan blodshämnaren. 
JOS.20.4	Den som flyr till någon av dessa städer skall stanna utanför stadsporten och lägga fram sin sak för stadens äldste. De skall då släppa in honom i staden och anvisa honom en plats där han får bo. 
JOS.20.5	Om blodshämnaren förföljer dråparen skall de inte utlämna honom, ty han har dödat en annan utan avsikt och utan att förut ha hyst agg mot honom. 
JOS.20.6	Han skall bo kvar i denna stad tills han ställs inför menighetens domstol och tills den som är överstepräst vid tiden i fråga avlider. Då kan dråparen återvända till sin stad och sitt hem, till staden som han flytt från.
JOS.20.7	Israeliterna avskilde då Kedesh i Galileen i Naftalis bergsbygd, Shekem i Efraims bergsbygd och Kirjat Arba, dvs. Hebron, i Juda bergsbygd. 
JOS.20.8	På andra sidan Jordan, mitt emot Jeriko, på östra sidan, utsåg de från Rubens stam Beser i öknen på högslätten, från Gads stam Ramot i Gilead och från Manasses stam Golan i Bashan. 
JOS.20.9	Detta var de städer man beslöt utse för alla israeliter och för de invandrare som bodde bland dem; dit skulle var och en som utan uppsåt hade dödat en människa kunna fly för att slippa dö för blodshämnarens hand innan han ställts inför menigheten.
JOS.21.1	Leviternas familjeöverhuvuden vände sig till prästen Elasar och Josua, Nuns son, och de israelitiska stammarnas familjeöverhuvuden 
JOS.21.2	och talade till dem i Shilo i Kanaan: »Herren befallde genom Mose att vi skulle få städer att bo i med tillhörande betesmarker för vår boskap.« 
JOS.21.3	Som Herren hade befallt gav då israeliterna av sin egendom följande städer med betesmarker åt leviterna. 
JOS.21.4	Lotten föll först på kehatiternas släkter. Vid lottningen fick prästen Arons ättlingar bland leviterna tretton städer från Judas stam, Simons stam och Benjamins stam. 
JOS.21.5	Övriga kehatiter fick vid lottningen, släkt för släkt, tio städer från Efraims stam, Dans stam och halva Manasses stam. 
JOS.21.6	Gershoniterna fick vid lottningen, släkt för släkt, tretton städer från Isaskars stam, Ashers stam, Naftalis stam och halva Manasses stam i Bashan. 
JOS.21.7	Merariterna fick, släkt för släkt, tolv städer från Rubens stam, Gads stam och Sebulons stam. 
JOS.21.8	Dessa städer med tillhörande betesmarker gav israeliterna genom lottning åt leviterna, så som Herren hade befallt genom Mose.
JOS.21.9	Från judeernas stam och simoniternas stam togs de städer som anges nedan. 
JOS.21.10	De gavs åt Arons ättlingar, som tillhörde de kehatitiska släkterna bland leviterna, ty på dem föll lotten först. 
JOS.21.11	De fick Kirjat Arba, dvs. Hebron — Arba var anakiternas stamfar — i Juda bergsbygd med omgivande betesmarker, 
JOS.21.12	men åkerjorden och byarna som hörde till staden hade Kalev, Jefunnes son, fått som sin egendom. 
JOS.21.13	Prästen Arons ättlingar fick alltså Hebron, som var asylstad för dråpare, med betesmarker, Livna med betesmarker, 
JOS.21.14	Jattir med betesmarker, Eshtemoa med betesmarker, 
JOS.21.15	Holon med betesmarker, Devir med betesmarker, 
JOS.21.16	Ashan med betesmarker, Jutta med betesmarker och Bet-Shemesh med betesmarker, nio städer från dessa två stammar. 
JOS.21.17	Från Benjamins stam fick de Givon med betesmarker, Geva med betesmarker, 
JOS.21.18	Anatot med betesmarker och Almon med betesmarker, fyra städer. 
JOS.21.19	Sammanlagt hade Arons ättlingar, prästerna, tretton städer med tillhörande betesmarker.
JOS.21.20	Av de städer som kehatiternas släkter, de övriga leviterna som var kehatiter, fick på sin lott kom några från Efraims stam. 
JOS.21.21	De fick Shekem, som var asylstad för dråpare, med betesmarker i Efraims bergsbygd, Geser med betesmarker, 
JOS.21.22	Kivsajim med betesmarker och Bet-Horon med betesmarker, fyra städer. 
JOS.21.23	Från Dans stam fick de Elteke med betesmarker, Gibbeton med betesmarker, 
JOS.21.24	Ajalon med betesmarker och Gat-Rimmon med betesmarker, fyra städer. 
JOS.21.25	Och från ena hälften av Manasses stam fick de Tanak med betesmarker och Jivleam med betesmarker, två städer. 
JOS.21.26	Sammanlagt fick de övriga kehatiternas släkter tio städer med tillhörande betesmarker.
JOS.21.27	Gershoniterna bland de levitiska släkterna fick från andra hälften av Manasses stam Golan i Bashan, som var asylstad för dråpare, med betesmarker och Ashtarot med betesmarker, två städer, 
JOS.21.28	från Isaskars stam Kishjon med betesmarker, Daverat med betesmarker, 
JOS.21.29	Jarmut med betesmarker och En-Gannim med betesmarker, fyra städer, 
JOS.21.30	från Ashers stam Mishal med betesmarker, Avdon med betesmarker, 
JOS.21.31	Helkat med betesmarker och Rechov med betesmarker, fyra städer, 
JOS.21.32	och från Naftalis stam Kedesh i Galileen, som var asylstad för dråpare, med betesmarker, Hammot Dor med betesmarker och Kartan med betesmarker, tre städer. 
JOS.21.33	Sammanlagt hade gershoniterna, släkt för släkt, tretton städer med tillhörande betesmarker.
JOS.21.34	Merariternas släkter, de övriga leviterna, fick från Sebulons stam Jokneam med betesmarker, Karta med betesmarker, 
JOS.21.35	Rimmona med betesmarker och Nahalal med betesmarker, fyra städer, 
JOS.21.36	vidare på andra sidan Jordan, mitt emot Jeriko, på östra sidan, från Rubens stam Beser, som var asylstad för dråpare och låg i öknen på högslätten, med betesmarker, Jahas med betesmarker, 
JOS.21.37	Kedemot med betesmarker och Mefaat med betesmarker, fyra städer, 
JOS.21.38	och från Gads stam Ramot i Gilead, som var asylstad för dråpare, med betesmarker, Machanajim med betesmarker, 
JOS.21.39	Heshbon med betesmarker och Jaser med betesmarker, tillsammans fyra städer. 
JOS.21.40	Sammanlagt fick merariterna, de övriga levitiska släkterna, släkt för släkt, tolv städer på sin lott. 
JOS.21.41	Allt som allt hade leviterna i det land som var israeliternas egendom fyrtioåtta städer med betesmarker. 
JOS.21.42	Till var och en av dessa städer hörde betesmarker runt omkring, det gällde dem alla.
JOS.21.43	Så gav Herren Israel hela det land som han med ed hade lovat deras fäder, och de tog det i besittning och slog sig ner där. 
JOS.21.44	Och Herren lät dem få fred på alla sidor, så som han med ed hade lovat deras fäder. Ingen av deras fiender kunde hålla stånd mot dem, Herren gav dem alla i deras våld. 
JOS.21.45	Av allt det goda Herren hade lovat Israels folk uteblev ingenting. Allt gick i uppfyllelse.
JOS.22.1	Nu kallade Josua till sig rubeniterna, gaditerna och halva Manasses stam 
JOS.22.2	och sade till dem: »Ni har gjort allt som Herrens tjänare Mose befallde er, och ni har lytt mig i allt som jag har befallt er. 
JOS.22.3	Ni har inte övergett era bröder under denna långa tid utan alltid hållit Herrens, er Guds, bud. 
JOS.22.4	Och nu har Herren, er Gud, låtit era bröder bli bofasta, som han lovade, så nu kan ni bege er till era hem och till det land som är er egendom, det som Herrens tjänare Mose gav er öster om Jordan. 
JOS.22.5	Se bara noga till att följa de bud och den lag som Herrens tjänare Mose gav er, att ni skall älska Herren, er Gud, alltid vandra hans vägar och hålla hans bud, hålla er till honom och tjäna honom av hela ert hjärta och med hela er själ.« 
JOS.22.6	Josua välsignade dem och lät dem bege sig hem.
JOS.22.7	Åt ena hälften av Manasses stam hade Mose gett land i Bashan, medan Josua gett den andra hälften land tillsammans med deras bröder på andra sidan Jordan, den västra sidan. När nu Josua lät dem vända hem och välsignade dem 
JOS.22.8	sade han: »Nu kan ni återvända hem med rika skatter och boskap i mängd, med silver och guld, koppar och järn och med kläder i överflöd. Bytet ni tagit från fienden skall ni dela med era bröder.« 
JOS.22.9	Rubeniterna, gaditerna och halva Manasses stam vände så tillbaka. De lämnade israeliterna i Shilo i Kanaan för att bege sig till Gilead, det land som var deras egendom och som de hade tagit i besittning, så som Herren hade befallt genom Mose.
JOS.22.10	När rubeniterna, gaditerna och halva Manasses stam kom till Gelilot vid Jordan i Kanaan byggde de ett altare där, invid Jordan, ett väldigt altare. 
JOS.22.11	Men israeliterna fick höra att rubeniterna, gaditerna och halva Manasses stam hade byggt ett altare vid Gelilot vid Jordan mitt emot Kanaan, israeliternas område, 
JOS.22.12	och så fort israeliterna hörde det samlades hela menigheten i Shilo för att gå ut i strid mot dem.
JOS.22.13	Israeliterna skickade Pinechas, prästen Elasars son, till rubeniterna, gaditerna och halva Manasses stam i Gilead. 
JOS.22.14	Med honom följde tio ledare, en ledare från var och en av Israels stammar, var och en av dem sin familjs överhuvud i Israels ätter. 
JOS.22.15	De kom till rubeniterna, gaditerna och halva Manasses stam i Gilead och sade till dem: 
JOS.22.16	»Så säger Herrens menighet: Vad är detta för en trolöshet mot Israels Gud? Här vänder ni er i dag bort från Herren genom att bygga er ett altare, ni sätter er upp mot Herren. 
JOS.22.17	Är det inte nog med den skuld som vi ådrog oss vid Pegor och som vi inte har renats från ännu i denna dag? För den skull drabbade hemsökelsen Herrens menighet, 
JOS.22.18	och ändå vänder ni er nu bort från Herren. Men sätter ni er upp mot Herren i dag, kommer han att vredgas på Israels hela menighet i morgon. 
JOS.22.19	Om det land som är er egendom är orent, kom då över till det land som är Herrens egendom och där Herrens boning har sin plats, och bosätt er bland oss. Men sätt er inte upp mot Herren och blanda inte in oss genom att bygga er ett annat altare än Herrens, vår Guds. 
JOS.22.20	Vreden drabbade ju hela den israelitiska menigheten när Akan, Serachs son, hade förgripit sig på det som var vigt åt förintelse. Det var inte bara han som miste livet för den synd han begått.«
JOS.22.21	Rubeniterna, gaditerna och halva Manasses stam svarade de israelitiska ätternas överhuvuden: 
JOS.22.22	»Gud, Herren Gud, ja, Gud, Herren Gud, vet det, och Israel skall veta det: Må Herren vägra oss sin hjälp i dag, om det var för att sätta oss upp mot honom och visa oss trolösa 
JOS.22.23	och vända oss bort från Herren som vi byggde oss ett altare! Må Herren själv straffa oss, om det var för att offra brännoffer och matoffer och frambära gemenskapsoffer där! 
JOS.22.24	Nej, det var för att vi befarade att era söner en gång skulle kunna säga till våra söner: Vad har ni med Herren, Israels Gud, att göra? 
JOS.22.25	Herren har satt Jordan som gräns mellan oss och er, rubeniter och gaditer. Ni har ingen del i Herren. — Då skulle era söner kunna få våra söner att sluta frukta Herren. 
JOS.22.26	Därför tänkte vi: Låt oss bygga ett altare, inte för brännoffer och slaktoffer 
JOS.22.27	utan som ett vittne för oss och er och våra efterkommande, ett vittne om att vi gör tjänst inför Herren med våra brännoffer, slaktoffer och gemenskapsoffer, så att inte era söner en gång skall kunna säga till våra söner: Ni har ingen del i Herren. — 
JOS.22.28	Vi tänkte: Om de en gång säger något sådant till oss och våra efterkommande, då svarar vi: Se på den avbild av Herrens altare som våra fäder gjorde, inte för brännoffer och slaktoffer utan som ett vittne för oss och er. 
JOS.22.29	Aldrig att vi skulle sätta oss upp mot Herren och nu vända oss bort från honom genom att bygga ett altare för brännoffer, matoffer och slaktoffer, ett annat än Herrens, vår Guds, altare som står framför hans boning!«
JOS.22.30	När prästen Pinechas och de som var med honom, menighetens ledare och de israelitiska ätternas överhuvuden, hörde vad rubeniterna, gaditerna och manassiterna hade att säga, godtog de förklaringen. 
JOS.22.31	Och Pinechas, prästen Elasars son, sade till rubeniterna, gaditerna och manassiterna: »Nu vet vi att Herren är mitt ibland oss, ty ni har inte begått någon sådan trolöshet mot Herren, och därmed har ni räddat Israel undan Herrens straff.«
JOS.22.32	Pinechas, prästen Elasars son, och ledarna återvände från rubeniterna och gaditerna i Gilead till israeliterna i Kanaan och berättade vad som hänt, 
JOS.22.33	och israeliterna godtog förklaringen. De prisade Gud och hade inte längre en tanke på att gå ut i strid mot rubeniter och gaditer och ödelägga landet där de bodde. 
JOS.22.34	Rubeniterna och gaditerna kallade altaret Vittnesaltaret, »ty«, sade de, »det är ett vittne för oss att Herren är Gud«.
JOS.23.1	Lång tid hade nu gått sedan Herren lät Israel få ro för alla fiender runt omkring, och Josua var mycket gammal. 
JOS.23.2	Han kallade till sig hela Israel med äldste och överhuvuden, domare och förmän och sade: »Jag är nu en gammal man. 
JOS.23.3	Ni har själva sett vad Herren, er Gud, har gjort med alla dessa folk ni mött; Herren, er Gud, har själv kämpat för er. 
JOS.23.4	Från Jordan till Medelhavet har jag utskiftat de kvarvarande folkens land, likaväl som de utrotade folkens, som egendom åt er, stam för stam. 
JOS.23.5	Herren, er Gud, skall själv jaga bort dem och driva undan dem, så att ni kan inta deras land, så som Herren, er Gud, har lovat. 
JOS.23.6	Var starka! Följ troget allt som står skrivet i Moses lagbok, och vik inte av från det åt vare sig höger eller vänster. 
JOS.23.7	Beblanda er inte med dessa folk som är kvar bland er. Ni får inte åkalla deras gudars namn och svära vid dem, inte tjäna och tillbe dem, 
JOS.23.8	utan ni skall hålla er till Herren, er Gud, så som ni hittills har gjort. 
JOS.23.9	Herren har drivit undan stora och mäktiga folk för er, mot er har hittills ingen kunnat hålla stånd. 
JOS.23.10	En enda av er kan slå tusen på flykten, ty Herren, er Gud, kämpar själv för er, så som han lovat.
JOS.23.11	Akta er noga. Älska Herren, er Gud, 
JOS.23.12	ty om ni vänder er från honom och håller er till dessa folk som ännu är kvar bland er, knyter släktskapsband med dem och beblandar er med dem, 
JOS.23.13	då skall ni veta att Herren, er Gud, inte längre skall driva undan dessa folk, utan de blir en fälla och en snara för er, piskor på era ryggar och taggar i era ögon, tills ni utplånas från detta goda land som Herren, er Gud, har gett er. 
JOS.23.14	Själv går jag nu den väg allt levande måste vandra. Av hela ert hjärta och med hela er själ har ni erfarit att ingenting har uteblivit av allt det goda som Herren, er Gud, lovat er. Allt har gått i uppfyllelse, ingenting har uteblivit. 
JOS.23.15	Men liksom allt det goda Herren, er Gud, lovat er har gått i uppfyllelse, så kan Herren, er Gud, låta allt det onda gå i uppfyllelse, tills han utrotat er från detta goda land som han har gett er. 
JOS.23.16	Om ni bryter det förbund som Herren, er Gud, har befallt er att hålla och börjar tjäna och tillbe andra gudar, skall Herren vredgas, och ni skall snart utplånas från det goda land som han har gett er.«
JOS.24.1	Josua samlade alla Israels stammar i Shekem. Han kallade till sig Israels äldste och överhuvuden, domare och förmän, och de trädde fram inför Gud. 
JOS.24.2	Därefter talade Josua till hela folket: »Så säger Herren, Israels Gud: För länge sedan bodde era förfäder — Terach, Abrahams och Nachors far — på andra sidan floden Eufrat, och de tjänade andra gudar. 
JOS.24.3	Men jag hämtade er stamfar Abraham från landet på andra sidan Eufrat och lät honom vandra omkring i hela Kanaan. Jag gjorde hans ättlingar talrika, jag gav honom Isak, 
JOS.24.4	och åt Isak gav jag Jakob och Esau. Esau fick Seirs bergsbygd att ta i besittning, Jakob och hans söner flyttade ner till Egypten. 
JOS.24.5	Jag sände Mose och Aron, och jag slog Egypten med de tecken som jag gjorde där. Sedan förde jag er ut därifrån. 
JOS.24.6	När jag förde era fäder ut ur Egypten och ni hade kommit fram till havet, satte egypterna efter era fäder med vagnar och vagnskämpar ut i Sävhavet. 
JOS.24.7	Då ropade ni till Herren, och han lät mörker sänka sig mellan er och egypterna, han lät havet dränka dem. Med egna ögon såg ni vad jag gjorde med egypterna. När ni hade bott en lång tid i öknen 
JOS.24.8	förde jag er till amoreernas land, de som bodde öster om Jordan. De anföll er, men jag gav dem i ert våld så att ni kunde inta deras land, och jag utrotade dem åt er. 
JOS.24.9	Sedan gick Moabs kung Balak, Sippors son, till anfall mot Israel. Han skickade bud efter Bileam, Beors son, för att han skulle förbanna er. 
JOS.24.10	Men jag ville inte låta Bileam göra det, han måste välsigna er i stället, och så räddade jag er undan honom. 
JOS.24.11	När ni hade gått över Jordan och kommit till Jeriko anfölls ni av invånarna där — amoreer, perisseer, kanaaneer, hettiter, girgasheer, hiveer och jevuseer — men jag gav dem i ert våld. 
JOS.24.12	Jag sände modlöshet framför er, och den, inte ditt svärd och din båge, jagade undan dem för er. 
JOS.24.13	Jag gav er ett land ni inte har mödat er med, städer ni inte har byggt men får bo i, vingårdar och olivlundar ni inte har planterat men får äta av.
JOS.24.14	Frukta därför Herren och tjäna honom redligt och troget. Gör er av med de gudar som era fäder tjänade på andra sidan Eufrat och i Egypten, och tjäna Herren. 
JOS.24.15	Om ni är ovilliga att tjäna Herren, välj då i dag vilka ni vill tjäna: de gudar som era fäder tjänade på andra sidan Eufrat eller de gudar som dyrkas av amoreerna, vilkas land ni bor i. Jag och min släkt vill tjäna Herren.«
JOS.24.16	Folket svarade: »Aldrig någonsin skall vi överge Herren och tjäna andra gudar. 
JOS.24.17	Herren är vår Gud. Det var han som förde oss och våra fäder ut ur Egypten, ut ur slavlägret, han som inför våra ögon gjorde dessa stora tecken. Han skyddade oss under hela vår vandring och bland alla de folk genom vilkas land vi drog fram. 
JOS.24.18	Herren jagade undan alla folken för oss, även amoreerna som bodde i landet. Också vi vill tjäna Herren. Han är vår Gud.«
JOS.24.19	Då sade Josua till folket: »Ni förmår inte tjäna Herren, ty han är en helig Gud, en svartsjuk Gud, och han förlåter inte era brott och synder. 
JOS.24.20	Om ni överger Herren och tjänar främmande gudar vänder han sig från er och låter det gå er illa och förgör er, han som förut låtit det gå er väl.« 
JOS.24.21	Folket svarade Josua: »Herren vill vi tjäna.« 
JOS.24.22	Josua fortsatte: »Ni är själva vittnen till att ni har valt Herren och vill tjäna honom.« — »Ja«, svarade de. — 
JOS.24.23	»Gör er då av med de främmande gudar ni har hos er och håll er av hela ert hjärta till Herren, Israels Gud.« 
JOS.24.24	Folket svarade honom: »Herren, vår Gud, vill vi tjäna, honom vill vi lyda.«
JOS.24.25	Den dagen slöt Josua ett förbund för folkets räkning och gav dem lag och rätt i Shekem. 
JOS.24.26	Alltsammans skrev han ner i Guds lagbok. Sedan tog han en stor sten och reste den där, under terebinten i Herrens helgedom 
JOS.24.27	och sade till hela folket: »Denna sten är ett vittne mot oss, ty den har hört allt som Herren har sagt oss. Den är ett vittne, så att ni inte förnekar er Gud.« 
JOS.24.28	Sedan lät Josua folket gå, var och en till sitt område.
JOS.24.29	En tid därefter dog Herrens tjänare Josua, Nuns son, 110 år gammal. 
JOS.24.30	Han begravdes på sitt eget område, i Timnat-Serach i Efraims bergsbygd, norr om berget Gaash. 
JOS.24.31	Israel tjänade Herren så länge Josua levde och så länge de gamla som överlevde honom var i livet. De kände ju till hur mycket Herren hade gjort för Israel.
JOS.24.32	Josefs ben, som israeliterna fört med sig från Egypten, begravdes i Shekem, på det stycke mark som Jakob hade köpt av sönerna till Hamor, Shekems far, för hundra kesitor och som tillfallit Josefs ättlingar som egendom.
JOS.24.33	Också Elasar, Arons son, dog. Han begravdes i Giva, som hans son Pinechas hade fått i Efraims bergsbygd.
JDG.1.1	När Josua var död frågade israeliterna Herren: »Vem av oss skall först dra ut mot kanaaneerna och kämpa mot dem?« 
JDG.1.2	Herren svarade: »Juda. Jag ger landet i hans våld.« 
JDG.1.3	Då sade Juda till sin bror Simon: »Följ med mig till det område som föll på min lott. Låt oss kämpa tillsammans mot kanaaneerna. Sedan följer jag dig till ditt område.« Och Simon följde honom. 
JDG.1.4	Judeerna gick till angrepp, och Herren gav kanaaneer och perisseer i deras våld; de besegrade dem i Besek, 10 000 man. 
JDG.1.5	I Besek mötte de Adoni-Besek. De kämpade med honom och besegrade kanaaneerna och perisseerna. 
JDG.1.6	Adoni-Besek flydde, men de förföljde honom, tog honom till fånga och högg av honom tummar och stortår. 
JDG.1.7	Då sade Adoni-Besek: »Sjuttio kungar med avhuggna tummar och stortår plockade smulorna under mitt bord. Nu låter Gud mig plikta för vad jag har gjort.« Han fördes till Jerusalem och dog där.
JDG.1.8	Judeerna anföll och intog Jerusalem. De högg ner invånarna och stack staden i brand. 
JDG.1.9	Sedan drog de ut för att kämpa mot kanaaneerna som bodde i bergsbygden, i Negev och i Låglandet. 
JDG.1.10	Juda anföll de kanaaneer som bodde i Hebron — Hebron hette tidigare Kirjat Arba — och besegrade Sheshaj, Achiman och Talmaj. 
JDG.1.11	Därefter vände de sig mot invånarna i Devir — Devir hette tidigare Kirjat-Sefer. 
JDG.1.12	Kalev sade: »Den som anfaller och intar Kirjat-Sefer skall få min dotter Aksa till hustru.« 
JDG.1.13	Otniel, son till Kalevs yngre bror Kenas, intog staden, och Kalev gav honom sin dotter Aksa till hustru. 
JDG.1.14	När hon kom dit övertalade hon honom att be fadern om mark. Hon steg av sin åsna, och Kalev frågade vad hon ville. 
JDG.1.15	»Ge mig en gåva«, svarade hon. »Du har skänkt mig Negevöknen, skänk mig nu källor med vatten.« Kalev gav henne då Övre och Nedre källorna.
JDG.1.16	Ättlingarna till den kenit som var svärfar till Mose hade följt med judeerna när de drog ut från Palmstaden mot Juda öken, i Negev nära Arad. Där slog de sig ner bland amalekiterna.
JDG.1.17	Juda följde nu med sin bror Simon, och de besegrade kanaaneerna i Sefat. De vigde staden åt förintelse, och den kom därför att kallas Horma. 
JDG.1.18	Juda intog därefter Gaza med omland, Ashkelon med omland och Ekron med omland. 
JDG.1.19	Herren var med judeerna, och de erövrade bergsbygden. Men de kunde inte driva bort folket på slätten, som hade järnbeslagna stridsvagnar. 
JDG.1.20	Kalev fick Hebron, som Mose bestämt, och han drev bort Anaks tre söner därifrån. 
JDG.1.21	Men benjaminiterna drev inte bort jevuseerna, som bodde i Jerusalem, och än i dag bor det jevuseer bland benjaminiterna i Jerusalem.
JDG.1.22	Också Josefs stammar drog ut. De gick mot Betel, och Herren var med dem. 
JDG.1.23	Under sin spaning mot Betel — det hette tidigare Lus — 
JDG.1.24	fick spejarna se en man komma ut från staden. De sade till honom: »Visa oss var vi kan ta oss in i staden, så skall vi skona dig.« 
JDG.1.25	Han visade var de kunde ta sig in. De högg ner invånarna men lät mannen och hela hans familj slippa undan. 
JDG.1.26	Han gav sig i väg till hettiternas land, där han grundade en stad som han gav namnet Lus. Så heter den än i dag.
JDG.1.27	Manasse kunde inte driva bort folket i Bet-Shean med lydstäder eller i Tanak med lydstäder och inte heller invånarna i Dor med lydstäder, i Jivleam med lydstäder eller i Megiddo med lydstäder. Kanaaneerna lyckades hålla sig kvar i den delen av landet. 
JDG.1.28	När israeliterna blev starkare måste kanaaneerna utföra tvångsarbeten, men de drevs inte bort.
JDG.1.29	Efraim drev inte bort kanaaneerna som bodde i Geser, utan kanaaneerna bodde kvar där bland dem.
JDG.1.30	Sebulon drev inte bort invånarna i Kitron och Nahalol, utan kanaaneerna bodde kvar bland dem men måste utföra tvångsarbeten.
JDG.1.31	Asher drev inte bort invånarna i Acko och Sidon och inte heller folket i Achlav, Aksiv, Helba, Afik och Rechov. 
JDG.1.32	Asheriterna fick alltså bo bland kanaaneerna i landet, ty de kunde inte driva bort dem.
JDG.1.33	Naftali drev inte bort invånarna i Bet-Shemesh och Bet-Anat utan fick bo bland kanaaneerna i landet. Men invånarna i Bet-Shemesh och Bet-Anat måste utföra tvångsarbeten.
JDG.1.34	Amoreerna trängde undan daniterna till bergen och lät dem inte komma ner på slätten. 
JDG.1.35	Amoreerna lyckades hålla sig kvar i Har-Heres, Ajalon och Shaalvim, men när Josefs stammar fick övertaget måste de utföra tvångsarbeten.
JDG.1.36	Amoreernas område sträckte sig från Akrabbimbranten, från Sela och vidare uppåt.
JDG.2.1	Herrens ängel kom från Gilgal till Bokim och sade: »Jag förde er ut ur Egypten och in i det land som jag med ed hade lovat era fäder. Jag sade: Jag skall aldrig bryta mitt förbund med er, 
JDG.2.2	och ni får inte sluta något förbund med invånarna i detta land. Deras altaren skall ni riva ner. Men ni lyssnade inte på mig. Hur kan ni handla så? 
JDG.2.3	Nu säger jag: Jag skall inte driva undan dem för er, utan de skall vara en pik i er sida, och deras gudar skall bli en snara för er.« 
JDG.2.4	När Herrens ängel sade detta till israeliterna började folket gråta och klaga. 
JDG.2.5	De kallade platsen för Bokim, och där offrade de åt Herren.
JDG.2.6	Josua sände i väg folket, och israeliterna begav sig var och en till sitt område för att ta landet i besittning. 
JDG.2.7	Folket tjänade Herren så länge Josua levde och så länge de gamla som överlevde honom var i livet. De hade ju själva sett alla de storverk som Herren hade utfört för Israel. 
JDG.2.8	Herrens tjänare Josua, Nuns son, dog då han var 110 år gammal. 
JDG.2.9	Han begravdes på sitt eget område, i Timnat-Heres i Efraims bergsbygd, norr om berget Gaash. 
JDG.2.10	Alla i hans generation förenades med sina fäder. En ny generation kom som inte visste något om Herren och det han hade gjort för Israel.
JDG.2.11	Nu gjorde israeliterna det som var ont i Herrens ögon: de dyrkade baalsgudarna, 
JDG.2.12	de övergav Herren, sina fäders Gud, som hade fört dem ut ur Egypten, de följde andra gudar som de kringboende folken hade, de tillbad dem och utmanade Herren. 
JDG.2.13	När israeliterna övergav Herren och i stället dyrkade Baal och astartegudinnorna 
JDG.2.14	blev Herren vred på dem. Han utlämnade dem åt folk som plundrade dem, han prisgav dem åt fiender på alla håll, och de kunde inte längre hålla stånd mot dem. 
JDG.2.15	Varje gång de drog i fält slog Herren dem med olycka, som han hade sagt, som Herren med ed hade lovat att göra. Deras nöd var stor.
JDG.2.16	Då lät Herren insätta domare, som räddade israeliterna från alla som plundrade dem. 
JDG.2.17	Men de ville inte lyssna till sina domare heller. De var otrogna med andra gudar och tillbad dem. Snart lämnade de den väg som deras fäder hade vandrat. Fäderna hade lytt Herrens bud, de själva gjorde det inte. 
JDG.2.18	När Herren insatte en domare åt dem var Herren med honom och räddade dem från deras fiender, så länge domaren levde, ty Herren kände medlidande när de klagade över hur de förtrycktes och plågades. 
JDG.2.19	Men när domaren var död återföll de och blev ännu mer fördärvade än sina fäder. De följde andra gudar, som de tjänade och tillbad. De upphörde inte med sina ogärningar och sitt trots.
JDG.2.20	Då blev Herren vred på Israel, och han sade: »Detta folk har brutit mot det förbund som jag befallde deras fäder att hålla, och de lyssnar inte på mig. 
JDG.2.21	Därför skall jag inte längre driva bort något enda av de folk som fanns kvar då Josua dog. 
JDG.2.22	Genom dem skall jag sätta Israel på prov: Vill de följa Herrens väg lika lydigt som sina fäder eller vill de det inte?« 
JDG.2.23	Herren lät alltså dessa folk vara, han drev inte bort dem med en gång och gav dem inte i Josuas våld.
JDG.3.1	Detta är de folk som Herren lät vara kvar för att alla de israeliter som inte hade varit med om krigen i Kanaan skulle sättas på prov genom dem, 
JDG.3.2	och det gjorde han med tanke på nya generationer israeliter, för att de skulle lära sig kriga, alltså de som inte förut varit med om sådant: 
JDG.3.3	filisteernas fem hövdingadömen, alla kanaaneer och sidonier samt hiveerna som bodde i Libanonmassivet mellan Baal Hermonberget och Levo-Hamat. 
JDG.3.4	Genom dem ville Herren sätta israeliterna på prov för att se om de skulle lyda de bud han hade gett deras fäder genom Mose. 
JDG.3.5	Israeliterna bodde bland kanaaneer, hettiter, amoreer, perisseer, hiveer och jevuseer. 
JDG.3.6	De tog deras döttrar till hustrur och gav sina döttrar åt deras söner, och de dyrkade deras gudar.
JDG.3.7	Israeliterna gjorde det som var ont i Herrens ögon: de glömde Herren, sin Gud, och dyrkade baalsgudarna och asheragudinnorna. 
JDG.3.8	Då blev Herren vred på israeliterna, och han prisgav dem åt Kushan Rishatajim, kungen av Aram Naharajim. Israeliterna måste tjäna under Kushan Rishatajim i åtta år.
JDG.3.9	Då ropade israeliterna till Herren, och han sände en man som räddade dem, Otniel, son till Kalevs yngre bror Kenas. 
JDG.3.10	Herrens ande kom över honom, och han blev domare i Israel. Otniel drog ut i strid, och Herren gav Arams kung Kushan Rishatajim i hans våld, så att han kunde underkuva honom. 
JDG.3.11	Landet hade nu lugn och ro i fyrtio år. Därefter dog Otniel, Kenas son.
JDG.3.12	Israeliterna gjorde åter det som var ont i Herrens ögon. Herren lät då Eglon, kungen av Moab, få makten över dem, eftersom de gjorde sådant som var ont i Herrens ögon. 
JDG.3.13	Eglon drog ut tillsammans med ammoniter och amalekiter och besegrade Israel och intog Palmstaden. 
JDG.3.14	Israeliterna måste tjäna under Eglon, Moabs kung, i arton år.
JDG.3.15	Då ropade israeliterna till Herren, och han sände en räddare, benjaminiten Ehud, Geras son, en vänsterhänt man. En gång när israeliterna skulle erlägga sin tribut skickade de honom till Eglon, Moabs kung. 
JDG.3.16	Ehud lät göra ett tveeggat svärd, en knapp aln långt, som han spände fast vid höger sida, dolt under kläderna. 
JDG.3.17	Han överlämnade tributen till Eglon, Moabs kung, som var en mycket fet man. 
JDG.3.18	När allt var överlämnat skildes Ehud från bärarna 
JDG.3.19	vid Stenarna nära Gilgal. Därifrån vände han tillbaka och sade till kungen: »Jag har ett hemligt budskap till dig.« — »Vänta!« sade Eglon, och hela hans uppvaktning fick gå ut. 
JDG.3.20	Ehud hade alltså kommit in till Eglon, som nu satt ensam i sitt svala rum på övervåningen. »Jag har ett budskap till dig från Gud«, sade Ehud. Eglon reste sig ur sin stol. 
JDG.3.21	Då stack Ehud in vänster hand och tog svärdet från sin högra sida och rände det i buken på Eglon, 
JDG.3.22	så att både klinga och fäste trängde in. Fettet slöt sig om klingan; han drog inte ut svärdet ur Eglons buk. 
JDG.3.23	Ehud gick ut i förhallen, stängde dörren till rummet och låste. 
JDG.3.24	När han gått sin väg kom Eglons tjänare dit. De såg att dörren till kungens rum var låst men tänkte att han höll på att uträtta sina behov därinne. 
JDG.3.25	De väntade både länge och väl, men när han aldrig öppnade dörren tog de nyckeln och låste upp. Där låg deras herre död på golvet.
JDG.3.26	Medan de väntade hade Ehud lyckats fly. Han var redan förbi Stenarna och flydde vidare mot Seira. 
JDG.3.27	När han var framme lät han stöta i horn i Efraims bergsbygd, och israeliterna följde honom ner från bergen. Han gick själv i täten. 
JDG.3.28	»Följ mig«, sade han, »Herren har gett era fiender, moabiterna, i ert våld.« De följde honom och spärrade vadställena över Jordan för moabiterna, så att ingen kunde ta sig över. 
JDG.3.29	De dödade vid detta tillfälle omkring 10 000 moabiter, alla kraftiga och tappra män. Ingen enda kom undan. 
JDG.3.30	Den dagen kuvades Moab av Israel, och landet hade sedan lugn och ro i åttio år.
JDG.3.31	Efter Ehud kom Shamgar, Anats son, han som slog ihjäl 600 filisteer med en oxpik. Även han räddade Israel.
JDG.4.1	När Ehud var död gjorde israeliterna åter det som var ont i Herrens ögon. 
JDG.4.2	Då prisgav Herren dem åt Javin, den kanaaneiske kung som regerade i Hasor. Hans befälhavare hette Sisera och bodde i Haroshet Haggojim. 
JDG.4.3	Israeliterna ropade till Herren, ty Javin hade 900 järnbeslagna stridsvagnar, och i tjugo år hade de lidit under hans förtryck.
JDG.4.4	Debora, en kvinnlig profet, hustru till Lappidot, var vid den tiden domare i Israel. 
JDG.4.5	Hon brukade sitta under Deborapalmen mellan Rama och Betel i Efraims bergsbygd, och israeliterna gick till henne med sina rättstvister. 
JDG.4.6	Nu sände hon bud efter Barak, Avinoams son, från Kedesh i Naftali, och sade till honom: »Herren, Israels Gud, har befallt: Dra upp på berget Tabor med tio tusen man från Naftali och Sebulon. 
JDG.4.7	Jag vill få Sisera, Javins befälhavare, att dra ut mot dig med stridsvagnar och trupper vid Kishonbäcken. Jag ger honom i ditt våld.« 
JDG.4.8	Barak sade till henne: »Jag går, om du följer med. Men om du inte följer med, går jag inte.« 
JDG.4.9	Hon svarade: »Ja, jag går med dig, men du kommer inte att få äran av ditt företag. Herren skall prisge Sisera åt en kvinna.« Och Debora bröt upp och följde Barak till Kedesh. 
JDG.4.10	Där bådade Barak upp Sebulon och Naftali och tog med sig 10 000 man. Debora följde honom.
JDG.4.11	Keniten Hever hade flyttat bort från de andra keniterna, ättlingarna till Moses svärfar Hovav, och hade nu satt upp sina tält ända fram till Besaanannims terebint i närheten av Kedesh.
JDG.4.12	När Sisera fick veta att Barak, Avinoams son, hade marscherat upp på Tabor 
JDG.4.13	samlade han alla sina stridsvagnar, 900 järnbeslagna vagnar, och allt sitt folk och förde dem från Haroshet Haggojim till Kishonbäcken. 
JDG.4.14	Då sade Debora till Barak: »Framåt! Nu är dagen kommen då Herren ger Sisera i ditt våld. Herren går före dig.« Barak marscherade ner från Tabor med sina 10 000 man, 
JDG.4.15	och när han anföll spred Herren förvirring hos Sisera, bland alla hans stridsvagnar och i hela hans här. Sisera lämnade sin vagn och flydde till fots, 
JDG.4.16	medan Barak förföljde vagnarna och hären ända till Haroshet Haggojim. Hela Siseras här föll för svärdet. Ingen enda kom undan.
JDG.4.17	Sisera flydde till fots och kom till Jaels tält. Hon var keniten Hevers hustru, och Hasors kung Javin och keniten Hevers folk levde i god sämja. 
JDG.4.18	Jael gick ut och tog emot Sisera. »Kom in, herre«, sade hon. »Kom med mig in, var inte rädd.« Han följde med henne in i tältet, och hon lade ett täcke över honom. 
JDG.4.19	»Ge mig lite vatten«, bad han, »jag är så törstig.« Hon öppnade en lägel med mjölk och gav honom att dricka. Sedan lade hon täcket över honom igen. 
JDG.4.20	Han sade: »Ställ dig i tältdörren. Kommer man och frågar dig om det finns någon här, så svara nej.«
JDG.4.21	Men Jael, Hevers hustru, tog en tältplugg, smög fram till honom med en hammare i handen och slog pluggen genom tinningen på honom, så att den trängde ner i marken. Han dog där han låg i djup sömn, förbi av trötthet. 
JDG.4.22	Då kom Barak på jakt efter Sisera. Jael gick ut och tog emot honom: »Kom«, sade hon, »jag skall visa dig den du söker.« Han gick in, och där låg Sisera död, med tältpluggen genom tinningen.
JDG.4.23	Den dagen lät Gud den kanaaneiske kungen Javin kuvas av israeliterna. 
JDG.4.24	Israeliterna ansatte den kanaaneiske kungen Javin allt hårdare, tills de slutligen förgjorde honom helt.
JDG.5.1	Den dagen sjöng Debora och Barak, Avinoams son, denna sång:
JDG.5.2	Israel reste sig till kamp,
JDG.5.2	folket slöt villigt upp.
JDG.5.2	Prisa Herren!
JDG.5.3	Konungar, hör!
JDG.5.3	Furstar, lyssna!
JDG.5.3	Jag vill sjunga, besjunga Herren,
JDG.5.3	jag lovprisar Herren, Israels Gud!
JDG.5.4	Herre, när du drar ut från Seir,
JDG.5.4	går fram från Edoms nejder,
JDG.5.4	då skälver jorden, det strömmar från himlen,
JDG.5.4	ja, vatten strömmar ur molnen!
JDG.5.5	Bergen bävar
JDG.5.5	inför Herren, Sinais herre,
JDG.5.5	inför Herren, Israels Gud.
JDG.5.6	På Shamgars tid, sonen till Anat,
JDG.5.6	på Jaels tid fanns inga vägar mer,
JDG.5.6	vandrare följde vindlande stigar.
JDG.5.7	Ledare fanns inte mer,
JDG.5.7	fanns inte mer i Israel,
JDG.5.7	förrän du trädde fram, Debora,
JDG.5.7	trädde fram, du Israels moder.
JDG.5.8	[---]
JDG.5.8	Inte en sköld, inte en lans fanns att se
JDG.5.8	bland Israels fyrtio tusen.
JDG.5.9	Mitt hjärta brinner
JDG.5.9	för Israels hövdingar,
JDG.5.9	för folket som villigt slöt upp.
JDG.5.9	Prisa Herren!
JDG.5.10	Ni som rider på vita åsnor,
JDG.5.10	som sitter på praktfulla täcken,
JDG.5.10	som vandrar på vägarna,
JDG.5.10	stäm in!
JDG.5.11	Vid rännorna där vattnet hämtas
JDG.5.11	besjunger man Herrens segrar,
JDG.5.11	hans segrar i spetsen för Israel.
JDG.5.11	Då drog Herrens folk mot portarna:
JDG.5.12	»Upp, upp, Debora!
JDG.5.12	Upp, upp, sjung din sång!
JDG.5.12	Framåt, Barak,
JDG.5.12	tag fångar, fångar, Avinoams son!«
JDG.5.13	Då drog Israel ut som tappra män,
JDG.5.13	Herrens folk som hjältar.
JDG.5.14	Furstar från Efraim drog fram över slätten,
JDG.5.14	de följde dig, Benjamin, och ditt folk.
JDG.5.14	Från Makir drog hövdingar ut,
JDG.5.14	från Sebulon de som bar ledarstav.
JDG.5.15	Isaskars furstar följde Debora,
JDG.5.15	Isaskar som var Baraks stöd
JDG.5.15	sändes med honom ner på slätten.
JDG.5.15	Rubens ätter höll grundliga rådslag.
JDG.5.16	Varför dröjde du kvar bland fållorna
JDG.5.16	och lyssnade till herdarnas flöjter?
JDG.5.16	Rubens ätter höll grundliga rådslag.
JDG.5.17	Gilead stannade bortom Jordan.
JDG.5.17	Och Dan — varför väntade han vid skeppen?
JDG.5.17	Asher blev kvar på havets strand,
JDG.5.17	hemma vid sina hamnar.
JDG.5.18	Sebulons folk visade dödsförakt,
JDG.5.18	liksom Naftali på höglänt fält.
JDG.5.19	Kungar samlades och gick till anfall,
JDG.5.19	Kanaans kungar gick till anfall
JDG.5.19	i Tanak vid Megiddos vatten,
JDG.5.19	men inget silver blev deras byte.
JDG.5.20	Från himlen anföll stjärnorna,
JDG.5.20	de anföll Sisera från sina banor.
JDG.5.21	Han vräktes undan av Kishonbäcken,
JDG.5.21	bäcken överföll honom, bäcken Kishon.
JDG.5.21	Fortsätt, min själ, att sjunga med kraft!
JDG.5.22	Då dånade hästarnas hovar,
JDG.5.22	bort i galopp, i galopp.
JDG.5.23	Förbanna Meros, säger Herrens ängel,
JDG.5.23	förbanna dem som bor där,
JDG.5.23	för att de inte kom till Herrens hjälp,
JDG.5.23	till Herrens och hans hjältars hjälp.
JDG.5.24	Välsignad bland kvinnor är Jael,
JDG.5.24	keniten Hevers hustru,
JDG.5.24	välsignad bland tältens kvinnor.
JDG.5.25	Han bad om vatten, hon gav honom mjölk,
JDG.5.25	bjöd honom tjockmjölk i herrskapsskål.
JDG.5.26	Hennes hand grep efter tältpluggen,
JDG.5.26	hennes högra hand efter klubban.
JDG.5.26	Med klubban slog hon Sisera,
JDG.5.26	spräckte hans skalle,
JDG.5.26	genomträngde och klöv hans tinning.
JDG.5.27	Vid hennes fötter sjönk han ner.
JDG.5.27	Han föll och låg stilla.
JDG.5.27	Vid hennes fötter sjönk han ner, han föll.
JDG.5.27	Där sjönk han samman,
JDG.5.27	föll,
JDG.5.27	tillintetgjord.
JDG.5.28	Genom fönstret blickade Siseras mor,
JDG.5.28	ropade ut genom gallret:
JDG.5.28	»Varför kommer inte hans vagn?
JDG.5.28	Varför hörs inte hästarnas hovar?«
JDG.5.29	Den klokaste hovdamen svarade henne
JDG.5.29	så som hon ville ha det:
JDG.5.30	»De skiftar nog bytet de tagit:
JDG.5.30	en kvinna eller två åt varje karl,
JDG.5.30	mönstrade tyger som byte åt Sisera,
JDG.5.30	mönstrade tyger som byte,
JDG.5.30	brokiga dukar, en eller två,
JDG.5.30	om halsen på den som tog byte.«
JDG.5.31	Så förgås alla dina fiender, Herre.
JDG.5.31	Men de som älskar honom blir som solen
JDG.5.31	när den går upp i all sin kraft.
JDG.5.31	Landet hade sedan lugn och ro i fyrtio år.
JDG.6.1	Israeliterna gjorde det som var ont i Herrens ögon. Då gav Herren dem i midjaniternas våld under sju år, 
JDG.6.2	och de förtryckte Israel. För att undkomma dem tog israeliterna sin tillflykt till bergen, till grottor och fästen. 
JDG.6.3	Varje gång israeliterna hade sått angreps de av midjaniter, amalekiter och folk från Östlandet. 
JDG.6.4	De föll in i landet och skövlade grödan ända bort till Gaza. De lämnade inget ätbart kvar i Israel och inte heller några får, oxar eller åsnor. 
JDG.6.5	De drog fram med sina hjordar och tält som svärmar av gräshoppor; oräkneliga var de och deras kameler. De trängde in i landet och skövlade det. 
JDG.6.6	Israeliterna blev helt utplundrade av midjaniterna, och de ropade till Herren.
JDG.6.7	När israeliterna ropade till Herren och klagade över midjaniterna 
JDG.6.8	sände han en profet till dem som sade: »Så säger Herren, Israels Gud: Det var jag som förde er ut ur Egypten, förde er ut ur slavlägret. 
JDG.6.9	Jag räddade er från egypterna och från alla andra som förtryckte er. Jag drev undan dem för er och gav er deras land. 
JDG.6.10	Jag sade till er: Jag är Herren, er Gud, ni får inte dyrka de gudar som dyrkas av amoreerna, i vilkas land ni bor. Men ni lyssnade inte på mig.«
JDG.6.11	Herrens ängel kom till Ofra och satte sig under terebinten som tillhörde aviesriten Joash. Gideon, hans son, höll just på att tröska vete i vinpressen för att midjaniterna inte skulle komma åt det. 
JDG.6.12	Herrens ängel visade sig för honom och sade: »Herren är med dig, tappre krigare!« 
JDG.6.13	Gideon svarade: »Men, herre, om Herren är med oss, varför har då allt detta drabbat oss? Var är alla de under som våra fäder talade om när de berättade hur Herren förde oss ut ur Egypten? Nu har Herren svikit oss och gett oss i midjaniternas våld.« 
JDG.6.14	Herren vände sig till Gideon och sade: »Gå, och bruka den kraft du äger till att rädda Israel ur midjaniternas våld. Det är jag som sänder dig.« 
JDG.6.15	Gideon svarade: »Men, herre, hur skulle jag kunna rädda Israel? Min ätt är den ringaste i Manasse, och själv är jag den yngste i min familj.« 
JDG.6.16	Herren sade: »Jag skall vara med dig. Du kommer att slå midjaniterna som om de vore en enda man.« 
JDG.6.17	Gideon sade: »Om jag har din ynnest, ge mig då ett tecken på att det verkligen är du som talar med mig. 
JDG.6.18	Gå inte härifrån, förrän jag är tillbaka. Jag skall hämta en gåva och ställa fram den åt dig.« Han svarade: »Jag stannar här tills du kommer tillbaka.«
JDG.6.19	Gideon gick in och tillredde en killing och bakade osyrade brödkakor av en efa mjöl. Han lade köttet i en korg och slog spadet i en kruka. Sedan bar han ut alltsammans till ängeln under terebinten och ställde fram det. 
JDG.6.20	Guds ängel sade: »Lägg köttet och bröden på klippan där borta och häll spadet över.« Gideon gjorde så. 
JDG.6.21	Herrens ängel sträckte ut sin stav och lät spetsen röra vid köttet och bröden. En eld slog upp ur stenen och förtärde köttet och bröden. Och Herrens ängel försvann. 
JDG.6.22	Då förstod Gideon att det var Herrens ängel, och han utropade: »Ve mig, Herre, min Gud, jag har sett Herrens ängel ansikte mot ansikte.«
JDG.6.23	Herren sade till honom: »Du kan vara trygg. Var inte rädd, du skall inte dö.« 
JDG.6.24	Gideon byggde där ett altare åt Herren, och han kallade det »Herren är trygghet«. Det står kvar än i dag i aviesriternas Ofra.
JDG.6.25	Den natten sade Herren till Gideon: »Ta din fars tjur, den granna sjuårstjuren, riv ner din fars baalsaltare och hugg ner asherapålen som står bredvid. 
JDG.6.26	Bygg sedan på föreskrivet sätt ett altare åt Herren, din Gud, där uppe på berget och offra den granna tjuren som brännoffer med den nerhuggna asherapålen som ved.«
JDG.6.27	Gideon tog med sig tio drängar och gjorde som Herren hade befallt. Men han vågade inte göra det under dagen, han var rädd för sin familj och för folket i staden, så han gjorde det på natten. 
JDG.6.28	Tidigt nästa morgon såg männen i staden att baalsaltaret var rivet, att asherapålen bredvid var nerhuggen och att den granna tjuren hade offrats på ett nybyggt altare. 
JDG.6.29	»Vem har gjort detta?« sade de till varandra. När de frågade sig för och undersökte saken fick de veta att det var Gideon, Joashs son. 
JDG.6.30	De sade till Joash: »Skicka ut din son, han måste dö! Han har rivit baalsaltaret och huggit ner asherapålen som stod bredvid.« 
JDG.6.31	Men Joash sade till dem som ansatte honom: »Skall ni försvara Baal? Skall ni hjälpa honom? Den som försvarar honom skall dödas innan morgonen kommer. Är han en gud, låt honom då försvara sig själv mot den som river hans altare.« 
JDG.6.32	Den dagen fick Gideon namnet Jerubbaal, ty man sade: »Må Baal försvara sig mot den som river hans altare.«
JDG.6.33	Midjaniterna, amalekiterna och folk från Östlandet slöt sig samman. De gick över Jordan och slog läger på Jisreelslätten. 
JDG.6.34	Herrens ande uppfyllde Gideon. Han stötte i horn, och aviesriterna slöt upp kring honom. 
JDG.6.35	Han sände bud till hela Manasse, och även där slöt man upp. Också till Asher, Sebulon och Naftali sände han bud, och de anslöt sig till de andra.
JDG.6.36	Gideon sade till Gud: »Vill du verkligen rädda Israel genom mig, som du har lovat? 
JDG.6.37	Jag lägger nu en ulltapp på tröskplatsen. Om daggen faller på ullen, medan marken runtomkring är torr, då vet jag att du vill rädda Israel genom mig, som du har lovat.« 
JDG.6.38	Och det var vad som hände. När Gideon tidigt nästa morgon kramade ur ullen, pressade han ut så mycket dagg att en hel skål fylldes med vatten. 
JDG.6.39	Gideon sade till Gud: »Bli inte vred om jag tar till orda en gång till. Jag vill göra ännu ett prov med ullen. Låt ullen få vara torr, medan det faller dagg på marken runtomkring.« 
JDG.6.40	Och under natten gjorde Gud just så: ullen var torr, medan det hade fallit dagg på marken runtomkring.
JDG.7.1	På morgonen bröt Jerubbaal, dvs. Gideon, och hela hans här upp och slog läger nära Harodkällan. Han hade då midjaniternas läger i norr, på slätten vid Morehöjden. 
JDG.7.2	Herren sade till Gideon: »Du har för mycket folk med dig. Jag vill inte ge midjaniterna i deras våld, då kunde israeliterna ta äran åt sig och tro att de segrat av egen kraft. 
JDG.7.3	Kungör nu för ditt folk att den som är rädd och ängslig skall lämna Gilboaberget och skynda tillbaka hem.« Av hären återvände 22 000 man, medan 10 000 stannade kvar.
JDG.7.4	Herren sade till Gideon: »Du har fortfarande för mycket folk. Låt dem gå ner till källan, där skall jag gallra dem åt dig. Den jag säger att du skall ta med, han skall följa med dig, och den jag säger att du inte skall ta med, han skall inte följa med.« 
JDG.7.5	Gideon lät sitt folk gå ner till källan, och Herren sade till honom: »Den som lapar i sig vattnet som hundarna gör skall du ställa för sig, och den som lägger sig på knä för att dricka skall du ställa för sig!« 
JDG.7.6	De som förde händerna till munnen och lapade var trehundra man, resten lade sig på knä och drack. 
JDG.7.7	Herren sade till Gideon: »Med de trehundra man som lapade vattnet skall jag rädda er. Jag ger midjaniterna i ditt våld. Alla de andra kan gå hem, var och en till sitt.« 
JDG.7.8	När man tagit hand om folkets proviant och deras horn skickade Gideon hem de andra israeliterna och behöll bara de trehundra. Nedanför honom på slätten låg midjaniternas läger.
JDG.7.9	Den natten sade Herren till Gideon: »Gå till anfall mot lägret, jag ger det i ditt våld. 
JDG.7.10	Och om du inte vågar anfalla, ta då med dig din tjänare Pura ner till lägret 
JDG.7.11	och hör vad de säger där. Det kommer att ge dig mod att anfalla lägret.«
JDG.7.11	Gideon och hans tjänare Pura gick ner till lägrets förposter. 
JDG.7.12	Midjaniterna, amalekiterna och alla från Östlandet hade slagit sig ner på slätten som en svärm gräshoppor, och deras kameler var oräkneliga som sandkornen på havsstranden. 
JDG.7.13	När Gideon kom fram höll en man just på att berätta en dröm för sin kamrat: »Jag drömde att en kornbrödskaka kom rullande in i midjaniternas läger och fram till ett tält. Den stötte emot tältet, så att det välte och hamnade upp och ner. Och där blev det liggande.« 
JDG.7.14	Kamraten svarade: »Det måste syfta på Gideons svärd, israeliten, Joashs son. Gud har gett midjaniterna och hela lägret i hans våld.«
JDG.7.15	När Gideon hörde drömmen berättas och tydas föll han ner och tillbad. Därefter gick han tillbaka till israeliternas läger och ropade: »Gör er redo! Herren har gett midjaniternas läger i ert våld.« 
JDG.7.16	Han delade in sina trehundra man i tre avdelningar och gav varje man ett horn, en tom kruka och en fackla att ha i krukan. 
JDG.7.17	Och han sade till dem: »Se på mig och gör som jag! När jag är framme vid utkanten av lägret skall ni göra precis som jag gör. 
JDG.7.18	När jag och de som följer mig stöter i hornen skall ni andra också stöta i era horn runt hela lägret och ropa: För Herren och Gideon!«
JDG.7.19	Gideon och hans hundra man nådde utkanten av lägret i början av mellersta nattväkten, efter vaktavlösningen. De stötte i hornen och slog sönder krukorna de hade med sig. 
JDG.7.20	Alla tre avdelningarna stötte i sina horn och krossade sina krukor. I vänster hand höll de facklorna och i höger hornen de stötte i, och de ropade: »Svärd för Herren och Gideon!« 
JDG.7.21	Israeliterna stod kvar runt lägret, var och en på sin plats, men alla i lägret rusade upp och flydde skrikande. 
JDG.7.22	När de stötte i de trehundra hornen lät Herren alla i lägret vända sina svärd mot varandra. Hären flydde till Bet Hashitta, i riktning mot Serera, ända till trakten av Avel Mechola nära Tabbat. 
JDG.7.23	Alla i Israel bådades upp, från Naftali, Asher och hela Manasse, och de förföljde midjaniterna.
JDG.7.24	Gideon sände bud till hela Efraims bergsbygd och lät säga: »Dra ut mot midjaniterna och spärra flodövergångarna fram till Bet Bara vid Jordan.« Och folket i Efraim bådades upp och spärrade flodövergångarna fram till Bet Bara vid Jordan. 
JDG.7.25	De tog två midjanitiska hövdingar till fånga, Orev och Seev. Orev dödade de vid Orevklippan och Seev vid Seevs vinpress. De fortsatte att förfölja midjaniterna och tog med sig Orevs och Seevs huvuden till Gideon på andra sidan Jordan.
JDG.8.1	Efraimiterna sade till Gideon: »Varför gjorde du så här mot oss, varför kallade du inte på oss när du drog ut i strid mot midjaniterna?« På deras häftiga anklagelser 
JDG.8.2	svarade Gideon: »Vad har jag uträttat jämfört med er? Efraims efterskörd är ju rikare än Aviesers vinbärgning. 
JDG.8.3	Det var i ert våld Gud gav de midjanitiska hövdingarna Orev och Seev. Vad har jag uträttat jämfört med er?« När han talade så, lade sig deras vrede mot honom.
JDG.8.4	Gideon och hans trehundra man nådde fram till Jordan och gick över floden. Förföljandet hade gjort dem utmattade, 
JDG.8.5	och Gideon bad därför männen i Suckot: »Ge mitt folk några brödkakor, de är alldeles utmattade. Jag är på jakt efter de midjanitiska kungarna Sevach och Salmunna.« 
JDG.8.6	Ledarna i Suckot svarade: »Du tycks redan ha Sevach och Salmunna i ditt våld, eftersom vi skall hålla din här med bröd.« 
JDG.8.7	Då sade Gideon: »När Herren har gett Sevach och Salmunna i mitt våld skall jag sannerligen tröska er tillsammans med ökentörnen och tistlar.« 
JDG.8.8	Därifrån begav han sig till Penuel och bad om samma sak, men i Penuel svarade man likadant som i Suckot. 
JDG.8.9	Då sade Gideon till folket i Penuel: »När jag kommer tillbaka som segrare skall jag riva tornet här.«
JDG.8.10	Sevach och Salmunna befann sig i Karkor med sina härar, omkring 15 000 man. Det var allt som återstod av östfolkens styrkor; 120 000 väpnade män hade stupat. 
JDG.8.11	Gideon gick längs karavanvägen öster om Novach och Jogbeha och överföll hären, som trodde sig vara i säkerhet. 
JDG.8.12	Sevach och Salmunna flydde, men Gideon förföljde dem. Han tog de båda midjanitiska kungarna till fånga och satte skräck i hela hären.
JDG.8.13	Gideon, Joashs son, vände tillbaka från striden genom Herespasset. 
JDG.8.14	Han tillfångatog en ung man från Suckot och förhörde honom, och han fick skriva ner namnen på de ledande och äldste i Suckot åt Gideon, 77 namn allt som allt. 
JDG.8.15	När Gideon kom till männen i Suckot sade han: »Här har ni Sevach och Salmunna. Ni hånade mig för dem och sade: Du tycks redan ha Sevach och Salmunna i ditt våld eftersom vi skall hålla dina trötta mannar med bröd.« 
JDG.8.16	Han grep stadens äldste och tog ökentörnen och tistlar och tröskade männen i Suckot bland dem. 
JDG.8.17	Tornet i Penuel rev han, och han dödade männen i staden.
JDG.8.18	Gideon frågade Sevach och Salmunna: »Hur var det med männen ni dödade vid Tabor?« De svarade: »De liknade dig, de såg ut som kungasöner allesammans.« 
JDG.8.19	Han sade: »Det var mina bröder, min mors söner. Så sant Herren lever, om ni hade låtit dem leva skulle jag inte ha dödat er.« 
JDG.8.20	Sedan sade han till sin förstfödde son Jeter: »Gå fram och döda dem!« Men sonen drog inte sitt svärd, han vågade inte, han var ännu bara en pojke. 
JDG.8.21	Sevach och Salmunna sade: »Kom själv och hugg ner oss! Sådan man, sådan styrka!« Då gick Gideon fram och dödade Sevach och Salmunna. Han tog också månsmyckena som hängde om halsen på deras kameler.
JDG.8.22	Israeliterna sade till Gideon: »Härska över oss, du och din son och din sonson, du har räddat oss ur midjaniternas våld.« 
JDG.8.23	Men Gideon svarade: »Varken jag eller min son skall härska över er. Herren skall vara er härskare.«
JDG.8.24	Gideon sade till dem: »Jag ber er att ni, var och en, ger mig ringarna ni tagit som byte.« Fienderna bar nämligen örringar av guld, eftersom de var ismaeliter. 
JDG.8.25	De svarade att han skulle få dem, och så bredde de ut en mantel, där alla kastade ringarna de tagit som byte. 
JDG.8.26	Guldringarna som han bett att få vägde 1 700 siklar. Därtill kom månsmycken och droppsmycken, purpurdräkterna som de midjanitiska kungarna burit och halssmyckena som hängt på kamelerna. 
JDG.8.27	Av allt detta gjorde Gideon en efod och ställde upp den i sin stad Ofra. Hela Israel ägnade den sin trolösa avgudadyrkan, och den fick Gideon och hans hus på fall.
JDG.8.28	Midjaniterna kuvades av israeliterna, och de återvann aldrig sin styrka. Landet hade nu lugn och ro i fyrtio år, så länge Gideon levde.
JDG.8.29	Jerubbaal, Joashs son, begav sig hem och stannade sedan där. 
JDG.8.30	Gideon var far till sjuttio söner; han hade många hustrur. 
JDG.8.31	En bihustru i Shekem födde honom också en son. Honom gav han namnet Avimelek. 
JDG.8.32	Gideon, Joashs son, dog i hög ålder och begravdes i sin far Joashs grav i aviesriternas Ofra.
JDG.8.33	När Gideon var död var israeliterna åter otrogna med baalsgudarna, och de gjorde Baal Berit till sin gud. 
JDG.8.34	Israeliterna glömde Herren, sin Gud, som hade räddat dem från alla fiender som omgav dem. 
JDG.8.35	De visade heller ingen trohet mot Jerubbaals, dvs. Gideons, släkt, som tack för allt det goda han gjort för Israel.
JDG.9.1	Avimelek, Jerubbaals son, begav sig till sin mors bröder i Shekem. Han bad dem och hela sin släkt på morssidan 
JDG.9.2	att fråga Shekems borgare: »Vilket föredrar ni, att sjuttio män, Jerubbaals alla söner, härskar över er eller att en enda man gör det? Tänk på att jag är ert eget kött och blod.« 
JDG.9.3	Hans mors bröder framförde hans sak till shekemiterna, och de vanns för Avimelek. »Han är ju en av våra egna«, menade de. 
JDG.9.4	De gav honom 70 siklar silver från Baal Berits tempel, och för dem lejde Avimelek en hop råa sällar som följde honom. 
JDG.9.5	Sedan begav han sig till sin släkt i Ofra och dödade där sina bröder, Jerubbaals sjuttio söner, alla på en och samma sten. Endast Jotam, Jerubbaals yngste son, klarade sig, eftersom han hade gömt sig. 
JDG.9.6	Shekems borgare och Bet Millos invånare samlades och begav sig till Stenstodsterebinten i Shekem, där de utropade Avimelek till kung.
JDG.9.7	När Jotam fick veta detta gick han upp på Gerisimbergets topp och ropade med hög röst:
JDG.9.7	»Shekems borgare, hör på mig,
JDG.9.7	så att Gud må höra på er.
JDG.9.8	En gång beslutade träden
JDG.9.8	att smörja en konung åt sig.
JDG.9.8	De bad olivträdet:
JDG.9.8	Bli vår konung!
JDG.9.9	Men olivträdet svarade dem:
JDG.9.9	Skall jag sluta att ge av min feta saft,
JDG.9.9	varmed gudar och människor äras,
JDG.9.9	för att i stället stå och vaja
JDG.9.9	högt över de andra träden?
JDG.9.10	Då bad de fikonträdet:
JDG.9.10	Kom och bli vår konung!
JDG.9.11	Men fikonträdet svarade dem:
JDG.9.11	Skall jag sluta att ge av min sötma,
JDG.9.11	av min härliga frukt,
JDG.9.11	för att i stället stå och vaja
JDG.9.11	högt över de andra träden?
JDG.9.12	Då bad de vinstocken:
JDG.9.12	Kom och bli vår konung!
JDG.9.13	Men vinstocken svarade dem:
JDG.9.13	Skall jag sluta att ge av min saft,
JDG.9.13	som gör gudar och människor glada,
JDG.9.13	för att i stället stå och vaja
JDG.9.13	högt över de andra träden?
JDG.9.14	Då bad alla träden törnbusken:
JDG.9.14	Kom och bli vår konung!
JDG.9.15	Törnbusken sade till träden:
JDG.9.15	Är det er ärliga mening
JDG.9.15	att smörja mig till er konung,
JDG.9.15	sök då skydd i min skugga.
JDG.9.15	Om inte, skall eld slå ut från törnbusken
JDG.9.15	och förtära alla cedrar på Libanon.
JDG.9.16	Hör nu på! Handlade ni ärligt och hederligt när ni gjorde Avimelek till kung? Handlade ni rätt mot Jerubbaal och hans hus, gav ni honom den lön hans gärningar förtjänat? 
JDG.9.17	Min far kämpade för er och vågade livet för att rädda er ur midjaniternas våld. 
JDG.9.18	Ni däremot har i dag rest er mot min fars familj. Ni har dödat hans söner, sjuttio män på en och samma sten. Ni har gjort Avimelek, hans son med en slavinna, till kung över er shekemiter, bara för att han är en av era egna. 
JDG.9.19	Om ni handlade ärligt och hederligt mot Jerubbaal och hans hus i dag, gläd er då över Avimelek och låt honom glädjas över er. 
JDG.9.20	Om inte, skall eld slå ut från Avimelek och förtära Shekems borgare och Bet Millos invånare. Och eld skall slå ut från Shekems borgare och Bet Millos invånare och förtära Avimelek.«
JDG.9.21	Sedan flydde Jotam därifrån. Han begav sig till Beer och slog sig ner där för att vara utom räckhåll för sin bror Avimelek.
JDG.9.22	När Avimelek hade härskat över israeliterna i tre år 
JDG.9.23	sådde Gud split mellan Avimelek och Shekems borgare, och de avföll från honom. 
JDG.9.24	Det skedde för att våldsdådet mot Jerubbaals sjuttio söner skulle bli hämnat; deras bror Avimelek, som dräpte dem, och shekemiterna, som uppmuntrade honom till det, skulle nu få plikta för deras död. 
JDG.9.25	För att skada Avimelek ordnade shekemiterna bakhåll på bergshöjderna, och man plundrade alla som färdades på vägarna. Detta rapporterades till Avimelek.
JDG.9.26	Gaal, Eveds son, och hans bröder kom förbi Shekem, och Shekems borgare fick förtroende för honom. 
JDG.9.27	En gång när de varit ute och skördat vinet i vingårdarna och trampat druvorna, firade de en tacksägelsefest. De höll till i sin guds tempel och åt och drack och började sedan förbanna Avimelek: 
JDG.9.28	»Vem är Avimelek«, sade Gaal, Eveds son, »och vilka är shekemiterna, eftersom vi skall tjäna honom? Jerubbaals son och Sevul, hans uppsyningsman, har ju stått i tjänst hos ättlingar till Hamor, Shekems anfader. Varför skulle vi tjäna honom? 
JDG.9.29	Tänk om jag hade makt över folket här! Då skulle jag göra mig av med Avimelek. Jag skulle säga: Skaffa dig en större här och kom an!«
JDG.9.30	När Sevul, stadsfogden, fick höra vad Gaal, Eveds son, hade sagt blev han rasande, 
JDG.9.31	men han var slug och sände bud till Avimelek: »Gaal, Eveds son, och hans bröder har kommit till Shekem och uppviglar staden mot dig. 
JDG.9.32	Bryt upp i natt med ditt folk och lägg dig i bakhåll ute på fälten. 
JDG.9.33	I morgon bitti när solen går upp skall du gå till attack mot staden. Då kommer Gaal att rycka ut mot dig med sitt folk, och sedan kan du göra med honom som du själv finner bäst.«
JDG.9.34	Avimelek och allt hans folk bröt upp under natten och lade sig i bakhåll utanför Shekem, delade på fyra grupper. 
JDG.9.35	När Gaal, Eveds son, kom ut och ställde sig i öppningen till stadsporten, lämnade Avimelek och hans män bakhållet. 
JDG.9.36	Gaal fick syn på dem och sade till Sevul: »Titta, det kommer folk från bergen.« Sevul sade: »Det är bara skuggor på bergen som du tar för människor.« 
JDG.9.37	Men Gaal fortsatte: »Jo, det kommer folk från Världens navel och en annan skara bortifrån Teckentydarterebinten.« 
JDG.9.38	Då sade Sevul: »Vad säger du nu, du som var så stor i orden och sade: Vem är Avimelek, eftersom vi skall tjäna honom? — Här kommer det folk som du föraktade. Dra nu ut och kämpa med dem!« 
JDG.9.39	Och Gaal drog ut i spetsen för Shekems borgare och kämpade med Avimelek. 
JDG.9.40	Avimelek drev honom tillbaka, och han måste ta till flykten. Många föll, och det låg stupade ända fram till stadsporten. 
JDG.9.41	Avimelek stannade i Aruma, medan Sevul drev bort Gaal och hans bröder. De fick inte vara kvar i Shekem.
JDG.9.42	Dagen därpå gick folket ut på fälten, och Avimelek fick rapport om detta. 
JDG.9.43	Han delade sina män i tre grupper och lade sig i bakhåll ute på fälten. När han såg folket komma ut ur staden, gick han till angrepp och dödade dem. 
JDG.9.44	Avimelek och hans grupp rusade fram och blockerade stadsporten, medan de två andra grupperna gick till attack mot dem som befann sig ute på fälten och dödade dem. 
JDG.9.45	Avimelek anföll staden under hela dagen. Han intog den och dödade dem därinne. Sedan lät han riva ner staden till grunden och beströdde platsen med salt.
JDG.9.46	När borgarna i Shekemtornet hörde om detta begav de sig till valvet under El Berits tempel. 
JDG.9.47	Avimelek fick rapport om att alla borgarna i Shekemtornet var samlade på ett ställe 
JDG.9.48	och gick med allt sitt folk upp på Salmonberget. Han tog en yxa och högg av en trädgren och lade den på axeln. »Ni såg vad jag gjorde«, sade han till sina män, »skynda på och gör likadant!« 
JDG.9.49	Och alla högg sina grenar och följde efter Avimelek. De lade grenarna runt valvet och tände på, så att valvet brann och folket brändes inne. Så dog alla i Shekemtornet, omkring tusen män och kvinnor.
JDG.9.50	Avimelek begav sig till Teves, som han belägrade och intog. 
JDG.9.51	I staden fanns ett befäst torn, dit alla män och kvinnor och alla stadens borgare hade tagit sin tillflykt. De stängde in sig där och gick upp på taket. 
JDG.9.52	När Avimelek kom dit angrep han tornet. Men när han kom intill tornporten för att sticka den i brand 
JDG.9.53	kastade en kvinna en kvarnsten rakt ner i huvudet på honom, så att skallen krossades. 
JDG.9.54	Han ropade genast på sin väpnare: »Drag ditt svärd och ge mig dödsstöten. Ingen skall kunna säga att det var en kvinna som dödade mig.« Och väpnaren stack ihjäl honom.
JDG.9.55	När israeliterna såg att Avimelek var död återvände de hem, var och en till sitt.
JDG.9.56+JDG.9.57	Det onda som Avimelek hade gjort mot sin far när han dödade sina sjuttio bröder och det onda som männen i Shekem hade gjort lät Gud alltså falla tillbaka på dem själva. De drabbades av den förbannelse som Jotam, Jerubbaals son, hade uttalat.
JDG.10.1	Efter Avimelek trädde Tola fram som Israels räddare. Han var son till Pua, Dodos son, och tillhörde Isaskars stam. Han bodde i Shamir i Efraims bergsbygd, 
JDG.10.2	och han var domare i Israel i tjugotre år. Sedan dog han och begravdes i Shamir. 
JDG.10.3	Efter honom trädde Jair från Gilead fram. Han var domare i Israel i tjugotvå år. 
JDG.10.4	Han hade trettio söner, som red på trettio åsnehingstar och ägde trettio städer. Dessa kallas än i dag för Jairs byar och ligger i Gilead. 
JDG.10.5	Jair dog och begravdes i Kamon.
JDG.10.6	Israeliterna gjorde åter det som var ont i Herrens ögon: de dyrkade baalsgudarna och astartegudinnorna, arameernas, sidoniernas, moabiternas, ammoniternas och filisteernas gudar. De övergav Herren och dyrkade inte längre honom. 
JDG.10.7	Då blev Herren vred på dem och utlämnade dem åt filisteer och ammoniter.
JDG.10.8	Detta år hade ammoniterna i arton år plågat och förtryckt de israeliter som bodde på andra sidan Jordan i amoreernas land i Gilead. 
JDG.10.9	Nu gick ammoniterna över Jordan och anföll folket i Juda, Benjamin och Efraim. Israeliternas nöd var stor. 
JDG.10.10	Då ropade de till Herren: »Vi syndade mot dig när vi övergav vår Gud och dyrkade baalsgudarna.« 
JDG.10.11+JDG.10.12	Herren svarade dem: »När ni förtrycktes av egypterna, amoreerna, ammoniterna, filisteerna, sidonierna, amalekiterna och midjaniterna, då ropade ni till mig och jag räddade er ur deras våld. 
JDG.10.13	Men ni övergav mig och dyrkade andra gudar. Därför vill jag inte rädda er igen. 
JDG.10.14	Ropa nu till de gudar ni har valt, så får de rädda er när ni är i nöd.« 
JDG.10.15	Israeliterna sade till Herren: »Vi har syndat. Gör vad du vill med oss, bara du räddar oss den här gången.« 
JDG.10.16	De gjorde sig av med de främmande gudar de hade hos sig och dyrkade Herren i stället. Då stod han inte längre ut med att se dem lida.
JDG.10.17	Ammoniterna bådades upp och slog läger i Gilead. Då samlades israeliterna, och de slog läger i Mispa. 
JDG.10.18	Folket, dvs. ledarna i Gilead, sade sinsemellan: »Den som först går ut i strid mot ammoniterna skall vara hövding för alla som bor i Gilead.«
JDG.11.1	Gileaditen Jefta var en tapper krigare. Han var en oäkting, och Gilead var hans far. 
JDG.11.2	Men Gilead hade söner också med sin hustru, och när de hade växt upp drev de bort Jefta. »Du har ingen del i vår fars hus«, sade de, »du är ju en främmande kvinnas son.« 
JDG.11.3	Jefta flydde undan sina bröder och slog sig ner i landet Tov. Löst folk slöt sig till honom där och drog omkring tillsammans med honom.
JDG.11.4	En tid därefter angrep ammoniterna Israel. 
JDG.11.5	När ammoniterna gick till anfall gav sig Gileads äldste i väg för att hämta Jefta från landet Tov. 
JDG.11.6	»Kom och bli vår anförare«, bad de, »så att vi kan kämpa mot ammoniterna.« 
JDG.11.7	Jefta svarade Gileads äldste: »Ni hatade mig och drev bort mig från min fars hus. Varför kommer ni till mig nu när ni är i nöd?« 
JDG.11.8	De svarade: »Det är just därför vi vänder oss till dig. Följ med oss och kämpa mot ammoniterna, så skall du bli hövding för alla som bor i Gilead.« 
JDG.11.9	Då sade Jefta till Gileads äldste: »Om ni hämtar hem mig för att jag skall kämpa mot ammoniterna och Herren låter mig besegra dem, då blir jag er hövding.« 
JDG.11.10	De äldste svarade: »Herren är vårt vittne: vi lovar att göra som du har sagt.« 
JDG.11.11	Jefta följde då med Gileads äldste, och folket gjorde honom till sin hövding och anförare. I Mispa bekräftade Jefta inför Herren vad han hade sagt.
JDG.11.12	Jefta skickade sändebud till ammoniternas kung och frågade: »Vad har vi för otalt med varandra eftersom du angriper mitt land?« 
JDG.11.13	Ammoniternas kung svarade sändebuden: »När israeliterna drog ut ur Egypten tog de mitt land mellan Arnon och Jabbok, ända fram till Jordan. Lämna nu godvilligt tillbaka allt.« 
JDG.11.14	Då skickade Jefta på nytt sändebud till ammoniternas kung 
JDG.11.15	och sade: »Så säger Jefta: Israeliterna tog inte moabiternas och ammoniternas land. 
JDG.11.16	De drog ut ur Egypten och vandrade genom öknen fram till Sävhavet och kom till Kadesh. 
JDG.11.17	Där sände de bud till kungen av Edom och bad att få ta vägen genom hans land, men han ville inte höra på dem. De sände även bud till kungen av Moab, men inte heller han ville tillåta det. Då stannade de kvar i Kadesh. 
JDG.11.18	När de sedan vandrade genom öknen tog de vägen runt Edom och Moab och kom fram öster om Moab. De slog läger på andra sidan Arnon, men de gick inte in på Moabs område — Arnon är nämligen gräns mot Moab. 
JDG.11.19	Sedan skickade israeliterna bud till amoreernas kung Sichon, kungen i Heshbon, och bad att få ta vägen genom hans land för att komma dit de skulle. 
JDG.11.20	Men Sichon förbjöd israeliterna att ta vägen över hans område. Han samlade allt sitt folk, de slog läger i Jahas och gick till anfall mot israeliterna. 
JDG.11.21	Då gav Herren, Israels Gud, Sichon och hela hans här i israeliternas våld. De besegrade dem och intog hela det land som tillhörde amoreerna som bodde där. 
JDG.11.22	De erövrade allt amoreiskt land från Arnon till Jabbok och från öknen till Jordan. 
JDG.11.23	Herren, Israels Gud, drev undan amoreerna för sitt folk Israel, och nu vill du inta deras land! 
JDG.11.24	När Kemosh, din gud, har drivit bort ett folk för dig, så intar ju du deras land, och var gång Herren, vår Gud, har drivit undan ett folk för oss, så intar vi deras land. 
JDG.11.25	Är du verkligen förmer än Balak, Sippors son, kungen av Moab? Han tvistade inte med israeliterna och angrep dem inte. 
JDG.11.26	I trehundra år har israeliterna bott i Heshbon med lydstäder, i Aroer med lydstäder och i städerna på båda sidor om Arnon. Varför har ni inte tagit dem under hela den tiden? 
JDG.11.27	Jag för min del har aldrig gjort dig något ont. Det är du som vill skada mig genom att angripa mig. Nu får Herren, domaren, skipa rätt mellan israeliter och ammoniter.« 
JDG.11.28	Men ammoniternas kung ville inte lyssna till det budskap Jefta sänt honom.
JDG.11.29	Herrens ande kom över Jefta. Han tågade genom Gilead och Manasse, passerade Mispa i Gilead och drog vidare mot ammoniterna. 
JDG.11.30	Jefta avgav ett löfte till Herren: »Om du ger ammoniterna i mitt våld, 
JDG.11.31	så lovar jag att den som först kommer ut genom dörren till mitt hus och möter mig, när jag återvänder efter att ha besegrat ammoniterna, skall tillhöra Herren och offras som brännoffer.«
JDG.11.32	Jefta gick till anfall mot ammoniterna, och Herren gav dem i hans våld. 
JDG.11.33	Han tillfogade dem ett förödande nederlag och intog landet från Aroer till trakten av Minnit, tjugo städer, ända fram till Avel Keramim. Så underkuvades ammoniterna av israeliterna.
JDG.11.34	När Jefta kom hem till sitt hus i Mispa gick hans dotter ut och mötte honom med tamburin och dans. Hon var hans enda barn, han hade inga andra, varken söner eller döttrar. 
JDG.11.35	När Jefta fick se henne rev han sönder sina kläder och ropade: »Ve mig, min dotter, du krossar mig, du drar olycka över mig! Jag har gett Herren ett löfte som jag inte kan ta tillbaka.« 
JDG.11.36	Hon svarade honom: »Far, om du har gett Herren ett löfte, gör då med mig som du har lovat, nu när Herren har skaffat dig hämnd på dina fiender, på ammoniterna.« 
JDG.11.37	Och hon fortsatte: »Jag ber bara om detta: Ge mig en frist på två månader, så att jag kan ströva i bergen med mina väninnor och gråta över att jag måste dö som jungfru.« — 
JDG.11.38	»Gå«, sade han, och han tillät henne att vara borta i två månader. Hon begav sig då upp i bergen tillsammans med sina väninnor, och där begrät hon sin jungfrudom. 
JDG.11.39	Efter två månader kom hon tillbaka till sin far, och han gjorde då med henne i enlighet med sitt löfte. Hon hade inte haft någon man.
JDG.11.39	Det blev sed i Israel 
JDG.11.40	att kvinnorna varje år går ut för att under fyra dagar besjunga gileaditen Jeftas dotter.
JDG.12.1	Efraimiterna bådades upp och gick över Jordan i riktning mot Safon. De sade till Jefta: »Varför angrep du ammoniterna utan att kalla på oss så att vi fick följa dig? Nu sätter vi eld på ditt hus och bränner dig inne.« 
JDG.12.2	Jefta svarade dem: »När jag och mitt folk var i bitter fejd med ammoniterna kallade jag på er, men ni hjälpte mig inte mot dem. 
JDG.12.3	När jag såg att ni inte ville hjälpa mig tog jag mitt öde i egna händer och drog ut mot ammoniterna, och Herren gav dem i mitt våld. Så varför kommer ni nu och vill angripa mig?«
JDG.12.4	Jefta samlade alla män i Gilead och gick till anfall mot efraimiterna. Männen från Gilead besegrade efraimiterna, som brukade säga: »Ni är bara flyktingar från Efraim, ni gileaditer, hälften Efraim, hälften Manasse.« 
JDG.12.5	Gileaditerna spärrade vadställena över Jordan för efraimiterna, och när någon av de flyende efraimiterna ville gå över floden frågade gileaditerna: »Är du efraimit?« Om han svarade nej 
JDG.12.6	sade de: »Säg shibbolet!« Om han då sade »sibbolet«, därför att han inte kunde uttala ordet rätt, grep de honom och högg ner honom vid vadstället. Vid detta tillfälle stupade 42 000 efraimiter.
JDG.12.7	Jefta var domare i Israel i sex år. Sedan dog gileaditen Jefta och begravdes i sin hemstad i Gilead.
JDG.12.8	Efter honom blev Ivsan från Betlehem domare i Israel. 
JDG.12.9	Han hade trettio söner. Trettio döttrar gifte han bort, och trettio nya förde han hem som hustrur åt sina söner. Ivsan var domare i Israel i sju år. 
JDG.12.10	Sedan dog han och begravdes i Betlehem. 
JDG.12.11	Efter honom blev Elon från Sebulon domare i Israel. Han var domare i tio år. 
JDG.12.12	Sedan dog han och begravdes i Ajalon på Sebulons område. 
JDG.12.13	Efter honom blev Avdon från Piraton, Hillels son, domare i Israel. 
JDG.12.14	Avdon hade fyrtio söner och trettio sonsöner, och de red på sjuttio åsnehingstar. Han var domare i Israel i åtta år. 
JDG.12.15	Sedan dog Avdon från Piraton, Hillels son. Han begravdes i Piraton på Efraims område, vid amalekiternas berg.
JDG.13.1	Israeliterna gjorde åter det som var ont i Herrens ögon, och Herren gav dem i filisteernas våld i fyrtio år.
JDG.13.2	Det fanns en man i Sora som var av danitisk släkt och hette Manoach. Hans hustru var ofruktsam och hade inga barn. 
JDG.13.3	Herrens ängel visade sig för henne och sade: »Du är ofruktsam och har inga barn, men du kommer att bli havande och föda en son. 
JDG.13.4	Var noga med att inte dricka vin eller starka drycker och att inte äta någonting orent. 
JDG.13.5	Du skall bli havande och föda en son. Ingen rakkniv får någonsin vidröra hans huvud. Pojken skall vara en Guds nasir redan från moderlivet. Med honom inleds Israels befrielse från filisteerna.«
JDG.13.6	Kvinnan gick till sin man och berättade: »Det kom en gudsman till mig, han såg ut som Guds ängel och fyllde mig med bävan. Jag frågade inte varifrån han kom, och han talade inte om vad han hette. 
JDG.13.7	Han sade: Du kommer att bli havande och föda en son. Du får inte dricka vin eller starka drycker och inte äta någonting orent. Pojken skall vara en Guds nasir från moderlivet ända till sin död.«
JDG.13.8	Då bad Manoach till Herren: »Herre, låt gudsmannen du sände komma till oss igen och lära oss hur vi skall göra med pojken som skall födas.« 
JDG.13.9	Gud hörde Manoachs bön, och Guds ängel kom till hans hustru igen. Hon befann sig då ute på åkern, men hennes man Manoach var inte där. 
JDG.13.10	Hon sprang genast hem och berättade för honom: »Mannen som kom till mig häromdagen har visat sig för mig!« 
JDG.13.11	Manoach följde med sin hustru, och när han kom fram till mannen frågade han: »Var det du som talade med min hustru?« — »Ja«, svarade mannen. 
JDG.13.12	»När dina ord har gått i uppfyllelse, hur skall då pojken tas om hand, hur skall vi göra med honom?« frågade Manoach. 
JDG.13.13	Herrens ängel sade: »Din hustru måste vara noga med allt det jag sagt henne. 
JDG.13.14	Hon får inte äta någonting som kommer från vinstocken, inte dricka vin eller starka drycker och inte äta någonting orent. Hon måste rätta sig efter allt som jag har befallt henne.« 
JDG.13.15	Manoach sade till Herrens ängel: »Vi vill gärna be dig stanna, så att vi kan laga till en killing åt dig.« 
JDG.13.16	Men Herrens ängel svarade: »Även om du ber mig stanna, kommer jag inte att äta av maten. Men om du frambär ett brännoffer, skall du offra det åt Herren.« Manoach visste inte att det var Herrens ängel 
JDG.13.17	och frågade: »Vad heter du? Vi vill hedra dig när dina ord går i uppfyllelse.« 
JDG.13.18	Herrens ängel sade: »Varför frågar du vad jag heter? Mitt namn är ofattbart.«
JDG.13.19	Manoach tog killingen och matoffret och offrade det på en klippa som ett brännoffer till Herren, han som gör det ofattbara. 
JDG.13.20	Då lågorna steg från altaret upp mot himlen, steg Herrens ängel upp i altarlågorna. Manoach och hans hustru såg det, och de föll ner med ansiktet mot marken. 
JDG.13.21	Herrens ängel visade sig sedan inte mer för Manoach och hans hustru. Manoach förstod nu att det varit Herrens ängel, 
JDG.13.22	och han sade till sin hustru: »Nu måste vi dö, vi har sett Gud.« 
JDG.13.23	Men hans hustru sade: »Om Herren velat döda oss, hade han inte tagit emot vårt brännoffer och matoffer, och inte heller hade han låtit oss se allt detta och höra något sådant.«
JDG.13.24	Kvinnan födde en son och gav honom namnet Simson. Pojken växte upp, och Herren välsignade honom. 
JDG.13.25	Herrens ande började ansätta honom vid Dans läger, mellan Sora och Eshtaol.
JDG.14.1	En gång gick Simson ner till Timna. Där såg han en filisteisk kvinna. 
JDG.14.2	När han kom hem berättade han det för sin far och sin mor: »Jag såg en filisteisk kvinna i Timna«, sade han. »Ordna så att hon blir min hustru.« 
JDG.14.3	Föräldrarna sade: »Finns det ingen kvinna i din egen släkt eller i hela vårt folk, eftersom du måste gå till de oomskurna filisteerna för att få en hustru?« Simson sade till sin far: »Ordna så att hon blir min. Det är henne jag vill ha.« 
JDG.14.4	Hans far och mor förstod inte att Herren låg bakom alltsammans, att han sökte strid med filisteerna. Vid den tiden härskade filisteerna över Israel.
JDG.14.5	Simson gick ner till Timna med sina föräldrar. Just när de nådde fram till vingårdarna utanför Timna kom ett rytande lejon emot honom. 
JDG.14.6	Då föll Herrens ande över honom, och han slet lejonet i stycken med blotta händerna, som om det varit en killing. Men han berättade inte för sina föräldrar vad han hade gjort 
JDG.14.7	utan gick vidare. Han talade med kvinnan, och hon var den han ville ha.
JDG.14.8	När han efter en tid återvände för att gifta sig med kvinnan vek han av från vägen för att se på det döda lejonet. Då fick han se att det fanns en bisvärm och honung i kadavret. 
JDG.14.9	Han skrapade ut honungen i händerna och gick sedan och åt av den under vägen. När han kom tillbaka till föräldrarna delade han med sig av honungen, och de åt av den. Men han talade inte om att han skrapat ut honungen ur lejonkadavret.
JDG.14.10	Simsons far gick hem till kvinnan, och Simson ställde till med en fest, så som de unga männen brukade göra. 
JDG.14.11	När folket såg honom valde de ut trettio unga män till bröllopsföljet. 
JDG.14.12	Simson sade till dem: »Jag skall ge er en gåta. Om ni gissar rätt på den under de sju dagar festen varar skall jag ge er trettio linnerockar och trettio högtidsdräkter. 
JDG.14.13	Men om ni inte kan lösa den skall ni ge trettio linnerockar och trettio högtidsdräkter åt mig.« — »Ge oss din gåta«, sade de. »Låt höra!« 
JDG.14.14	Och Simson sade:
JDG.14.14	»Från storätaren kom ätbart,
JDG.14.14	från den starke kom sött.«
JDG.14.14	Efter tre dagar hade de ännu inte kunnat lösa gåtan. 
JDG.14.15	Den fjärde dagen sade de till Simsons hustru: »Locka din man att avslöja gåtans lösning för oss, annars bränner vi inne både dig och din familj. Bjöd ni kanske hit oss för att ruinera oss?« 
JDG.14.16	Och Simsons hustru låg nu över honom med gråt och tårar: »Du måste hata mig«, sade hon. »Du älskar mig inte. Du gav mina landsmän en gåta, men du vill inte avslöja lösningen för mig.« Han svarade: »Jag har inte avslöjat den för min far och mor. Skulle jag då avslöja den för dig?« 
JDG.14.17	Hon låg över Simson med sin gråt de sju dagar festen varade. Och den sjunde dagen avslöjade han lösningen, eftersom hon aldrig lämnade honom i fred, och hon förde den vidare till sina landsmän. 
JDG.14.18	Innan solen gick ner den sjunde dagen sade männen i staden till Simson:
JDG.14.18	»Vad är sötare än honung,
JDG.14.18	vad är starkare än ett lejon?«
JDG.14.18	Och han svarade dem:
JDG.14.18	»Hade ni inte plöjt med min kviga,
JDG.14.18	skulle ni aldrig ha gissat min gåta.«
JDG.14.19	Då föll Herrens ande över honom. Han gick till Ashkelon och slog ihjäl trettio män. Han tog deras dräkter och gav kläderna till dem som hade löst gåtan. I vredesmod vände han hem. 
JDG.14.20	Simsons hustru giftes bort med den som varit ledare för bröllopsföljet.
JDG.15.1	En tid därefter, under veteskörden, sökte Simson upp sin hustru och hade med sig en killing. »Låt mig få komma in till min hustru i hennes rum«, bad han. Men hennes far släppte inte in honom 
JDG.15.2	utan sade: »Jag var övertygad om att du hade förskjutit henne, så jag gav henne till ledaren för bröllopsföljet. Men hennes yngre syster är ju vackrare än hon, ta henne i stället.« 
JDG.15.3	Simson sade: »Den här gången är jag utan skuld om jag skadar filisteerna.«
JDG.15.4	Simson gick därifrån och fångade trehundra rävar. Han tog facklor, band ihop svansarna två och två och fäste en fackla i varje svanspar. 
JDG.15.5	Sedan tände han facklorna och släppte ut rävarna på filisteernas sädesfält, så att både kärvar och omejad säd stacks i brand, liksom vingårdar och olivlundar. 
JDG.15.6	»Vem har gjort det här?« undrade filisteerna, och svaret blev: »Simson, svärsonen till timniten som gav hans hustru till ledaren för bröllopsföljet.« Då gav sig filisteerna i väg och brände inne både kvinnan och hennes far. 
JDG.15.7	Simson sade: »Eftersom ni bär er åt så här skall jag inte unna mig någon ro förrän jag har tagit hämnd på er!« 
JDG.15.8	Han gick lös på dem och slog dem sönder och samman. Sedan gick han därifrån och höll till i bergsklyftan vid Etam.
JDG.15.9	Filisteerna drog ut, de slog läger i Juda och spred sig mot Lechi. 
JDG.15.10	När judeerna frågade varför de dragit ut mot dem fick de svaret: »För att fängsla Simson. Vi skall behandla honom likadant som han behandlade oss.« 
JDG.15.11	Då begav sig 3 000 man från Juda ner till bergsklyftan vid Etam och sade till Simson: »Du vet ju att filisteerna har makten här. Hur kan du då göra så här mot oss?« Han svarade: »Jag har behandlat dem likadant som de behandlade mig.« 
JDG.15.12	Judeerna sade då: »Vi har kommit hit för att fängsla dig och överlämna dig till filisteerna.« — »Svär på att ni inte tänker hugga ner mig«, sade Simson, 
JDG.15.13	och de svarade: »Vi skall fängsla dig och överlämna dig till filisteerna, men döda dig skall vi inte.« Så band de honom med två nya rep och förde bort honom från klyftan.
JDG.15.14	När han kom fram till Lechi, där filisteerna kom emot honom under höga rop, föll Herrens ande över honom. Repen om hans armar blev nu som svedda lintrådar, och bojorna gled av hans händer. 
JDG.15.15	Han fick fatt på en färsk åsnekäke, och med den i handen slog han ihjäl tusen man. 
JDG.15.16	Simson sade:
JDG.15.16	»Med åsnekäken slog jag en hop, ja två,
JDG.15.16	med åsnekäken slog jag tusen man.«
JDG.15.17	När han sagt detta slängde han käken ifrån sig. Platsen kallades sedan för Käkhöjden.
JDG.15.18	Simson hade blivit mycket törstig, och han ropade till Herren: »Herre, du lät din tjänare vinna denna stora seger. Skall jag nu behöva dö av törst och falla i händerna på de oomskurna?« 
JDG.15.19	Då klöv Gud kratern i Lechi, och vatten strömmade fram. Simson drack och hans livsandar återvände. Källan heter än i dag Roparkällan i Lechi.
JDG.15.20	Under den filisteiska tiden var Simson domare i Israel i tjugo år.
JDG.16.1	En gång gick Simson till Gaza. Där fick han se en hora och gick in till henne. 
JDG.16.2	När folket i Gaza fick reda på att Simson var där omringade de platsen och låg natten lång på lur vid stadsporten. Men under natten gjorde de ingenting, de tänkte: »Vi väntar till gryningen, då dödar vi honom.« 
JDG.16.3	Simson låg kvar till midnatt. Då steg han upp, grep tag i stadsportens dörrar och dörrposter och slet loss både dem och bommen. Alltihop tog han på ryggen och bar det upp till toppen av berget nära Hebron.
JDG.16.4	En tid därefter förälskade sig Simson i en kvinna som bodde i Sorekdalen. Hon hette Delila. 
JDG.16.5	Filisteernas hövdingar kom till henne och sade: »Locka honom att tala om var han får sin väldiga styrka ifrån och hur vi skall få makt över honom, så att vi kan binda och kuva honom. Du får elvahundra siklar silver av var och en av oss.«
JDG.16.6	Delila sade till Simson: »Tala om för mig var du får din väldiga styrka ifrån och hur man gör för att binda och kuva dig.« 
JDG.16.7	Simson svarade: »Om man binder mig med sju färska senor som inte har hunnit torka, så blir jag lika svag som vem som helst.« 
JDG.16.8	Filisteernas hövdingar kom då till henne med sju färska senor som inte hunnit torka, och hon band honom med dem. 
JDG.16.9	Samtidigt hade hon folk som låg på lur i rummet innanför. Men när hon ropade: »Filisteerna tar dig, Simson!« slet han sönder senorna som om de varit blånor som svetts av eld. Och ingen visste var hans styrka kom ifrån.
JDG.16.10	Delila sade till Simson: »Du har lurat mig och ljugit för mig! Tala om hur man gör för att binda dig.« 
JDG.16.11	Simson svarade: »Om man binder mig med nya rep som inte varit i bruk, så blir jag lika svag som vem som helst.« 
JDG.16.12	Delila tog nya rep, som hon band Simson med, och ropade sedan: »Filisteerna tar dig, Simson!« Samtidigt låg folk på lur i rummet innanför. Men Simson slet bort repen från armarna som om de varit trådar.
JDG.16.13	Delila sade till Simson: »Du bara lurar mig och ljuger för mig. Tala om hur man gör för att binda dig.« Simson svarade: »Om du väver in mina sju flätor i vävstolens varp och pluggar fast dem i väggen, så blir jag lika svag som vem som helst.« 
JDG.16.14	Hon vaggade honom till sömns och vävde sedan in hans sju flätor i varpen och pluggade fast dem i väggen. Men när hon ropade: »Filisteerna tar dig, Simson!« for han upp ur sömnen och ryckte loss både plugg och varp.
JDG.16.15	Då sade hon: »Hur kan du säga att du älskar mig, när du inte berättar allt för mig. Tre gånger har du lurat mig, och du har inte talat om för mig var du får din väldiga styrka ifrån.« 
JDG.16.16	Dagarna i ända pinade hon honom med sitt tjat. Till sist blev han så trött på henne att han kunde dö, 
JDG.16.17	och han berättade sin hemlighet: »Ingen rakkniv har någonsin vidrört mitt huvud, ty jag är en Guds nasir ända från moderlivet. Men om man rakar av mig håret, förlorar jag min styrka och blir lika svag som vem som helst.«
JDG.16.18	Delila, som förstod att han hade berättat hela hemligheten, sände bud efter filisteernas hövdingar och sade: »Kom hit! Nu har Simson berättat sin hemlighet.« Hövdingarna kom, och pengarna hade de med sig. 
JDG.16.19	Delila vaggade Simson till sömns i sitt knä, sedan kallade hon in en man som skar av hans sju flätor. Så började Simsons förnedring. Han hade förlorat sin styrka. 
JDG.16.20	När Delila ropade: »Filisteerna tar dig, Simson!« for han upp ur sömnen och tänkte: »Jag lyckas nog göra mig fri den här gången också.« Han visste inte att Herren hade övergett honom.
JDG.16.21	Filisteerna grep honom och stack ut ögonen på honom och förde honom sedan till Gaza. Han slogs i bojor och blev satt att mala på kvarnen i fängelset.
JDG.16.22	Men hans hår som rakats av började växa ut igen.
JDG.16.23	Filisteernas hövdingar samlades för att fira en stor glädjefest och offra åt sin gud Dagon. Och de sjöng:
JDG.16.23	»Vår gud har överlämnat
JDG.16.23	vår fiende Simson i vår hand.«
JDG.16.24	Och när folket fick se honom lovsjöng de sin gud:
JDG.16.24	»Vår gud har överlämnat
JDG.16.24	vår fiende i vår hand,
JDG.16.24	han som förhärjade landet
JDG.16.24	och dräpte en mängd av de våra.«
JDG.16.25	De blev alltmer upprymda och sade: »Hämta hit Simson, så att vi kan roa oss med honom!« Han hämtades från fängelset, och de gjorde sig lustiga över honom. De hade ställt honom bland pelarna, 
JDG.16.26	och Simson bad pojken som ledde honom: »Ställ mig så att jag kan hålla i pelarna som bär upp huset och stödja mig mot dem.« 
JDG.16.27	Huset var fullt av män och kvinnor, alla filisteernas hövdingar var där, och på taket stod omkring 3 000 män och kvinnor som såg på när man roade sig med Simson.
JDG.16.28	Då ropade Simson till Herren: »Herre, min Gud! Tänk på mig, o Gud, och ge mig styrkan tillbaka denna enda gång, så att jag i ett slag kan hämnas på filisteerna för mina båda ögon!« 
JDG.16.29	Han sökte stöd mot de båda mittpelarna som bar upp huset och tog spjärn med höger hand mot den ena och med vänster hand mot den andra 
JDG.16.30	och sade: »Må jag dö på samma gång som filisteerna!« Sedan tryckte han till med sådan kraft att huset störtade samman över hövdingarna och allt folket där inne. De han dödade vid sin egen död var fler än de han hade dödat medan han levde.
JDG.16.31	Hans bröder och hela hans familj kom dit och hämtade honom. De förde honom till hans far Manoachs grav mellan Sora och Eshtaol. Där begravde de honom. Han hade varit domare i Israel i tjugo år.
JDG.17.1	I Efraims bergsbygd bodde en man vid namn Mika. 
JDG.17.2	Han sade till sin mor: »De elvahundra siklarna silver som stals från dig — jag hörde själv när du uttalade förbannelsen — de pengarna har jag. Det var jag som tog dem, men nu lämnar jag tillbaka dem.« Hans mor svarade: »Må Herren välsigna dig, min son!« 
JDG.17.3	Han lämnade tillbaka de elvahundra siklarna till sin mor, och hon sade: »För min sons räkning helgar jag dessa pengar åt Herren och låter göra en snidad och gjuten gudabild.« 
JDG.17.4	Sedan han lämnat tillbaka silvret till sin mor tog hon 200 siklar och gav till en silversmed, som gjorde en snidad och gjuten gudabild. Den ställdes upp i Mikas hus. 
JDG.17.5	Denne Mika hade en helgedom. Han gjorde också en efod och husgudar och vigde en av sina söner till präst hos sig.
JDG.17.6	På den tiden fanns ingen kung i Israel. Var och en gjorde vad han själv fann för gott.
JDG.17.7	I Betlehem i Juda bodde en ung man som var levit och hade vistats där en tid. 
JDG.17.8	Han gav sig i väg från staden Betlehem i Juda för att hitta en plats där han kunde slå sig ner. Under sin vandring kom han till Mikas hus i Efraims bergsbygd. 
JDG.17.9	Mika frågade var han kom ifrån, och han svarade: »Jag är en levit från Betlehem i Juda och är på vandring för att hitta en plats där jag kan slå mig ner.« 
JDG.17.10	Mika sade: »Stanna här och var fader och präst hos mig. Du får tio siklar silver om året, och jag håller dig med kläder och mat.« 
JDG.17.11	Leviten bestämde sig för att stanna hos Mika, som behandlade den unge mannen som en av sina söner. 
JDG.17.12	Mika vigde leviten till präst hos sig, och den unge mannen blev kvar i hans hus. 
JDG.17.13	Mika sade: »Nu vet jag att Herren är god mot mig. Jag har fått en levit som präst.«
JDG.18.1	På den tiden fanns ingen kung i Israel. Det var på den tid då Dans stam letade efter ett område där de kunde bo. Än så länge hade inget område tillfallit dem bland Israels stammar. 
JDG.18.2	Daniterna sände ut fem män ur sin släkt, män ur de egna leden, tappra krigare från Sora och Eshtaol med uppgift att spionera i landet och utforska det. »Gå dit och utforska landet!« var den order de fått. De kom till Mikas hus i Efraims bergsbygd och övernattade där. 
JDG.18.3	När de var vid Mikas hus kände de igen den unge leviten på rösten. De gick fram till honom och frågade: »Vem har tagit dig hit? Varför är du här, vad gör du?« 
JDG.18.4	Han berättade att detta och detta hade Mika gjort för honom och att han hade anställt honom som sin präst. 
JDG.18.5	»Fråga Gud«, bad de honom då, »så att vi får veta om vi kommer att lyckas med vårt uppdrag.« 
JDG.18.6	Prästen svarade dem: »Ni kan lugnt gå, ert uppdrag har Herrens stöd.«
JDG.18.7	De fem männen fortsatte sin färd och kom till Lajish. De såg att folket där levde i trygghet, som sidonierna. De hade det lugnt och tryggt och led inte brist på något av livets goda. De bodde långt från sidonierna och hade inget med andra människor att skaffa. 
JDG.18.8	När männen kom tillbaka till Sora och Eshtaol frågade deras landsmän vad de hade att rapportera, 
JDG.18.9	och de sade: »Låt oss gå till anfall! Vi har sett landet, det är mycket rikt. Vad väntar ni på? Tveka inte att dra ut och erövra det. 
JDG.18.10	När ni kommer dit skall ni finna ett folk som lever i trygghet och ett land där det är gott om plats. Gud har gett det i ert våld. Det är en bygd som inte lider brist på något av livets goda.«
JDG.18.11	Sexhundra beväpnade män av danitisk släkt bröt upp från Sora och Eshtaol. 
JDG.18.12	Under vägen slog de läger vid Kirjat-Jearim i Juda. Därför kallas denna plats än i dag för Dans läger. Den ligger bortom Kirjat-Jearim. 
JDG.18.13	Därifrån fortsatte de mot Efraims bergsbygd och kom fram till Mikas hus. 
JDG.18.14	De fem som varit och spionerat i landet sade till sina landsmän: »Vet ni, i de här husen finns efod och husgudar och en snidad och gjuten gudabild! Då förstår ni vad ni skall göra?« 
JDG.18.15	De gick dit och kom fram till den unge levitens hus, Mikas hus, och hälsade på honom. 
JDG.18.16	De sexhundra beväpnade daniterna ställde sig vid ingången, 
JDG.18.17	medan de fem män som varit och spionerat i landet gick in och tog den snidade gudabilden, efoden, husgudarna och den gjutna gudabilden. Prästen stod vid ingången, han och de sexhundra beväpnade männen. 
JDG.18.18	De fem gick in i Mikas hus och tog den snidade gudabilden, efoden, husgudarna och den gjutna gudabilden. »Vad tar ni er till?« sade prästen. 
JDG.18.19	De svarade: »Tyst, inga invändningar! Följ med oss och bli vår fader och präst. Är det bättre att vara präst hos en enda man än att vara det åt en stam och släkt i Israel?« 
JDG.18.20	Prästen blev förtjust och tog efod, husgudar och gudabild och följde med folket. 
JDG.18.21	De fortsatte sin väg med kvinnor och barn, boskap och dyrbarheter längst fram.
JDG.18.22	Daniterna hade redan hunnit ett gott stycke från Mikas hus när ett uppbåd av grannar till Mika kom ifatt dem. 
JDG.18.23	De ropade till daniterna, som vände sig om och sade till Mika: »Vad är det fråga om? Varför kommer du med ett sådant uppbåd?« 
JDG.18.24	Han svarade: »Ni tar gudarna jag låtit göra och prästen dessutom och ger er i väg. Ingenting har jag kvar, och ni undrar vad det är fråga om!« 
JDG.18.25	Daniterna sade: »Inte ett ord till! Männen här kan ta illa upp och ge sig på er, och då mister både du och de dina livet.« 
JDG.18.26	Sedan gick de sin väg. Mika insåg att de var starkare än han och vände tillbaka hem. 
JDG.18.27	Så tog daniterna de föremål som Mika hade gjort och prästen dessutom.
JDG.18.27	De kom fram till Lajish, till ett folk som hade det lugnt och tryggt. De högg ner folket och brände staden, 
JDG.18.28	och ingen kom till undsättning eftersom staden låg långt från Sidon och de inte hade något med andra människor att skaffa. Staden låg i dalen vid Bet-Rechov, och daniterna byggde upp den och slog sig ner där. 
JDG.18.29	De kallade staden för Dan efter sin anfader Dan, som var son till Israel; tidigare hette staden Lajish. 
JDG.18.30	Daniterna satte upp gudabilden, och Jonatan, ättling till Moses son Gershom, och Jonatans efterkommande var präster i Dans stam ända tills folket blev förvisat. 
JDG.18.31	De ställde alltså upp den gudabild som Mika hade gjort, och den stod kvar lika länge som Guds tempel fanns i Shilo.
JDG.19.1	På den tid då ingen kung fanns i Israel hade en levit slagit sig ner långt uppe i Efraims bergsbygd. Han tog sig en kvinna från Betlehem i Juda som bihustru. 
JDG.19.2	Hon blev arg på honom, lämnade honom och flyttade hem till sin far i Betlehem i Juda. Där blev hon kvar i fyra månader. 
JDG.19.3	Då gav sig mannen i väg efter flickan för att övertala henne att komma tillbaka. Han hade en tjänare med sig och ett par åsnor. Flickan släppte in honom i sin fars hus, och när fadern såg honom gav han honom ett hjärtligt mottagande. 
JDG.19.4	Svärfadern, flickans far, fick honom att stanna, och han blev kvar i tre dagar. De åt och drack och sov över där. 
JDG.19.5	På morgonen den fjärde dagen gjorde sig mannen resklar, men flickans far sade till sin svärson: »Skall du inte ha en bit mat att styrka dig med, innan ni ger er i väg?« 
JDG.19.6	Så de båda slog sig ner och åt och drack tillsammans. »Varför inte stanna här över natten och ha lite trevligt?« föreslog flickans far. 
JDG.19.7	Mannen var resklar, men på sin svärfars enträgna bön stannade han en natt till. 
JDG.19.8	På morgonen den femte dagen var han klar att gå, men flickans far sade: »Styrk dig först med något och vänta till i eftermiddag.« Och de båda satte sig och åt. 
JDG.19.9	Mannen var resklar, liksom hans bihustru och tjänare, då hans svärfar, flickans far, sade: »Det är snart kväll, stanna här över natten. Dagen lider mot sitt slut, stanna här över natten och ha lite trevligt. I morgon bitti kan ni ge er i väg, och sedan är du snart hemma.« 
JDG.19.10	Men mannen ville inte stanna över natten utan bröt upp. Han kom till en plats i höjd med Jevus, dvs. Jerusalem. Han hade ett par sadlade åsnor med sig, och hans bihustru var med honom.
JDG.19.11	De befann sig nära Jevus, och det började bli sent. Då sade tjänaren till sin husbonde: »Låt oss stanna i jevuseerstaden här och övernatta.« 
JDG.19.12	Men husbonden svarade: »Nej, vi skall inte stanna i en främmande stad, där folket inte är israeliter. Vi fortsätter till Giva.« 
JDG.19.13	Han sade till sin tjänare: »Vi hinner fram till någon annan plats, vi kan stanna över natten i Giva eller Rama.« 
JDG.19.14	De fortsatte, och i solnedgången var de i närheten av Giva i Benjamin, 
JDG.19.15	och de stannade där för att övernatta i Giva. När mannen kommit in i staden slog han sig ner på torget, men ingen erbjöd dem husrum för natten.
JDG.19.16	En gammal man var på väg hem om kvällen från arbetet ute på fälten. Han var från Efraims bergsbygd men hade slagit sig ner i Giva; folket där var benjaminiter. 
JDG.19.17	Den gamle fick se den resande där på torget och frågade: »Vart skall du, och var kommer du ifrån?« 
JDG.19.18	Mannen svarade: »Vi är på väg från Betlehem i Juda och skall långt upp i Efraims bergsbygd. Jag bor där men har varit på resa ända till Betlehem i Juda. Nu är jag på hemväg, men ingen vill ge mig husrum. 
JDG.19.19	Jag har halm och foder till åsnorna, herre, och bröd och vin åt mig och min kvinna och min tjänare. Vi har själva allt vi behöver.« — 
JDG.19.20	»Du är välkommen«, sade den gamle, »låt mig stå för allt du behöver. Här på torget får du i alla fall inte stanna över natten.« 
JDG.19.21	Han tog honom med sig hem och fodrade åsnorna. Och de tvättade fötterna, och de åt och drack.
JDG.19.22	Bäst de satt där i godan ro omringades huset av männen i staden, en samling skurkar. De bultade på dörren och ropade till den gamle som ägde huset: »Skicka ut mannen du har i ditt hus, vi skall ligga med honom.« 
JDG.19.23	Värden gick ut till dem och sade: »Bröder, jag ber er, gör inte något så ont. Den här mannen är gäst i mitt hus. Ni får inte begå ett sådant nidingsdåd. 
JDG.19.24	Men här finns min dotter, som är orörd, och hans bihustru. Låt mig skicka ut dem, så kan ni utsätta dem för vad ni vill. Men mot den här mannen får ni inte begå ett sådant nidingsdåd.« 
JDG.19.25	Männen vägrade att lyssna på honom. Hans gäst tog då sin bihustru och skickade ut henne till dem. Och de låg alla med henne, och de våldtog henne hela natten ända till morgonen. Först i gryningen lät de henne gå. 
JDG.19.26	Fram på morgonen kom kvinnan tillbaka. Hon föll ihop vid dörren till den gamles hus, där hennes man befann sig. Där blev hon liggande tills det var ljust.
JDG.19.27	På morgonen steg hennes man upp, öppnade dörren och gick ut för att fortsätta resan. Då fick han se sin bihustru ligga vid dörren med händerna på tröskeln. 
JDG.19.28	»Res dig upp, vi skall ge oss i väg«, sade han. Men han fick inget svar. Han lyfte upp henne på åsnan och begav sig hemåt.
JDG.19.29	När mannen kom hem hämtade han en kniv och tog sin bihustrus kropp och styckade den i tolv delar, som han sände ut till hela Israel. 
JDG.19.30	Männen han sände i väg skulle säga till alla i Israel: »Har något liknande skett alltsedan Israel drog ut ur Egypten och fram till i dag? Begrunda detta, håll rådslag och säg er mening!«
JDG.20.1	Alla israeliter, från Dan till Beer Sheva och från Gilead, drog ut, och menigheten samlades mangrant inför Herren i Mispa. 
JDG.20.2	Hövdingarna för folket, alla Israels stammar, infann sig när Guds folk kom samman, 400 000 väpnade män till fots. 
JDG.20.3	Benjaminiterna fick höra att israeliterna dragit upp till Mispa.
JDG.20.3	Israeliterna sade: »Berätta hur detta illdåd gick till!« 
JDG.20.4	Leviten, mannen till den dödade kvinnan, sade: »Jag kom till Giva i Benjamin med min bihustru för att stanna där över natten. 
JDG.20.5	På natten angrep Givas invånare mig och omringade huset. Mig tänkte de döda, och min bihustru våldtog de, så att hon dog. 
JDG.20.6	Då tog jag min bihustru och styckade henne och sände ut delarna till hela Israels område, eftersom ett så avskyvärt nidingsdåd hade begåtts i Israel. 
JDG.20.7	Israeliter, nu är ni alla samlade här. Håll rådslag om saken.«
JDG.20.8	Folket reste sig som en man och sade: »Ingen av oss går tillbaka! Ingen vänder hem igen! 
JDG.20.9	Med Giva skall vi göra så här: Vi går till anfall, men först drar vi lott. 
JDG.20.10	I alla Israels stammar tar vi ut tio man av hundra, hundra av tusen, tusen av tio tusen. De skall skaffa proviant åt hären när den kommer för att ge folket i Giva i Benjamin vedergällning för det nidingsdåd de begått i Israel.« 
JDG.20.11	Och som en man slöt sig alla israeliter samman och gick mot staden, i förbund med varandra.
JDG.20.12	Israels stammar sände ut folk till hela Benjamins stam för att säga: »Det är en ogärning, det som har skett hos er. 
JDG.20.13	Lämna ut skurkarna i Giva, så att vi får döda dem och utrota det onda ur Israel.« Men benjaminiterna vägrade lyssna till sina israelitiska bröder. 
JDG.20.14	De samlades i Giva från övriga städer för att dra ut i strid mot israeliterna. 
JDG.20.15	Den dagen kunde Benjamins städer mönstra 26 000 väpnade män. Därtill kom de som bodde i Giva, 
JDG.20.16	700 vänsterhänta elitsoldater, som alla kunde träffa ett hårstrå med stenen från sin slunga.
JDG.20.17	Hos israeliterna mönstrades, benjaminiterna undantagna, 400 000 väpnade män, alla erfarna krigare. 
JDG.20.18	De bröt nu upp och begav sig till Betel, där de frågade Gud: »Vem av oss skall först dra ut mot benjaminiterna och kämpa mot dem?« Herren svarade: »Juda skall göra det.«
JDG.20.19	På morgonen bröt israeliterna upp och slog läger vid Giva. 
JDG.20.20	De drog ut för att kämpa mot benjaminiterna och ställde upp sig till strid mot dem utanför Giva. 
JDG.20.21	Från staden ryckte benjaminiterna ut och nedgjorde den dagen 22 000 israeliter. 
JDG.20.23	Israeliterna begav sig till Betel, där de klagade inför Herren ända till kvällen. De frågade Herren: »Skall vi ännu en gång inlåta oss i strid med vår broder Benjamin?« Och Herren svarade: »Dra ut mot honom!« 
JDG.20.22	Då repade den israelitiska hären mod och ställde upp sig till strid på samma ställe som första dagen. 
JDG.20.24	När israeliterna nästa dag mötte benjaminiterna 
JDG.20.25	ryckte benjaminiterna även denna gång ut från Giva och nedgjorde ytterligare 18 000 israeliter, alla väpnade män. 
JDG.20.26	Alla israeliter, hela hären, begav sig till Betel, där de satt inför Herren och klagade. Den dagen fastade de ända till kvällen, och de offrade brännoffer och gemenskapsoffer åt Herren, 
JDG.20.27	och de rådfrågade Herren. På den tiden stod Guds förbundsark där, 
JDG.20.28	och Pinechas, som var son till Elasar, Arons son, gjorde tjänst inför Herren. De frågade: »Skall vi ännu en gång anfalla vår broder Benjamin, eller skall vi låta bli?« Herren svarade: »Dra ut! I morgon ger jag honom i ert våld.«
JDG.20.29	Israeliterna lade folk i bakhåll runt Giva, 
JDG.20.30	och den tredje dagen drog de ut mot benjaminiterna. Liksom de tidigare gångerna ställde de upp sig utanför Giva. 
JDG.20.31	Benjaminiterna ryckte ut mot hären men lockades att dra sig bort från staden. Liksom tidigare högg de till en början ner en del av hären på vägarna som löpte över fälten, den ena till Betel och den andra till Givon. Ett trettiotal israeliter stupade.
JDG.20.32	Benjaminiterna sade: »Vi har slagit dem den här gången också.« Men israeliterna sade: »Låt oss fly, så att vi lockar dem bort från staden och ut på vägarna.« 
JDG.20.33	Och israeliterna drog sig tillbaka och ställde upp sig i Baal Tamar, medan de som låg i bakhåll strömmade fram ur sina gömställen väster om Giva. 
JDG.20.34	Det var 10 000 elitsoldater från hela Israel som ryckte fram mot Giva, och striden blev hård. Benjaminiterna förstod inte att olyckan var över dem. 
JDG.20.35	Herren lät Benjamin lida nederlag mot Israel, och denna dag nedgjorde israeliterna 25 100 benjaminiter, alla väpnade män. 
JDG.20.36	Då insåg benjaminiterna att de var slagna.
JDG.20.36	Israeliterna vek undan för Benjamin, eftersom de litade på sitt bakhåll vid Giva. 
JDG.20.37	De som legat i bakhåll gjorde en snabb attack mot Giva, de föll in i staden och högg ner folket. 
JDG.20.38	Israeliterna hade kommit överens med bakhållsstyrkan att den skulle låta rök stiga upp från staden som en signal. 
JDG.20.39	När israeliterna gjorde helt om i striden högg benjaminiterna till en början ner ett trettiotal av dem. »Vi har slagit dem nu som i den förra striden«, sade de. 
JDG.20.40	Men signalen, en rökpelare, började höja sig över staden, och när benjaminiterna vände sig om såg de hela staden stå i lågor.
JDG.20.41	Nu gjorde israeliterna helt om igen, och benjaminiterna greps av skräck, de förstod att olyckan kommit över dem. 
JDG.20.42	De tog till flykten för israeliterna i riktning mot öknen. Men de undkom ändå inte striden, för nu var männen som varit i staden där och nedgjorde dem. 
JDG.20.43	De krossade benjaminiterna. De förföljde dem utan uppehåll och hann upp dem vid en punkt öster om Giva. 
JDG.20.44	Av benjaminiterna stupade 18 000 man, alla tappra krigare. 
JDG.20.45	De hade vänt om och flytt ut i öknen mot Rimmonklippan. På vägarna fick israeliterna en efterskörd på 5 000 man. De förföljde dem ända till Gidom, där de slog 2 000 man till. 
JDG.20.46	Av benjaminiterna stupade denna dag 25 000 väpnade män, alla tappra krigare. 
JDG.20.47	Men 600 man som flytt ut i öknen till Rimmonklippan blev kvar där i fyra månader.
JDG.20.48	Israeliterna vände sig nu mot folket i Benjamin. De högg ner allt som kom i deras väg, folket i städerna och boskapen. Och de brände alla städer de kom till.
JDG.21.1	I Mispa hade israeliterna svurit denna ed: »Ingen av oss skall ge sin dotter som hustru åt en benjaminit.« 
JDG.21.2	Nu kom folket till Betel och satt där inför Gud ända till kvällen, under högljudd gråt och klagan. 
JDG.21.3	»Herre, Israels Gud«, ropade de. »Varför har detta skett i Israel, varför saknar Israel i dag en stam?« 
JDG.21.4	Tidigt nästa morgon byggde folket ett altare och offrade brännoffer och gemenskapsoffer.
JDG.21.5	Israeliterna frågade: »Är det några från Israels alla stammar som inte infunnit sig, när vi nu har församlats inför Herren?« De hade nämligen svurit en dyr ed att den som inte infann sig inför Herren i Mispa skulle straffas med döden.
JDG.21.6	Israeliterna kände medlidande med sin broder Benjamin, och de sade: »I dag har en stam huggits bort från Israel. 
JDG.21.7	Hur skall vi göra för att skaffa hustrur åt dem som är kvar? Vi har ju med ed lovat Herren att inte ge någon av våra döttrar som hustru åt dem.« 
JDG.21.8	De frågade: »Är det några från Israels stammar som inte har infunnit sig inför Herren i Mispa?« Det visade sig då att ingen från Javesh i Gilead hade kommit till lägret för att delta i församlingen. 
JDG.21.9	Man höll mönstring bland folket, men ingen av invånarna i Javesh i Gilead var där.
JDG.21.10	Menigheten sände då ut 12 000 krigare med denna order: »Gå till Javesh i Gilead och hugg ner invånarna där, även kvinnor och barn. 
JDG.21.11	Detta är vad ni skall göra: alla män och alla de kvinnor som har haft samlag med en man skall ni viga åt förintelse.« 
JDG.21.12	Bland invånarna i Javesh i Gilead fann de 400 orörda unga flickor, som ännu inte haft samlag med någon man. Dem förde de till lägret i Shilo i Kanaan.
JDG.21.13	Därefter skickade menigheten förhandlare till benjaminiterna vid Rimmonklippan och erbjöd dem fred. 
JDG.21.14	Benjaminiterna återvände då, och man gav dem de kvinnor från Javesh i Gilead som man låtit leva. Men det fanns inte tillräckligt många.
JDG.21.15	Folket kände medlidande med benjaminiterna för den lucka Herren hade skapat bland Israels stammar. 
JDG.21.16	Menighetens äldste sade: »Hur skall vi kunna skaffa hustrur åt dem som är kvar? Alla kvinnor i Benjamin är ju utrotade.« 
JDG.21.17	De fortsatte: »En rest av Benjamin måste räddas, en hel stam får inte utplånas ur Israel. 
JDG.21.18	Men vi israeliter kan inte själva ge dem några av våra döttrar som hustrur, eftersom vi svurit en ed: Förbannad den som ger en kvinna till någon från Benjamins stam.« 
JDG.21.19	Och de sade: »Varje år firas ju Herrens högtid i Shilo.« Shilo ligger norr om Betel, öster om vägen från Betel till Shekem och söder om Levona. 
JDG.21.20	Och de sade åt benjaminiterna hur de skulle göra: »Lägg er på lur i vingårdarna. 
JDG.21.21	Passa på när flickorna från Shilo kommer ut för att dansa. Då skall ni rusa fram och röva till er var sin hustru bland flickorna från Shilo och sedan återvända hem till Benjamin. 
JDG.21.22	Om deras fäder eller bröder kommer och ställer oss till svars, säger vi: Ha medlidande med dem. Alla kunde inte få tag på en hustru i kriget. Och ni kunde inte själva ge era döttrar till dem, då hade ni ju dragit skuld över er.«
JDG.21.23	Benjaminiterna gjorde så. De tog var sin av de dansande flickorna och rövade med sig dem. Sedan återvände de hem till sitt eget område, och där byggde de upp städerna och slog sig ner i dem. 
JDG.21.24	Israeliterna bröt upp, stam för stam och släkt för släkt, och begav sig därifrån, var och en till sitt område.
JDG.21.25	På den tiden fanns ingen kung i Israel. Var och en gjorde vad han själv fann för gott.
RUT.1.1	På den tid då Israel styrdes av domare blev det en gång hungersnöd i landet. En man från Betlehem i Juda utvandrade då med sin hustru och sina två söner till Moab för att bo där en tid. 
RUT.1.2	Han hette Elimelek, hans hustru hette Noomi och hans båda söner Machlon och Kiljon; de var efratiter från Betlehem i Juda. De kom nu till Moab och stannade där. 
RUT.1.3	Men Elimelek, Noomis make, dog, och hon blev lämnad ensam med sina två söner. 
RUT.1.4	Dessa tog sig moabitiska hustrur; den ena hette Orpa, den andra Rut. När de hade levt där i ett tiotal år 
RUT.1.5	dog också Machlon och Kiljon, så att Noomi stod helt ensam, utan söner och utan man.
RUT.1.6	Då bröt hon upp tillsammans med sina svärdöttrar för att vända hem från Moab. Där hade hon nämligen fått höra att Herren hade tagit sig an sitt folk och gett det bröd. 
RUT.1.7	Hon lämnade den plats där hon hade bott, och hennes två svärdöttrar följde henne. Men medan de var på väg mot Juda 
RUT.1.8	sade Noomi till sina sonhustrur: »Vänd nu hem till era mödrar, båda två. Må Herren visa trofasthet mot er, liksom ni har gjort mot våra döda och mot mig. 
RUT.1.9	Må han ge er båda ett liv i trygghet med hem och make.« Sedan kysste hon dem till avsked, men de började gråta högljutt 
RUT.1.10	och sade: »Nej, vi följer med dig tillbaka till ditt folk!« 
RUT.1.11	Men Noomi svarade: »Vänd tillbaka, mina döttrar! Varför skulle ni följa mig? Jag föder aldrig mer söner som kan bli män åt er. 
RUT.1.12	Gå tillbaka! Jag är för gammal för att gifta om mig. Om jag trodde att jag ännu kunde hoppas och redan i natt gav mig åt en man och rent av födde söner, 
RUT.1.13	skulle ni då vänta på dem tills de var vuxna? Skulle ni för deras skull stänga er inne, utan någon man? Nej, mina döttrar! Min lott är mycket bittrare än er: Herrens hand har slagit mig.« 
RUT.1.14	Då började de gråta igen, och Orpa kysste sin svärmor till avsked, men Rut kunde inte skiljas från henne. 
RUT.1.15	Noomi sade: »Du ser att din svägerska vänder tillbaka till sitt folk och till sin gud. Följ med henne tillbaka.« 
RUT.1.16	Men Rut svarade:
RUT.1.16	»Tvinga mig inte att överge dig
RUT.1.16	och vända tillbaka.
RUT.1.16	Dit du går, går också jag,
RUT.1.16	och där du stannar, stannar jag.
RUT.1.16	Ditt folk är mitt folk,
RUT.1.16	och din Gud är min Gud.
RUT.1.17	Där du dör, vill jag dö,
RUT.1.17	och där vill jag bli begraven.
RUT.1.17	Herren må göra mig vad som helst —
RUT.1.17	endast döden skall skilja oss åt.«
RUT.1.18	Då Noomi såg att Rut var fast besluten att följa henne talade hon inte mer om saken. 
RUT.1.19	Så gick de båda tillsammans ända till Betlehem.
RUT.1.19	När de kom fram blev det stor uppståndelse i staden. »Det är ju Noomi«, ropade kvinnorna. 
RUT.1.20	»Kalla mig inte Noomi, den ljuva«, sade hon, »kalla mig Mara, den bittra, ty den Väldige har gjort livet bittert för mig! 
RUT.1.21	Rik drog jag bort, men tomhänt har Herren låtit mig komma tillbaka. Varför kallar ni mig Noomi, då Herren har vittnat mot mig, då den Väldige har dömt mig så hårt?«
RUT.1.22	Så gick det till när Noomi återvände tillsammans med sin moabitiska svärdotter Rut, som hade lämnat sitt land. Och de kom till Betlehem just då kornskörden började.
RUT.2.1	Noomi hade en anförvant på sin makes sida, en förmögen och betydande man av samma släkt som Elimelek. Han hette Boas. 
RUT.2.2	En dag sade Rut, moabitiskan, till sin svärmor: »Jag skulle vilja gå bort till fälten och fråga om jag får plocka ax.« — »Gör det, min flicka«, svarade Noomi. 
RUT.2.3	Så gav sig Rut i väg till fälten och började samla ax efter skördemännen.
RUT.2.3	Av en händelse hade Rut hamnat på en åker som ägdes av Boas, han som hörde till Elimeleks släkt. 
RUT.2.4	Nu kom Boas från Betlehem och hälsade skördefolket: »Herren vare med er!« och de svarade: »Herren välsigne dig!« 
RUT.2.5	Då frågade Boas den som var förman för skördefolket var den unga kvinnan hörde hemma. 
RUT.2.6	»Det är en moabitiska«, svarade förmannen, »det var hon som vände tillbaka med Noomi från Moab. 
RUT.2.7	Hon bad att få plocka ax efter skördefolket och har hållit på hela tiden ända sedan hon kom i morse. Bara en kort stund har hon varit inne och vilat sig.«
RUT.2.8	Då sade Boas till Rut: »Hör på, min dotter! Gå inte bort och plocka ax på någon annan åker, utan stanna kvar och håll dig till kvinnorna här. 
RUT.2.9	Du ser var de skördar, följ efter dem! Jag har sagt till karlarna att inte röra dig, och blir du törstig, så gå bara till krukorna och drick av vad de har öst upp.« 
RUT.2.10	Då föll hon ner med ansiktet mot marken och sade: »Hur kan du vara så god mot mig och bry dig om mig, fast jag är en främling?« 
RUT.2.11	Boas svarade: »Jag har hört talas om allt vad du har gjort för din svärmor sedan din make dog, och hur du har lämnat dina föräldrar och ditt hemland och begett dig till ett folk som du inte kände förut. 
RUT.2.12	Må Herren löna dig för vad du har gjort, ja, må Herren, Israels Gud, ge dig allt vad du förtjänar, när du nu har kommit för att söka skydd under hans vingar.« — 
RUT.2.13	»Du är mycket god mot mig, herre«, svarade Rut, »du har tröstat och uppmuntrat din tjänarinna, fast jag är ringare än alla i din tjänst.«
RUT.2.14	När det blev matdags sade Boas till henne: »Kom hit och ta av brödet och doppa i ättikvinet.« Då satte hon sig bredvid skördemännen, och han räckte henne rostad säd, och hon åt sig mätt och fick ändå över. 
RUT.2.15	När hon steg upp för att börja plocka igen gav Boas sitt folk order att låta henne plocka ostört även bland kärvarna. 
RUT.2.16	»Och ni kan gärna dra ut några ax ur knippena och låta dem ligga så att hon får plocka upp dem, utan att ni grälar på henne.«
RUT.2.17	Så samlade Rut ax på åkern ända till aftonen, och sedan klappade hon ut vad hon hade plockat. Det blev ungefär en efa korn, 
RUT.2.18	och det bar hon med sig in till staden. Hon visade sin svärmor vad hon hade samlat ihop, och hon lämnade henne också vad som hade blivit över efter hennes måltid. 
RUT.2.19	»Var har du plockat i dag«, frågade Noomi, »var har du arbetat? Gud välsigne honom som har tagit sig an dig!« Då berättade Rut var hon hade varit: »Den man jag har arbetat hos i dag heter Boas.« — 
RUT.2.20	»Må Herren välsigna honom«, sade Noomi, »Herren, som i sin trofasthet inte har övergett vare sig de levande eller de döda.« Och hon tillade: »Den mannen står oss nära, han är en av våra skyldemän.« 
RUT.2.21	Rut, moabitiskan, fortsatte: »Boas sade också att jag skulle hålla mig i närheten av hans folk tills de är färdiga med hela skörden.« — 
RUT.2.22	»Det är bra att du går bland kvinnorna på Boas åker«, svarade Noomi, »för på en annan åker kunde du bli antastad.« 
RUT.2.23	Alltså höll hon sig till dem och plockade ax ända tills skörden av korn och vete var avslutad. Och hon bodde hos sin svärmor.
RUT.3.1	En dag sade Noomi till sin svärdotter: »Mitt barn, jag vill att du skall få det tryggt och bra. 
RUT.3.2	Boas, vars tjänsteflickor du var tillsammans med, är ju vår släkting. I kväll är han på tröskplatsen och kastar korn. 
RUT.3.3	Du skall bada, smörja in dig med välluktande olja, sätta på dig dina finkläder och gå ner till tröskplatsen. Men laga så att han inte ser dig förrän han har slutat äta och dricka. 
RUT.3.4	Ge akt på var han lägger sig och gå sedan fram och lyft på täcket vid fotändan och lägg dig där. Då säger han dig vad du skall göra.« 
RUT.3.5	Rut svarade: »Jag skall göra precis som du säger.«
RUT.3.6	Hon gick alltså ner till tröskplatsen och gjorde till punkt och pricka som hennes svärmor hade sagt åt henne. 
RUT.3.7	När Boas hade ätit och druckit gick han glad och nöjd och lade sig intill sädeshögen. Då smög hon sig dit och lyfte på täcket vid fotändan och lade sig. 
RUT.3.8	Men mitt i natten for Boas upp och trevade omkring sig och märkte att det låg en kvinna hos honom. 
RUT.3.9	»Vem är du?« frågade han. »Jag är Rut, din tjänarinna«, svarade hon, »bred ut din mantel över mig, du är min skyldeman!« 
RUT.3.10	Han sade: »Herren välsigne dig, min dotter. Nu visar du din trofasthet ännu tydligare än förut: du söker inte efter unga män, varken fattiga eller rika. 
RUT.3.11	Var nu inte orolig, min dotter. Allt vad du säger skall jag göra — du är respekterad av alla här i staden. 
RUT.3.12	Det är sant att jag är din skyldeman, men det finns en annan som är närmare än jag. 
RUT.3.13	Stanna här i natt. Om han i morgon tar på sig rätten och plikten som skyldeman, nåväl, då må det ske, men om han inte vill, då skall jag göra det, så sant Herren lever! Ligg kvar här tills det blir morgon!« 
RUT.3.14	Så låg hon där hos Boas ända till morgonen, men hon steg upp innan människor ännu kunde känna igen varandra; han ville inte att det skulle bli känt att hon hade varit vid tröskplatsen. 
RUT.3.15	Boas bad henne ta sin sjal och hålla upp den. Hon gjorde som han sade, och han mätte upp sex mått korn och lade bördan till rätta på henne. Därefter gick han in till staden.
RUT.3.16	När Rut kom hem frågade hennes svärmor: »Hur har det gått, min dotter?« Då berättade hon allt vad mannen hade gjort för henne 
RUT.3.17	och tillade: »Dessa sex mått korn gav han mig, för han ville inte att jag skulle komma hem tomhänt till min svärmor.« 
RUT.3.18	Då svarade Noomi: »Vänta nu lugnt, min flicka, tills du får veta hur saken avlöper. Den mannen kommer inte att ge sig någon ro förrän han har ordnat det hela, och det i dag.«
RUT.4.1	Boas hade gått upp till stadsporten och satt sig där. Då kom skyldemannen förbi, den som han hade talat om. »Kom och sätt dig här, min vän!« sade Boas, och den andre slog sig ner. 
RUT.4.2	Sedan tog Boas dit tio av de äldste i staden och bad dem ta plats. När de hade satt sig 
RUT.4.3	sade han till skyldemannen: »Noomi, hon som har kommit tillbaka från Moab, vill överlåta den jord som har tillhört vår anförvant Elimelek. 
RUT.4.4	Jag tänkte meddela dig detta och erbjuda dig att förvärva den i närvaro av dem som sitter här och av folkets äldste. Vill du lösa in jorden, så gör det, men vill du inte, så låt mig veta det. Du är först till inlösningsrätten, men efter dig kommer jag.« Då svarade den andre: »Jag löser in jorden.« 
RUT.4.5	Boas fortsatte: »Samtidigt som du av Noomi övertar jorden, övertar du också Rut, den moabitiska änkan, så att den dödes namn bevaras på hans egendom.« 
RUT.4.6	Han svarade: »I så fall är det omöjligt för mig att lösa in jorden, eftersom det skulle bli till skada för min egendom. Hävda du rätten och plikten som skyldeman, jag kan inte göra det.«
RUT.4.7	Nu var det förr i tiden så vid inlösen och ägobyte i Israel att man för att stadfästa en uppgörelse tog av sig skon och gav den åt sin motpart. Därmed bekräftades ett avtal israeliter emellan. 
RUT.4.8	När skyldemannen sade till Boas: »Köp du!« drog han därför av sig skon.
RUT.4.9	Då sade Boas till de äldste och till alla de andra: »Ni är i dag vittnen till att jag av Noomi förvärvar allt som har tillhört Elimelek och allt som har tillhört Kiljon och Machlon. 
RUT.4.10	Därmed förvärvar jag även Machlons hustru, moabitiskan Rut, som hustru, så att den dödes namn bevaras på hans egendom och inte utplånas ur hans släkt och ur vår stad. Ni är i dag vittnen till detta.« 
RUT.4.11	Och de äldste och alla andra vid porten sade: »Vi är vittnen. Må Herren göra henne som kommer till ditt hem lik Rakel och Lea, dessa båda som byggt Israels hus. Visa din kraft i Efrata, sprid ditt namn i Betlehem! 
RUT.4.12	Må din släkt genom de barn som Herren skall skänka dig med denna unga kvinna bli som Peres släkt — den Peres som Tamar födde åt Juda.«
RUT.4.13	Så tog Boas Rut till hustru. När han låg med henne lät Herren henne bli havande, och hon födde en son. 
RUT.4.14	Då sade kvinnorna till Noomi: »Lovad vare Herren, som i dag har låtit dig få en skyldeman. Han skall bli ryktbar i Israel. 
RUT.4.15	Han skall ge dig nytt livsmod och sörja för dig på din ålderdom. Det är ju din sonhustru som har fött honom, hon som älskar dig och är mer för dig än sju söner.« 
RUT.4.16	Noomi tog pojken i sin famn, och det blev hon som vårdade honom. 
RUT.4.17	Grannkvinnorna gav honom namn och sade: »Noomi har fått en son!« De kallade honom Oved, och han blev far till Jishaj, Davids far.
RUT.4.18	Detta är Peres släkttavla: Peres var far till Hesron, 
RUT.4.19	Hesron var far till Ram, Ram var far till Amminadav, 
RUT.4.20	Amminadav var far till Nachshon, Nachshon var far till Salma, 
RUT.4.21	Salma var far till Boas, Boas var far till Oved, 
RUT.4.22	Oved var far till Jishaj, och Jishaj var far till David.
1SA.1.1	I Ramatajim i Efraims bergsbygd bodde en man som hette Elkana. Han var från Sufs land och var son till Jerocham, son till Elihu, son till Tochu, son till Suf av Efraims stam. 
1SA.1.2	Elkana hade två hustrur; den ena hette Hanna, den andra Peninna. Peninna hade barn, men Hanna var barnlös.
1SA.1.3	Varje år gick Elkana från sin hemstad upp till Shilo för att tillbe och offra till Herren Sebaot. Där var Elis båda söner Hofni och Pinechas präster i Herrens tjänst. 
1SA.1.4	När Elkana offrade gav han sin hustru Peninna och alla hennes söner och döttrar flera andelar av offerköttet, 
1SA.1.5	medan Hanna bara fick en enda. Men Hanna var den som han hade kärast, fastän Herren hade gjort henne ofruktsam. 
1SA.1.6	Hennes rival retade och förödmjukade henne ständigt för att hon var ofruktsam. 
1SA.1.7	Elkana gjorde sin färd år efter år, och var gång Hanna följde med upp till Herrens hus blev hon hånad av den andra. När Hanna då grät och inte ville äta 
1SA.1.8	sade hennes man Elkana till henne: »Varför gråter du, Hanna, och varför äter du ingenting? Varför är du så sorgsen? Är jag inte mer för dig än tio söner?«
1SA.1.9	Efter en offermåltid i Shilo trädde Hanna fram inför Herren. Vid dörrposten till Herrens tempel satt prästen Eli på en stol. 
1SA.1.10	I sin sorg bad Hanna till Herren, och gråtande 
1SA.1.11	gav hon honom detta löfte: »Herre Sebaot, om du ser till din tjänarinnas nöd och vill ta dig an mig, om du inte glömmer bort mig utan skänker mig en son, då skall jag ge honom åt Herren för hela livet, och ingen rakkniv skall någonsin vidröra hans huvud.« 
1SA.1.12	Hon bad länge inför Herren, och Eli satt och iakttog hennes läppar. 
1SA.1.13	Hon bad nämligen tyst för sig själv och rörde läpparna utan att orden hördes. Eli trodde att hon var berusad. 
1SA.1.14	»Hur länge skall du bära dig åt så där«, sade han, »se till att bli av med ruset!« 
1SA.1.15	Men Hanna svarade: »Nej, herre, jag är en ordentlig kvinna. Vin eller öl har jag inte druckit, men jag har burit fram mina sorger för Herren. 
1SA.1.16	Tro inte att jag är en dålig människa. Hela tiden var det min sorg och förtvivlan som fick mig att tala.« 
1SA.1.17	Då sade Eli: »Gå i frid! Israels Gud skall ge dig vad du har bett honom om.« 
1SA.1.18	Hanna tackade vördnadsfullt och gick sin väg. Sedan åt hon och såg inte längre sorgsen ut.
1SA.1.19	Nästa morgon steg de tidigt upp och tillbad Herren i templet och vände sedan åter till Rama. När nu Elkana låg med sin hustru Hanna kom Herren ihåg henne, 
1SA.1.20	och när året var till ända hade hon blivit havande och fött en son. Hon gav honom namnet Samuel, »ty«, sade hon, »jag bad Herren om honom«.
1SA.1.21	När Elkana och hela hans familj gick upp till Shilo för att förrätta det årliga offret till Herren och frambära sitt löftesoffer, 
1SA.1.22	följde Hanna inte med. »Jag väntar tills pojken har blivit avvand«, sade hon till sin man, »då skall jag ta med honom och han skall få träda fram inför Herren och stanna där för all framtid.« 
1SA.1.23	Elkana svarade: »Gör som du finner bäst och vänta tills han är avvand. Må Herren låta det bli som du har sagt.«
1SA.1.23	Hanna stannade hemma och ammade sin son till dess han var avvand. 
1SA.1.24	Då följde hon med Elkana, och de hade med sig en treårig tjur, en säck mjöl och en lägel vin. Så fördes pojken till Herrens hus i Shilo, han var med dem när de trädde fram inför Herren. Fadern offrade det slaktoffer som han varje år brukade frambära åt Herren. Sedan förde han fram pojken 
1SA.1.25	och offrade tjuren. Hanna, pojkens mor, tog honom med sig till Eli 
1SA.1.26	och sade: »Hör på mig, herre. Så sant du lever, herre, jag är den kvinna som stod här hos dig och bad till Herren. 
1SA.1.27	Det var om detta barn jag bad, och Herren har gett mig vad jag bad honom om. 
1SA.1.28	Nu vill jag i min tur ge honom tillbaka åt Herren. Så länge han lever skall han tillhöra honom.«
1SA.1.28	Därefter tillbad de Herren i Shilo.
1SA.2.1	Så bad Hanna:
1SA.2.1	»Mitt hjärta jublar över Herren,
1SA.2.1	jag kan bära huvudet högt.
1SA.2.1	Jag kan skratta åt mina fiender
1SA.2.1	i glädje över att du räddat mig.
1SA.2.2	Ingen är helig som Herren,
1SA.2.2	det finns ingen utom du,
1SA.2.2	ingen klippa är fast som vår Gud.
1SA.2.3	Sluta upp med ert stolta skryt,
1SA.2.3	spara de fräcka orden,
1SA.2.3	ty Herren är en Gud som vet allt,
1SA.2.3	han väger varje gärning.
1SA.2.4	Hjältarnas båge är bruten,
1SA.2.4	men de svaga rustas med ny kraft.
1SA.2.5	De som var mätta måste slava för brödet,
1SA.2.5	de som hungrade vilar från mödan.
1SA.2.5	Sju söner får den ofruktsamma,
1SA.2.5	medan den barnrika vissnar bort.
1SA.2.6	Herren dödar och ger liv,
1SA.2.6	leder ner i dödsriket och räddar därifrån.
1SA.2.7	Herren gör fattig och han gör rik,
1SA.2.7	han förnedrar och han upphöjer.
1SA.2.8	Den hjälplöse reser han ur gruset,
1SA.2.8	den fattige lyfter han ur dyn.
1SA.2.8	Han ger dem rum bland furstar
1SA.2.8	och låter dem trona på hedersplats.
1SA.2.8	Ty jordens fästen tillhör Herren,
1SA.2.8	på dem har han lagt jordens rund.
1SA.2.9	Herren skyddar sina trognas steg,
1SA.2.9	men de onda går under i mörkret,
1SA.2.9	av egen kraft lyckas ingen.
1SA.2.10	Herrens fiender krossas
1SA.2.10	när den Högste dundrar i himlen.
1SA.2.10	Herren dömer jordens alla länder,
1SA.2.10	åt sin konung ger han styrka,
1SA.2.10	lyfter högt sin smordes spira.«
1SA.2.11	Elkana återvände hem till Rama, medan pojken stannade kvar och tjänade Herren under prästen Eli. 
1SA.2.12	Men Elis söner var ondsinta människor och frågade inte efter Herren. 
1SA.2.13	Så här brukade prästerna gå till väga mot folket: när någon bar fram ett slaktoffer och höll på att koka köttet, kom en prästtjänare med sin treuddiga gaffel 
1SA.2.14	och körde ner den i kitteln, pannan, grytan eller krukan; allt som fastnade på gaffeln tog prästen som sin del. Så gjorde de mot alla israeliter som kom till Shilo. 
1SA.2.15	Ibland hann man inte ens bränna fettet förrän prästtjänaren kom och sade till den som offrade: »Lämna kött att steka åt prästen, han vill inte ha det kokt utan rått.« 
1SA.2.16	När då den andre invände: »Först måste fettet brännas, sedan får du ta så mycket du vill«, svarade prästtjänaren att han ville ha köttet genast, annars skulle han ta det med våld. 
1SA.2.17	De unga männen syndade svårt inför Herren själv, när de på detta sätt vanhedrade hans offergåvor.
1SA.2.18	Men Samuel gjorde sin tjänst hos Herren, redan som gosse bar han en efod av linne. 
1SA.2.19	Varje år sydde hans mor en liten mantel åt honom och tog den med sig, när hon och hennes man kom för det årliga offret. 
1SA.2.20	Då välsignade Eli Elkana och hans hustru och sade: »Må Herren ge dig barn med denna kvinna i stället för den son som hon har lämnat åt Herren.«
1SA.2.20	Sedan gick de hem igen. 
1SA.2.21	Och Herren glömde inte Hanna: hon födde ytterligare tre söner och två döttrar. Men gossen Samuel växte upp hos Herren.
1SA.2.22	Eli var nu mycket gammal. När han hörde hur hans söner behandlade israeliterna och hur de låg med kvinnorna som gjorde tjänst vid ingången till uppenbarelsetältet, 
1SA.2.23	sade han till dem: »Varför gör ni så? Överallt får jag höra om era ogärningar. 
1SA.2.24	Mina söner, nu är det nog! Ni har dåligt rykte bland Herrens folk. 
1SA.2.25	Om en människa syndar mot en annan, kan Gud medla. Men om någon syndar mot Herren, vem kan då medla?« De lyssnade dock inte på sin far, ty Herren ville deras död. 
1SA.2.26	Men gossen Samuel växte upp och vann både Guds och människors gunst.
1SA.2.27	Det kom en gudsman till Eli och sade: »Så säger Herren: För din släkt uppenbarade jag mig redan när de levde i Egypten som slavar hos farao, 
1SA.2.28	och bland Israels alla stammar utvalde jag din släkt till att vara mina präster, stiga upp till mitt altare, tända offereld och bära fram efoden inför mig. Och åt din släkt gav jag alla israeliternas eldoffer. 
1SA.2.29	Varför missunnar du mig då de offer och de gåvor som tillkommer mig, och varför ärar du dina söner mer än mig? Varför göder ni er med de bästa bitarna av allt som mitt folk Israel offrar?
1SA.2.30	Därför säger Herren, Israels Gud: Jag har en gång lovat din och din fars släkt att alltid få göra tjänst inför mig, men nu förklarar jag att det ingalunda skall bli så. Jag skall ära dem som ärar mig, men de som föraktar mig skall bli förnedrade. 
1SA.2.31	Det skall komma en dag då jag bryter din och din släkts livskraft, så att ingen i ditt hus når hög ålder. 
1SA.2.32	Du skall se med avund på var och en som får vara till gagn för Israel, och aldrig skall någon bli gammal i din släkt. 
1SA.2.33	Jag skall inte rycka bort alla de dina från tjänsten vid mitt altare, så att din blick slocknar och ditt livsmod vissnar. Men alla dina efterkommande skall dö i sina bästa år. 
1SA.2.34	Det öde som drabbar dina söner Hofni och Pinechas skall bli tecknet för dig: på en och samma dag skall båda dö. 
1SA.2.35	Jag skall utse en trogen präst, en som handlar efter min håg och vilja, och hans släkt skall i obruten följd tjäna som präster inför kungen, min smorde. 
1SA.2.36	Alla som är kvar av din släkt skall då komma till honom och tigga om en slant och en brödkaka och be att få hjälpa till bland prästerna för att få något att äta.«
1SA.3.1	Den unge Samuel tjänade nu Herren under Elis uppsikt. På den tiden var det ovanligt att Herren talade till människor, och profetsyner förekom sällan. 
1SA.3.2	Då hände en gång följande. Eli, vars ögon nu blivit så svaga att han inte kunde se, låg och sov på sin vanliga plats. 
1SA.3.3	Tempellampan var ännu inte släckt, och Samuel låg och sov i Herrens tempel, där Guds ark stod. 
1SA.3.4	Då ropade Herren på Samuel. »Här är jag«, svarade han, 
1SA.3.5	och han sprang bort till Eli och sade: »Här är jag, du ropade på mig.« Men Eli svarade: »Jag har inte ropat. Gå och lägg dig igen.« Då gjorde han det. 
1SA.3.6	Än en gång ropade Herren på honom. Han steg upp och gick bort till Eli: »Här är jag, du ropade på mig.« Men Eli svarade: »Nej, min son, jag har inte ropat. Gå och lägg dig igen.« 
1SA.3.7	Samuel hade ännu inte lärt känna Herren och ännu inte fått ta emot hans ord. 
1SA.3.8	För tredje gången ropade Herren på Samuel, som åter steg upp och gick bort till Eli: »Här är jag, du ropade på mig.« Nu förstod Eli att det var Herren som ropade på pojken, 
1SA.3.9	och han sade till Samuel att lägga sig igen. »Och om någon ropar på dig skall du säga: Tala, Herre, din tjänare hör.« Och Samuel gick tillbaka och lade sig.
1SA.3.10	Då kom Herren och ställde sig där och ropade som förut: »Samuel, Samuel!« och han svarade: »Tala, din tjänare hör.« 
1SA.3.11	Då sade Herren till Samuel: »Jag skall göra något i Israel som kommer att skrälla i öronen på alla som får höra det. 
1SA.3.12	Den dagen skall Eli och hans släkt drabbas av det som jag har hotat med. Allt skall uppfyllas, från början till slut. 
1SA.3.13	Jag skall låta honom veta att min dom över hans släkt står fast för all framtid, eftersom han har syndat och inte ingripit mot sina söner — han visste ju att de visade mig förakt. 
1SA.3.14	Därför har jag svurit att inga offer eller gåvor någonsin skall kunna sona den skuld som tynger Elis släkt.«
1SA.3.15	Samuel låg kvar tills det blev morgon, då han öppnade dörrarna till Herrens hus. Men han vågade inte berätta om sin uppenbarelse för Eli. 
1SA.3.16	Men Eli ropade på honom: »Samuel, min son!« — »Här är jag«, svarade Samuel. 
1SA.3.17	Och Eli frågade: »Vad sade han till dig? Du får inte dölja någonting för mig. Gud skall straffa dig, nu och framgent, om du förtiger ett enda ord av det som han talade till dig.« 
1SA.3.18	Då berättade Samuel alltsammans för honom och dolde inte något, och Eli sade: »Han är Herren, han gör vad han vill.«
1SA.3.19	Samuel växte upp, och Herren var med honom och lät allt vad han sagt gå i uppfyllelse. 
1SA.3.20	Det blev klart för hela Israel, från Dan till Beer Sheva, att Herren hade betrott Samuel med att vara hans profet. 
1SA.3.21	Herren fortsatte att visa sig i Shilo. Genom sitt ord uppenbarade han sig där för Samuel,
1SA.4.1	och vad Samuel sade nådde ut till hela Israel.
1SA.4.1	Israels folk drog ut för att strida mot filisteerna. De slog läger vid Even Haeser, och filisteerna slog läger vid Afek. 
1SA.4.2	Sedan ställde filisteerna upp till strid, och kampen blev hård. Israeliterna besegrades, och omkring 4 000 man stupade på slagfältet. 
1SA.4.3	När folket kom tillbaka till lägret sade de äldste i Israel: »Varför har Herren i dag tillfogat oss detta nederlag mot filisteerna? Låt oss hämta Herrens förbundsark från Shilo, så att den finns ibland oss och räddar oss ur våra fienders våld.« 
1SA.4.4	Man sände bud till Shilo och lät hämta Herren Sebaots förbundsark, hans som tronar på keruberna. Och Elis båda söner Hofni och Pinechas följde Guds ark.
1SA.4.5	När Herrens förbundsark kom in i lägret höjde alla israeliterna ett jubelrop så att marken skalv. 
1SA.4.6	Filisteerna hörde det och sade: »Vad är det hebreerna jublar åt?« Då de fick veta att Herrens ark hade kommit till lägret 
1SA.4.7	blev de förskräckta: »Deras gud har kommit till lägret! Ve oss«, ropade de, »något sådant har aldrig förut hänt. 
1SA.4.8	Ve oss, vem skall rädda oss undan denne väldige gud, han som slog egypterna med alla slags plågor i öknen? 
1SA.4.9	Men fatta mod, filisteer, och visa er som män, så att ni inte blir slavar under hebreerna, liksom de har varit under er. Kämpa nu som män!« 
1SA.4.10	Så gick filisteerna till angrepp, och israeliterna blev slagna och flydde var och en hem till sig. Det var ett svårt nederlag; Israel förlorade 30 000 man i stupade. 
1SA.4.11	Guds ark togs som byte, och Elis båda söner Hofni och Pinechas blev dödade.
1SA.4.12	En man ur Benjamins stam sprang från slagfältet till Shilo och kom fram samma dag. Han hade rivit sönder sina kläder och strött jord på huvudet. 
1SA.4.13	Eli, som var full av oro för Guds ark, satt på en stol vid porten vänd mot vägen. När mannen kom in i staden och berättade vad som hänt brast alla ut i klagan. 
1SA.4.14	Eli hörde ropen och undrade vad det var för oväsen. Mannen skyndade fram till honom och berättade. 
1SA.4.15	Eli var nu nittioåtta år gammal och kunde inte längre se för starr. 
1SA.4.16	Mannen sade: »Det är jag som har kommit från slagfältet, jag flydde därifrån i dag.« — »Hur har det gått, min son«, frågade Eli, 
1SA.4.17	och budbäraren svarade: »Israeliterna har drivits på flykten av filisteerna, och många har stupat. Också dina båda söner är döda, Hofni och Pinechas, och Guds ark är tagen.« 
1SA.4.18	När han nämnde Guds ark föll Eli baklänges från sin stol vid porten, och gammal och tung som han var bröt han nacken och dog. I fyrtio år hade han då varit domare över Israel.
1SA.4.19	Elis svärdotter, Pinechas hustru, väntade barn och skulle snart föda. Då hon fick höra att Guds ark var tagen och hennes svärfar och make döda, kom värkarna över henne och hon kröp ihop och födde sitt barn. 
1SA.4.20	Hon var döende, och kvinnorna som hjälpte henne sade: »Var lugn, du har fött en son.« Men hon svarade inte, hon hörde inte på. 
1SA.4.21	Hon gav pojken namnet I-Kavod, »ty«, sade hon, »härligheten har vikit från Israel«. Hon tänkte på Guds ark som var borta och på sin svärfar och sin make 
1SA.4.22	och sade: »Härligheten har vikit från Israel, ty Guds ark är borta.«
1SA.5.1	Filisteerna tog med sig Guds ark från Even Haeser till Ashdod 
1SA.5.2	och ställde den i guden Dagons tempel, bredvid Dagon. 
1SA.5.3	Tidigt följande morgon fann folket i Ashdod Dagon liggande framstupa på marken framför Herrens ark. Då tog de Dagon och ställde tillbaka honom på plats. 
1SA.5.4	Morgonen därpå fick de återigen se Dagon ligga framstupa på marken framför Herrens ark. Huvudet och händerna hade slagits av mot tröskeln, endast bålen var kvar av honom. 
1SA.5.5	Därför är det än i dag så att varken Dagons präster eller de som besöker hans tempel i Ashdod trampar på tröskeln.
1SA.5.6	Herrens hand vilade tungt över folket i Ashdod, både i själva staden och på landsbygden: han höll dem i skräck och ansatte dem med bölder. 
1SA.5.7	När de såg vad som hände sade de: »Vi kan inte ha kvar Israels Guds ark hos oss, hans hand slår hårt mot oss och mot vår gud Dagon.« 
1SA.5.8	Därför tillkallade de filisteernas alla hövdingar och frågade: »Vad skall vi göra med Israels Guds ark?« De svarade: »Guds ark skall flyttas till Gat.« Så förde de arken till Gat, 
1SA.5.9	men då den kom dit fick staden känna av Herrens hand. Skräck och förvirring spred sig, ty Herren hemsökte alla, både stora och små, och det slog ut bölder på dem. 
1SA.5.10	Då förde de Guds ark till Ekron, men när den kom dit ropade männen där i sin förfäran: »De har skickat på oss Israels Guds ark för att döda oss och alla de våra.« 
1SA.5.11	Filisteernas alla hövdingar tillkallades, och folket krävde att Israels Guds ark skulle skickas tillbaka dit där den hörde hemma, så att den inte dödade dem alla. Hela staden hade nämligen gripits av våldsam skräck, så tungt var trycket av Herrens hand. 
1SA.5.12	De som inte dog drabbades av bölder, och klagoropet från staden steg mot himlen.
1SA.6.1	Då filisteerna hade haft Herrens ark hos sig i sju månader, 
1SA.6.2	vände de sig till sina präster och spåmän. »Vad skall vi göra med Herrens ark?« frågade de. »På vilket sätt skall vi skicka tillbaka den?« 
1SA.6.3	De fick till svar: »Om ni vill bli av med Israels Guds ark skall ni inte skicka i väg den utan gåvor; ni måste ge honom gottgörelse. Då blir ni botade, och ni får veta varför han inte släpper sitt grepp om er.« — 
1SA.6.4	»Vad skall vi ge för gottgörelse?« frågade de, och prästerna och spåmännen svarade: »Fem bölder av guld och fem råttor av guld, lika många som hövdingarna i landet. Samma hemsökelse har ju drabbat alla, också era hövdingar. 
1SA.6.5	Ni skall göra avbildningar av era bölder och av råttorna som härjar ert land, och därmed ära Israels Gud. Då kanske han släpper sitt grepp om er och era gudar och ert land. 
1SA.6.6	Varför förhärdar ni er, så som egypterna och farao gjorde? Sedan de hade fått känna av Herrens makt måste de släppa israeliterna fria och låta dem gå. 
1SA.6.7	Nu skall ni ta en ny vagn och två kor som nyligen har kalvat och aldrig har gått under ett ok. Spänn dem för vagnen. Kalvarna skall ni ta ifrån dem och föra hem. 
1SA.6.8	Ställ sedan Herrens ark på vagnen. Guldfigurerna som ni lämnar honom som gottgörelse skall ni lägga i ett skrin bredvid arken. Skicka så i väg den. 
1SA.6.9	Men se noga efter: om arken tar vägen upp mot Bet-Shemesh, då är det Herren som har tillfogat oss allt detta elände. I annat fall vet vi att det inte är hans hand som har slagit oss. Allt har då hänt av en slump.«
1SA.6.10	Filisteerna gjorde så. De tog två kor som nyligen hade kalvat och spände för vagnen men höll kvar deras kalvar hemma. 
1SA.6.11	Sedan ställde de Herrens ark på vagnen och likaså skrinet med guldråttorna och avbildningarna av bölderna. 
1SA.6.12	Korna gick raka vägen mot Bet-Shemesh utan att vika av åt vare sig höger eller vänster, och hela vägen råmade de. Filisteernas hövdingar följde efter dem ända till Bet-Shemeshs område.
1SA.6.13	Folket i staden höll just på att skörda vete nere i dalen. De tittade upp och fick se arken, och den synen gjorde dem glada. 
1SA.6.14	Vagnen stannade vid en stor sten på den åker som tillhörde Josua, en av invånarna i Bet-Shemesh. De högg upp träet från vagnen och offrade korna som brännoffer åt Herren. 
1SA.6.15	Leviterna hade lyft ner Herrens ark och skrinet med guldfigurerna och ställt alltsammans på den stora stenen. Invånarna i Bet-Shemesh frambar denna dag brännoffer och slaktoffer till Herren. 
1SA.6.16	De fem filisteiska hövdingarna bevittnade allt detta och återvände till Ekron samma dag.
1SA.6.17	Av de guldbölder som filisteerna lämnade som gottgörelse åt Herren var en för Ashdod, en för Gaza, en för Ashkelon, en för Gat och en för Ekron. 
1SA.6.18	Råttorna av guld var lika många som de filisteiska städer där de fem hövdingarna härskade, både befästa städer och byar på landet. Den stora stenen som de ställde Herrens ark på står ännu i denna dag på Josuas åker i Bet-Shemesh.
1SA.6.19	Men Jekonjas släkt hade inte deltagit i den allmänna glädjen i Bet-Shemesh vid åsynen av Herrens ark. Därför dräpte Herren sjuttio av dem, och folket höll dödsklagan på grund av den manspillan som han hade vållat. 
1SA.6.20	»Vem kan bestå inför Herren, denne helige Gud«, frågade man i Bet-Shemesh, »och vem skall ta emot arken, så att den kommer härifrån?« 
1SA.6.21	De sände då bud till Kirjat-Jearim: »Filisteerna har lämnat tillbaka Herrens ark. Kom nu och hämta upp den till er.«
1SA.7.1	Då kom de från Kirjat-Jearim och förde Herrens ark till Avinadavs hus uppe på höjden, och de invigde hans son Elasar till att ha vård om Herrens ark.
1SA.7.2	Det hade nu gått en lång tid, tjugo år, sedan arken fått sin plats i Kirjat-Jearim. Då sökte sig hela Israels folk till Herren, 
1SA.7.3	och Samuel sade till dem: »Om ni på allvar vill vända om till Herren måste ni göra er av med de främmande gudarna och astartegudinnorna. Håll er av hela ert hjärta till Herren och dyrka honom, ingen annan. Då skall han rädda er ur filisteernas våld.« 
1SA.7.4	Israeliterna gjorde sig då av med baalsgudarna och astartegudinnorna och tillbad endast Herren.
1SA.7.5	Samuel uppmanade nu israeliterna att komma samman i Mispa, för att han skulle be till Herren för dem. 
1SA.7.6	När de hade samlats där öste de upp vatten och göt ut det inför Herren. De fastade den dagen och bekände sin synd för Herren. Och i Mispa skipade Samuel rätt mellan israeliterna.
1SA.7.7	När filisteerna fick reda på att israeliterna hade samlats i Mispa drog deras hövdingar ut till strid mot dem. Vid budet om detta blev israeliterna rädda 
1SA.7.8	och sade till Samuel: »Svik oss inte, fortsätt att ropa till Herren, vår Gud, så att han räddar oss undan filisteerna.« 
1SA.7.9	Då tog Samuel ett dilamm och offrade det som brännoffer, ett heloffer åt Herren, och ropade till honom för Israel, och Herren svarade honom. 
1SA.7.10	Medan Samuel offrade hade filisteerna ryckt fram för att anfalla. Just då lät Herren åskan dåna över filisteerna och spred förvirring bland dem. De blev slagna av israeliterna, 
1SA.7.11	som drog ut från Mispa och förföljde filisteerna ända till trakten av Bet Kar och tillintetgjorde dem. 
1SA.7.12	Och Samuel lät resa en sten mellan Mispa och Shen och kallade den Even Haeser. Han sade: »Ända hit hjälpte oss Herren.«
1SA.7.13	Nu var filisteerna kuvade och trängde inte mer in på Israels område. Under hela Samuels tid höll Herren filisteerna nere. 
1SA.7.14	Israel fick tillbaka de städer som filisteerna hade erövrat, från Ekron till Gat, och de områden som hörde till dessa städer befriades. Det rådde också fred mellan israeliter och amoreer.
1SA.7.15	Så länge Samuel levde var han domare över Israel. 
1SA.7.16	Varje år for han runt till Betel, Gilgal och Mispa och skipade rätt på var och en av dessa platser. 
1SA.7.17	Sedan vände han tillbaka till Rama; där bodde han och därifrån styrde han Israel. Där byggde han också ett altare åt Herren.
1SA.8.1	Då Samuel blev gammal satte han sina söner till domare över Israel. 
1SA.8.2	Den förstfödde hette Joel och den andre Avia, och de hade sitt domarsäte i Beer Sheva. 
1SA.8.3	Men sönerna följde inte sin far i spåren utan såg till egen fördel: de tog mutor och vrängde lagen. 
1SA.8.4	Då samlades Israels äldste och sökte upp Samuel i Rama. 
1SA.8.5	»Du är gammal«, sade de till honom, »och dina söner följer inte i dina spår. Ge oss en kung som kan styra och döma oss. Det har ju alla andra folk.« 
1SA.8.6	Samuel ogillade att de ville få en kung över sig. Han bad till Herren, 
1SA.8.7	och Herren svarade: »Låt folket få sin vilja fram. Det är inte dig de förkastar utan mig: de vill inte att jag skall vara deras kung. 
1SA.8.8	Ända sedan den dag då jag förde dem ut ur Egypten har de ständigt vänt sig bort från mig och tjänat andra gudar. Nu handlar de på samma sätt mot dig. 
1SA.8.9	Gör dem till viljes, men varna dem först, låt dem veta vilka rättigheter deras kung kommer att få.«
1SA.8.10	Samuel framförde Herrens ord till dem som begärde en kung. 
1SA.8.11	»Dessa rättigheter«, sade han, »tillkommer den kung som skall härska över er. Era söner tar han ut till sina stridsvagnar och hästar eller till att springa före hans vagn. 
1SA.8.12	Han kommenderar somliga att föra befäl över tusen man eller femtio. Några måste plöja hans jordar och bärga hans skördar, andra blir hans vapensmeder och vagnmakare. 
1SA.8.13	Era döttrar sätter han att blanda salvor åt honom, laga hans mat eller baka hans bröd. 
1SA.8.14	Han lägger beslag på era bästa åkrar, vingårdar och olivlundar och ger dem åt sina ämbetsmän. 
1SA.8.15	Han kräver tionde av er gröda och era vinskördar för att ge till sina hovmän och ämbetsmän. 
1SA.8.16	Han tar ut ert tjänstefolk och era bästa oxar och åsnor till att arbeta åt honom, 
1SA.8.17	och han kräver tionde av era fårhjordar. Själva blir ni hans slavar. 
1SA.8.18	När detta händer kommer ni att ropa till Herren och be att få slippa den kung ni har valt åt er, men då skall han inte svara er.« 
1SA.8.19	Folket vägrade dock att lyssna till Samuel. »Nej«, ropade de, »vi vill ha en kung, 
1SA.8.20	så att vi blir som alla andra folk, en kung som skipar rätt åt oss, som går i spetsen för oss och utkämpar våra strider.« 
1SA.8.21	När Samuel hörde vad folket hade att säga framförde han det till Herren, 
1SA.8.22	och Herren svarade: »Gör dem till viljes och låt dem få en kung.« Då sade Samuel åt israeliterna att gå hem, var och en till sin stad.
1SA.9.1	I Benjamins stam fanns en rik och mäktig man som hette Kish. Han var son till Aviel, som var son till Seror, son till Bekorat, son till Afiach av Benjamins stam. 
1SA.9.2	Kish hade en son som hette Saul, en ståtlig ung man. Det fanns ingen ståtligare i hela Israel, han var huvudet högre än alla andra.
1SA.9.3	En gång hade några åsnor kommit bort för Kish, Sauls far. Kish sade till sin son Saul: »Ta med dig en av tjänarna och gå och leta rätt på åsnorna.« 
1SA.9.4	De gick genom Efraims bergsbygd och Shalishalandet men fann dem inte. De sökte också i Shaalimlandet, men förgäves. Så fortsatte de genom Benjamins land men hittade inga åsnor där heller. 
1SA.9.5	När de hade kommit till Sufs land sade Saul till tjänaren som han hade med sig: »Vi går hem igen, annars börjar min far oroa sig mer för oss än för åsnorna.« 
1SA.9.6	Men tjänaren sade: »I staden där framme finns en gudsman med stort anseende: allt vad han förutsäger slår in. Låt oss gå dit, han kanske kan ge oss besked.« — 
1SA.9.7	»Men om vi går dit, vad skall vi då ha med oss till honom?« undrade Saul. »Brödet är slut i våra ränslar och någonting annat har vi inte att ge honom. Eller vad skulle det vara?« 
1SA.9.8	Men tjänaren hade ett svar: »Här har jag en kvarts silversikel«, sade han, »den kan jag lämna honom, så ger han oss besked.« ( 
1SA.9.9	När israeliterna förr i tiden skulle söka råd hos Gud sade de: »Kom, så går vi till siaren!« Det som numera heter profet kallades då siare.) 
1SA.9.10	»Bra«, sade Saul till tjänaren, »låt oss gå dit.« Så gick de till staden där gudsmannen fanns.
1SA.9.11	I backen upp mot stadsporten mötte de några flickor som skulle hämta vatten, och de frågade dem om siaren var där. 
1SA.9.12	»Ja, han är där framme«, svarade de, »men skynda er. Han har just kommit hit, eftersom folket har en offerfest på kullen. 
1SA.9.13	Om ni går in i staden kan ni få tag i honom innan han har hunnit i väg till måltiden uppe på offerplatsen. Den börjar inte förrän han har kommit, för han måste välsigna offret innan gästerna kan börja äta. Gå genast, det är nu ni kan träffa honom.« 
1SA.9.14	Då fortsatte de, och just som de gick in genom stadsporten kom Samuel emot dem på väg till offerplatsen.
1SA.9.15	Dagen innan Saul kom hade Herren varskott Samuel och sagt: 
1SA.9.16	»I morgon sänder jag till dig en man från Benjamins land, och honom skall du smörja till furste över mitt folk Israel. Han skall rädda det ur filisteernas våld, ty jag har sett mitt folks nöd och lyssnat till dess klagan.«
1SA.9.17	När Samuel fick se Saul, sade Herren till honom: »Där är mannen som jag talade om, han som skall styra mitt folk.« 
1SA.9.18	Saul gick fram till Samuel i stadsporten och frågade: »Kan du säga mig var siaren bor?« 
1SA.9.19	Samuel svarade: »Det är jag som är siaren. Gå före mig upp på offerplatsen. I dag skall ni äta tillsammans med mig. I morgon bitti kan du fortsätta din färd, och då skall jag också ge dig svar på det som du undrar över. 
1SA.9.20	Åsnorna som försvann för tre dagar sedan behöver du inte oroa dig för, de har kommit till rätta. Och för övrigt: skall inte allt åtråvärt i Israel tillfalla dig och din släkt?« 
1SA.9.21	Men Saul sade: »Jag tillhör Benjamins stam, den minsta av Israels stammar, och min släkt är den obetydligaste i hela Benjamins stam. Varför talar du då till mig på det sättet?«
1SA.9.22	Samuel tog med sig Saul och hans tjänare och förde dem in i offerhallen och gav dem plats främst bland gästerna, som var omkring trettio. 
1SA.9.23	Sedan sade han till kocken: »Ta nu fram köttet som jag lämnade dig och bad dig förvara.« 
1SA.9.24	Kocken tog då fram ett lår och en fettsvans och lade för Saul. »Se här vad jag har låtit lägga undan«, sade Samuel. »Ta för dig! Det har sparats åt dig för det här tillfället.«
1SA.9.24	Så åt Saul tillsammans med Samuel den dagen. 
1SA.9.25	Sedan gick de ner från offerplatsen och in i staden. Man ordnade en bädd åt Saul på taket, 
1SA.9.26	och han lade sig att sova.
1SA.9.26	I gryningen ropade Samuel till Saul uppe på taket: »Stig upp, så skall jag följa dig ett stycke på väg!« Saul steg upp, och de gick ut tillsammans. 
1SA.9.27	När de kom ner till utkanten av staden sade Samuel: »Skicka tjänaren i förväg, men stanna själv kvar en stund, så skall jag tala om vad Gud har sagt.«
1SA.10.1	Samuel tog nu en flaska med olja och hällde den över Sauls huvud. Han kysste honom och sade: »Herren smörjer dig till furste över sitt folk Israel. Du skall styra Herrens folk och rädda det från alla fiender som omger det. Och detta är tecknet på att det är Herren som har smort dig till furste över sitt eget folk: 
1SA.10.2	När du har skilts från mig i dag kommer du att träffa på två män vid Rakels grav, i Selsach på Benjamins område. De talar om för dig att åsnorna som du har letat efter har kommit till rätta och att din far inte längre bekymrar sig för dem. Nu oroar han sig bara för er och undrar vad han kan göra. 
1SA.10.3	Du fortsätter, men när du kommer fram till terebinten i Tabor möter du tre män som är på väg upp till Gud i Betel. Den ene har med sig tre killingar, den andre tre brödkakor och den tredje en lägel vin. 
1SA.10.4	De hälsar och ger dig två offerbröd, som du skall ta emot. 
1SA.10.5	Därnäst kommer du till Givat Haelohim, där filisteernas fogde bor. När du går in i staden stöter du på en skara profeter på väg ner från offerplatsen, med harpa och tamburin, flöjt och lyra i spetsen. De är gripna av profetisk extas. 
1SA.10.6	Då skall Herrens ande falla över dig, du skall råka i extas liksom de och bli en annan människa. 
1SA.10.7	När du ser alla dessa tecken inträffa, gör då vad stunden inger dig, ty Gud är med dig. 
1SA.10.8	Sedan skall du före mig gå ner till Gilgal, så kommer jag till dig där och offrar brännoffer och gemenskapsoffer. Vänta i sju dagar, tills jag kommer och säger vad du skall göra.«
1SA.10.9	När Saul vände sig om för att lämna Samuel förvandlade Gud hans hjärta och sinne, och alla tecken inträffade redan samma dag. 
1SA.10.10	I Giva kom en skara profeter emot honom, Guds ande föll över Saul, och han greps av extas liksom de. 
1SA.10.11	Då de som kände Saul sedan länge såg att han betedde sig som en profet bland profeter, sade de till varandra: »Vad har tagit åt Kishs son? Hör Saul också till profeterna?« 
1SA.10.12	Och en man från trakten sade: »Vem är då deras fader?« På det viset uppkom talesättet: »Hör Saul också till profeterna?«
1SA.10.13	När den profetiska extasen var över återvände Saul hem. 
1SA.10.14	Hans farbror frågade var han och tjänaren hade varit. »Vi har varit ute och letat efter åsnorna«, svarade Saul, »men när vi inte såg till dem någonstans gick vi till Samuel.« — 
1SA.10.15	»Vad sade han?« frågade farbrodern. 
1SA.10.16	»Han talade om för oss att åsnorna hade kommit till rätta«, svarade Saul. Men vad Samuel hade sagt om kungavärdigheten, det berättade Saul inte för sin farbror.
1SA.10.17	Samuel kallade samman israeliterna inför Herren i Mispa, 
1SA.10.18	och där talade han till dem: »Så säger Herren, Israels Gud: Det var jag som förde Israel ut ur Egypten och räddade er undan egypterna och alla de välden som förtryckte er. 
1SA.10.19	Men nu har ni förkastat denne er Gud, som har hjälpt er i alla olyckor och trångmål, och i stället begärt att få en kung till herre över er. Träd nu fram inför Herren, stam för stam och släkt för släkt.«
1SA.10.20	Samuel lät alla Israels stammar stiga fram, och lotten föll på Benjamins stam. 
1SA.10.21	När han sedan lät Benjamins stam stiga fram, släkt för släkt, föll lotten på Matris släkt. Då fick Matris släkt stiga fram, man för man, och lotten föll på Saul, Kishs son. De sökte efter honom, och när de inte kunde finna honom 
1SA.10.22	vände de sig på nytt till Herren och frågade om Saul verkligen hade kommit. Och Herren svarade: »Han har gömt sig borta i lägret.« 
1SA.10.23	Då sprang de dit och hämtade honom, och där han nu stod bland folket var han huvudet högre än alla andra. 
1SA.10.24	Samuel sade: »Här ser ni den som Herren har utvalt. Hans like finns inte i hela folket.« Då jublade alla och ropade: »Leve konungen!«
1SA.10.25	Samuel tillkännagav de kungliga rättigheterna för folket och upptecknade dem i en bokrulle som han lade i förvar inför Herren. Därefter lät han alla gå hem var och en till sitt. 
1SA.10.26	Också Saul vände hem till Giva, följd av en skara krigare som Gud hade kallat. 
1SA.10.27	Men några ondsinta män visade sitt förakt för Saul. »Skulle den där kunna rädda oss?« frågade de, och några hyllningsgåvor gav de honom inte.
1SA.11.1	Någon månad senare gick Nachash i Ammon till angrepp mot Javesh i Gilead och belägrade staden. Folket där sade då till honom: »Slut fördrag med oss, så ger vi oss under dig.« 
1SA.11.2	Nachash svarade: »På ett villkor vill jag sluta fördrag med er, att jag får sticka ut höger öga på var och en av er och på det sättet förödmjuka hela Israel.« 
1SA.11.3	De äldste i Javesh bad honom då om sju dagars frist. »Vi skall skicka bud runt hela Israel, men om ingen undsätter oss går vi dig till mötes.« 
1SA.11.4	När budbärarna nådde Sauls Giva och berättade vad som hänt började alla klaga och gråta högljutt. 
1SA.11.5	Just då kom Saul hem från åkern med sina oxar. »Vad händer här, varför gråter alla?« frågade han. När man berättade för honom vad männen från Javesh hade sagt 
1SA.11.6	föll Guds ande över honom, och han blev utom sig av vrede. 
1SA.11.7	Han tog ett par oxar och styckade dem och skickade styckena med budbärarna runt hela Israel och lät hälsa: »Den som inte följer Saul och Samuel i fält, med hans oxar går det så här.« Då greps folket av fruktan för Herren och drog ut som en man. 
1SA.11.8	När Saul mönstrade dem i Besek räknade Israel 300 000 man och Juda 30 000. 
1SA.11.9	Till dem som hade kommit med bud sade han: »Hälsa folket i Javesh i Gilead att i morgon, när solen bränner som hetast, skall de vara räddade.« Då sändebuden återvände och berättade detta blev glädjen stor. 
1SA.11.10	Men till ammoniterna sade männen i Javesh: »I morgon går vi er till mötes. Då får ni göra med oss vad ni vill.«
1SA.11.11	Dagen därpå delade Saul upp folket i tre avdelningar, och i morgonväkten bröt de in i lägret. När dagen blev som hetast var ammoniterna slagna. De överlevande skingrades så fullständigt att inte två kom undan tillsammans.
1SA.11.12	Folket sade då till Samuel: »Vilka var det som inte ville att Saul skulle bli kung över oss? Kom hit med dem, så skall vi slå ihjäl dem.« 
1SA.11.13	Men då sade Saul: »Ingen skall dödas en dag som denna, då Herren har vunnit seger åt Israel.« 
1SA.11.14	Samuel sade nu till folket: »Låt oss gå till Gilgal och där förnya kungadömet.« 
1SA.11.15	Så gick alla till Gilgal, och inför Herren utropade de Saul till kung. De offrade också gemenskapsoffer inför Herren i Gilgal, och Saul och alla israeliterna firade en stor glädjefest.
1SA.12.1	Sedan talade Samuel till de församlade israeliterna: »Jag har gjort allt vad ni begärt av mig och satt en kung att härska över er. 
1SA.12.2	Hädanefter är det han som skall leda er. Själv är jag gammal och grå, och mina söner har ni ibland er. Jag har varit er ledare från min ungdom ända till denna dag. 
1SA.12.3	Här står jag nu, kom med era anklagelser mot mig inför Herren och hans smorde. Har jag tagit någons oxe? Har jag tagit någons åsna? Har jag kränkt eller förtryckt någon? Har jag tagit mutor eller panter av någon? Kom med era krav, så skall jag ersätta er.« 
1SA.12.4	De svarade: »Nej, du har inte kränkt eller förtryckt oss, du har inte tagit från någon.«
1SA.12.5	Samuel sade: »Herren och hans smorde är i dag vittnen till att ni inte funnit mig skyldig till något.« De bekräftade detta, 
1SA.12.6	och Samuel fortsatte: »Herren är vittne, han som gav er Mose och Aron och som förde era fäder ut ur Egypten. 
1SA.12.7	Träd nu fram, så skall jag gå till rätta med er inför Herren och påminna er om hur trofast Herren alltid har handlat mot er och era fäder. 
1SA.12.8	När Jakob hade kommit till Egypten och folket levde under förtryck, ropade era fäder till Herren. Han sände Mose och Aron, som förde dem ut ur Egypten och lät dem bosätta sig här. 
1SA.12.9	Men de glömde Herren, sin Gud, och då utlämnade han dem åt Sisera, Hasors befälhavare, åt filisteerna och åt kungen av Moab; alla dessa förde krig mot Israel. 
1SA.12.10	Då ropade de till Herren: Vi har syndat, vi har övergett Herren och dyrkat baalsgudarna och astartegudinnorna. Rädda oss från våra fiender, så skall vi dyrka dig. 
1SA.12.11	Herren sände då Jerubbaal och Bedan och Jefta och Samuel och räddade er från fienderna runt omkring, så att ni kunde leva i fred. 
1SA.12.12	Men när ni såg att Nachash, kungen av Ammon, angrep er kom ni till mig och begärde att få en kung — och det fastän Herren, er Gud, är er kung. 
1SA.12.13	Här är nu den kung ni ville ha, och honom har Herren satt över er. 
1SA.12.14	Frukta Herren, tjäna honom och lyd honom! Sätt er inte upp mot Herrens befallningar! Både ni och den kung som regerar över er måste följa Herren, er Gud. 
1SA.12.15	Lyder ni inte Herren utan sätter er upp mot honom, då skall han vända sin vrede mot er och er kung.
1SA.12.16	Nu skall ni med egna ögon få se det stora under som Herren utför. 
1SA.12.17	Jag skall ropa till Herren, och fastän det är mitt i veteskörden skall han låta det åska och regna. Då måste ni inse att det i Herrens ögon var en stor synd som ni begick när ni begärde en kung.«
1SA.12.18	Samuel ropade till Herren, och Herren lät det åska och regna den dagen, så att alla överväldigades av fruktan för Herren och för Samuel 
1SA.12.19	och sade: »Be för oss, dina tjänare, till Herren, din Gud, att vi slipper dö, fastän vi har rågat våra synders mått med att begära en kung.« 
1SA.12.20	Då lugnade Samuel folket. »Det ni har gjort är en svår synd, men vänd er inte för den skull bort från Herren utan tjäna honom av hela ert hjärta. 
1SA.12.21	Vänd er inte bort från honom för att följa tomma avgudar, som varken kan gagna eller rädda, eftersom de inte är något annat än tomhet. 
1SA.12.22	För sitt höga namns skull vill Herren inte förskjuta sitt folk; han har ju valt att göra er till sitt folk. 
1SA.12.23	Och själv skulle jag synda svårt mot Herren om jag upphörde att be för er; i stället vill jag lära er vad som är gott och rätt. 
1SA.12.24	Frukta Herren och tjäna honom uppriktigt och av hela ert hjärta — kom ihåg allt det stora han har gjort för er. 
1SA.12.25	Om ni däremot fortsätter med era onda gärningar, då är det ute både med er och er kung.«
1SA.13.1	Saul var … år då han blev kung, och han regerade två år över Israel. 
1SA.13.2	Han valde ut 3 000 man ur Israels folk och förde själv befälet över 2 000 i Mikmas och i Betels bergsbygd, medan Jonatan hade 1 000 man i Giva i Benjamins område. Resten av folket hade Saul skickat hem.
1SA.13.3	Jonatan dödade den filisteiske fogden i Geva, och det fick filisteerna veta. Saul lät stöta i horn över hela landet för att sprida budskapet till hebreerna. 
1SA.13.4	Hela Israel fick på detta sätt höra att Saul hade dödat den filisteiske fogden och att Israel därmed hade dragit över sig filisteernas hat. Folket slöt upp kring Saul i Gilgal, 
1SA.13.5	medan filisteerna samlade sina styrkor till strid mot Israel. De hade 3 000 vagnar med 6 000 mans besättning och fotfolk som sanden på havets strand. De marscherade upp och slog läger vid Mikmas, öster om Bet Aven. 
1SA.13.6	När israeliterna märkte att de var illa ute gömde de sig i grottor och hålor, i klippskrevor, källare och cisterner 
1SA.13.7	eller gick över vadställena vid Jordan in i Gads och Gileads land.
1SA.13.7	Saul var kvar i Gilgal, och alla som var med honom darrade av rädsla. 
1SA.13.8	I sju dagar väntade han, så länge som Samuel hade bestämt. Men Samuel kom inte till Gilgal, och nu började folket överge Saul och skingras. 
1SA.13.9	Han befallde då att man skulle föra fram brännoffret och gemenskapsoffret till honom, och han offrade brännoffret. 
1SA.13.10	Just då han var färdig med detta kom Samuel, och Saul gick honom till mötes för att hälsa honom. 
1SA.13.11	»Vad har du tagit dig till!« ropade Samuel. Saul svarade: »När jag såg att hären lämnade mig och skingrades och du inte kom på utsatt tid, och när jag hörde att filisteerna hade dragit ihop sitt folk vid Mikmas, 
1SA.13.12	då tänkte jag: Nu kommer filisteerna ner mot mig i Gilgal, och jag har ännu inte hunnit beveka Herren. Då tog jag mod till mig och bar fram brännoffret.« 
1SA.13.13	Samuel sade: »Du har handlat som en dåre och överträtt den befallning som Herren, din Gud, har gett dig. Herren skulle annars ha befäst ditt kungavälde över Israel för all framtid, 
1SA.13.14	men nu kommer det att gå förlorat. Herren har sökt sig en man efter sitt sinne och utsett honom till furste över sitt folk, eftersom du inte har hållit vad Herren befallt dig.«
1SA.13.15	Så bröt Samuel upp från Gilgal och gick sin väg. Resten av folket följde med Saul för att möta hären och kom från Gilgal till Giva i Benjamins område. Saul mönstrade den styrka han hade med sig, det var omkring 600 man. 
1SA.13.16	Han och hans son Jonatan låg nu med sitt folk i Geva i Benjamins område, medan filisteerna hade slagit läger i Mikmas. 
1SA.13.17	Tre härjningståg utgick från filisteernas läger, ett i riktning mot Ofra i Shual, 
1SA.13.18	ett mot Bet-Horon och ett mot trakten ovanför Sevoimdalen, åt öknen till.
1SA.13.19	På den tiden fanns inga smeder i Israel, eftersom filisteerna ville hindra hebreerna att tillverka svärd eller spjut. 
1SA.13.20	Därför måste israeliterna alltid ge sig ner till filisteerna, när de ville låta smida en plogbill eller hacka, en yxa eller oxpik. 
1SA.13.21	Två tredjedels sikel var priset för plogbillar och hackor, en tredjedels sikel för yxor och oxpikar. 
1SA.13.22	När kriget kom hade därför ingen av dem som stod under Sauls och Jonatans befäl vare sig svärd eller spjut. Bara Saul och Jonatan hade vapen.
1SA.13.23	Filisteerna hade skickat fram en förpost till passet i Mikmas,
1SA.14.1	och en dag sade Jonatan, Sauls son, till sin väpnare: »Kom så tar vi oss över till filisteernas postering på andra sidan!« Men till sin far sade han ingenting. 
1SA.14.2	Saul hade slagit sig ner i utkanten av Giva under granatäppelträdet på tröskplatsen. Hans truppstyrka uppgick till omkring 600 man. 
1SA.14.3	Efoden bars av Achia, som var son till Achituv, bror till I-Kavod, son till Pinechas, son till Eli, Herrens präst i Shilo.
1SA.14.3	Ingen lade märke till att Jonatan var borta. 
1SA.14.4	På ömse sidor om det pass som han måste ta sig igenom för att nå fram till den filisteiska posteringen låg två branta klippor, som hette Boses och Sene. 
1SA.14.5	Den ena reste sig på nordsidan, närmast Mikmas, den andra på sydsidan, närmast Geva. 
1SA.14.6	Jonatan sade till väpnaren: »Låt oss gå över till de där oomskurna hedningarna! Kanske hjälper oss Herren — han kan ge seger lika lätt genom få som genom många.« 
1SA.14.7	Väpnaren svarade: »Gör som du vill. Jag gör som du.« — 
1SA.14.8	»Då går vi över till dem«, sade Jonatan, »och ser till att vi blir upptäckta. 
1SA.14.9	Om de då säger att vi inte skall röra oss förrän de hunnit ner till oss, så stannar vi där vi är och klättrar inte upp till dem. 
1SA.14.10	Men om de säger åt oss att komma upp, så gör vi det, för det är tecknet på att Herren har lämnat dem i vår hand.«
1SA.14.11	När nu de båda blev synliga från posteringen sade filisteerna: »Ser man på, nu kryper hebreerna fram ur sina hål!« 
1SA.14.12	Och de ropade ner till Jonatan och hans väpnare: »Kom upp hit, så skall vi visa er!« Då sade Jonatan till väpnaren: »Följ mig! Herren har gett dem i Israels hand.« 
1SA.14.13	Jonatan klättrade upp, följd av väpnaren. Filisteerna föll för Jonatans hugg, och väpnaren kom efter och gav dem dödsstöten. 
1SA.14.14	I detta första angrepp fällde de omkring tjugo man på en sträcka av en halv plogfåras längd. 
1SA.14.15	I lägret nere på fältet och bland folket spred sig förfäran; också posteringen och plundringsstyrkan greps av panik. Marken skalv. Gud slog dem med skräck.
1SA.14.16	Från Giva i Benjamins område såg Sauls spanare att fiendelägret var i upplösning och att alla sprang om varandra. 
1SA.14.17	Saul lät då räkna sitt folk för att se vilka som var frånvarande, och det visade sig att Jonatan och hans väpnare saknades. 
1SA.14.18	Saul uppmanade nu Achia att ta fram efoden — det var alltså han som den gången bar efoden inför Israel. 
1SA.14.19	Men medan Saul talade med prästen tilltog larmet i filisteernas läger alltmer. »Låt det vara«, sade Saul till prästen, 
1SA.14.20	och i samlad trupp skyndade han och alla som var med honom till stridsplatsen. Där vände filisteerna vapnen mot varandra, och det rådde fullständigt kaos. 
1SA.14.21	Även de hebreer som sedan gammalt lydde under filisteerna och hade dragit i fält på deras sida gick nu över till israeliterna under Saul och Jonatan. 
1SA.14.22	Och när de israeliter som hade gömt sig i Efraims bergstrakter fick höra att filisteerna flydde, tog också de upp förföljelsen och gav sig in i striden. 
1SA.14.23	Så skänkte Herren seger åt Israel den dagen.
1SA.14.23	Striderna fortsatte ända bortom Bet Aven, 
1SA.14.24	och israeliterna var hårt ansatta. Då band Saul folket med denna ed: »Förbannad den som äter före kvällen, innan jag har tagit hämnd på mina fiender.« Och ingen smakade något. 
1SA.14.25	[---] Ute på fälten fanns det honung, 
1SA.14.26	men när folket kom fram till bikakorna var det inte någon som vågade ta för sig, fastän det dröp av honung överallt. Så rädda var de för Sauls förbannelse. 
1SA.14.27	Men Jonatan hade inte hört att hans far hotade folket med förbannelse. Han sträckte fram sin stav och doppade spetsen i honungen och tog för sig av den, och hans ögon fick ny glans. 
1SA.14.28	Då sade en man i hären: »Din far har svurit en ed och förbannat var och en som äter något under dagen, och därför är alla utmattade.« — 
1SA.14.29	»Min far drar olycka över landet«, svarade Jonatan. »Se vilken glans mina ögon fick när jag smakade lite av honungen. 
1SA.14.30	Tänk då om folket i dag hade fått äta av det byte de tagit från fienden! Som det nu är har vi inte kunnat fullfölja segern över filisteerna.«
1SA.14.31	Efter att den dagen ha fördrivit filisteerna från Mikmas ända till Ajalon var israeliterna svårt medtagna. 
1SA.14.32	De kastade sig över bytet och tog får, oxar och kalvar och slaktade direkt på marken och åt köttet med blodet i. 
1SA.14.33	Saul underrättades om detta: »Folket syndar mot Herren och äter kött med blodet i.« Då sade han: »Ni har handlat orätt. Vältra nu fram en stor sten till mig 
1SA.14.34	och gå sedan runt bland folket och säg till att var och en leder hit sin oxe och sitt får. Här skall ni slakta och äta dem och inte synda mot Herren genom att äta kött med blodet i.« När det blev natt kom alla dit med de djur som de hade fått tag i och slaktade dem där. 
1SA.14.35	Så byggde Saul ett altare åt Herren; detta var det första altare han byggde.
1SA.14.36	Därefter tog Saul till orda: »Låt oss fortsätta att förfölja och plundra filisteerna i natt, ända tills det ljusnar. Vi skall inte låta en enda av dem slippa undan.« Folket sade: »Gör vad du finner bäst.« Då sade prästen: »Låt oss först träda fram inför Gud.« 
1SA.14.37	Och Saul frågade Gud: »Skall jag förfölja filisteerna? Lämnar du dem i Israels hand?« Men han fick inget svar den dagen. 
1SA.14.38	Saul lät då församla folkets hövdingar och sade till dem: »Undersök noga vad det är för en synd som har begåtts i dag. 
1SA.14.39	Så sant Herren lever, han som ger seger åt Israel: den skyldige skall straffas med döden, om det så är min son Jonatan.« Men ingen sade något. 
1SA.14.40	Då sade Saul till israeliterna: »Ni skall stå på ena sidan, jag och min son Jonatan på den andra!« — »Gör vad du finner bäst«, sade de. 
1SA.14.41	Därefter sade Saul till Herren, Israels Gud: »Varför har du inte svarat din tjänare i dag? Om skulden ligger hos mig eller min son Jonatan, Herre, Israels Gud, låt då urim komma upp, och om den ligger hos ditt folk Israel, låt då tummim komma upp.« Då föll lotten på Jonatan och Saul, medan folket gick fritt. 
1SA.14.42	Saul sade: »Kasta lott mellan mig och min son Jonatan.« Och lotten föll på Jonatan. 
1SA.14.43	»Tala om vad du har gjort«, sade Saul, och Jonatan svarade: »Jag smakade en droppe honung från spetsen av min stav. Jag är beredd att dö.« 
1SA.14.44	Saul svarade: »Gud må straffa mig, nu och framgent, om jag bryter min ed: Jonatan, du måste dö!« 
1SA.14.45	Men folket ropade till Saul: »Skulle Jonatan dö, han som har vunnit denna stora seger åt Israel! Aldrig! Så sant Herren lever, inte ett hår skall krökas på hans huvud! Han har haft Gud med sig i det som han har gjort i dag.« Så friköpte folket Jonatan, och han slapp att dö. 
1SA.14.46	Saul drog sig tillbaka utan att förfölja filisteerna, och dessa återvände till sitt eget område.
1SA.14.47	Sedan Saul hade kommit till makten i Israel förde han krig mot sina fiender i alla väderstreck, mot Moab, Ammon och Edom, mot kungen av Sova och mot filisteerna, och vart han vände sig hade han framgång. 
1SA.14.48	En stor bedrift utförde han då han slog amalekiterna och räddade Israel från deras plundringståg.
1SA.14.49	Sauls söner hette Jonatan, Jishjo och Malki-Shua. Den äldsta av hans båda döttrar hette Merav och den yngsta Mikal. 
1SA.14.50	Sauls hustru hette Achinoam och var dotter till Achimaas. Befälhavaren för hans krigsmakt hette Avner och var son till hans farbror Ner. 
1SA.14.51	Kish, Sauls far, och Ner, Avners far, var båda söner till Aviel.
1SA.14.52	Så länge Saul levde pågick häftiga strider med filisteerna, och varje tapper och krigsduglig man som han träffade på tog han i sin tjänst.
1SA.15.1	Samuel sade till Saul: »Det var mig Herren sände för att smörja dig till kung över sitt folk Israel. Lyssna nu till hans ord! 
1SA.15.2	Så säger Herren Sebaot: Jag har inte glömt vad amalekiterna gjorde mot Israels folk, då de angrep dem på deras vandring från Egypten. 
1SA.15.3	Dra nu ut och krossa amalekiterna och vig dem åt förintelse med allt som tillhör dem. Skona ingen utan döda alla, både män och kvinnor, barn och spädbarn, oxar och får, kameler och åsnor.« 
1SA.15.4	Då bådade Saul upp folket, och i Telam mönstrade han 200 000 soldater jämte 10 000 man från Juda.
1SA.15.5	När han hade nått fram till amalekiternas stad lade han sig i bakhåll i bäckravinen. 
1SA.15.6	Han uppmanade keniterna att dra sig bort och lämna amalekiterna: »Jag vill inte utrota er tillsammans med dem. Ni behandlade ju israeliterna som vänner, då de var på väg från Egypten.« Keniterna drog sig då bort, 
1SA.15.7	och Saul slog amalekiterna och förföljde dem från Havila ända fram till Shur, öster om Egypten. 
1SA.15.8	Deras kung Agag greps levande, men alla andra vigdes åt förintelse och höggs ner med svärd. 
1SA.15.9	Saul och hans män skonade Agag och vidare det bästa av boskapen, de feta oxarna och lammen och över huvud taget allt som hade något värde: det kunde de inte förmå sig att viga åt förintelse, som de gjorde med allt det odugliga och värdelösa.
1SA.15.10	Herrens ord kom till Samuel: 
1SA.15.11	»Jag ångrar att jag gjorde Saul till kung. Han har vänt sig från mig och gör inte vad jag befaller honom.« Detta upprörde Samuel, och han ropade till Herren hela natten. 
1SA.15.12	Tidigt nästa morgon gick han ut för att söka upp Saul. Då fick han höra att Saul hade kommit till Karmel. Där hade han rest en segerstod åt sig, och sedan hade han vänt och fortsatt ner till Gilgal.
1SA.15.13	När Samuel kom hälsade Saul honom: »Herren välsigne dig! Jag har fullgjort Herrens uppdrag.« 
1SA.15.14	Samuel frågade: »Vad är det då för bräkande och råmande jag hör?« — 
1SA.15.15	»Det är djur som har förts hit från amalekiterna«, svarade Saul, »folket sparade det bästa av boskapen för att offra åt Herren, din Gud. Resten vigde vi åt förintelse.« 
1SA.15.16	Samuel avbröt honom: »Jag skall tala om för dig vad Herren sade till mig i natt.« — »Låt höra!« sade Saul. 
1SA.15.17	Samuel sade: »Även om du är obetydlig i dina egna ögon står du dock i spetsen för Israels stammar, och Herren har smort dig till kung över Israel. 
1SA.15.18	Herren har sänt dig och sagt: Dra ut och vig amalekiterna åt förintelse, bekämpa dessa syndare tills de är utplånade. 
1SA.15.19	Varför lyssnade du inte till Herren utan kastade dig över bytet och gjorde det som är ont i Herrens ögon?« 
1SA.15.20	Saul svarade: »Jag lyssnade till Herren. Jag drog ut dit Herren skickade mig. Agag, amalekiternas kung, förde jag hit, men dem själva vigde jag åt förintelse. 
1SA.15.21	Av bytet tog folket får och kor, det bästa av det som skulle vigas åt förintelse, för att offra det åt Herren, din Gud, i Gilgal.«
1SA.15.22	Då sade Samuel:
1SA.15.22	»Älskar Herren offergåvor
1SA.15.22	lika mycket som lydnad?
1SA.15.22	Nej, lydnad är bättre än offer,
1SA.15.22	hörsamhet bättre än baggars fett.
1SA.15.23	Trots är synd liksom svartkonst är synd,
1SA.15.23	övermod synd liksom avgudadyrkan.
1SA.15.23	Du har förkastat Herrens ord,
1SA.15.23	och han har förkastat dig:
1SA.15.23	du skall ej längre vara konung.«
1SA.15.24	Då sade Saul till Samuel: »Jag har syndat och överträtt Herrens befallning och dina ord. Jag var rädd för folket och gjorde dem till viljes. 
1SA.15.25	Förlåt mig min synd och följ mig tillbaka, så skall jag falla ner inför Herren.« 
1SA.15.26	Men Samuel svarade: »Jag följer dig inte; du har förkastat Herrens befallning, och han har förkastat dig som kung över Israel.« 
1SA.15.27	När Samuel vände sig om för att gå högg Saul tag i hans mantel, och en flik rycktes av. 
1SA.15.28	Samuel sade: »I dag har Herren ryckt ifrån dig Israels kungamakt och gett den åt en annan, som är bättre än du. 
1SA.15.29	Och han som är Israels ära ljuger icke och ångrar intet, ty han är inte en människa, en som kan ångra sig.« 
1SA.15.30	Saul upprepade: »Ja, jag har syndat. Men visa mig ändå den hedern inför mitt folks äldste och inför Israel att gå med mig, så vill jag falla ner inför Herren, din Gud.« 
1SA.15.31	Samuel följde då med Saul, och Saul föll ner och tillbad Herren.
1SA.15.32	Samuel befallde nu att man skulle föra fram amalekiternas kung Agag inför honom, och Agag kom med vacklande steg och klagade: »Hur bitter är inte döden!« 
1SA.15.33	Men Samuel sade: »Ditt svärd har gjort kvinnor barnlösa, nu skall din mor bli barnlös som de.« Och han högg ner Agag inför Herren i Gilgal.
1SA.15.34	Därefter gick Samuel till Rama, medan Saul vände hem till Sauls Giva. 
1SA.15.35	Samuel grät över Saul och ville inte se honom mer, så länge han levde. Och Herren ångrade att han hade gjort Saul till kung över Israel.
1SA.16.1	Herren sade till Samuel: »Hur länge tänker du gråta över Saul? Jag har ju förkastat honom; han skall inte längre vara kung över Israel. Fyll ditt smörjhorn med olja och ta det med dig. Jag sänder dig till Jishaj i Betlehem, ty jag har utsett en av hans söner till kung.« 
1SA.16.2	Samuel svarade: »Nej, dit kan jag inte gå. Fick Saul reda på det skulle han döda mig.« Men Herren sade: »Ta med dig en kviga och säg att du kommer för att offra till Herren. 
1SA.16.3	Bjud så in Jishaj till offerfesten. Sedan låter jag dig veta vad du skall göra; den som jag utpekar skall du smörja åt mig.«
1SA.16.4	Samuel gjorde som Herren hade sagt. När han kom till Betlehem skyndade stadens äldste emot honom och frågade oroligt: »Vad för dig hit? Är allt väl?« — 
1SA.16.5	»Ja«, svarade han. »Jag är här för att offra till Herren. Rena er, och kom sedan med mig till offerfesten.« Han renade Jishaj och hans söner och inbjöd dem till offret. 
1SA.16.6	När de kom dit och Samuel såg Eliav, tänkte han: »Här inför Herren står nu hans smorde.« 
1SA.16.7	Men Herren sade till Samuel: »Fäst dig inte vid hans utseende och hans resliga gestalt — honom har jag förkastat. Herren ser med andra ögon än människor: människor ser till det yttre, men Herren ser till hjärtat.« 
1SA.16.8	Då kallade Jishaj på Avinadav och lät honom stiga fram inför Samuel. Men Samuel sade: »Inte heller honom har Herren utvalt.« 
1SA.16.9	Därefter lät Jishaj Shamma stiga fram, men Samuel sade: »Inte heller honom har Herren utvalt.« 
1SA.16.10	På detta sätt lät Jishaj sina sju söner stiga fram, men Samuel sade: »Herren har inte utvalt någon av dessa.« 
1SA.16.11	Sedan frågade han: »Är detta alla dina söner?« — »Nej«, svarade Jishaj, »den yngste är kvar, men han är ute och vallar fåren.« Då sade Samuel: »Skicka efter honom, vi går inte vår väg förrän han har kommit.« 
1SA.16.12	Jishaj lät hämta honom, och han var ljus och ståtlig och hade vackra ögon. Och Herren sade: »Han är det, honom skall du smörja.« 
1SA.16.13	Samuel tog då oljehornet och smorde honom mitt ibland hans bröder. Och Herrens ande föll över David och var sedan alltid med honom. Därefter vände Samuel tillbaka till Rama.
1SA.16.14	Men Herrens ande hade övergett Saul, och han plågades av en ond ande som Herren sänt. 
1SA.16.15	Hans närmaste män sade då: »Vi ser att en ond ande från Gud plågar dig, herre. 
1SA.16.16	Befall dina tjänare — vi står här beredda — att leta upp någon som spelar lyra. När den onda anden ansätter dig kan han spela för dig och lindra din plåga.« 
1SA.16.17	Saul sade då till sina män: »Leta upp någon som är skicklig att spela och för honom till mig.« 
1SA.16.18	En av dem berättade att han hade träffat en son till Jishaj i Betlehem som kunde spela. »Det är en duktig karl och en god soldat, han vet att lägga sina ord och ser bra ut. Och Herren är med honom.« 
1SA.16.19	Då skickade Saul bud till Jishaj och lät säga: »Sänd din son David till mig, han som vallar fåren.« 
1SA.16.20	Jishaj tog tio bröd, en lägel vin och en killing och skickade detta med sin son David till Saul. 
1SA.16.21	Så kom David till Saul och trädde i tjänst hos honom. Saul blev mycket fäst vid honom; han gjorde honom till sin väpnare 
1SA.16.22	och skickade bud till Jishaj: »Jag tycker bra om David. Låt honom stanna i min tjänst.«
1SA.16.23	Var gång Guds ande ansatte Saul grep David lyran och spelade. Då kände sig Saul lättare till mods. Han blev lugn igen, och den onda anden lämnade honom.
1SA.17.1	Filisteerna drog samman sina trupper till strid och samlades i Soko i Juda. De slog läger i Efes Dammim mellan Soko och Aseka. 
1SA.17.2	Också Saul och israeliterna samlade sina styrkor. De slog läger i Terebintdalen och ordnade sig till strid mot filisteerna. 
1SA.17.3	Filisteerna stod på den ena bergssluttningen och israeliterna på den andra, med dalen mellan sig.
1SA.17.4	Ur filisteernas led steg då fram en tvekampskämpe som hette Goljat från Gat. Han var tre meter lång 
1SA.17.5	och bar en hjälm av brons och ett harnesk med bronsfjäll som vägde omkring 60 kilo. 
1SA.17.6	Han hade benskenor av brons och en bronssabel i rem över axeln. 
1SA.17.7	Skaftet på hans spjut var tjockt som en vävbom, och spetsen, som var av järn, vägde över sju kilo. Framför honom gick hans sköldbärare.
1SA.17.8	Goljat gjorde halt och ropade bort mot de israelitiska leden: »Varför ställer ni upp till strid? Jag är filisteernas man och ni Sauls tjänare. Utse någon på er sida som får komma ner till mig. 
1SA.17.9	Om han är stark nog att kämpa mot mig och dödar mig, så blir vi era slavar. Men om jag vinner och dödar honom, då blir ni våra slavar och tjänar oss.« 
1SA.17.10	Och han fortsatte: »Jag utmanar Israels här: Skicka fram en man som kan kämpa med mig.« 
1SA.17.11	När Saul och alla israeliterna hörde filisténs utmaning blev de utom sig av skräck.
1SA.17.12	David var son till en efratit från Betlehem i Juda som hette Jishaj. Han hade åtta söner och var på Sauls tid redan till åren kommen. 
1SA.17.13	Hans tre äldsta söner hade följt Saul ut i kriget. De som dragit i fält var Eliav, den förstfödde, Avinadav, den andre, och Shamma, den tredje. 
1SA.17.14	David var yngst. De tre äldsta hade följt Saul, 
1SA.17.15	men David brukade då och då lämna Saul för att gå till Betlehem och valla sin fars får.
1SA.17.16	Morgon och kväll i fyrtio dagars tid steg filistén fram och ställde sig där.
1SA.17.17	Jishaj sade till sin son David: »Ta den här säcken rostad säd och de här tio bröden och skynda dig till dina bröder i lägret. 
1SA.17.18	Och de här tio ostarna skall du lämna till deras befälhavare. Sök upp dina bröder och se hur de har det och få med dig ett livstecken från dem. 
1SA.17.19	De är med Saul och den israelitiska hären i Terebintdalen och krigar mot filisteerna.«
1SA.17.20	Tidigt nästa morgon lät David någon annan ta hand om fåren och gjorde som Jishaj hade sagt till honom; han tog med sig vad han skulle och gav sig i väg. Just då han kom fram till lägret drog hären ut för att ställa upp sig, och stridsropen skallade. 
1SA.17.21	Israeliter och filisteer ställde upp i slagordning mitt emot varandra. 
1SA.17.22	David lade ifrån sig packningen hos trossvakten och sprang bort till trupperna och hälsade på sina bröder. 
1SA.17.23	Medan han stod där och talade med dem trädde tvekampskämpen Goljat från Gat fram ur filisteernas led och upprepade sin utmaning, och David hörde det. 
1SA.17.24	Alla israeliterna ryggade förskräckta tillbaka när de fick se honom. 
1SA.17.25	»Se på den där mannen«, sade de till varandra, »det är för att förödmjuka Israel som han visar sig. Den som kan besegra honom får stora rikedomar av kungen. Han får kungens dotter till hustru, och alla i hans släkt skall vara fria män i Israel.« 
1SA.17.26	David frågade dem som stod närmast: »Vilken belöning får den som slår ihjäl den där filistén och befriar Israel från vanäran? Och hur kan en oomskuren filisté få skymfa den levande Gudens här?« 
1SA.17.27	Man talade då om för honom vad som hade sagts om belöningen för den som slog ihjäl filistén. 
1SA.17.28	När Davids äldste bror Eliav fick höra hur han pratade med de andra blev han arg och sade: »Vad har du här att göra? Till vem har du lämnat din lilla fårhjord i öknen? Jag känner dig nog, din fräcka slyngel! Du har bara kommit för att titta på striden.« — 
1SA.17.29	»Vad har jag nu gjort?« sade David. »Jag frågade ju bara.« 
1SA.17.30	Han lämnade Eliav och frågade andra, och alla gav honom samma svar.
1SA.17.31	Ryktet om vad David hade sagt spred sig, och även Saul hörde det och kallade honom till sig. 
1SA.17.32	Och David sade till Saul: »Låt dig inte skrämmas av honom, herre. Jag, din tjänare, skall gå ut och strida mot den där filistén.« — 
1SA.17.33	»Inte duger du till att slåss mot filistén«, svarade Saul, »du är ju bara en pojke, och han har varit krigare i hela sitt liv.« 
1SA.17.34	Men David sade: »Jag har vallat får åt min far. När det kom ett lejon och tog ett får ur hjorden 
1SA.17.35	sprang jag efter det, slog ner det och ryckte bytet ur käftarna på det. När det anföll mig grep jag det i manen och slog ihjäl det. 
1SA.17.36	Också en björn har jag fällt, och det skall gå likadant för den där oomskurne filistén som det gick för dem, eftersom han har skymfat den levande Gudens här.« 
1SA.17.37	Och han tillade: »Herren som har räddat mig från både lejon och björn, han skall rädda mig från den där filistén.« Då sade Saul till honom: »Gå. Herren är med dig.«
1SA.17.38	Så klädde han David i sina egna kläder och satte på honom en hjälm av brons och ett harnesk. 
1SA.17.39	Sedan spände David fast svärdet utanpå kläderna och försökte gå i rustningen — det hade han aldrig tidigare prövat. »Nej, med allt det här kan jag inte gå«, sade han till Saul, »jag har aldrig gjort det förr.« Och så lade han av sig rustningen. 
1SA.17.40	Han tog sin käpp, valde ut fem släta stenar i bäcken och stoppade dem i sin herdeväska, sin ränsel.
1SA.17.40	Med slungan i handen gick han emot filistén. 
1SA.17.41	Filistén kom allt närmare med sköldbäraren framför sig. 
1SA.17.42	När filistén fick syn på David fnös han föraktfullt åt honom — det var ju bara en ung pojke, ljushyllt och vacker. 
1SA.17.43	»Tror du jag är en hund, eftersom du kommer emot mig med käppar?« frågade han. Så nedkallade filistén sina gudars förbannelse över David. 
1SA.17.44	»Kom hit«, ropade han, »så skall jag ge din kropp åt himlens fåglar och markens djur.« 
1SA.17.45	David svarade: »Du kommer emot mig med svärd och spjut och sabel. Jag går emot dig i Herren Sebaots namn, hans som är Israels härars Gud och som du har smädat. 
1SA.17.46	I dag skall Herren utlämna dig åt mig, jag skall fälla dig till marken och hugga huvudet av dig. I dag skall jag ge ditt lik och de filisteiska soldaternas lik åt himlens fåglar och markens vilda djur. Så skall hela världen förstå att Israel har en Gud, 
1SA.17.47	och alla här skall inse att det inte är med svärd och spjut som Herren ger seger. Han råder över kriget, och han har gett er i vårt våld.«
1SA.17.48	När nu filistén fortsatte framåt och kom allt närmare, sprang David med snabba steg fram mot hären för att möta honom. 
1SA.17.49	Han stack handen i väskan och tog upp en sten, sköt i väg den med slungan och träffade filistén så att stenen trängde in i pannan och han föll framstupa på marken. 
1SA.17.50	Så besegrade David filistén med slunga och sten. Han dräpte filistén utan svärd.
1SA.17.51	Nu sprang David fram och ställde sig över filistén, grep hans svärd och drog det ur skidan. Han gav honom dödsstöten och högg av huvudet med svärdet. När filisteerna såg att deras hjälte var död tog de till flykten. 
1SA.17.52	Då höjde Israels och Judas styrkor ett härskri och förföljde filisteerna ända bort mot Gat och fram till Ekrons portar. Ja, det låg fallna filisteer längs Shaarajimvägen ända till Gat och Ekron. 
1SA.17.53	Efter att ha jagat filisteerna vände israeliterna tillbaka och plundrade deras läger. 
1SA.17.54	David tog filisténs huvud och förde det till Jerusalem, men hans vapen lade han i sitt tält.
1SA.17.55	När Saul såg David dra ut för att möta filistén frågade han sin härförare Avner: »Avner, vems son är den där pojken?« — »Sannerligen, konung, det vet jag inte«, svarade Avner, 
1SA.17.56	och då befallde kungen honom att ta reda på vem den unge mannen var. 
1SA.17.57	När sedan David kom tillbaka efter att ha dräpt filistén tog Avner honom med sig till Saul, medan han ännu bar filisténs huvud i handen. 
1SA.17.58	Saul frågade David: »Vems son är du, unge man?« David svarade: »Jag är son till din tjänare Jishaj i Betlehem.«
1SA.18.1	Efter samtalet mellan David och Saul blev Jonatan innerligt fäst vid David; han älskade honom lika högt som sitt eget liv. 
1SA.18.2	Från den dagen tog Saul David till sig och lät honom inte återvända hem. 
1SA.18.3	Jonatan slöt ett förbund med David; han älskade honom lika högt som sitt eget liv. 
1SA.18.4	Han tog av sig manteln han bar och gav den åt David, liksom sina övriga kläder och till och med svärdet, bågen och bältet. 
1SA.18.5	Och David lyckades så väl med alla uppdrag han fick att kungen gjorde honom till befälhavare. Både folket och Sauls närmaste män tyckte att det var ett bra beslut.
1SA.18.6	Då hären kom tillbaka efter att David hade dödat filistén gick kvinnorna i Israels alla städer ut för att titta, och danserskor mötte kung Saul med glädjerop och tamburiner och tresträngade lyror. 
1SA.18.7	De jublande kvinnorna sjöng:
1SA.18.7	Saul har slagit tusen,
1SA.18.7	David tio tusen.
1SA.18.8	Saul tog mycket illa upp, och i sin förbittring sade han: »Åt David ger de tio tusen och åt mig tusen. Nu fattas honom bara kungamakten.« 
1SA.18.9	Från och med nu hade Saul ögonen på David.
1SA.18.10	Följande dag överfölls Saul av en ond ande från Gud och bar sig åt som en besatt inne i sitt hus. David spelade lyra, som han brukade göra varje dag. Saul hade ett spjut i handen 
1SA.18.11	och höjde det. »Jag skall nagla fast David vid väggen«, tänkte han, men David vek undan två gånger. 
1SA.18.12	Då blev Saul rädd för honom, eftersom Herren var med David men hade vänt sig från honom själv. 
1SA.18.13	Han ville inte längre ha David i sin närhet utan gav honom befälet över tusen man. David ledde sina män i strid 
1SA.18.14	och lyckades väl i alla sina företag, ty Herren var med honom. 
1SA.18.15	Saul såg hans stora framgångar och blev skrämd, 
1SA.18.16	men alla i Israel och Juda älskade David, som ledde dem i striden.
1SA.18.17	Saul sade till David: »Min äldsta dotter Merav, henne ger jag dig till hustru, om du visar dig tapper i min tjänst och utkämpar Herrens krig.« Saul tänkte nämligen att filisteerna skulle döda David, så att han slapp göra det själv. 
1SA.18.18	David svarade: »Hur skulle en man som jag, med min härstamning, kunna bli kungens måg?«
1SA.18.19	När nu tiden var inne för David att få Sauls dotter Merav till hustru, blev hon i stället bortgift med Adriel från Mechola. 
1SA.18.20	Men Sauls dotter Mikal blev kär i David, och då man berättade det för Saul tyckte han att det var bra. 
1SA.18.21	Han tänkte: »Jag ger honom Mikal: hon skall bli ett lockbete som gör honom till ett lätt byte för filisteerna.« Därför erbjöd han nu för andra gången David att bli hans måg. 
1SA.18.22	Han befallde sina närmaste män att i förtroende säga till David: »Du står högt i gunst hos kungen, och vi tycker alla om dig. Du skall bli hans måg!« 
1SA.18.23	När Sauls män anförtrodde David detta svarade han: »Tror ni det är så lätt att bli kungens måg? Jag är ju en fattig och obetydlig man.« 
1SA.18.24	De berättade för Saul vad David hade sagt, 
1SA.18.25	och Saul sade: »Hälsa David att den enda brudgåva kungen begär är förhudarna från 100 filisteer som en hämnd på sina fiender.« Saul räknade med att filisteerna skulle döda David. 
1SA.18.26	Sauls män framförde hälsningen till David. Han tyckte att det var bra att få bli kungens måg på sådana villkor. Innan tiden var gången 
1SA.18.27	drog han ut med sina män. Han slog ihjäl 200 filisteer och tog med sig deras förhudar och lämnade dem allesammans åt kungen för att få bli hans måg. Då gav Saul honom sin dotter Mikal till hustru.
1SA.18.28	Nu insåg Saul att David hade Herren på sin sida och att hela Israel älskade honom. 
1SA.18.29	Kungens fruktan för honom växte alltmer, och för all framtid blev han Davids fiende. 
1SA.18.30	Filisteernas befälhavare gjorde nya anfall, men varje gång de drog i strid var David mer framgångsrik än någon annan av Sauls män, och hans namn blev vida berömt.
1SA.19.1	Saul talade med sin son Jonatan och med sina närmaste män om sin avsikt att döda David. Men Jonatan var mycket fäst vid David 
1SA.19.2	och varskodde honom. »Saul vill döda dig«, sade han. »Var därför på din vakt i morgon bitti, göm dig och håll dig dold. 
1SA.19.3	Själv skall jag göra sällskap med min far ut på fälten där du håller till och tala med honom om dig. Om jag då får reda på något skall jag låta dig veta det.« 
1SA.19.4	Jonatan talade väl om David inför sin far och sade: »Kungen får inte göra sin tjänare något orätt — David har ju aldrig gjort något orätt mot dig, utan du har haft stor nytta av hans tjänster. 
1SA.19.5	Han satte sitt liv på spel då han slog ihjäl filistén, och Herren gav Israel en stor seger. Du såg det själv och gladde dig. Varför skulle du då låta oskyldigt blod flyta och döda David utan anledning?« 
1SA.19.6	Saul lyssnade till Jonatan och svor vid Herren: »Så sant Herren lever, David skall inte dödas.« 
1SA.19.7	Då kallade Jonatan på David och berättade om samtalet. Han tog med sig David till Saul, och så var David åter i tjänst hos kungen som förut.
1SA.19.8	Kriget blossade upp på nytt, och David ryckte ut mot filisteerna och tillfogade dem ett stort nederlag och drev dem på flykten.
1SA.19.9	En gång när Saul satt i sitt hus med spjutet i handen och David spelade, föll en ond ande från Herren över honom, 
1SA.19.10	och han försökte nagla fast David vid väggen med sitt spjut. Men David vek undan för honom, och spjutet träffade väggen. David flydde och lyckades undkomma. Redan samma natt 
1SA.19.11	sände Saul några män till Davids hus för att bevaka honom och döda honom på morgonen. Men Mikal, Davids hustru, varnade sin man: »Du måste sätta dig i säkerhet redan i natt, annars är du en död man i morgon.« 
1SA.19.12	Hon firade ner David från fönstret, och han flydde och lyckades undkomma.
1SA.19.13	Mikal tog nu husguden och lade den i sängen, placerade en getfäll vid huvudändan och lade täcket ovanpå. 
1SA.19.14	När Sauls utsända skulle hämta David sade hon att han låg sjuk. 
1SA.19.15	Männen fick då order att själva gå in till David. »Bär honom i sängen hit till mig«, sade Saul, »så att jag kan döda honom.« 
1SA.19.16	När de kom in upptäckte de husguden som låg i sängen och getfällen vid huvudändan. 
1SA.19.17	»Varför har du lurat mig så här?« sade Saul till Mikal. »Du har hjälpt min fiende att komma undan!« Mikal svarade att David hade sagt: »Hjälp mig i väg, annars måste jag döda dig.«
1SA.19.18	När nu David hade flytt och klarat sig undan kom han till Samuel i Rama och berättade för honom om allt som Saul hade gjort honom. Tillsammans gick de sedan till Najot och stannade där. 
1SA.19.19	Då Saul fick veta att David var i Najot vid Rama 
1SA.19.20	skickade han folk för att gripa honom. De fann en skara profeter i extas, och Samuel stod där som deras anförare. Då föll Guds ande över kungens män, så att också de råkade i extas. 
1SA.19.21	När man berättade detta för Saul sände han i väg nytt folk, men också de råkade i extas. Saul skickade en tredje grupp, men det gick likadant för dem. 
1SA.19.22	Han begav sig då själv till Rama, och när han kom till Stora brunnen i Seku frågade han var Samuel och David var. Man sade att de var i Najot vid Rama, 
1SA.19.23	och han gick vidare dit, men också han greps av Guds ande och fortsatte i profetisk hänryckning hela vägen fram till Najot. 
1SA.19.24	Också han kastade av sig kläderna och betedde sig som de andra profeterna inför Samuel; hela dagen och hela natten låg han där naken. Det är därför man brukar säga: »Hör Saul också till profeterna?«
1SA.20.1	David flydde från Najot vid Rama och kom till Jonatan och sade: »Vad har jag gjort för ont? Vad är det för brott som din far anklagar mig för, eftersom han vill döda mig?« — 
1SA.20.2	»Nej, nej«, svarade Jonatan, »du skall inte dö! Min far företar sig aldrig något, stort eller smått, utan att tala om det för mig. Varför skulle han då hemlighålla detta? Det är otänkbart.« 
1SA.20.3	Men David försäkrade med ed: »Din far vet mycket väl hur fäst du är vid mig. Därför vill han hålla dig utanför det här, så att du slipper oroas. Så sant Herren lever och så sant du själv lever, det är inte mer än ett steg mellan mig och döden.« 
1SA.20.4	Jonatan sade: »Allt vad du vill skall jag göra för dig.« 
1SA.20.5	David svarade: »I morgon är det nymånadsfest, och då skulle jag egentligen sitta till bords med kungen. Men låt mig i stället gå och gömma mig ute på fälten tills kvällen kommer. 
1SA.20.6	Om din far saknar mig, så säger du att jag bad dig om lov att göra ett hastigt besök hemma i Betlehem, eftersom man just firar det årliga offret där för hela släkten. 
1SA.20.7	Om kungen svarar: ’Bra!’ kan jag vara lugn. Men om han visar vrede, då förstår du att han är fast besluten att röja mig ur vägen. 
1SA.20.8	Gör detta för mig, din tjänare — du har ju slutit ett förbund med mig inför Herren. Om jag har förbrutit mig är det du som skall döda mig; utlämna mig bara inte till din far.« — 
1SA.20.9	»Aldrig i livet«, svarade Jonatan. »Om jag märker att min far har bestämt sig för att röja dig ur vägen, så talar jag naturligtvis om det för dig.« 
1SA.20.10	David frågade: »Vem skall underrätta mig om Saul ger dig ett bryskt svar?« — 
1SA.20.11	»Kom med mig«, sade Jonatan, och båda gick tillsammans ut på fälten.
1SA.20.12	Jonatan sade: »Vid Herren, Israels Gud, i morgon skall jag försöka komma underfund med min fars avsikter. Du skall se att han är vänligt stämd mot dig, men om han inte är det skickar jag bud till dig och varnar dig. 
1SA.20.13	Vill han ditt fördärv, då må Herren straffa mig, nu och framgent, om jag inte varnar dig, så att du kan fly och sätta dig i säkerhet. Må Herren vara med dig, så som han har varit med min far. 
1SA.20.14	Så länge jag lever måste du vara barmhärtig mot mig, liksom Herren är barmhärtig, och efter min död 
1SA.20.15	får du aldrig upphöra att visa barmhärtighet mot min släkt. När Herren utplånar alla Davids fiender från jordens yta 
1SA.20.16	får Jonatans namn inte utplånas ur Davids släkt. Om så sker, må Herren ta hämnd på David.« 
1SA.20.17	Så bekräftade Jonatan åter sin kärlek till David med en ed, ty han älskade honom lika högt som sitt eget liv.
1SA.20.18	»I morgon är det nymånadsfest«, fortsatte Jonatan, »då märks det att du är borta när din plats står tom. 
1SA.20.19	Men i övermorgon skall du gå ner till det ställe där du gömde dig förra gången och stanna vid kullen, 
1SA.20.20	och då kommer jag och skjuter pilar åt det hållet, som om jag sköt till måls. 
1SA.20.21	Jag skickar en pojke att leta efter pilarna, och om jag då ropar till honom: ’Den ligger längre hitåt, hämta den!’ då kan du komma fram och känna dig lugn, då är det ingen fara å färde, så sant Herren lever. 
1SA.20.22	Men om jag ropar åt pojken: ’Pilen ligger längre bort!’ då måste du ge dig av, då sänder Herren i väg dig. 
1SA.20.23	Vad vi har lovat varandra, du och jag, det vakar Herren över för all framtid.« 
1SA.20.24	Så gömde sig David där ute på fälten.
1SA.20.24	Nymånadsfesten kom, och kungen slog sig ner för att äta. 
1SA.20.25	Han satt på sin vanliga plats vid väggen. Jonatan satte sig mitt emot honom och Avner vid sidan om Saul. Men Davids plats stod tom. 
1SA.20.26	Saul sade ingenting den dagen, han tänkte: »Det har nog hänt honom något så att han är oren. Ja, säkert är han oren.« 
1SA.20.27	Men då Davids plats stod tom också på andra dagen av festen frågade Saul sin son Jonatan: »Varför har inte Jishajs son kommit till måltiden vare sig i går eller i dag?« 
1SA.20.28	Jonatan svarade: »David bad mig om lov att gå till Betlehem, 
1SA.20.29	han sade: Låt mig få gå, vår släkt håller offerfest i staden, och mina bröder vill att jag skall vara med. Om du är min vän, låt mig då slippa i väg, så att jag får träffa mina bröder. — Det är därför han inte har kommit till kungens bord.« 
1SA.20.30	Då blev Saul rasande och for ut mot Jonatan: »Din horunge! Var det inte det jag visste, att du hänger ihop med den där Jishajs son och drar skam över både dig själv och din slinka till mor. 
1SA.20.31	Så länge Jishajs son trampar denna jord, så länge blir du aldrig kung i landet. Skicka nu efter honom. Han måste dö.« — 
1SA.20.32	»Varför skall han dödas?« frågade Jonatan. »Vad har han gjort?« 
1SA.20.33	Då höjde Saul sitt spjut för att spetsa honom, och nu förstod Jonatan att hans far var fast besluten att döda David. 
1SA.20.34	I vredesmod rusade han upp och lämnade bordet, och denna andra dag av festen åt han ingenting. Så upprörd var han över Sauls skändliga behandling av David.
1SA.20.35	Nästa morgon gick Jonatan ut på fälten, så som han hade avtalat med David. Han hade en liten pojke med sig 
1SA.20.36	och sade till honom: »Spring och leta rätt på pilarna som jag skjuter!« Pojken sprang, och Jonatan sköt en pil över honom. 
1SA.20.37	Men när pojken kom fram till den plats där pilen slagit ner ropade Jonatan efter honom: »Den ligger längre bort. 
1SA.20.38	Skynda dig och spring, stanna inte!« Pojken plockade upp pilen och kom tillbaka med den till sin herre. 
1SA.20.39	Han anade ingenting, men Jonatan och David visste vad det gällde. 
1SA.20.40	Sedan lämnade Jonatan sina vapen till pojken och sade åt honom att ta med dem till staden. 
1SA.20.41	När han gått reste sig David från sitt gömställe vid kullen och föll ner med ansiktet mot jorden och hälsade Jonatan tre gånger. De kysste varandra under tårar, och till slut grät David våldsamt. 
1SA.20.42	Då sade Jonatan till honom: »Farväl. Vi båda har svurit varandra en ed i Herrens namn: Herren skall vaka över förbundet mellan mig och dig och mellan våra efterkommande för all framtid.« 
1SA.20.43	Så gick David sin väg medan Jonatan återvände till staden.
1SA.21.1	David kom till Nov, och där skyndade prästen Achimelek oroligt emot honom: »Varför kommer du ensam?« frågade han. »Har du ingen med dig?« — 
1SA.21.2	»Jag är här på uppdrag av kungen«, svarade David, »och han har förbjudit mig att säga vilket ärende och vilka åtgärder det gäller. Jag har gett mina män besked om var vi skall mötas. 
1SA.21.3	Har du fem bröd, så låt mig få dem eller vad som annars finns till hands.« 
1SA.21.4	Prästen svarade: »Något vanligt bröd har jag inte, bara heligt bröd, om nu dina män har avhållit sig från kvinnor.« — 
1SA.21.5	»Ja«, försäkrade David, »kvinnor har varit förbjudna för oss, som alltid när jag har dragit i fält. Och om manskapets utrustning är helgad redan i vanliga fall, så är den ännu mer helgad i dag.« 
1SA.21.6	Då gav prästen honom av det heliga, eftersom det inte fanns något annat bröd än skådebröden som hade legat inför Herren men ersatts med färskt bröd. — 
1SA.21.7	Den dagen var en av Sauls tjänare kvar i templet, Doeg från Edom, den främste bland Sauls herdar. — 
1SA.21.8	David frågade nu Achimelek om han hade något spjut eller svärd till hands: »Det var så bråttom med kungens ärende att jag inte fick med mig vare sig svärd eller något annat.« 
1SA.21.9	Prästen svarade: »Svärdet som Goljat hade, filistén du dräpte i Terebintdalen, ligger bakom efoden, insvept i en mantel. Det kan du ta, om du vill; något annat finns här inte.« David svarade: »Det har inte sin like. Ge mig det!«
1SA.21.10	Samma dag flydde David vidare undan Saul och kom till Akish, kungen i Gat. 
1SA.21.11	Akishs tjänare frågade sin herre: »Är inte det där David, landets kung? Var det inte honom de hyllade, när de dansade och sjöng: Saul har slagit tusen, David tio tusen.« 
1SA.21.12	David fäste sig vid deras ord och började bli rädd för Akish, kungen i Gat. 
1SA.21.13	När folk såg på spelade han vansinnig, och när de tog hand om honom var han som förryckt, bankade på dörrarna i stadsporten och dreglade i skägget. 
1SA.21.14	Då sade Akish till sina tjänare: »Ni ser väl att karlen är galen. Varför har ni skickat på mig honom? 
1SA.21.15	Har jag så ont om dårar att ni måste ta hit den där för att plåga mig med sina galenskaper? En sådan får inte komma in i mitt hus.«
1SA.22.1	David lämnade Gat och tog sin tillflykt till grottan vid Adullam. Då hans bröder och den övriga familjen fick reda på detta gick de dit ner till honom. 
1SA.22.2	Alla slags nödställda, skuldsatta och missnöjda, i allt omkring 400 man, samlades runt honom, och han blev deras hövding. 
1SA.22.3	Därifrån gick David till Mispa i Moab och bad kungen där att hans far och mor skulle få vara hos moabiterna, tills han själv fick klarhet om vad Gud ville göra med honom. 
1SA.22.4	Så lämnade David sina föräldrar hos kungen av Moab, och där stannade de kvar så länge David var i bergfästet. 
1SA.22.5	Men profeten Gad sade till David: »Dröj inte kvar i fästet utan kom tillbaka till Juda.« Då bröt David upp och kom till Heretskogen.
1SA.22.6	Saul satt i Giva, under tamarisken på höjden, med spjutet i handen och med alla sina män stående omkring sig. Då han fick höra att David och hans folk varit synliga 
1SA.22.7	sade han till dem som stod runt om honom: »Hur är det, benjaminiter, tror ni verkligen att Jishajs son också kommer att ge er åkrar och vingårdar och sätta er till befäl över tusen man eller hundra? 
1SA.22.8	Ni har ju alla gaddat er samman mot mig, och ingen har velat avslöja för mig att min son har slutit förbund med Jishajs son. Ingen av er har besvärat sig med att tala om för mig att min son har uppeggat en av mina närmaste män till att intrigera mot mig.« 
1SA.22.9	Doeg från Edom, som var förman i kungens tjänst, tog då till orda: »Jag såg när David kom till Nov, till Achimelek, Achituvs son. 
1SA.22.10	Achimelek frågade Herren för hans räkning och försåg honom med proviant. Också filistén Goljats svärd gav han honom.«
1SA.22.11	Då kallade Saul till sig prästen Achimelek och hela hans släkt, prästerna i Nov, och när de infann sig 
1SA.22.12	sade kungen: »Hör på, Achituvs son!« — »Ja, herre, jag hör«, svarade Achimelek, 
1SA.22.13	och Saul fortsatte: »Varför stämplar ni mot mig, du och Jishajs son? Du har gett honom bröd och svärd och frågat Gud för hans räkning; därför har han rest sig mot mig och intrigerar nu som bäst mot mig.« 
1SA.22.14	Achimelek svarade honom: »Finns det någon bland alla dina tjänare som är lika trogen som David, kungens måg, befälhavare för din livvakt och en aktad man i ditt hus? 
1SA.22.15	Det var ju inte heller första gången jag frågade Gud för hans räkning. Min konung, du får inte anklaga mig eller min släkt: jag har inte haft den minsta aning om allt detta.« 
1SA.22.16	Men kungen sade: »Du skall straffas med döden, Achimelek, du och hela din släkt.« 
1SA.22.17	Och så gav han order åt livvakterna som stod omkring honom: »Gå fram och döda Herrens präster. De har gjort gemensam sak med David, och fastän de visste att han var på flykt avslöjade de ingenting för mig.« Men kungens tjänare ville inte bära hand på Herrens präster. 
1SA.22.18	Då befallde kungen Doeg från Edom att gå fram och hugga ner prästerna, och det gjorde han: han dödade den dagen åttiofem män som hade burit efoden. 
1SA.22.19	Också Nov, prästernas stad, härjades med svärd: män och kvinnor, barn och spädbarn, oxar, åsnor och får, alla höggs ner med svärd.
1SA.22.20	En enda son till Achimelek, Achituvs son, lyckades komma undan, en som hette Evjatar. Han flydde och förenade sig med David 
1SA.22.21	och berättade för honom att Saul hade dödat Herrens präster. 
1SA.22.22	David sade: »Jag förstod redan då jag såg Doeg från Edom där att han skulle underrätta Saul. Det är jag som är orsak till alla dina anhörigas död. 
1SA.22.23	Stanna nu hos mig och känn dig trygg. Den som står efter ditt liv står också efter mitt; hos mig är du i säkerhet.«
1SA.23.1	Det kom bud till David att filisteerna hade anfallit Keila och nu var i färd med att plundra tröskplatserna. 
1SA.23.2	Då frågade David Herren: »Skall jag dra ut och angripa de där filisteerna?« Herren svarade: »Ja, du skall dra ut och angripa filisteerna och rädda Keila.« 
1SA.23.3	Men Davids män sade: »Har vi inte mycket nog att frukta här i Juda? Måste vi också dra i väg till Keila och möta filisteernas styrkor?« 
1SA.23.4	David frågade Herren ännu en gång och fick till svar: »Bryt upp och gå mot Keila, jag ger filisteerna i ditt våld.« 
1SA.23.5	Då tågade David och hans män till Keila och stred mot filisteerna. Han förde bort deras boskap och slog dem i grund och räddade så folket i Keila. — 
1SA.23.6	Också Evjatar, Achimeleks son, som hade flytt till David, följde med till Keila, och han hade då efoden med sig.
1SA.23.7	När Saul fick veta att David hade kommit till Keila tänkte han: »Gud har utlämnat honom åt mig. David har gillrat en fälla åt sig själv genom att dra in i en stad med port och bom.« 
1SA.23.8	Så bådade han upp folket för att tåga mot Keila och omringa David och hans män. 
1SA.23.9	Men när David förstod att Saul smidde onda planer mot honom sade han åt prästen Evjatar att ta fram efoden. 
1SA.23.10	Och David bad: »Herre, Israels Gud, jag har hört att Saul tänker dra ut och ödelägga Keila för min skull. 
1SA.23.11	Kommer de styrande i Keila att utlämna mig? Kommer Saul att tåga hit, som jag har hört? Herre, Israels Gud, ge din tjänare svar!« Herren svarade: »Ja, han kommer att tåga hit.« 
1SA.23.12	David fortsatte: »Kommer de styrande i Keila att utlämna mig och mitt följe åt Saul?« Herren svarade: »Ja, det kommer de att göra.« 
1SA.23.13	Då bröt David upp med sitt folk, omkring 600 man; de lämnade Keila och strövade sedan än hit, än dit. När Saul hörde att David hade sluppit ut ur Keila gav han upp sina planer.
1SA.23.14	David höll till bland bergen i Sifs öken med dess otillgängliga klippor. Hela tiden sökte Saul efter honom, men Gud lät honom inte falla i kungens händer. 
1SA.23.15	Medan David var i Horsha i Sifs öken fick han veta att Saul hade dragit ut för att döda honom. 
1SA.23.16	Men Sauls son Jonatan sökte upp David i Horsha och styrkte honom med löften om Guds beskydd. 
1SA.23.17	»Var inte rädd«, sade han, »min far kommer inte att få tag i dig. Det är du som skall bli kung i Israel, och då står jag närmast dig i rang. Det vet min far också.« 
1SA.23.18	Så slöt de båda ett förbund inför Herren, och Jonatan gick hem, medan David stannade i Horsha.
1SA.23.19	Några män från Sif kom upp till Saul i Giva och berättade att David höll sig gömd hos dem bland bergfästena i Horsha, på Hakilaberget söder om Jeshimon. 
1SA.23.20	»Kom ner när du vill, konung«, sade de, »så skall vi se till att han faller i dina händer.« 
1SA.23.21	Saul svarade: »Herren skall välsigna er för att ni har haft sådan omtanke om mig. 
1SA.23.22	Gå nu och skaffa er säkrare uppgifter och ta reda på vart han smiter i väg; han lär vara mycket förslagen. 
1SA.23.23	Se efter på vilket av alla sina gömställen han håller sig undan och kom tillbaka hit när ni är säkra på er sak, så skall jag följa med er. Om han bara finns i landet, skall jag spåra upp honom i vilket hörn av Juda han än må vara.« 
1SA.23.24	Så begav de sig hem till Sif före Saul.
1SA.23.24	David och hans män uppehöll sig då i Maons öken, i ödemarken söder om Jeshimon. 
1SA.23.25	När han fick reda på att Saul med sin trupp kom för att leta efter honom drog han sig ner till klippan i Maons öken. Saul fick rapport om detta och förföljde honom in i öknen.
1SA.23.26	Saul och hans män gick på ena sidan berget och David och hans män på den andra. David var ivrig att hinna undan, men det var nära att de hade blivit kringrända och infångade, 
1SA.23.27	då en budbärare kom till Saul och ropade: »Skynda dig tillbaka! Filisteerna har ryckt in i landet.« 
1SA.23.28	Saul gav då upp jakten på David och vände sig mot filisteerna. Därför har denna plats fått namnet Skiljeklippan.
1SA.24.1	David bröt upp därifrån och höll sedan till bland bergfästena i En-Gedi. 
1SA.24.2	När Saul kom tillbaka från sitt fälttåg mot filisteerna talade man om för honom att David höll till i En-Gedis öken. 
1SA.24.3	Han tog då 3 000 utvalda soldater från hela Israel och tågade ut för att leta efter David och hans män öster om Stengetsklipporna. 
1SA.24.4	När han kom till fårfållorna utmed vägen gick han in i en grotta där för att uträtta sina behov. Men längst inne i grottan satt David och hans män, 
1SA.24.5	och de sade till honom: »Nu är den dagen inne om vilken Herren sagt: Jag lämnar din fiende i ditt våld, gör med honom vad du behagar!« Då smög sig David fram och skar av en flik av Sauls mantel. 
1SA.24.6	Men när han hade skurit av Sauls mantelflik slog honom samvetet, 
1SA.24.7	och han sade till sina män: »Herren förbjude att jag skulle handla så mot min härskare, Herrens smorde, att jag bär hand på honom: han är dock Herrens smorde.« 
1SA.24.8	Och med stränga ord avhöll David sina män från att överfalla Saul.
1SA.24.8	Saul lämnade grottan och fortsatte vägen fram. 
1SA.24.9	Då reste sig David och gick ut och ropade efter honom: »Min herre och konung!« Saul såg sig om, och David föll ner med ansiktet mot marken och hälsade underdånigt. 
1SA.24.10	Han sade: »Varför lyssnar du till dem som säger att jag vill dig illa? 
1SA.24.11	Nu kan du själv se hur Herren utlämnade dig åt mig i grottan. Jag blev uppmanad att döda dig, men jag skonade dig och sade: Jag får inte bära hand på min härskare, han är dock Herrens smorde. — 
1SA.24.12	Se här, min fader, vad jag håller i handen, en flik av din mantel. Jag kunde ha dödat dig, men jag skar bara av en flik av din mantel. Då måste du förstå att jag inte är skyldig till något ont, jag har inte förbrutit mig mot dig. Du däremot lägger försåt för att bringa mig om livet. 
1SA.24.13	Herren skall döma mellan oss, Herren skall hämnas på dig för vad du har brutit mot mig, själv skall jag inte röra dig. 
1SA.24.14	Du vet hur de gamle brukade säga: Ont kommer från de onda. Min hand skall inte röra vid dig. 
1SA.24.15	Mot vem har Israels konung dragit ut, vem är det du jagar? En död hund! En ynka loppa! 
1SA.24.16	Men Herren skall vara domare; han skall skipa rättvisa mellan dig och mig. Han skall ta sig an min sak och skaffa mig rätt gentemot dig.«
1SA.24.17	När David hade sagt detta ropade Saul: »David, min son, är det verkligen du?« Och han brast i gråt. 
1SA.24.18	»Det är du som har rätt, inte jag«, sade han. »Du har gjort gott mot mig, och jag har gjort ont mot dig. 
1SA.24.19	I dag har du visat att du vill mig väl: du dödade mig inte, trots att Herren hade lagt mitt liv i din hand. 
1SA.24.20	Man låter ju inte sin fiende löpa, när man fått honom fast! Herren skall löna dig rikligt för vad du har gjort mot mig i dag. 
1SA.24.21	Nu vet jag säkert att du skall bli kung och att Israels kungadöme kommer att befästas under ditt styre. 
1SA.24.22	Svär nu vid Herren att du inte utrotar mina efterkommande och inte utplånar mitt namn ur min släkt.« 
1SA.24.23	Detta lovade David med ed, och sedan vände Saul tillbaka hem, medan David och hans män drog sig upp till sitt bergfäste.
1SA.25.1	Samuel dog och hela Israel samlades för att hålla dödsklagan över honom. Han begravdes i Rama, där han hade bott.
1SA.25.1	David hade dragit vidare ner mot Paranöknen. 
1SA.25.2	I Maon bodde på den tiden en man som höll boskapshjordar i Karmel. Han var mycket välbärgad; han ägde 3 000 får och 1 000 getter, och nu var han i Karmel i samband med fårklippningen. 
1SA.25.3	Mannen hette Naval och hans hustru Avigajil. Hon var en klok och vacker kvinna, men han var styvsint och elak; han tillhörde Kalevs ätt. 
1SA.25.4	Då David ute i öknen fick reda på att Naval höll på med fårklippningen i Karmel 
1SA.25.5	skickade han dit tio av sina män: »Dra upp till Karmel och gå hem till Naval«, sade han. »Hälsa honom från mig 
1SA.25.6	och säg: Jag önskar dig all lycka och allt gott för dig och din familj och allt du äger. 
1SA.25.7	Jag fick höra att du är i färd med fårklippningen. Nu är det så att dina herdar har hållit till hos oss, och vi har aldrig gjort dem något för när. Inte heller har de blivit av med något under hela tiden de har varit i Karmel. 
1SA.25.8	Fråga själv ditt folk, de kan intyga det. Jag ber dig därför att ta väl emot mina män, när de nu har kommit på en festdag, och ge av vad du kan ha åt dem och din vän David.«
1SA.25.9	Då männen kom till Naval framförde de Davids hälsning och väntade så på svar. 
1SA.25.10	Men Naval frågade: »David, vem är det? Jishajs son, vem är det? Det är gott om slavar nu för tiden som rymmer från sina herrar. 
1SA.25.11	Skulle jag ta mitt bröd och mitt vin och det som jag har slaktat för mina fårklippare, skulle jag ge det åt folk som kommer från jag vet inte var?« 
1SA.25.12	Männen vände tvärt och gick tillbaka till David och berättade vad som hade hänt. 
1SA.25.13	»Spänn på er svärden«, sade David till sina män, och det gjorde alla, också David själv. Sedan drog han upp mot Karmel med omkring 400 man, medan 200 man stannade i lägret.
1SA.25.14	En av Navals tjänare berättade för hans hustru Avigajil att David hade skickat budbärare utifrån öknen: »De framförde en hälsning till vår husbonde, men han snäste av dem. 
1SA.25.15	Och de har ändå varit så hyggliga mot oss, aldrig har vi blivit ofredade, och ingenting har kommit bort för oss under hela den tid vi har hållit till i deras trakter. 
1SA.25.16	De har varit en skyddande mur omkring oss både natt och dag, så länge vi har vallat boskapen i deras närhet. 
1SA.25.17	Nu måste du tänka ut vad du kan göra. Domen är säkert redan fälld över vår herre och allt hans husfolk. Själv är han en så ondsint människa att man inte ens kan tala med honom.« 
1SA.25.18	Avigajil gick genast och tog fram tvåhundra brödkakor, två läglar vin, fem redan tillredda får, ett par säckar rostad säd, hundra kakor russin och tvåhundra kakor fikon och lastade alltsammans på åsnor. 
1SA.25.19	Hon sade åt sina tjänare att gå i förväg, så skulle hon själv komma efter. Men till sin man Naval nämnde hon ingenting. 
1SA.25.20	Bäst som hon var på väg neråt i skydd av berget, ridande på sin åsna, mötte hon David och hans män, som kom emot henne. 
1SA.25.21	David hade suttit och tänkt: »Det tjänade ingenting till att jag skyddade den där mannens egendom ute i öknen, så att ingenting kom bort. Han har lönat gott med ont. 
1SA.25.22	Gud må straffa mig, nu och framgent, om jag låter ett enda manfolk i hans hus vara vid liv när morgonen kommer.«
1SA.25.23	När Avigajil fick se David steg hon genast av åsnan och föll ner för honom med ansiktet mot marken och hälsade honom underdånigt. 
1SA.25.24	»Herre«, sade hon och föll ner för hans fötter, »skulden är min, men låt mig få säga ett ord. Jag ber dig lyssna på din tjänarinna. 
1SA.25.25	Bry dig inte om den eländige Naval. Han bär sitt namn med all rätt: Vettlös heter han, och vettlös är han. Själv träffade jag aldrig männen som du skickade. 
1SA.25.26	Så sant Herren lever, han som har hindrat dig från att spilla blod och ta rätten i egna händer, och så sant du själv lever, herre: må det gå dina fiender och dem som vill dig illa på samma sätt som det går Naval. 
1SA.25.27	Ta emot de gåvor som din tjänarinna medför, herre, och låt fördela dem bland männen i ditt följe. 
1SA.25.28	Jag ber dig förlåta din tjänarinna vad hon har felat. Herren skall bygga dig ett kungahus som består. Du utkämpar Herrens krig, och du skall inte göra dig skyldig till något som är orätt så länge du lever. 
1SA.25.29	Om någon skulle förfölja dig och stå dig efter livet skall Herren bevara ditt liv som en dyrbar sten, men dina fienders liv skall han lägga i sin slunga och skjuta bort. 
1SA.25.30	När Herren har gett dig allt det goda han har utlovat och satt dig till furste över Israel, 
1SA.25.31	så skall du inte behöva förebrå dig eller gräma dig över att du har spillt oskyldigt blod och tagit rätten i egna händer. Men när Herren låter det gå dig väl, tänk då på mig, din tjänarinna.« 
1SA.25.32	David svarade: »Prisad vare Herren, Israels Gud, som har fört dig i min väg. 
1SA.25.33	Jag prisar din klokhet, och jag prisar dig själv, för att du i dag har hindrat mig från att spilla blod och ta rätten i egna händer. 
1SA.25.34	Men så sant Herren lever, Israels Gud, han som har avhållit mig från att göra dig illa: om du inte så snabbt hade kommit mig till mötes, då hade vartenda manfolk hos Naval strukit med före gryningen.« 
1SA.25.35	Så tog David emot vad hon hade fört med sig. »Nu kan du lugnt rida hem«, sade han, »jag har lyssnat till dig, och jag gör dig till viljes.«
1SA.25.36	När Avigajil kom hem fann hon att Naval hade ställt till med en fest som anstod en kung. Själv var han drucken och mycket upprymd. Därför nämnde hon inte ett ord om saken förrän nästa dag. 
1SA.25.37	På morgonen, när han hade nyktrat till, berättade Avigajil för sin man vad som hade hänt. Då drabbades han av slag, och han låg där som en sten. 
1SA.25.38	Omkring tio dagar senare släckte Herren hans liv.
1SA.25.39	När David fick höra att Naval var död sade han: »Prisad vare Herren, som har straffat Naval för den skymf som jag har lidit. Herren har hindrat mig från att begå en ogärning och låtit Navals ondska gå ut över honom själv.«
1SA.25.39	David skickade nu bud till Avigajil för att begära henne till hustru. 
1SA.25.40	Hans tjänare kom till henne i Karmel och framförde sitt ärende: »David har sänt oss för att hämta dig till honom som hans hustru.« 
1SA.25.41	Då föll Avigajil ner och hälsade dem med ansiktet mot marken och gav sitt svar: »Jag är din tjänarinna, låt mig vara en slavinna som tvättar fötterna på sin herres tjänare.« 
1SA.25.42	Så satte hon sig genast upp på sin åsna och red i väg, i sällskap med sina fem tjänsteflickor. Hon följde med Davids sändebud och blev hans hustru.
1SA.25.43	David var också gift med Achinoam från Jisreel; båda var nu hans hustrur. 
1SA.25.44	Men Saul hade gett sin dotter Mikal, Davids hustru, åt Palti, Lajishs son, från Gallim.
1SA.26.1	Folket i Sif kom till Saul i Giva och berättade att David höll sig gömd på Hakilaberget mitt emot Jeshimon. 
1SA.26.2	Då tog Saul med sig 3 000 utvalda israelitiska soldater och tågade ner till Siföknen för att leta efter David. 
1SA.26.3	Han slog läger på Hakilaberget mitt emot Jeshimon, nära vägen.
1SA.26.3	David, som höll till i öknen, förstod att Saul hade följt efter honom dit. 
1SA.26.4	Han skickade fram spejare och förvissade sig om att Saul verkligen hade kommit, 
1SA.26.5	och därefter gav han sig i väg till Sauls lägerplats. Han såg var Saul och hans överbefälhavare Avner, Ners son, hade lagt sig; Saul låg längst inne i lägret med soldaterna omkring sig. 
1SA.26.6	Då vände sig David till hettiten Achimelek och till Avishaj, son till Seruja och bror till Joav, och frågade om någon av dem ville följa honom bort till Saul i lägret. »Jag går med dig«, svarade Avishaj.
1SA.26.7	På natten gick de bort till hären. Där låg Saul och sov längst inne i lägret, med spjutet nedborrat i marken vid huvudet, medan Avner och soldaterna låg runt omkring honom. 
1SA.26.8	Då sade Avishaj till David: »Gud har i dag utlämnat din fiende åt dig. Låt mig spetsa honom mot marken med spjutet; jag kan göra det med en enda stöt.« 
1SA.26.9	Men David svarade: »Nej, du får inte dräpa honom! Vem kan ostraffat bära hand på Herrens smorde?« 
1SA.26.10	Och David sade: »Så sant Herren lever, Herren skall själv slå honom, vare sig han dör därför att hans tid är ute eller han faller på slagfältet. 
1SA.26.11	Herren förbjude att jag skulle lyfta min hand mot hans smorde. Ta nu spjutet som står vid hans huvud och vattenkrukan, och låt oss sedan gå vår väg.« 
1SA.26.12	David tog spjutet och vattenkrukan från platsen vid Sauls huvud, och så gick de därifrån. Ingen såg dem, ingen märkte något, ingen vaknade. Alla sov, ty Herren hade försänkt dem i djup dvala.
1SA.26.13	När David hade kommit över på andra sidan gick han långt bort och ställde sig högst uppe på berget, på stort avstånd från lägret. 
1SA.26.14	Så ropade han till hären och till Avner, Ners son: »Hör du mig, Avner?« — »Vem är du som anropar kungen?« frågade Avner. 
1SA.26.15	David svarade: »Du som är en man och inte har din like i Israel, varför har du inte vakat bättre över din herre och konung? Någon har ju lyckats ta sig in för att dräpa din herre konungen. 
1SA.26.16	Du har svikit din plikt. Så sant Herren lever, ni är döden värda som inte har vakat över er herre, över Herrens smorde. Se efter: Var är kungens spjut? Var är vattenkrukan som stod vid hans huvud?« 
1SA.26.17	Saul kände igen Davids röst och ropade: »David, min son, är det verkligen du?« Och David svarade: »Ja, min herre och konung, det är jag. 
1SA.26.18	Varför förföljer du din tjänare? Vad har jag gjort? Vad ont har jag gjort mig skyldig till? 
1SA.26.19	Jag ber dig, herre konung, att lyssna på mig. Om det är Herren som har uppeggat dig mot mig, må han då blidkas med ett offer, men är det människor, så skall Herren låta förbannelse drabba dem. Nu har de jagat bort mig och förmenat mig rätten att bo i Herrens land och på så vis velat driva mig till att tjäna andra gudar. 
1SA.26.20	Men låt inte mitt blod utgjutas långt borta från Herrens ansikte. Israels kung har dragit ut för att döda mig, som man jagar klipphöns i bergen.« 
1SA.26.21	Då sade Saul: »Jag har gjort orätt. Kom tillbaka, David, min son, jag skall inte göra dig något ont mera, eftersom du i dag har visat sådan respekt för mitt liv. Jag har varit en dåre och tagit gruvligt miste.« 
1SA.26.22	David svarade: »Här är ditt spjut, konung, skicka över någon att hämta det. 
1SA.26.23	Herren skall löna var och en efter hans rättfärdighet och trohet. Nyss lämnade han dig i mitt våld, men jag vägrade att bära hand på Herrens smorde. 
1SA.26.24	Liksom ditt liv var dyrbart för mig, så skall mitt liv vara dyrbart för Herren, och han skall rädda mig ur all fara.« 
1SA.26.25	Då sade Saul: »Välsignad är du, min son David! Stora ting skall du ta dig för, och allt du gör skall lyckas.« Så gick David därifrån, och Saul vände tillbaka hem.
1SA.27.1	»Förr eller senare faller jag offer för Saul«, tänkte David. »Det bästa jag kan göra är att fly till filisteernas land. Då måste Saul ge upp och sluta att leta efter mig överallt i Israel; jag kommer att vara utom räckhåll för honom.« 
1SA.27.2	Alltså bröt David upp tillsammans med de sexhundra man han hade med sig och gick över till kungen i Gat, Akish, Maoks son. 
1SA.27.3	Hos honom slog sig David ner med sina män, var och en med sin familj, David med sina båda hustrur, Achinoam från Jisreel och Avigajil från Karmel, Navals änka. 
1SA.27.4	När Saul fick höra att David hade flytt till Gat upphörde han att leta efter honom.
1SA.27.5	»Om jag har vunnit din gunst«, sade David till Akish, »låt mig då få bosätta mig i någon av städerna ute i landet. Inte skall jag väl bo här i huvudstaden hos dig, herre?« 
1SA.27.6	Genast förlänade Akish honom Siklag — det är därför denna stad än i dag tillhör Juda kungar.
1SA.27.7	I ett år och fyra månader stannade David i filisteernas land. 
1SA.27.8	Han och hans män drog ut på plundringståg mot geshureerna, girseerna och amalekiterna; det var dessa folk som bodde i området mellan Telam och Shur, ända bort mot Egypten. 
1SA.27.9	Under sina härjningar i landet lämnade David varken män eller kvinnor vid liv. Han tog med sig får och kor, åsnor och kameler och kläder och vände så tillbaka till Akish. 
1SA.27.10	När Akish frågade: »Vem har ni plundrat i dag«, kunde David svara att de hade varit i Judas del av Negev eller i jerachmeeliternas del eller i keniternas. 
1SA.27.11	David skonade varken män eller kvinnor. Han var rädd att de skulle anklaga honom för vad han gjort, om de kom levande till Gat. Så brukade David gå till väga under hela den tid han bodde i filisteernas land. 
1SA.27.12	Och Akish litade på honom och tänkte: »Säkert har han gjort sig så hatad av sitt folk Israel att han för all framtid måste hålla sig till mig.«
1SA.28.1	Vid denna tid drog filisteerna samman sina stridskrafter till kamp mot Israel, och Akish frågade David: »Du är väl på det klara med att du och dina män måste dra i fält med mig?« — 
1SA.28.2	»Javisst«, svarade David, »du skall själv få se vad din tjänare är i stånd till.« — »Bra«, svarade Akish, »då utnämner jag dig till min ständige livvakt.«
1SA.28.3	Samuel var död, hela Israel hade hållit dödsklagan över honom, och han hade begravts i sin hemstad Rama. Saul hade rensat landet från andeskådare och spåmän.
1SA.28.4	Filisteerna hade samlat sina styrkor och kommit till Shunem och slagit läger där. Då bådade Saul upp folket och slog läger på Gilboaberget. 
1SA.28.5	När Saul såg filisteernas här blev han förfärad, och i sin ängslan 
1SA.28.6	frågade han Herren vad han skulle göra, men Herren svarade honom inte, vare sig genom drömmar eller orakel eller profeter. 
1SA.28.7	Då befallde Saul sina tjänare att leta reda på en andeskåderska som han kunde söka upp och rådfråga. Tjänarna talade då om att det fanns en sådan i En-Dor. 
1SA.28.8	För att inte bli igenkänd tog Saul på sig andra kläder, och med två man i sällskap kom han på natten till kvinnan. »Frambesvärj en ande och spå mig«, sade Saul. »Mana fram den som jag nämner för dig.« 
1SA.28.9	Kvinnan svarade: »Du vet ju själv vad Saul har gjort, att han har utrotat andeskådare och spåmän i landet. Vill du locka mig i en fälla och döda mig?« 
1SA.28.10	Men Saul svor: »Så sant Herren lever, ingenting skall läggas dig till last i denna sak.« 
1SA.28.11	Hon frågade då vem hon skulle mana fram, och han svarade: »Samuel.« 
1SA.28.12	Men då kvinnan fick se Samuel gav hon till ett skrik och sade till Saul: »Varför har du lurat mig? Du är ju Saul!« — 
1SA.28.13	»Var inte rädd«, sade kungen. »Vad är det du ser?« — »Jag ser ett gudaväsen stiga upp ur jorden«, sade kvinnan. 
1SA.28.14	»Hur ser det ut?« frågade Saul, och hon svarade: »Det är en gammal man, och han är insvept i en mantel.« Då förstod Saul att det var Samuel, och han föll på knä med ansiktet mot marken och hälsade underdånigt.
1SA.28.15	»Varför har du stört min ro och manat fram mig?« frågade Samuel, och Saul svarade: »Jag är i stor nöd: filisteerna för krig mot mig, och Gud har vänt sig ifrån mig och svarar mig inte längre, vare sig genom profeter eller drömmar. Därför har jag nu kallat på dig, för att du skall tala om för mig vad jag skall göra.« 
1SA.28.16	Samuel sade: »Varför frågar du mig, när Herren redan har övergett dig till förmån för en annan? 
1SA.28.17	Herren har gjort vad han förutsade genom mig: han har ryckt ifrån dig kungamakten och gett den åt en annan, åt David. 
1SA.28.18	Eftersom du inte lyssnade till Herren och inte verkställde hans vredesdom över amalekiterna, har Herren nu handlat mot dig på detta sätt. 
1SA.28.19	Både Israel och dig själv skall han lämna i filisteernas våld. I morgon skall du och dina söner vara hos mig, och även Israels här skall Herren utlämna åt filisteerna.«
1SA.28.20	Då föll Saul raklång till marken, Samuels ord hade skrämt honom. Han var också fullkomligt utmattad, eftersom han inte hade ätit på ett helt dygn. 
1SA.28.21	Kvinnan gick fram till honom, och när hon såg att han var skräckslagen sade hon: »Kom ihåg att jag gjorde som du ville, herre. Jag satte livet på spel då jag lydde dig. 
1SA.28.22	Nu ber jag att du i din tur lyssnar på mig. Låt mig få sätta fram lite mat, så att du kan styrka dig innan du går härifrån.« — 
1SA.28.23	»Nej«, sade han, »jag vill inte ha något.« Men när inte bara kvinnan utan också hans följeslagare tiggde och bad gav han efter. Han steg upp och satte sig på bädden. 
1SA.28.24	Kvinnan hade en gödkalv i huset, och den slaktade hon i all hast. Sedan tog hon fram mjöl, gjorde en deg och bakade bröd. 
1SA.28.25	Hon satte fram åt Saul och hans män, och när de hade ätit bröt de upp och gick sin väg samma natt.
1SA.29.1	Filisteerna drog samman alla sina styrkor till Afek, medan israeliterna hade sitt läger vid källan i Jisreel. 
1SA.29.2	I avdelningar på hundra och tusen man marscherade filisteerna upp under sina hövdingar; sist kom David och hans män tillsammans med Akish. 
1SA.29.3	Då frågade de filisteiska befälhavarna: »Vad har de där hebreerna här att göra?« Akish svarade: »Det är ju David som tjänade Israels kung Saul men som nu har varit hos mig i åratal. Jag har inte haft något att förebrå honom sedan den dag han gick över till mig.« 
1SA.29.4	Då blev befälhavarna förargade och sade åt Akish att skicka tillbaka David till den stad som han hade fått i förläning. »Han får inte dra i krig tillsammans med oss, det är risk för att han under striden vänder sig mot oss. Kan det finnas ett bättre sätt för honom att vinna sin herres gunst än att göra våra soldater ett huvud kortare? 
1SA.29.5	Kom ihåg att det är denne David de sjunger om när de dansar: Saul har slagit tusen, David tio tusen.«
1SA.29.6	Akish kallade till sig David och förklarade: »Så sant Herren lever, du är att lita på, och jag är mycket nöjd med att ha dig i min tjänst i hären. Jag har inte funnit något att klandra dig för alltifrån den dag du kom till mig. Men du är inte väl sedd av hövdingarna. 
1SA.29.7	Vänd nu tillbaka i lugn och ro, så att du inte retar dem.« — 
1SA.29.8	»Vad har jag då gjort?« undrade David. »Har du funnit något att klandra mig för under den tid jag har varit i din tjänst, eftersom jag nu inte får dra i strid mot dina fiender, min herre och konung?« 
1SA.29.9	Akish svarade: »Nej, du vet att du i mina ögon är som en Guds ängel, men befälhavarna vägrar att låta dig kämpa tillsammans med oss. 
1SA.29.10	Tidigt i morgon skall du därför bryta upp, du och de av din herres tjänare som du hade med dig. Ni skall gå tillbaka till den stad som jag förlänade er. Var inte bitter, jag har fullt förtroende för dig. Se till att ni kommer i väg tidigt, gå så snart det ljusnar.« 
1SA.29.11	Så anträdde David och hans män återfärden till filisteernas land tidigt följande morgon. Men filisteerna drog upp mot Jisreel.
1SA.30.1	Två dagar därefter kom David och hans män fram till Siklag. Då hade amalekiterna gjort ett härjningståg in i Negev mot Siklag, som de hade erövrat och bränt ner. 
1SA.30.2	Kvinnorna och alla andra i staden hade de tagit till fånga, stora som små. De hade inte dödat någon, bara fört dem med sig och försvunnit därifrån. 
1SA.30.3	När David och hans män kom fram till Siklag och fann att staden var nerbränd och att deras hustrur och söner och döttrar var bortförda, 
1SA.30.4	brast de ut i högljudd klagan och grät tills de inte orkade gråta mer. 
1SA.30.5	Davids bägge hustrur var tillfångatagna, Achinoam från Jisreel och Avigajil, änkan efter Naval från Karmel. 
1SA.30.6	David var hårt trängd: folket hotade att stena honom, eftersom alla var förbittrade för sina söners och döttrars skull. Men han hämtade styrka hos Herren, sin Gud. 
1SA.30.7	»Ta fram efoden«, sade han till prästen Evjatar, Achimeleks son, och när Evjatar gjort det 
1SA.30.8	frågade David Herren: »Skall jag sätta efter det där rövarbandet? Kommer jag att hinna ifatt dem?« Herren svarade: »Ja, sätt efter dem! Du kommer att hinna ifatt dem och rädda de fångna.«
1SA.30.9	Då gav sig David i väg med sina sexhundra man och kom fram till Besorbäcken. Där stannade somliga kvar: 
1SA.30.10	David fortsatte förföljandet med fyrahundra man, men tvåhundra man var för trötta för att gå vidare över bäcken och måste stanna kvar.
1SA.30.11	Ute på öppna fältet hittade soldaterna en egyptisk man, som de tog med till David. Han fick bröd att äta och vatten att dricka. 
1SA.30.12	Sedan han ätit lite torkade fikon och ett par kakor russin repade han sig. Då hade han varken fått mat eller dryck på tre dygn. 
1SA.30.13	David frågade honom: »Vem tillhör du och var är du ifrån?« Han svarade: »Jag är egypter och slav hos en amalekit. Min husbonde övergav mig när jag blev sjuk för tre dagar sedan. 
1SA.30.14	Vi hade varit ute och plundrat i den del av Negev som tillhör kereteerna, i det som tillhör Juda och i den del av Negev som tillhör Kalevs ätt, och vi hade bränt ner Siklag.« 
1SA.30.15	David frågade: »Vill du föra mig till det där rövarbandet?« Han svarade: »Svär vid Gud att du inte dödar mig eller utlämnar mig åt min husbonde, så skall jag föra dig dit.« 
1SA.30.16	Han visade David vägen, och där såg de nu amalekiterna ligga spridda överallt, de åt och drack och firade det stora byte de hade tagit i filisteernas land och i Juda. 
1SA.30.17	David anföll i gryningen följande dag, och blodbadet fortsatte ända till kvällen. Ingen slapp undan utom fyrahundra man, som satt upp på sina kameler och flydde.
1SA.30.18	David räddade tillbaka allt vad amalekiterna hade rövat bort och befriade också sina båda hustrur. 
1SA.30.19	Ingenting saknades, varken stora eller små, varken söner eller döttrar, ingenting av bytet eller det rövade: allt skaffade David till rätta. 
1SA.30.20	Han tog också alla fåren och korna; denna hjord drev de framför sig och ropade: »Här är Davids byte.«
1SA.30.21	David kom nu tillbaka till de tvåhundra som hade varit för trötta för att följa med och som han därför hade lämnat vid Besorbäcken. När David och hans män närmade sig gick de tvåhundra ut för att möta dem. David gick fram tillsammans med sina män och hälsade vänligt, 
1SA.30.22	men några ondsinta och illvilliga män i hans följe började ropa: »Eftersom de inte gick med oss skall vi inte heller ge dem av bytet som vi har räddat; de får ta sina hustrur och barn och gå.« 
1SA.30.23	Då sade David: »Nej, bröder! Så får ni inte göra med det som Herren har gett oss. Han har bevarat oss, och det rövarband som överföll oss har han lämnat i vårt våld. 
1SA.30.24	Vem bryr sig om vad ni säger? Nej, samma lott åt den som vaktar trossen och åt den som går i striden! Alla skall vara med och dela.« 
1SA.30.25	Från den dagen gjorde David detta till regel och rättesnöre i Israel, och så är det än i dag.
1SA.30.26	När David hade kommit tillbaka till Siklag skickade han delar av bytet till sina stamfränder, de äldste runt om i Juda, och lät hälsa: »Detta är en gåva till er, det är en del av bytet från Herrens fiender.« 
1SA.30.27	Han skickade till dem som bodde i Betel, Ramot i Negev, Jattir, 
1SA.30.28	Aroer, Sifmot, Eshtemoa 
1SA.30.29	och Rakal; vidare till dem som bodde i jerachmeeliternas städer och i keniternas städer, 
1SA.30.30	till dem i Horma, Bor-Ashan, Atak 
1SA.30.31	och Hebron och till alla de orter dit David och hans män hade kommit under sina vandringar.
1SA.31.1	Filisteerna hade gått till anfall mot israeliterna och drivit dem tillbaka; många låg stupade på Gilboaberget. 
1SA.31.2	Filisteerna var tätt i hälarna på Saul och hans söner och dödade Jonatan, Avinadav och Malki-Shua, Sauls söner. 
1SA.31.3	Striden blev hård kring Saul, bågskyttarna upptäckte honom, och han sårades i veka livet. 
1SA.31.4	Då sade han till sin väpnare: »Drag ditt svärd och stöt ner mig, så att inte de där oomskurna hedningarna förgriper sig på mig.« Men väpnaren var lamslagen av skräck och vågade inte. Då drog Saul sitt svärd och kastade sig på det, 
1SA.31.5	och när väpnaren såg att han var död kastade sig också han på sitt svärd och dog med honom. 
1SA.31.6	Så dog de allesammans den dagen: Saul, hans tre söner och hans väpnare.
1SA.31.7	Då israeliterna på andra sidan slätten och på andra sidan Jordan fick veta att soldaterna hade tagit till flykten och att Saul och hans söner hade stupat, övergav de sina städer och flydde. Och filisteerna kom och bosatte sig där.
1SA.31.8	När filisteerna nästa dag kom för att plundra de stupade fann de Saul och hans tre söner, där de låg fallna på Gilboaberget. 
1SA.31.9	De högg av honom huvudet och tog hans vapen och skickade runt i sitt land för att kungöra segern för gudarna och folket. 
1SA.31.10	Hans vapen lade de i astartetemplet, men kroppen hängde de upp på stadsmuren i Bet-Shean.
1SA.31.11	När folket i Javesh i Gilead fick höra vad filisteerna hade gjort med Saul 
1SA.31.12	bröt alla vapenföra män upp och vandrade hela natten till Bet-Shean. De tog ner Sauls och hans söners lik från stadsmuren och gick tillbaka till Javesh och brände dem där. 
1SA.31.13	Därefter tog de benen och begravde dem under tamarisken i staden och fastade sedan i sju dagar.
2SA.1.1	När Saul var död och David hade återvänt till Siklag efter segern över amalekiterna och varit där två dagar, 
2SA.1.2	kom på tredje dagen en man från Sauls här, som hade rivit sönder sina kläder och strött jord på huvudet. När han kom fram till David kastade han sig till marken och hälsade underdånigt. 
2SA.1.3	»Varifrån kommer du?« frågade David. Han svarade: »Från den israelitiska hären, jag kom undan.« — 
2SA.1.4	»Vad har hänt?« frågade David. »Berätta!« — »Soldaterna har tagit till flykten«, sade han, »och många har stupat. Saul och hans son Jonatan är också döda.« — 
2SA.1.5	»Hur vet du att Saul och Jonatan är döda?« frågade David den unge mannen. 
2SA.1.6	Han svarade: »Jag hade hamnat på Gilboaberget, och där stod Saul stödd på sitt spjut, och fiendens vagnar och ryttare kom allt närmare. 
2SA.1.7	Han vände sig om, och när han fick se mig ropade han på mig, och jag svarade. 
2SA.1.8	Han frågade vem jag var, och jag sade att jag var amalekit. 
2SA.1.9	’Kom hit och ge mig nådastöten’, sade han. ’Ännu är jag vid liv, men jag känner redan dödsfrossan.’ 
2SA.1.10	Då gick jag fram och gav honom nådastöten, för jag förstod att han inte skulle överleva. Jag tog diademet från hans huvud och en ring som han hade om armen, och dem lämnar jag nu till dig, herre.« 
2SA.1.11	Då grep David tag i sina kläder och rev sönder dem, och detsamma gjorde alla omkring honom. 
2SA.1.12	De klagade och grät och fastade till kvällen i sorg över Saul och hans son Jonatan och över Herrens folk Israel, över alla dem som fallit i striden.
2SA.1.13	»Varifrån är du?« frågade David mannen som hade berättat. Han svarade att han var son till en amalekitisk invandrare. 
2SA.1.14	»Hur vågade du lyfta din hand och förgöra Herrens smorde?« frågade David. 
2SA.1.15	»Kom hit och hugg ner honom«, ropade han till en av sina män, och mannen slog ihjäl honom. 
2SA.1.16	David sade: »Du bär själv skulden till din död. Du vittnade själv emot dig då du sade: Jag har dödat Herrens smorde.«
2SA.1.17	David uppstämde denna klagosång över Saul och hans son Jonatan 
2SA.1.18	och föreskrev att Judas folk skulle lära sig den. Den är nedtecknad i Den redliges bok:
2SA.1.19	Din stolthet, Israel, ligger slagen på höjderna.
2SA.1.19	Se, dina hjältar har fallit!
2SA.1.20	Förkunna det inte i Gat,
2SA.1.20	låt det inte bli känt på Ashkelons gator —
2SA.1.20	filisteernas döttrar skulle jubla,
2SA.1.20	de oomskurnas kvinnor dansa av fröjd.
2SA.1.21	Må dagg icke falla på er, Gilboas höjder,
2SA.1.21	må regn icke fukta er, dödens berg,
2SA.1.21	ty fläckad ligger där hjältarnas sköld,
2SA.1.21	Sauls sköld, ej glänsande mer av olja.
2SA.1.22	Aldrig törstade Jonatans pil
2SA.1.22	förgäves efter fiendens blod.
2SA.1.22	Aldrig vände Sauls svärd
2SA.1.22	hungrigt tillbaka från hjältarnas kött.
2SA.1.23	Saul och Jonatan, de älskade, kära,
2SA.1.23	i livet och döden förenade,
2SA.1.23	snabbare än örnar, starkare än lejon.
2SA.1.24	Israels döttrar, gråt över Saul!
2SA.1.24	Han klädde er skönt i purpur och prakt,
2SA.1.24	han prydde er dräkt med smycken av guld.
2SA.1.25	Se, dina hjältar har fallit i striden!
2SA.1.25	Jonatan ligger slagen på höjderna.
2SA.1.26	Jag sörjer dig, min broder Jonatan,
2SA.1.26	du var mig mycket kär,
2SA.1.26	din kärlek mer för mig än kvinnors.
2SA.1.27	Se, dina hjältar har fallit,
2SA.1.27	dina vapen har krossats!
2SA.2.1	Efter en tid frågade David Herren: »Skall jag dra upp till någon av städerna i Juda?« Herren svarade: »Ja.« David frågade: »Till vilken?« — »Till Hebron«, svarade Herren. 
2SA.2.2	David begav sig dit och med honom hans båda hustrur, Achinoam från Jisreel och Avigajil, änkan efter Naval från Karmel. 
2SA.2.3	Han tog också med sig sina män, var och en med sin familj, och de slog sig ner i städerna runt Hebron. 
2SA.2.4	Då kom männen i Juda dit och smorde David till kung över Juda.
2SA.2.4	När David fick höra att folket i Javesh i Gilead hade begravt Saul 
2SA.2.5	skickade han bud till dem och lät hälsa: »Må Herren välsigna er som har visat trohet mot er herre Saul och begravt honom. 
2SA.2.6	Må nu Herren visa er kärlek och trofasthet. Även jag vill belöna er för vad ni har gjort. 
2SA.2.7	Var modiga och tappra. Er herre Saul är död, men Juda har smort mig till sin kung.«
2SA.2.8	Men Avner, Ners son, som var Sauls överbefälhavare, hade tagit med Sauls son Ish-Boshet till Machanajim 
2SA.2.9	och utropat honom till kung över Gilead, Asher, Jisreel, Efraim, Benjamin, ja, över hela Israel. 
2SA.2.10	Ish-Boshet, Sauls son, var fyrtio år då han blev kung över Israel, och han regerade i två år. Men Juda höll fast vid David, 
2SA.2.11	och han var kung över Juda i Hebron i sju år och sex månader.
2SA.2.12	Avner, Ners son, tågade med Sauls son Ish-Boshets män från Machanajim till Givon, 
2SA.2.13	medan Joav, Serujas son, drog ut med Davids män. De möttes vid dammen i Givon och gjorde halt på var sin sida om den. 
2SA.2.14	Avner sade till Joav: »Vi låter några unga krigare utkämpa envig medan vi ser på.« Joav samtyckte, 
2SA.2.15	och tolv krigare ställde upp för Benjamins stam och Ish-Boshet, mot tolv av Davids män. 
2SA.2.16	Var och en högg tag i sin motståndares huvud och rände svärdet i sidan på honom, och så föll de allesammans. Denna plats i Givon kallas sedan dess Svärdseggarnas åker.
2SA.2.17	Det blev en förbittrad strid den dagen, och Avner och israeliterna blev besegrade av Davids män. 
2SA.2.18	Joav, Avishaj och Asael, Serujas tre söner, var med i striden. Asael, som var snabb som en gasell på fälten, 
2SA.2.19	förföljde Avner utan att vika av åt något håll. 
2SA.2.20	Då vände sig Avner och ropade: »Asael, är det du?« — »Ja«, svarade Asael. 
2SA.2.21	»Spring åt något annat håll«, fortsatte Avner. »Ge dig på någon av de yngre och ta hans rustning.« Men Asael ville inte låta honom vara, 
2SA.2.22	och då upprepade Avner: »Sluta följa efter mig, annars slår jag ihjäl dig. Och hur skulle jag då kunna se din bror Joav i ögonen?« 
2SA.2.23	Men Asael fortsatte att förfölja honom. Då stötte Avner spjutet i buken på honom, så att det trängde ut genom ryggen, och Asael föll och dog på stället. Alla hejdade sig när de kom till platsen där han hade stupat. 
2SA.2.24	Men Joav och Avishaj satte efter Avner, och i solnedgången kom de fram till Ammahöjden öster om Giach, på vägen till Givons öken.
2SA.2.25	Här samlades benjaminiterna i en enda flock bakom Avner uppe på höjden. 
2SA.2.26	Avner ropade till Joav: »Skall slaktandet aldrig ta slut? Förstår du inte vilket elände det leder till? Skall du aldrig få ditt folk att sluta förfölja sina bröder?« 
2SA.2.27	Joav svarade: »Så sant Gud lever, hade du inte sagt det där skulle de ha fortsatt att jaga sina bröder ända till morgonen.« 
2SA.2.28	Så lät han stöta i horn, och hela hären gjorde halt; de slutade förfölja israeliterna, och striden upphörde.
2SA.2.29	Avner och hans män tågade genom Jordandalen hela natten, gick över floden och fortsatte sedan under förmiddagen fram till Machanajim. 
2SA.2.30	När Joav hade slutat förfölja Avner och samlade sitt folk visade det sig att nitton av Davids män saknades förutom Asael. 
2SA.2.31	Davids män hade nedgjort 360 benjaminiter och anhängare till Avner. 
2SA.2.32	De förde med sig Asael och begravde honom i hans fars grav i Betlehem. Sedan marscherade Joav och hans män hela natten, och när dagen grydde var de framme i Hebron.
2SA.3.1	Kriget mellan Sauls ätt och Davids blev långvarigt. Davids ställning stärktes mer och mer, medan Sauls ätt blev allt svagare.
2SA.3.2	Under sin tid i Hebron fick David dessa söner: Hans förstfödde var Amnon, som han fick med Achinoam från Jisreel. 
2SA.3.3	Hans andre son var Kilav, som han fick med Avigajil, änkan efter Naval från Karmel. Den tredje var Absalom, son till Maaka, som var dotter till Talmaj, kungen av Geshur. 
2SA.3.4	Den fjärde var Adonia, son till Haggit, den femte Shefatja, son till Avital, 
2SA.3.5	och den sjätte Jitream, som David fick med sin hustru Egla. Dessa söner föddes åt David i Hebron.
2SA.3.6	Så länge kriget varade mellan Sauls ätt och Davids var Avner den starke mannen på Sauls sida. 
2SA.3.7	Saul hade haft en bihustru vid namn Rispa, Ajas dotter, och nu förebrådde Ish-Boshet Avner: »Varför har du legat med min fars bihustru?« 
2SA.3.8	Avner blev upprörd över Ish-Boshets anklagelse: »Jag är ingen judeisk hund! Jag har varit lojal mot din far Sauls familj, hans bröder och vänner och inte utlämnat dig åt David, och så kommer du och går till rätta med mig för ett felsteg med den där kvinnan. 
2SA.3.9	Gud må straffa mig, nu och framgent, om jag inte förverkligar det som Herren med ed har lovat David: 
2SA.3.10	att låta kungamakten gå ifrån Sauls ätt och att sätta David på tronen i Israel och Juda, från Dan till Beer Sheva.« 
2SA.3.11	Ish-Boshet blev rädd och vågade inte svara ett enda ord.
2SA.3.12	Avner sände budbärare till David och lät hälsa: »Slut förbund med mig, så skall jag hjälpa dig att vinna hela Israel över på din sida.« — 
2SA.3.13	»Ja«, sade David, »jag skall sluta förbund med dig, men på ett villkor: du får inte komma inför mina ögon utan att ha med dig Sauls dotter Mikal.« 
2SA.3.14	Därefter skickade David sändebud till Ish-Boshet, Sauls son, med denna begäran: »Ge mig min hustru Mikal, som jag fick som brud för hundra filisteiska förhudar.« 
2SA.3.15	Då lät Ish-Boshet hämta henne från hennes man Paltiel, Lajishs son. 
2SA.3.16	Paltiel följde sin hustru och gick gråtande efter henne hela vägen fram till Bachurim. Där sade Avner: »Gå hem igen!« Och Paltiel vände tillbaka.
2SA.3.17	Avner hade talat med de äldste i Israel och sagt: »Ni har länge önskat att få David till kung. 
2SA.3.18	Nu är det tid att handla, ty så har Herren sagt om honom: Genom min tjänare David skall jag rädda mitt folk Israel från filisteerna och alla andra fiender.« 
2SA.3.19	Avner talade också med benjaminiterna, och sedan begav han sig till Hebron för att underrätta David om vad Israel och Benjamins stam hade beslutat.
2SA.3.20	Med tjugo man i följe kom Avner till David i Hebron, och David tog emot dem med en festmåltid. 
2SA.3.21	Avner förklarade: »Jag skall se till att hela Israel sluter upp bakom dig, min herre och konung, och ingår förbund med dig. Så får du hela det rike du eftertraktar.« David tog farväl av Avner och lät honom gå därifrån ostörd.
2SA.3.22	Just då var Davids män och Joav på väg hem från ett plundringståg och hade med sig stort byte. Avner var inte längre kvar hos David i Hebron; denne hade låtit honom gå därifrån ostörd. 
2SA.3.23	När Joav och krigsfolket kom tillbaka berättade man för honom att Avner, Ners son, hade varit hos kungen, som låtit honom gå därifrån ostörd. 
2SA.3.24	Då gick Joav in till kungen och sade: »Vad är det du har gjort? Här kommer Avner till dig, och du låter honom bara gå härifrån! 
2SA.3.25	Du känner väl Avner, Ners son: han var här för att vilseleda dig, han ville utforska dina förehavanden och ta reda på vad du håller på med.« 
2SA.3.26	När Joav hade lämnat David skickade han bud efter Avner och fick honom att återvända när han var vid cisternen i Sira. Detta visste David ingenting om. 
2SA.3.27	När Avner kom tillbaka till Hebron tog Joav honom avsides invid porten som för att tala förtroligt med honom, men där gav han honom ett dödande hugg i buken och hämnades så sin bror Asael.
2SA.3.28	När David fick kännedom om vad som hänt sade han: »Herren vet att skulden för Avners död aldrig kan läggas på mig och mitt kungadöme. 
2SA.3.29	Hans blod skall komma över Joav och hela hans släkt. Må i Joavs släkt aldrig fattas män med dröppel och spetälska och krymplingar och män som faller för svärd eller svälter ihjäl.« 
2SA.3.30	Så dräpte Joav och hans bror Avishaj Avner, därför att han hade dödat deras bror Asael i slaget vid Givon.
2SA.3.31	David sade åt Joav och alla som var där att riva sönder sina kläder, svepa sig i säckväv och gå framför Avners bår och hålla dödsklagan. Själv gick kung David bakom båren. 
2SA.3.32	Så begravde de Avner i Hebron, och kungen grät högt vid Avners grav; alla som var där grät.
2SA.3.33	Detta är kungens klagosång över Avner:
2SA.3.33	Måste Avner dö en så neslig död?
2SA.3.34	Dina händer var icke bundna,
2SA.3.34	dina fötter ej slagna i bojor.
2SA.3.34	Du föll som man faller för ogärningsmän.
2SA.3.34	Och alla fortsatte att gråta över Avner. 
2SA.3.35	Sedan försökte de övertala David att äta något medan det ännu var dag, men han svor: »Gud må straffa mig, nu och framgent, om jag äter ens en brödbit innan solen går ner.«
2SA.3.36	Detta hans svar blev känt, och folket uppskattade det, liksom allt vad kungen gjorde. 
2SA.3.37	Nu förstod alla där och i hela Israel att kungen inte låg bakom mordet på Avner, Ners son. 
2SA.3.38	»Ni skall veta att en hövding och storman i Israel har fallit i dag«, sade kungen till sina män. 
2SA.3.39	»Själv är jag ännu svag, även om jag är smord till kung, och de där männen, Serujas söner, är för hårda för mig. Men Herren skall vedergälla de onda för deras ondska.«
2SA.4.1	Budet om att Avner hade dödats i Hebron gjorde Sauls son Ish-Boshet alldeles lamslagen, och alla i Israel blev bestörta. 
2SA.4.2	Ish-Boshet hade i sin tjänst två män som ledde strövkårer. Den ene hette Baana och den andre Rekav, och de var söner till Rimmon från Beerot och tillhörde Benjamins stam. Beerot brukar ju räknas till Benjamin. 
2SA.4.3	Invånarna i staden flydde till Gittajim, där de fortfarande lever som invandrare.
2SA.4.4	Sauls son Jonatan hade en son som var vanför. Han var fem år gammal när budet kom från Jisreel om Saul och Jonatan. Barnflickan tog honom med sig och flydde, men vid den brådstörtade flykten tappade hon pojken, och han blev halt. Han hette Mefivoshet.
2SA.4.5	En dag kom Rekav och Baana, söner till Rimmon från Beerot, till Ish-Boshets hus när det var som hetast och Ish-Boshet låg och sov. 
2SA.4.6	Dörrvakterskan, som höll på med att rensa vete, hade slumrat till, och så kunde Rekav och hans bror Baana smita in i huset. 
2SA.4.7	Där inne fann de Ish-Boshet på sängen i sovrummet. De slog ihjäl honom, högg av honom huvudet och tog det med sig. Hela natten vandrade de sedan ner genom Jordandalen. 
2SA.4.8	De kom till David i Hebron med Ish-Boshets huvud. »Här är Ish-Boshets huvud«, sade de, »sonen till din fiende Saul, som stod dig efter livet. Herre konung, i dag har Herren gett dig hämnd på Saul och hans efterkommande.« 
2SA.4.9	David svarade Rekav och hans bror Baana, söner till Rimmon från Beerot: »Så sant Herren lever, han som har räddat mig ur alla faror: 
2SA.4.10	den mannen som underrättade mig om Sauls död och trodde att han kom med goda nyheter, honom grep jag i Siklag och dödade, det var lönen jag gav honom för det glädjebudet. 
2SA.4.11	Nu har nidingar dräpt en oskyldig man i hans hem, i hans egen säng. Har jag inte då ännu större anledning att kräva ut hämnd för hans blod och utplåna er från jordens yta?« 
2SA.4.12	På Davids befallning kom så hans män och dödade dem och högg av dem händer och fötter och hängde upp dem vid dammen i Hebron. Men Ish-Boshets huvud lade de i Avners grav i Hebron.
2SA.5.1	Nu kom alla Israels stammar till David i Hebron. »Vi är av samma kött och blod som du«, sade de. 
2SA.5.2	»Redan förut, när Saul var vår kung, var det du som förde befälet över Israel, och Herren sade till dig: Du skall vara herde för mitt folk Israel, du skall vara Israels furste.« 
2SA.5.3	Alla de äldste i Israel kom alltså till kung David i Hebron. Där slöt han förbund med dem inför Herren, och de smorde honom till kung över Israel.
2SA.5.4	David var trettio år då han blev kung, och han regerade i fyrtio år: 
2SA.5.5	sju år och sex månader i Hebron över Juda och trettiotre år i Jerusalem över både Israel och Juda.
2SA.5.6	Kungen tågade nu med sina män mot Jerusalem, mot jevuseerna, som bodde där. Dessa sade till David: »Här slipper du aldrig in — blinda och halta skall slå dig tillbaka!« De menade att David inte kunde komma in i staden. 
2SA.5.7	Men David intog Sionsborgen, alltså Davids stad. 
2SA.5.8	Han sade då: »Den som vill besegra jevuseerna måste slå mot vattentunneln. David hatar dessa halta och blinda.« Det är därför man säger: Ingen blind eller halt får komma in i templet.
2SA.5.9	David slog sig ner i borgen och kallade den Davids stad. Han befäste staden runt om, från Millo och inåt. 
2SA.5.10	David blev allt mäktigare, och Herren, härskarornas Gud, var med honom.
2SA.5.11	Kung Hiram i Tyros sände en beskickning till David med cederträ och med snickare och stenhuggare, som byggde ett hus åt honom. 
2SA.5.12	Då förstod David att Herren hade stadfäst hans kungavärdighet och gjort hans välde mäktigt för sitt folk Israels skull.
2SA.5.13	Efter flyttningen från Hebron tog David nya bihustrur och hustrur från Jerusalem och fick fler söner och döttrar. 
2SA.5.14	Detta är namnen på de söner som föddes åt honom i Jerusalem: Shammua, Shovav, Natan, Salomo, 
2SA.5.15	Jivchar, Elishua, Nefeg, Jafia, 
2SA.5.16	Elishama, Eljada och Elifelet.
2SA.5.17	När filisteerna hörde att David blivit smord till kung över Israel gav de sig ut efter honom. David fick veta det och sökte sig ner till fästningen, 
2SA.5.18	medan filisteerna ryckte fram och spred sig i Refaimdalen. 
2SA.5.19	David frågade Herren: »Skall jag dra ut mot filisteerna? Ger du dem i mitt våld?« Herren svarade: »Dra ut mot dem, jag skall ge filisteerna i ditt våld.« 
2SA.5.20	Så kom David till Baal-Perasim och slog där filisteerna. »Herren har gått framför mig som en flodvåg«, sade han, »och vräkt undan mina fiender.« Han kallade därför platsen för Baal-Perasim. 
2SA.5.21	Filisteerna lämnade kvar sina gudabilder, och David och hans män tog dem med sig.
2SA.5.22	Ännu en gång marscherade filisteerna upp och spred sig i Refaimdalen. 
2SA.5.23	Då frågade David Herren och fick till svar: »Du skall inte gå rakt emot dem utan gå runt och falla dem i ryggen från det håll där bakaträden står. 
2SA.5.24	När du hör steg i bakaträdens kronor, ryck då genast fram, ty då har Herren dragit ut framför dig för att slå filisteernas här.« 
2SA.5.25	David gjorde som Herren hade befallt, och han slog filisteerna och förföljde dem från Givon ända ner till Geser.
2SA.6.1	David samlade Israels bästa trupper, tillsammans 30 000 man, 
2SA.6.2	och tågade med allt sitt folk till Baala i Juda. Därifrån skulle han hämta upp Guds ark, över vilken uttalats namnet Herren Sebaot, han som tronar på keruberna. 
2SA.6.3	De ställde Guds ark på en nygjord vagn och förde den bort från Avinadavs hus på höjden. Avinadavs söner Ussa och Achjo körde vagnen: 
2SA.6.4	Ussa gick bredvid Guds ark och Achjo före den. 
2SA.6.5	David och israeliterna dansade framför Herren med liv och lust och sjöng till lyror, harpor och tamburiner, till bjällror och cymbaler. 
2SA.6.6	När de kom fram till Nakons tröskplats snavade oxarna, och Ussa sträckte ut handen och grep tag i Guds ark. 
2SA.6.7	Då blev Herren vred på Ussa: Gud slog honom, och han föll död ner bredvid Guds ark. 
2SA.6.8	David blev upprörd över att Herren hade fällt Ussa. Platsen fick namnet Peres Ussa och heter så än i dag.
2SA.6.9	Nu var David rädd för Herren och undrade hur han skulle få Herrens ark förd till sig. 
2SA.6.10	Han ville inte flytta den till sig i Davids stad utan ställde den hos Oved-Edom från Gat. 
2SA.6.11	Där blev Herrens ark kvar i tre månader, och Herren välsignade Oved-Edom och hela hans familj.
2SA.6.12	Man berättade för kung David att Herren hade välsignat Oved-Edoms familj och allt som tillhörde honom för Guds arks skull. Då gick David dit och lät föra upp Guds ark i festtåg från Oved-Edoms hus till Davids stad. 
2SA.6.13	När de som bar Herrens ark hade gått sex steg framåt offrade David en tjur och en gödkalv, 
2SA.6.14	och klädd i linne-efod dansade han sedan med liv och lust inför Herren. 
2SA.6.15	David och hela Israel förde så upp Herrens ark under jubelrop och fanfarer. 
2SA.6.16	Då Herrens ark kom in i Davids stad stod Sauls dotter Mikal och tittade ut genom fönstret, och när hon såg kung David hoppa och dansa inför Herren kände hon förakt för honom.
2SA.6.17	Herrens ark fördes in och ställdes på sin plats i det tält som David hade rest åt den. Sedan offrade David brännoffer inför Herren och även gemenskapsoffer, 
2SA.6.18	och då han hade avslutat offren välsignade han folket med Herren Sebaots namn. 
2SA.6.19	Till varje man och kvinna i den stora skaran israeliter delade han ut en brödkaka, en kaka dadlar och en kaka russin; sedan gick var och en hem till sitt.
2SA.6.20	Också David återvände hem för att välsigna sin familj. Då kom Sauls dotter Mikal emot honom och sade: »Tänk så värdigt Israels konung uppträdde i dag! Att blotta sig för sina tjänares tjänsteflickor som det värsta patrask.« 
2SA.6.21	David svarade: »Jag har visat min glädje inför Herren, inför Herren som har utvalt mig framför din far och hela hans ätt och satt mig till furste över sitt folk, över Israel. 
2SA.6.22	Om jag så förnedrar mig ännu mer än i dag, så att du ser ner på mig, skall tjänsteflickorna som du talar om ändå se upp till mig.« 
2SA.6.23	Och Mikal, Sauls dotter, fick aldrig några barn i hela sitt liv.
2SA.7.1	Kung David hade nu inrättat sig i sitt hus, och Herren hade låtit honom få ro för alla fiender runt omkring. 
2SA.7.2	Då sade han till profeten Natan: »Här bor jag i ett hus av cederträ, medan Guds ark bor i ett tält.« 
2SA.7.3	Natan svarade: »Gör det du tänker, Herren är med dig.«
2SA.7.4	Samma natt kom Herrens ord till Natan: 
2SA.7.5	»Gå till min tjänare David och säg honom: Så säger Herren: Skulle du bygga mig ett hus att bo i? 
2SA.7.6	Jag har aldrig bott i något hus utan har flyttat omkring med ett tält som boning alltsedan jag förde Israels folk ut ur Egypten. 
2SA.7.7	Under hela den tid jag färdats med israeliterna har jag aldrig förebrått någon av deras domare, dessa som jag satt till herdar för mitt folk Israel, att de inte har byggt mig ett hus av cederträ. — 
2SA.7.8	Du skall vidare framföra detta till min tjänare David: Så säger Herren Sebaot: Jag hämtade dig från betesmarken och fåren, för att du skulle bli furste över mitt folk, över Israel. 
2SA.7.9	Jag har varit med dig vart du än gått och krossat alla fiender i din väg. Jag skall göra dig lika ryktbar som de största på jorden, 
2SA.7.10	och åt mitt folk Israel skall jag ge ett land där jag gör dem rotfasta och där de skall få stanna. De skall inte mera oroas och inte längre förtryckas av onda människor som tidigare, 
2SA.7.11	som på den tid då jag insatte domare över mitt folk Israel. Ja, du skall få leva i fred för alla dina fiender. Nu kungör Herren att han skall bygga dig ett hus, ett kungahus. 
2SA.7.12	Och då dina dagar är till ända och du vilar hos dina fäder skall jag låta en ättling till dig, en som du själv har avlat, efterträda dig, och jag skall trygga hans kungavälde. 
2SA.7.13	Han skall bygga ett hus åt mitt namn, och jag skall befästa hans kungatron för all framtid. 
2SA.7.14	Jag skall vara hans fader och han skall vara min son. När han felar skall jag visa honom till rätta med sträng hand, som när människorna agar sina barn. 
2SA.7.15	Men min nåd skall inte vika från honom, så som jag lät den vika från Saul, som jag tvingade att vika för dig. 
2SA.7.16	Ditt hus och ditt kungavälde skall bestå inför mig i all framtid, och din tron skall aldrig vackla.«
2SA.7.17	Natan framförde till David allt detta som Herren hade sagt och uppenbarat. 
2SA.7.18	Då trädde kung David inför Herren och satte sig ner. Han sade: »Vem är då jag, Herre, min Gud, och vad är min släkt, eftersom du har låtit mig nå så högt? 
2SA.7.19	Ändå har du inte låtit detta vara nog, Herre, min Gud, utan du talar nu också om min ätt i en fjärran framtid. [---] 
2SA.7.20	Vad skall jag mera säga till dig? Du känner din tjänare, Herre, min Gud. 
2SA.7.21	Enligt ditt löfte och din vilja har du gjort allt detta underbara och låtit din tjänare få veta det. 
2SA.7.22	Stor är du, Herre Gud, du är utan like. Det finns ingen annan Gud än du — därom vittnar allt vi hört. 
2SA.7.23	Och det finns inget folk på jorden som kan jämföras med ditt folk Israel, ett folk som Gud själv har lett och räddat åt sig som sitt eget för att göra sitt namn känt och utföra stora och förunderliga gärningar för dess skull, ett folk som du har räddat ur Egypten för att sedan driva undan folken och gudarna i dess väg. 
2SA.7.24	Du har för all framtid utsett Israel till ditt eget folk, och du, Herre, har blivit deras Gud.
2SA.7.25	Herre Gud, håll alltid det ord vid makt som du har uttalat om mig och min ätt, och uppfyll vad du har lovat. 
2SA.7.26	Då skall ditt namn alltid äras och man skall säga: Herren Sebaot är Gud över Israel. Och din tjänare Davids ätt skall bestå inför dig. 
2SA.7.27	Herre Sebaot, Israels Gud, du har själv uppenbarat för mig att du skall bygga mig ett hus, ett kungahus. Därför har din tjänare dristat sig att be denna bön. 
2SA.7.28	Du, Herre, min Gud, är Gud, dina ord skall visa sig sanna, och nu har du gett mig detta stora löfte. 
2SA.7.29	Jag ber dig, välsigna min ätt så att den alltid får bestå inför dig, så som du själv har sagt, Herre, min Gud. Låt din välsignelse alltid vila över din tjänares hus.«
2SA.8.1	En tid därefter slog David filisteerna och underkuvade dem och tog Meteg Haamma ifrån dem. 
2SA.8.2	Också moabiterna besegrade han; han lät dem lägga sig på marken bredvid varandra och mätte sedan med ett rep ut två längder som han lät döda och en längd som fick leva. Så blev moabiterna Davids lydfolk och måste betala skatt till honom. 
2SA.8.3	Vidare drog David ut för att vidga sitt välde fram till Eufrat, och han besegrade då kungen av Sova, Hadadeser, Rechovs son. 
2SA.8.4	David tillfångatog 1 700 vagnskämpar och 20 000 fotsoldater och lät skära av senorna på alla vagnshästarna utom hundra. 
2SA.8.5	Då arameerna i Damaskus kom för att undsätta Hadadeser besegrade David dem och dödade 22 000. 
2SA.8.6	Därefter satte han fogdar över arameerna i Damaskus; de blev hans lydfolk och måste betala skatt till honom. Herren gav honom seger var han drog fram. 
2SA.8.7	De gyllene koger som Hadadesers officerare hade burit tog David som byte och förde till Jerusalem. 
2SA.8.8	Han tog också en stor mängd koppar från Hadadesers städer Tevach och Berotaj.
2SA.8.9	När kung Tou av Hamat fick höra att David hade besegrat Hadadesers här 
2SA.8.10	sände han sin son Joram för att lyckönska David till segern över Hadadeser; denne hade nämligen fört krig mot Tou. Joram hade med sig kärl av silver, guld och koppar, 
2SA.8.11	och dem helgade David åt Herren liksom silvret och guldet från alla de underkuvade folken: 
2SA.8.12	arameer, moabiter, ammoniter, filisteer och amalekiter. Så gjorde han också med en del av bytet från kung Hadadeser av Sova, Rechovs son.
2SA.8.13	David vann stort rykte. När han återvänt efter segern över arameerna slog han edomeerna i Saltdalen, 18 000 man, 
2SA.8.14	och satte fogdar över edomeerna; hela Edom blev Davids lydland. Herren gav honom seger var han drog fram.
2SA.8.15	David regerade nu över hela Israel, och han sörjde för lag och rätt hos sitt folk. 
2SA.8.16	Joav, Serujas son, var överbefälhavare, och Joshafat, Achiluds son, var kansler. 
2SA.8.17	Sadok, Achituvs son, och Achimelek, Evjatars son, var präster, och Seraja var kungens sekreterare. 
2SA.8.18	Benaja, Jojadas son, förde befälet över kereteerna och peleteerna, och Davids söner tjänstgjorde som präster.
2SA.9.1	En dag frågade David: »Finns det någon kvar av Sauls familj, som jag skulle kunna visa barmhärtighet för Jonatans skull?« 
2SA.9.2	Hos Saul hade funnits en troman som hette Siva, och han blev kallad till David: »Är du Siva?« frågade kungen. »Ja, herre«, svarade Siva. 
2SA.9.3	David sade: »Finns det ingen enda kvar av Sauls familj, så att jag kan vara barmhärtig mot honom liksom Gud är barmhärtig?« Siva svarade: »En son till Jonatan lever fortfarande, han som är vanför.« 
2SA.9.4	David frågade var han fanns, och då berättade Siva att han bodde i Lo Devar hos Makir, Ammiels son. 
2SA.9.5	Kungen lät hämta honom, 
2SA.9.6	och så kom Mefivoshet, Jonatans son och Sauls sonson, till David. Han föll ner på sitt ansikte och hälsade underdånigt. »Mefivoshet«, sade David, och han svarade: »Ja, herre.« — 
2SA.9.7	»Var inte rädd«, sade David, »jag skall visa dig barmhärtighet för din far Jonatans skull. Du skall få tillbaka all mark som har tillhört din farfar Saul, och du skall alltid äta vid mitt bord.« 
2SA.9.8	Då bugade sig Mefivoshet djupt och sade: »Att du bryr dig om en hund som mig, herre!«
2SA.9.9	Kungen kallade nu på Sauls troman Siva och sade till honom: »Allt som har tillhört Saul och hans familj ger jag härmed åt din herres ättling. 
2SA.9.10	För hans räkning skall du och dina söner och tjänare bruka jorden och bärga skörden, så att din herres son får sitt uppehälle. Och Mefivoshet skall alltid äta vid mitt bord.« Siva, som hade femton söner och tjugo tjänare, 
2SA.9.11	lovade att göra allt vad hans herre kungen hade befallt. Mefivoshet åt sedan vid kungens bord som en av kungens söner.
2SA.9.12	Mefivoshet hade en liten son som hette Mika. Alla som hörde till Sivas hushåll var i tjänst hos Mefivoshet, 
2SA.9.13	men själv bodde han i Jerusalem, eftersom han alltid skulle äta vid kungens bord. Han var skadad i benen och haltade.
2SA.10.1	En tid därefter dog kungen av Ammon och efterträddes av sin son Hanun. 
2SA.10.2	Då sade David: »Jag vill visa Hanun samma vänskap som hans far Nachash visade mig.« Han skickade därför några av sina män till Hanun för att beklaga faderns bortgång. Men då Davids män kom till Ammon 
2SA.10.3	sade de ammonitiska furstarna till sin herre Hanun: »Du tror väl inte att det är för att hedra din far som David har skickat sändebud att beklaga sorgen? Nej, säkert är det för att spionera på staden och utforska den, så att han sedan kan förstöra den.« 
2SA.10.4	Då grep Hanun Davids sändebud och lät raka av dem halva skägget och klippa av halva deras dräkt, upp till baken; sedan fick de gå. 
2SA.10.5	När David hörde om detta skickade han folk att möta dem, eftersom de hade blivit så grovt skymfade, och lät hälsa: »Stanna i Jeriko och kom inte tillbaka förrän skägget har växt ut på er igen!«
2SA.10.6	Ammoniterna förstod att de hade dragit över sig Davids hat. De sände därför bud och lejde 20 000 fotsoldater från de arameiska rikena Bet-Rechov och Sova, 1 000 man av kungen av Maaka och 12 000 man från Tov. 
2SA.10.7	När David fick reda på detta sände han ut Joav med hela hären, alla kämparna. 
2SA.10.8	Ammoniterna ordnade sig till strid vid stadsporten, medan arameerna från Sova och Rechov, från Tov och Maaka stod för sig ute på öppna fältet. 
2SA.10.9	Då Joav märkte att han hade fiender både framför sig och i ryggen valde han ut de bästa krigarna i Israel och ställde upp dem mot arameerna. 
2SA.10.10	Resten av hären anförtrodde han åt sin bror Avishaj, som ställde upp dem mot ammoniterna. 
2SA.10.11	Och Joav sade: »Om arameerna får övertaget skall du undsätta mig, och om ammoniterna får övertaget så kommer jag till din undsättning. 
2SA.10.12	Fatta mod! Låt oss kämpa tappert för vårt folk och för vår Guds städer. Utgången ligger i Herrens hand.«
2SA.10.13	Joav och hans styrka angrep nu arameerna och jagade dem på flykten. 
2SA.10.14	När ammoniterna såg att arameerna flydde, flydde de för Avishaj och drog sig in i staden. Joav avbröt fälttåget mot ammoniterna och återvände till Jerusalem.
2SA.10.15	Då arameerna fann sig besegrade av Israel samlade de sina styrkor. 
2SA.10.16	Hadadeser bådade upp de arameer som bodde på andra sidan Eufrat, och de kom till Helam under ledning av Shovak, Hadadesers överbefälhavare. 
2SA.10.17	När David fick bud om detta samlade han israeliterna, gick över Jordan och nådde Helam. Arameerna ställde upp sig och öppnade strid med David. 
2SA.10.18	Men de drevs på flykten, och David kunde tillintetgöra besättningarna på 700 stridsvagnar samt 40 000 ryttare. Deras överbefälhavare Shovak blev också nerhuggen och dog på slagfältet. 
2SA.10.19	När Hadadesers alla lydkungar insåg att de var besegrade slöt de fred med israeliterna och gav sig under dem. Arameerna vågade sedan aldrig mer undsätta ammoniterna.
2SA.11.1	Vid årsskiftet, den tid då kungar drar i fält, sände David ut Joav med hans män och hela Israel, och de skövlade ammoniternas land och belägrade Rabba. Men David själv stannade i Jerusalem.
2SA.11.2	En dag när David hade stigit upp efter sin middagsvila och gick omkring uppe på taket till sitt palats fick han därifrån se en kvinna som badade. Hon var mycket vacker. 
2SA.11.3	David förhörde sig om vem hon var och fick veta att det var Batseba, dotter till Eliam och hustru till hettiten Uria. 
2SA.11.4	Då skickade David några män för att hämta henne, hon kom till honom, och han låg med henne fast hennes reningstid ännu varade. Sedan återvände hon hem. 
2SA.11.5	Hon blev havande, och hon meddelade David: »Jag väntar barn.«
2SA.11.6	Då sände David order till Joav: »Skicka hit hettiten Uria!« Joav skickade i väg Uria, 
2SA.11.7	och när han kom frågade David hur det var med Joav och med hären och hur det gick i kriget. 
2SA.11.8	Sedan sade David: »Gå nu hem och tvätta dammet av fötterna!« Då Uria lämnade palatset lät kungen skicka en gåva efter honom. 
2SA.11.9	Men Uria gick inte hem utan lade sig att sova vid ingången till palatset bland kungens tjänare. 
2SA.11.10	När David fick reda på att han inte hade gått hem frågade han honom: »Du har ju varit borta länge, varför går du inte hem?« 
2SA.11.11	Uria svarade: »Arken och Israel och Juda är i fält. Min herre Joav och kungens män har sitt läger ute i det fria. Skulle då jag gå hem och äta och dricka och ligga med min hustru? Nej, så sant du lever, aldrig att jag skulle göra så!« 
2SA.11.12	Då sade David till honom: »Stanna här i dag, så kan du gå i morgon.« Och Uria stannade i Jerusalem den dagen. Dagen därpå 
2SA.11.13	bjöd David honom till sitt bord och åt med honom och drack honom full. På kvällen gick Uria och lade sig bland kungens tjänare; hem gick han inte.
2SA.11.14	Nästa morgon skrev David ett brev till Joav och sände det med Uria. 
2SA.11.15	Han skrev: »Ställ Uria i första ledet, där striden är hetast, och dra er sedan undan från honom, så att han blir träffad och stupar.« 
2SA.11.16	Joav, som belägrade Rabba, ställde Uria på en plats där han visste att motståndarna var starka. 
2SA.11.17	Stadens försvarare gjorde ett utfall och angrep Joav, och flera i Davids här stupade. Också hettiten Uria dog. 
2SA.11.18	Joav skickade rapport till David om stridens förlopp 
2SA.11.19	och sade till kuriren: »När du har redogjort för striden 
2SA.11.20	kan det hända att kungen är uppbragt och frågar: Varför gick ni så nära staden och sökte strid? Förstod ni inte att de skulle skjuta uppifrån murkrönet? 
2SA.11.21	Vem var det som dödade Avimelek, Jerubbeshets son, om inte en kvinna som kastade ner en kvarnsten på honom från muren i Teves, så att han dog? Varför gick ni så nära muren? — Då skall du säga: Också din tjänare hettiten Uria är död.«
2SA.11.22	Kuriren gav sig i väg, och när han kom till David framförde han Joavs budskap. 
2SA.11.23	»De var starkare än vi«, berättade han, »och de gjorde ett utfall mot oss, men vi drev dem tillbaka till stadsporten. 
2SA.11.24	Då sköt bågskyttarna på oss uppe från murkrönet, och flera av dina soldater stupade. Också din tjänare hettiten Uria är död.« 
2SA.11.25	David sade åt kuriren att han skulle hälsa Joav att inte ta illa vid sig av det som hänt. »Än den ene, än den andre blir svärdets byte. Joav skall fullfölja belägringen av staden och jämna den med marken. Säg åt honom att vara vid gott mod.«
2SA.11.26	När Urias hustru fick veta att Uria var död höll hon dödsklagan över sin man. 
2SA.11.27	Efter sorgetidens slut tog David henne hem till sig. Hon blev hans hustru, och hon födde honom en son. Men det som David hade gjort misshagade Herren.
2SA.12.1	Herren sände Natan till David, och han gick till honom och sade: »Två män bodde i samma stad, den ene rik och den andre fattig. 
2SA.12.2	Den rike ägde får och kor i överflöd, 
2SA.12.3	den fattige ägde ingenting utom ett enda litet lamm, som han hade köpt och fött upp. Det fick växa upp hos honom och hans barn. Det åt av hans bröd och drack ur hans bägare och låg i hans famn. Det var som en dotter för honom. 
2SA.12.4	En dag fick den rike en gäst, men han ville inte ta något av sina egna djur för att laga till det åt sin gäst utan tog den fattiges lamm och anrättade det.«
2SA.12.5	David blev ursinnig och sade till Natan: »Så sant Herren lever: den mannen har förtjänat döden. 
2SA.12.6	Och lammet skall han ersätta sju gånger om, för att han handlade som han gjorde och var så obarmhärtig.« — 
2SA.12.7	»Du är den mannen«, sade Natan. »Så säger Herren, Israels Gud: Jag smorde dig till kung över Israel och räddade dig undan Saul. 
2SA.12.8	Jag gav dig din herres kungadöme och lade din herres hustrur i dina armar; Israel och Juda gav jag åt dig. Och om inte detta hade varit nog skulle jag ha gett dig mer därtill. 
2SA.12.9	Varför har du då visat förakt för Herren och gjort det som misshagar honom? Hettiten Uria har du dräpt med svärd. Hans hustru har du tagit, och honom själv har du dödat med ammoniternas svärd. 
2SA.12.10	Nu skall svärdet i all framtid hemsöka din ätt, därför att du föraktade mig och tog hettiten Urias hustru. 
2SA.12.11	Så säger Herren: Jag skall låta olyckan komma över dig från din egen familj. Inför dina ögon skall jag ta dina hustrur och ge dem åt en annan, och han skall ligga med dem mitt på ljusa dagen. 
2SA.12.12	Vad du har gjort i lönndom, det skall jag låta ske inför hela Israel i fullt dagsljus.« 
2SA.12.13	David sade: »Jag har syndat mot Herren.« Natan svarade: »Herren förlåter dig din synd, du skall icke dö. 
2SA.12.14	Men eftersom du trotsade Herren skall den son som har fötts åt dig dö.« 
2SA.12.15	Sedan gick Natan hem.
2SA.12.15	Herren lät en svår sjukdom drabba den son som Urias hustru hade fött åt David. 
2SA.12.16	David bad till Gud för barnet och höll sträng fasta, och när han kom hem för att sova lade han sig på golvet. 
2SA.12.17	Hovets äldste försökte få honom att stiga upp från golvet, men han vägrade och ville inte heller äta tillsammans med dem. 
2SA.12.18	På sjunde dagen dog pojken, men hovfolket vågade inte tala om det för honom. De tänkte: »Om han inte ville lyssna till oss medan pojken ännu var vid liv, hur skall vi då våga tala om att han är död? Han kan göra något förfärligt.« 
2SA.12.19	När David märkte att de viskade med varandra förstod han vad som hade hänt och frågade dem: »Är pojken död?« De svarade: »Ja, han är död.«
2SA.12.20	Då steg David upp från golvet, badade, smorde in sig med olja och bytte kläder. Sedan gick han in i Herrens hus och föll ner och tillbad. När han kom tillbaka hem begärde han fram mat och åt. 
2SA.12.21	Hans män frågade honom varför han betedde sig så: »Medan pojken ännu levde fastade du och grät. Men nu när han är död stiger du upp och äter!« 
2SA.12.22	David svarade: »Så länge pojken ännu var vid liv fastade jag och grät, för jag sade mig: Vem vet, kanske Herren har förbarmande med mig och låter pojken leva. 
2SA.12.23	Men nu när han är död, varför skulle jag fasta då? Jag kan ju ändå inte få honom tillbaka. En gång går jag till honom, men han kommer aldrig åter till mig.«
2SA.12.24	David tröstade sin hustru Batseba, han gick till henne och låg med henne. Hon födde en son, och han gav honom namnet Salomo. Herren älskade honom 
2SA.12.25	och sände ett budskap med profeten Natan, och denne gav pojken för Herrens skull namnet Jedidjah, Herrens älskade.
2SA.12.26	Joav angrep Rabba i Ammon och intog kungastaden. 
2SA.12.27	»Jag har anfallit Rabba och tagit vattenstaden«, rapporterade han till David. 
2SA.12.28	»Samla nu den övriga hären och belägra staden och intag den, så att det inte blir jag som gör det och mitt namn som förknippas med den.« 
2SA.12.29	Då samlade David hela hären och tågade mot Rabba. Han angrep staden och intog den.
2SA.12.30	David tog kronan från huvudet på Milkom. Den var av guld och ädla stenar och vägde över 30 kilo. Den sattes nu på Davids huvud. Han förde bort ett ofantligt byte från staden 
2SA.12.31	och tvingade ut invånarna att arbeta med sågar, järnhackor och järnyxor, och somliga satte han att slå tegel. På samma sätt behandlade han alla ammonitiska städer. Sedan återvände han med hären till Jerusalem.
2SA.13.1	En tid senare hände följande. Davids son Absalom hade en vacker syster som hette Tamar, och Amnon, en annan av Davids söner, blev förälskad i henne. 
2SA.13.2	Han sörjde sig sjuk för sin syster Tamars skull: hon var oskuld, och han såg ingen möjlighet att komma henne nära. 
2SA.13.3	Amnon hade en vän som hette Jonadav, en klok man, son till Davids bror Shima. 
2SA.13.4	Han frågade Amnon: »Varför är du så nedslagen dag efter dag, min prins? Tala om det för mig!« Amnon svarade: »Jag älskar Tamar, min bror Absaloms syster.« 
2SA.13.5	Då sade Jonadav: »Lägg dig till sängs och spela sjuk. När så din far kommer och besöker dig skall du be honom att din syster Tamar får komma med mat och tillreda den medan du ser på och själv ge dig den.«
2SA.13.6	Så lade sig Amnon till sängs och låtsades vara sjuk. Kungen kom och besökte honom, och Amnon sade: »Låt min syster Tamar komma hit och baka ett par bröd åt mig medan jag ser på, och låt henne sedan själv ge mig dem.« 
2SA.13.7	David skickade bud hem till Tamar att hon skulle gå till sin bror Amnon och göra i ordning mat åt den sjuke. 
2SA.13.8	Tamar gick till sin bror Amnons hus, där han låg till sängs. Hon tog deg och knådade den och formade brödkakor medan Amnon såg på, och så gräddade hon dem. 
2SA.13.9	Men när hon tog brödspaden och lade upp dem ville han inte äta. »Gå ut härifrån allihop«, befallde han. När alla hade gått 
2SA.13.10	sade han till Tamar: »Bär in bröden i sovkammaren och ge mig dem.« Tamar tog då brödkakorna som hon hade bakat och bar in dem i kammaren till sin bror. 
2SA.13.11	Men just som hon räckte honom bröden grep han tag i henne och sade: »Kom, syster, ligg med mig!« — 
2SA.13.12	»Nej, nej, min bror!« ropade hon. »Skända mig inte! Sådant får inte ske i Israel, gör inte något så vettlöst! 
2SA.13.13	Vart skulle jag ta vägen med min skam? Och du skulle räknas som en niding i hela Israel. Tala med kungen i stället, han går säkert med på att du får mig.« 
2SA.13.14	Men Amnon ville inte lyssna på henne utan övermannade henne och tog henne med våld.
2SA.13.15	Efteråt greps Amnon av en häftig motvilja mot Tamar: hans avsky för henne var starkare än den kärlek han förut hade känt. »Upp med dig och försvinn härifrån«, sade han. 
2SA.13.16	Hon svarade: »Nej, min bror, om du jagar bort mig gör du något ännu värre än du redan har gjort.« Men han ville inte lyssna på henne 
2SA.13.17	utan kallade på sin tjänare och sade till honom: »Kasta ut den här kvinnan, så att jag blir av med henne. Och regla dörren efter henne.«
2SA.13.18	Tamar bar en fotsid dräkt, som de ogifta kungadöttrarna brukade. Tjänaren förde alltså ut henne och reglade dörren efter henne. 
2SA.13.19	Och hon strödde jord på huvudet, rev sönder sin fotsida dräkt, lade händerna på huvudet och gick där högljutt klagande. 
2SA.13.20	Då sade hennes bror Absalom: »Har Amnon varit tillsammans med dig, syster? Han är ju din bror, så tig om detta och lägg det inte på sinnet.« Så bodde Tamar ensam och övergiven hos sin bror Absalom.
2SA.13.21	När kung David hörde vad som hade hänt blev han mycket upprörd, men han var alltför fäst vid Amnon, sin förstfödde, för att vilja gå hårt fram mot honom. 
2SA.13.22	Men Absalom sade inte ett enda ord till Amnon; han hatade Amnon för att han hade våldfört sig på hans syster Tamar.
2SA.13.23	Två år senare hade Absalom fårklippningsfest i Baal Hasor, nära Efraim, och då bjöd han in alla kungasönerna. 
2SA.13.24	Absalom gick till kungen och sade: »Herre, jag skall ha fårklippning. Konungen och hans folk är välkomna till din tjänare.« — 
2SA.13.25	»Nej, min son, vi skall inte komma allesammans och bli till besvär för dig«, svarade kungen. Och fastän Absalom försökte övertala honom ville David inte komma utan sade farväl till honom. 
2SA.13.26	Då sade Absalom: »Om inte du vill, så låt åtminstone min bror Amnon komma.« — »Nej, varför det?« sade kungen, 
2SA.13.27	men Absalom övertalade honom, och han fick ta med sig Amnon och alla de andra kungasönerna.
2SA.13.27	Absalom ställde till med en fest värdig en konung. 
2SA.13.28	Han befallde sina tjänare: »Var beredda när vinet har gjort Amnon upprymd och jag säger: Hugg ner honom! Då skall ni döda honom. Ni har ingenting att frukta, det är jag som ger befallningen. Visa nu ert mod!« 
2SA.13.29	Tjänarna gjorde med Amnon som Absalom hade befallt. Då rusade alla kungasönerna upp och flydde på sina mulåsnor.
2SA.13.30	Medan de ännu var på väg nåddes David av ryktet att Absalom hade slagit ihjäl alla kungasönerna, att inte en enda hade överlevt. 
2SA.13.31	Kungen steg upp och rev sönder sina kläder. Sedan kastade han sig till marken; omkring honom stod alla hans män med kläderna sönderrivna. 
2SA.13.32	Då tog Jonadav till orda, sonen till Davids bror Shima: »Tro inte, herre, att de dödade alla kungasönerna. Nej, Amnon ensam är död. Detta har Absalom planerat alltsedan Amnon skändade hans syster Tamar. 
2SA.13.33	Så fäst dig inte vid ryktet att alla dina söner är döda, herre. Amnon ensam är död.«
2SA.13.34	Men Absalom flydde.
2SA.13.34	Vaktposten fick nu syn på en stor skara som kom nerför berget på vägen från Horonajim. Han rapporterade för kungen: »Det kommer folk utför bergssluttningen bortifrån Horonajim.« 
2SA.13.35	Då sade Jonadav till kungen: »Där kommer dina söner. Det var som jag sade!« 
2SA.13.36	I nästa ögonblick kom kungasönerna; de började gråta högt, och även kungen själv och hans män grät häftigt.
2SA.13.37	Absalom flydde och kom till Talmaj, Ammichurs son, kungen av Geshur. Men David sörjde sin son dag och natt.
2SA.13.38	Absalom hade alltså flytt till Geshur, och där stannade han i tre år. 
2SA.13.39	Kung David hade börjat se fram emot en försoning med Absalom; han hade nu kommit över sorgen efter Amnon.
2SA.14.1	Joav, Serujas son, märkte hur kungen längtade efter Absalom. 
2SA.14.2	Därför skickade han efter en klok kvinna från Tekoa och sade till henne: »Du skall anlägga sorg. Ta på dig sorgkläder och låt bli att smörja in dig. Det skall se ut som om du hade sörjt en bortgången en lång tid. 
2SA.14.3	Sedan skall du gå till kungen och säga så här« — och Joav lade nu orden i munnen på henne.
2SA.14.4	Kvinnan från Tekoa kom så inför kungen, föll ner och hälsade underdånigt med ansiktet mot marken. »Hjälp mig, konung«, sade hon. 
2SA.14.5	»Vad vill du?« sade kungen. Hon svarade: »Ack, herre, jag är änka. När min man dog 
2SA.14.6	hade jag, din tjänarinna, två söner, men en dag kom de ihop sig ute på fälten, och det fanns ingen som kunde gå emellan, utan den ene slog den andre så att han dog. 
2SA.14.7	Och nu är hela släkten över mig och säger: ’Lämna ut brodermördaren, så att vi får döda honom för att han tog livet av sin bror. Så blir vi av med arvingen.’ De vill släcka den sista gnistan av hopp för mig och beröva min make namn och efterkommande på jorden.«
2SA.14.8	Kungen sade till kvinnan: »Gå hem, jag skall ta mig an din sak.« 
2SA.14.9	Kvinnan från Tekoa sade: »Herre konung, skulden för detta skall vila på mig och min familj, du och din tron skall vara utan skuld.« 
2SA.14.10	Kungen svarade: »Skicka hit den som ansätter dig, så skall han inte ofreda dig mer.« — 
2SA.14.11	»Konung, svär då vid Herren, din Gud, att blodshämnaren inte skall få fortsätta dödandet och ta livet av min son«, sade kvinnan. Och han sade: »Så sant Herren lever, inte ett hår skall krökas på din sons huvud.« 
2SA.14.12	Då sade kvinnan: »Får din tjänarinna säga ännu ett ord till sin herre konungen?« — »Tala du«, sade han, 
2SA.14.13	och kvinnan sade: »Hur kunde du få i ditt sinne att handla på detta sätt mot Guds folk? Genom det utslag du nu har fällt har du ju dömt dig själv, konung, när du inte låter din förskjutne son återvända. 
2SA.14.14	Alla skall vi dö. Vi är som vatten som spills ut på marken och inte kan samlas upp igen. Men det är inte Guds vilja och avsikt att den förskjutne skall vara förskjuten från honom för alltid. 
2SA.14.15	Jag har kommit för att framlägga detta för min herre konungen, därför att folket har skrämt mig. Jag tänkte att om jag bara fick tala med kungen skulle han kanske göra sin tjänarinna till viljes. 
2SA.14.16	Ja, jag hoppades att kungen skulle lyssna till mig och rädda mig undan den som ville rycka bort både mig och min son från Guds land. 
2SA.14.17	Kungens ord skall skänka lugn, tänkte jag, min herre och konung är som Guds ängel och kan urskilja vad som är rätt och vad som är fel. Må Herren, din Gud, vara med dig.« 
2SA.14.18	Kungen sade då till henne: »Jag har en fråga till dig, svara mig nu uppriktigt.« Kvinnan sade: »Tala, min herre och konung«, 
2SA.14.19	och han frågade: »Har Joav sin hand med i detta?« Hon svarade: »Så sant du lever, min herre och konung, när du talar kan ingen slingra sig undan: din tjänare Joav har skickat mig och själv lagt orden i min mun. 
2SA.14.20	Han gjorde så för att du inte skulle ana oråd. Men du, herre, är vis som Guds ängel och förstår allt som sker på jorden.«
2SA.14.21	Kungen sade nu till Joav: »Jag gör som du vill. Du skall hämta tillbaka min Absalom.« 
2SA.14.22	Då föll Joav ner med ansiktet mot marken och tackade kungen. »Nu vet jag att jag har din gunst, herre konung«, sade han, »eftersom du uppfyller min önskan.« 
2SA.14.23	Så gav sig Joav i väg till Geshur och förde hem Absalom till Jerusalem. 
2SA.14.24	Men kungen sade: »Han skall gå hem till sig och får inte komma inför mina ögon.« Och Absalom gick tillbaka hem och visade sig inte inför kungen.
2SA.14.25	I hela Israel fanns ingen som var så beundrad för sitt utseende som Absalom: han var fulländad från huvud till fot. 
2SA.14.26	När han klippte håret — och det gjorde han en gång varje år, han klippte det för att det blev för tungt — då brukade han väga det, och det vägde tre kilo. 
2SA.14.27	Absalom fick tre söner och en dotter, som hette Tamar och var mycket vacker.
2SA.14.28	När Absalom hade bott i Jerusalem i två år utan att bli mottagen av kungen 
2SA.14.29	kallade han till sig Joav för att be honom gå till kungen. Men Joav ville inte komma. Han kallade åter på honom, men Joav ville inte heller nu. 
2SA.14.30	Då sade Absalom till sitt folk: »Ni ser Joavs åker där borta intill min egen, den som han odlar korn på. Gå och sätt eld på den.« Och de satte eld på åkern. Joavs tjänstefolk kom med sönderrivna kläder och berättade för honom vad Absaloms folk hade gjort. 
2SA.14.31	Då sökte Joav upp Absalom och frågade honom: »Varför har dina tjänare satt eld på min åker?« 
2SA.14.32	Absalom svarade: »Jag har ju kallat på dig för att be dig gå till kungen och fråga varför jag skulle komma hem från Geshur. Det hade varit bättre om jag hade stannat där. — Nu måste jag få komma inför kungen! Har jag gjort något brottsligt så får han döda mig.« 
2SA.14.33	Då gick Joav till kungen och berättade vad Absalom hade sagt. Kungen kallade till sig Absalom, som kom och hälsade underdånigt med ansiktet mot marken. Och kungen kysste honom.
2SA.15.1	En tid därefter skaffade sig Absalom vagn och hästar, och han höll sig med en eskort på femtio man. 
2SA.15.2	Tidigt om morgnarna brukade han ställa sig vid vägen till stadsporten. Så snart det kom någon som hade en rättssak att framlägga för kungen ropade Absalom honom till sig och frågade från vilken stad han kom. När mannen svarade att han hörde till den eller den stammen i Israel 
2SA.15.3	sade Absalom: »Du har rätten på din sida, men hos kungen lär du inte få gehör. 
2SA.15.4	Om ändå jag vore domare i landet! Då hade var och en som var inblandad i en tvist kunnat komma till mig, så skulle jag ha skaffat honom rätt.« 
2SA.15.5	Och så snart någon kom och ville falla ner för hans fötter, räckte Absalom fram handen, drog honom till sig och kysste honom. 
2SA.15.6	Så uppträdde han mot alla i Israel som sökte kungen i något rättsärende, och på det sättet förledde han israeliterna.
2SA.15.7	När fyra år hade gått sade Absalom till kungen: »Låt mig få gå till Hebron för att infria ett löfte till Herren. 
2SA.15.8	När jag bodde i Geshur i Aram lovade jag Herren ett offer, om han lät mig komma tillbaka till Jerusalem.« — 
2SA.15.9	»Gå du«, sade kungen, och så begav sig Absalom till Hebron. 
2SA.15.10	Samtidigt skickade han i hemlighet budbärare till alla Israels stammar och lät hälsa att när de hörde hornsignaler skulle de ropa: »Absalom har blivit konung i Hebron!« 
2SA.15.11	Absalom hade inbjudit 200 män från Jerusalem, som gjorde honom sällskap. De var i god tro och följde med utan att ana vad som var på färde. 
2SA.15.12	Vid offerfesten skickade han också bud efter Davids rådgivare Achitofel från Gilo, som befann sig i sin hemstad. Så växte sammansvärjningen i styrka, och Absaloms anhängare blev fler och fler.
2SA.15.13	Av en budbärare fick David veta att israeliterna hade slutit upp bakom Absalom. 
2SA.15.14	Kungen sade då till dem som omgav honom i Jerusalem: »Låt oss fly, det är enda räddningen undan Absalom. Skynda er, annars hinner han hit och störtar oss i fördärvet och låter svärdet härja i staden.« 
2SA.15.15	De svarade honom: »Besluta vad du vill, herre konung, vi är dina lydiga tjänare.« 
2SA.15.16	Kungen gav sig då i väg med hela sin familj men lämnade tio bihustrur att se till palatset. 
2SA.15.17	Han bröt alltså upp med sitt folk men stannade vid det bortersta huset. 
2SA.15.18	Alla hans ämbetsmän passerade förbi honom, liksom alla kereteerna och peleteerna och de 600 från Gat som följt David därifrån. 
2SA.15.19	Då frågade kungen Ittaj från Gat varför han också gick med. »Vänd om och håll dig till kungen. Du är ju utlänning och har lämnat ditt eget land. 
2SA.15.20	Nyss kom du hit, skall du då redan behöva flacka omkring med oss? Jag vet ju inte vart jag är på väg. Nej, vänd om och ta med dig dina landsmän. Må Herren vara god och trofast mot dig.« 
2SA.15.21	Men Ittaj svarade: »Så sant Herren lever och du själv lever, min herre och konung — där du är, där vill också jag vara, i liv och död.« 
2SA.15.22	Då lät David honom följa med, och Ittaj från Gat anslöt sig med alla sina män och de kvinnor och barn han hade i sitt följe. 
2SA.15.23	Överallt hördes högljudd klagan.
2SA.15.23	Kungen gick över Kidronbäcken, och folket tågade förbi honom över Olivberget och ut mot öknen. 
2SA.15.24	Nu kom också Sadok med alla leviterna, som bar Guds förbundsark. De satte ner arken och lät den stå tills allt folket hade dragit ut från staden. Även Evjatar kom dit. 
2SA.15.25	Kungen befallde Sadok: »För Guds ark tillbaka till staden! Om Herren är mig nådig får jag komma tillbaka och återse honom och hans boning. 
2SA.15.26	Men om han förkastar mig får han göra med mig vad han behagar.« 
2SA.15.27	Och kungen sade till prästen Sadok: »Hör på! Du skall i lugn och ro gå tillbaka till staden. Din son Achimaas och Evjatars son Jonatan, era båda söner, skall följa med er. 
2SA.15.28	Själv stannar jag kvar vid flodövergångarna i öknen tills jag får ett meddelande från er.«
2SA.15.29	Sadok och Evjatar förde tillbaka Guds ark till Jerusalem och stannade där. 
2SA.15.30	Under tiden gick David gråtande uppför Olivberget, barfota och med huvudet övertäckt. Alla som var med honom höljde också de sina huvuden och grät där de gick.
2SA.15.31	När David fick reda på att Achitofel var en av de sammansvurna kring Absalom bad han: »Herre, låt Achitofels råd framstå som dårskap.« 
2SA.15.32	Uppe på krönet av berget, där man tillber Gud, kom Hushaj från Erek emot David med kläderna sönderrivna och med jord på huvudet. 
2SA.15.33	David sade: »Om du följer med mig blir du bara till besvär. 
2SA.15.34	Vänd i stället tillbaka till staden och erbjud Absalom dina tjänster. Säg: Liksom jag förr tjänade din far, så vill jag nu tjäna dig, herre konung. — Då kan du hjälpa mig genom att omintetgöra Achitofels råd. 
2SA.15.35	Prästerna Sadok och Evjatar har du ju i din närhet; rapportera till dem så fort du hör något från kungens palats. 
2SA.15.36	De har sina söner hos sig, Sadok har Achimaas och Evjatar har Jonatan; genom dem kan ni underrätta mig om allt vad ni får reda på.« 
2SA.15.37	Hushaj, Davids vän, återvände alltså till Jerusalem, och Absalom drog in i staden.
2SA.16.1	När David hade nått ett stycke bortom bergskrönet kom Siva emot honom, Mefivoshets tjänare. Han hade med sig ett par åsnor lastade med 200 brödkakor, 100 kakor russin, en säck frukt och en lägel vin. 
2SA.16.2	»Vad skall du göra med allt detta?« frågade kungen, och Siva svarade: »Åsnorna är för kungens familj att rida på, brödet och frukten för manskapet att äta och vinet för dem som blir utmattade i öknen.« 
2SA.16.3	Kungen frågade: »Och var finns din herre Sauls son?« — »Han är kvar i Jerusalem«, svarade Siva. »Han tänkte att israeliterna nu skulle ge honom tillbaka hans fars kungadöme.« 
2SA.16.4	Då sade kungen till Siva: »Allt som tillhör Mefivoshet skall nu vara ditt.« Siva sade: »Jag bugar mig underdånigt. Låt mig alltid få röna din välvilja, herre konung!«
2SA.16.5	När kung David hade nått Bachurim kom det fram en man av Sauls släkt, Shimi, Geras son. Han for ut i förbannelser 
2SA.16.6	och kastade sten på David och hans närmaste män, fast David på alla håll var omgiven av både manskapet och sin livvakt. 
2SA.16.7	Och Shimi skymfade David och ropade: »Ge dig av, din blodfläckade niding! 
2SA.16.8	Nu tar Herren hämnd för allt blod av Sauls ätt som du spillde när du gjorde dig till kung i hans ställe. Herren har gett kungaväldet åt din son Absalom. Det är dina blodsdåd som har störtat dig i olycka.« 
2SA.16.9	Då sade Avishaj, Serujas son, till kungen: »Skall den där hunden få stå där och förbanna dig, herre? Jag går bort och hugger huvudet av honom.« 
2SA.16.10	Men kungen svarade: »Vad har ni Serujasöner med det här att göra? Låt honom förbanna — han gör det på Herrens befallning, vem kan då klandra honom?« 
2SA.16.11	Och David sade till Avishaj och sina män: »Om min son, mitt eget kött och blod, står mig efter livet, vad kan man då inte vänta av en från Benjamins stam? Låt honom vara och låt honom förbanna mig, när nu Herren har befallt honom att göra det. 
2SA.16.12	Kanske skall Herren ha förbarmande med mig i mitt elände och vända hans förbannelser i dag till något gott.« 
2SA.16.13	Så fortsatte David och hans män vägen fram, medan Shimi gick jämsides med honom längs bergskammen. Hela tiden skrek han förbannelser och kastade stenar och jord mot honom. 
2SA.16.14	Till sist kom kungen med hela sitt följe fram till Ajefim, där de vilade ut.
2SA.16.15	Under tiden hade Absalom och israeliterna tågat in i Jerusalem, och Achitofel var med. 
2SA.16.16	När Davids vän Hushaj från Erek kom till Absalom hälsade han honom: »Leve konungen! Leve konungen!« 
2SA.16.17	Absalom sade: »Är detta den trohet du visar din vän? Varför har du inte följt med honom?« 
2SA.16.18	Hushaj svarade: »Nej, den som Herren och folket och alla Israels män har utvalt, honom vill jag tillhöra och hos honom vill jag stanna. 
2SA.16.19	Och dessutom: vem skulle jag tjäna om inte sonen? Som jag har tjänat din far, så vill jag nu tjäna dig.«
2SA.16.20	När Absalom frågade Achitofel till råds om vad han skulle göra 
2SA.16.21	fick han detta svar: »Du skall ligga med din fars bihustrur, som han lämnat kvar för att se till palatset. Så blir det känt i hela Israel att du har gjort dig förhatlig för din far, och det kommer att stärka modet på dina anhängare.« 
2SA.16.22	Då slog man upp ett tält åt Absalom på taket, och i hela Israels åsyn gick han in där och låg med sin fars bihustrur.
2SA.16.23	På den tiden gällde ett råd av Achitofel lika mycket som ett ord från Gud. Så högt värderades alla hans råd både av David och av Absalom.
2SA.17.1	Achitofel sade till Absalom: »Låt mig ta ut 12 000 man och sätta efter David nu i natt 
2SA.17.2	och överrumpla honom medan han är trött och modlös. Jag skall jaga skräck i honom, och när allt hans folk har flytt dödar jag honom, bara honom. 
2SA.17.3	Sedan ser jag till att folket söker sig till dig som bruden till sin brudgum. Det är ju bara en enda som du är ute efter att döda, alla de andra kan du lämna i fred.« 
2SA.17.4	Både Absalom och de äldste i Israel gillade förslaget, 
2SA.17.5	men Absalom tillkallade dessutom Hushaj från Erek för att höra hans mening.
2SA.17.6	Hushaj kom och Absalom berättade vad Achitofel hade föreslagit. »Skall vi göra som han säger?« frågade han. »Om inte, vad tillråder du?« 
2SA.17.7	Då sade Hushaj: »Det var inte något bra råd Achitofel gav den här gången. 
2SA.17.8	Du känner själv din far och hans män och vet att de är tappra kämpar och uppretade som en björnhona i vildmarken som förlorat sina ungar. Din far är en erfaren krigare, han övernattar inte bland sina män; 
2SA.17.9	säkert har han nu gömt sig i en håla eller på något annat ställe. Redan vid första anfallet skulle ryktet spridas att Absaloms folk lidit nederlag. 
2SA.17.10	Och då skulle också den tappraste, den som har ett lejons mod, darra av rädsla. Hela Israel vet ju att din far är en hjälte med modiga män omkring sig. 
2SA.17.11	Mitt råd är detta: samla alla israeliter från Dan till Beer Sheva, en skara talrik som havets sand, och gå sedan själv mitt ibland dem. 
2SA.17.12	Som daggen faller på marken, så skall vi komma över honom var han än finns och skona varken honom eller någon av hans män. 
2SA.17.13	Om han tar sin tillflykt till en stad skall israeliterna slå ett rep runt den staden och dra ner den i ravinen, så att inte en sten blir kvar.« 
2SA.17.14	Absalom och alla israeliterna förklarade att det råd som Hushaj från Erek gett var bättre än Achitofels, ty Herren hade beslutat att omintetgöra Achitofels kloka råd och störta Absalom i fördärvet.
2SA.17.15	Hushaj berättade för prästerna Sadok och Evjatar vilket råd Achitofel hade gett Absalom och Israels äldste och vilket råd han själv hade gett. 
2SA.17.16	Han uppmanade dem att genast meddela David: »Dröj inte över natten vid flodövergångarna i öknen utan gå över till den andra sidan. Annars är det ute med dig och hela din här.«
2SA.17.17	Jonatan och Achimaas höll till vid Rogelkällan, och en tjänsteflicka brukade gå dit med upplysningar som de sedan förde vidare till kung David. De ville inte röja sig genom att gå in i staden. 
2SA.17.18	Men en pojke fick syn på dem och talade om det för Absalom. Då gav de sig hastigt i väg till Bachurim, till en man där som hade ett hus med en brunn på gården. I den steg de ner. 
2SA.17.19	Hustrun tog en matta och bredde över brunnen och strödde säd på den så att ingen kunde märka något. 
2SA.17.20	Absaloms folk kom dit och gick in till kvinnan. »Var är Achimaas och Jonatan?« frågade de, och hon svarade: »De fortsatte förbi dammen.« Männen letade men hittade dem inte utan vände tillbaka till Jerusalem. 
2SA.17.21	När de hade gått klättrade Achimaas och Jonatan upp ur brunnen och rapporterade för kung David. »Bryt upp och gå genast över floden«, sade de och berättade för honom om Achitofels råd. 
2SA.17.22	David och hans folk bröt då upp, och i gryningen hade de alla, varenda man, gått över Jordan.
2SA.17.23	Då Achitofel såg att man inte följde hans råd sadlade han sin åsna och återvände till sin hemstad. Efter att ha ordnat för sin familj hängde han sig. Så dog han och begravdes i sin fars grav.
2SA.17.24	David hade nått fram till Machanajim då Absalom och israeliterna gick över Jordan. 
2SA.17.25	Till överbefälhavare i stället för Joav hade Absalom satt Amasa; han var son till en ismaelit vid namn Jitra, som hade fått honom med Avigajil, dotter till Jishaj och syster till Joavs mor Seruja. 
2SA.17.26	Israeliterna och Absalom slog läger i Gilead.
2SA.17.27	När David kom till Machanajim möttes han av Shovi, Nachashs son från ammoniternas Rabba, av Makir, Ammiels son från Lo Devar, och av Barsillaj från Rogelim i Gilead. 
2SA.17.28	De hade fört dit sängar, skålar och lerkärl, vete och korn, mjöl och rostad säd, bönor och linser, 
2SA.17.29	honung och tjockmjölk, fårkött och ost. Allt detta lämnade de åt David och hans folk att äta, eftersom de förstod att männen hade blivit hungriga, trötta och törstiga i öknen.
2SA.18.1	David mönstrade de trupper han hade med sig och utsåg officerare och underofficerare. 
2SA.18.2	Sedan delade han hären i tre avdelningar, en under Joav, en under Avishaj, son till Seruja och bror till Joav, och en under Ittaj från Gat. »Själv drar jag också ut tillsammans med er«, förklarade kungen, 
2SA.18.3	men folket sade: »Nej, du får inte gå ut i striden. Om vi flyr är det ingen som bryr sig om det, och om så hälften av oss dör frågar ingen efter det, men du är värd lika mycket som tio tusen av oss. Det är bättre om du är beredd att komma till vår undsättning härifrån staden.« — 
2SA.18.4	»Jag gör som ni önskar«, sade kungen och ställde sig invid porten, medan hela hären drog ut i enheter om hundra och tusen. 
2SA.18.5	Kungen befallde Joav, Avishaj och Ittaj: »Ta det varligt med min Absalom.« Och alla hörde hur kungen gav de tre befälhavarna denna order om Absalom.
2SA.18.6	Så drog hären ut ur staden för att möta israeliterna, och slaget stod i Efraimskogen. 
2SA.18.7	Israels här besegrades av Davids män och led ett svårt nederlag: den dagen stupade 20 000 man. 
2SA.18.8	Striden bredde ut sig över hela området, och skogen krävde den dagen fler liv än svärdet.
2SA.18.9	Absalom upptäcktes av Davids män. Han hade kommit ridande på sin mulåsna. När den kom in under en stor terebint fastnade han med huvudet i de täta grenarna. Där blev han hängande mellan himmel och jord medan mulåsnan sprang vidare. 
2SA.18.10	En av männen fick se honom och rapporterade till Joav att han hade sett Absalom hängande i en terebint. 
2SA.18.11	Joav frågade mannen: »Om du såg honom, varför slog du inte ihjäl honom på stället? Det skulle jag gärna ha gett dig tio siklar silver och ett bälte för.« 
2SA.18.12	Mannen svarade: »Om jag så blev erbjuden tusen siklar silver skulle jag inte kunna bära hand på kungens son. Vi hörde ju alla hur kungen sade åt dig och Avishaj och Ittaj: Var rädda om min Absalom. 
2SA.18.13	Skulle jag då svika honom? Ingenting undgår kungen, och du skulle säkert lämna mig i sticket.« — 
2SA.18.14	»Jag kan inte stå här och slösa tid på dig«, sade Joav. Han tog med sig tre spjut och stötte dem i bröstet på Absalom, som ännu var vid liv där han hängde i terebinten. 
2SA.18.15	Sedan kom tio män, Joavs väpnare, och omringade Absalom och stack ihjäl honom.
2SA.18.16	Joav lät stöta i horn, och då slutade soldaterna att förfölja israeliterna, eftersom Joav hade gett order om halt. 
2SA.18.17	Absaloms kropp tog de och slängde i en stor grop i skogen och kastade upp ett väldigt stenröse över honom. Israeliterna flydde, var och en hem till sig.
2SA.18.18	Absalom hade medan han levde låtit resa en stod åt sig i Kungadalen. »Jag har ju ingen son som kan föra mitt namn vidare«, sade han. Därför gav han sitt namn åt minnesstenen; ännu i denna dag heter den Absaloms pelare.
2SA.18.19	Achimaas, Sadoks son, bad att få springa till kungen med bud om att Herren hade fällt sin dom och räddat honom från hans fiender. 
2SA.18.20	Men Joav svarade: »I dag får du inte vara budbärare. En annan gång kan du vara det, men inte i dag när kungens son är död.« 
2SA.18.21	Och Joav sade åt en nubier att bege sig till kungen och tala om vad han hade sett. Nubiern bugade sig för Joav och sprang. 
2SA.18.22	Men Achimaas envisades: »Det får bli som det vill«, sade han, »låt mig också springa, efter nubiern.« — »Vad skall det tjäna till, min son«, sade Joav, »det kommer ingen att tacka dig för!« — 
2SA.18.23	»Det får bli som det vill, jag springer i alla fall«, upprepade Achimaas, och Joav lät honom springa. Han tog vägen över Jordanslätten och hann före nubiern.
2SA.18.24	David satt inne i porten då vaktposten, som hade gått upp på taket till stadsporten, fick se en ensam man komma springande. 
2SA.18.25	Han ropade ner och varskodde kungen, som svarade: »Om han är ensam måste det vara en kurir.« Medan budbäraren närmade sig 
2SA.18.26	upptäckte vaktposten ännu en man som kom springande, och han ropade ner i porten: »Det kommer en till, och han är också ensam.« — »Det är en kurir det också«, sade kungen. 
2SA.18.27	Posten ropade på nytt: »Jag känner igen den förste på hans sätt att springa, så springer Achimaas, Sadoks son.« — »Det är en bra karl«, svarade kungen, »han kommer med goda nyheter.«
2SA.18.28	»Allt väl«, ropade Achimaas till kungen. Sedan föll han ner och hälsade med ansiktet mot marken och fortsatte: »Lovad vare Herren, din Gud, som har prisgivit dem som reste sig mot min herre och konung.« 
2SA.18.29	Kungen frågade: »Hur har det gått med min Absalom?« Achimaas svarade: »Just då Joav skickade i väg mig var det uppståndelse i lägret, men jag vet inte vad saken gällde.« 
2SA.18.30	Kungen sade åt honom att gå åt sidan, och han ställde sig att vänta. 
2SA.18.31	Då kom nubiern. »Jag har goda nyheter åt min herre och konung«, sade han, »i dag har Herren fällt sin dom och gett dig seger över alla som har rest sig mot dig.« 
2SA.18.32	Kungen frågade: »Hur har det gått med min Absalom?« Nubiern svarade: »Som det gick för honom, så må det gå för alla dina fiender och dem som reser sig mot dig, herre konung.« 
2SA.18.33	Då blev kungen häftigt upprörd. Han gick upp i kammaren ovanför porten, och han grät och ropade: »Absalom, min son, min son! Absalom, min son! Om jag ändå hade fått dö i stället för dig! Absalom, min son, min son!«
2SA.19.1	Joav fick veta att kungen grät och klagade över Absalom, 
2SA.19.2	och för hela hären blev segerns dag till en sorgedag när de hörde att kungen var så förtvivlad över sin son. 
2SA.19.3	Männen smög in i staden likt soldater som skamset smyger in efter att ha flytt ur striden.
2SA.19.4	Kungen hade höljt sitt ansikte och klagade högt: »Absalom, min son! Absalom, min son, min son!« 
2SA.19.5	Då gick Joav in till honom och sade: »I dag har du fått alla dina män att känna skam, alla dessa som har räddat livet på dig och dina söner och döttrar, dina hustrur och bihustrur. 
2SA.19.6	Du älskar dem som hatar dig och hatar dem som älskar dig. Du har visat att varken officerare eller soldater har något värde i dina ögon. Jag förstår nu att om Absalom hade varit vid liv, så hade det kvittat dig lika om alla vi andra varit döda. 
2SA.19.7	Gå nu ut till dina män och få dem på humör igen. Annars kommer inte en enda att vara hos dig i morgon, det svär jag vid Herren. Och den olyckan blir värre än allt ont du varit med om i hela ditt liv.« 
2SA.19.8	Då reste sig kungen och gick ner och satte sig i porten. Alla fick veta att han satt där och samlades framför honom.
2SA.19.8	Israeliterna hade flytt, var och en hem till sig. 
2SA.19.9	Runt om i stammarna gick de nu till rätta med varandra: »Det är kungen som har räddat oss undan fienden och befriat oss från filisteerna. Nu har han flytt för Absalom och lämnat landet. 
2SA.19.10	Men Absalom, som vi smorde till kung över oss, har fallit i striden. Varför nämner då ingen ett ord om att hämta kungen tillbaka?«
2SA.19.11	När kung David fick höra vad som sades bland israeliterna lät han skicka bud med prästerna Sadok och Evjatar till de äldste i Juda och fråga: »Varför skall ni vara de sista att hämta kungen tillbaka? 
2SA.19.12	Ni är ju mina bröder, av samma kött och blod som jag — varför skall ni då vara de sista att hämta kungen tillbaka? 
2SA.19.13	Och säg till Amasa: Du är ju av mitt kött och blod. Gud må straffa mig, nu och framgent, om inte du hädanefter skall vara min överbefälhavare i stället för Joav.« 
2SA.19.14	På det sättet fick David alla i Juda på sin sida, och folket skickade bud till honom att komma tillbaka tillsammans med sina män.
2SA.19.15	Då vände kungen tillbaka, och när han nådde fram till Jordan hade judeerna kommit till Gilgal för att möta honom och föra honom över floden.
2SA.19.16	Benjaminiten Shimi från Bachurim, Geras son, gav sig samtidigt med judeerna hastigt ner för att ta emot kung David, 
2SA.19.17	och han hade med sig tusen man från Benjamin. Siva, han som tjänade Sauls familj, hade före kungen skyndat ner till Jordan tillsammans med sina femton söner och tjugo tjänare, 
2SA.19.18	och de gick över vid vadstället för att hjälpa kungens familj över och för att uppfylla alla hans önskningar. Just som kungen själv skulle ta sig över floden kom Shimi, Geras son, och kastade sig ner inför honom 
2SA.19.19	och bad: »Herre, lägg mig inte till last vad jag har förbrutit. Tänk inte på det onda din tjänare gjorde då du lämnade Jerusalem, glöm det, min konung! 
2SA.19.20	Jag vet med mig att jag har felat, det är därför jag i dag har kommit som den förste av Josefs ätt för att ta emot min herre och konung.« 
2SA.19.21	Då ingrep Avishaj, Serujas son: »Förtjänar inte Shimi döden, han har ju förbannat Herrens smorde?« 
2SA.19.22	Men David svarade: »Vad har ni Serujasöner med det här att göra? Skall ni sätta er upp mot mig? Ingen israelit skall mista livet denna dag, då jag har fått visshet om att jag är Israels kung.« 
2SA.19.23	Och kungen sade till Shimi: »Du skall icke dö«, och han bekräftade sitt löfte med en ed.
2SA.19.24	Sauls sonson Mefivoshet hade också kommit ner för att möta kungen. Hans fötter och skägg var ovårdade, och han hade inte tvättat sina kläder alltifrån den dag då David bröt upp till dess han återvände välbehållen. 
2SA.19.25	När han nu kom från Jerusalem för att möta kungen sade denne: »Varför följde du inte med mig, Mefivoshet?« — 
2SA.19.26	»Herre konung, min tjänare bedrog mig«, svarade Mefivoshet. »Jag tänkte sadla min åsna, så att jag kunde följa dig ridande — jag är ju halt. 
2SA.19.27	Min tjänare har baktalat mig inför min herre konungen. Dock: du är som Guds ängel, gör vad du finner bäst. 
2SA.19.28	Hela min släkt hade inget annat än döden att vänta av min herre konungen, men du gav mig plats bland dem som äter vid ditt bord. Med vad rätt skulle jag kunna begära något mer av dig?« 
2SA.19.29	Kungen avbröt honom: »Det räcker! Nu bestämmer jag att du och Siva skall dela ägorna.« 
2SA.19.30	Mefivoshet svarade: »Han får gärna ta alltsammans, nu när min härskare och konung har kommit välbehållen hem.«
2SA.19.31	Barsillaj från Gilead hade kommit ner från Rogelim och följt kungen till Jordan för att ta avsked av honom när han gick över floden. 
2SA.19.32	Barsillaj var mycket gammal, åttio år. Det var han som hade sörjt för kungens uppehälle i Machanajim; han var nämligen mycket förmögen. 
2SA.19.33	Kungen sade till honom: »Följ med mig till Jerusalem, så skall jag sörja för dig där.« 
2SA.19.34	Men han svarade: »Jag är alldeles för gammal för att gå med dig upp till Jerusalem. 
2SA.19.35	Jag är åttio år nu och kan inte längre skilja på bättre och sämre. Inte känner jag smaken på mat och dryck, och inte heller har jag någon glädje av sångare och sångerskor längre. Varför skulle jag då ligga min herre och konung till last i fortsättningen? 
2SA.19.36	Jag hade gärna följt med dig över Jordan, men någon belöning skall du inte ge mig. 
2SA.19.37	Låt mig vända tillbaka, så att jag får dö i min hemstad, där min far och mor ligger begravda. Men här är din tjänare Kimham, låt honom följa med dig, min herre och konung, och gör för honom vad du finner bäst.« — 
2SA.19.38	»Kimham får följa med mig«, sade kungen. »Och vad du finner bäst skall jag göra för honom. Jag gör vad du än begär av mig.« 
2SA.19.39	Så gick folket över Jordan. Kungen dröjde kvar och kysste Barsillaj och tog farväl av honom. Barsillaj återvände hem, 
2SA.19.40	medan kungen for över till Gilgal tillsammans med Kimham.
2SA.19.40	Hela Judas folk och hälften av Israels hade följt kungen över Jordan. 
2SA.19.41	Men nu kom alla israeliterna till honom och klagade: »Varför har våra bröder från Juda fått lägga beslag på kungen och hämta över dig hit, dig och din familj och alla dina närmaste män?« 
2SA.19.42	Då svarade judeerna: »Därför att kungen är en av oss. Vad är det ni retar er på? Har vi låtit kungen försörja oss eller har vi skaffat oss några andra fördelar?« 
2SA.19.43	Israeliterna svarade: »Vi har tio gånger större del i kungen än ni, och dessutom har vi förstfödslorätten. Ni har ingen anledning att se ner på oss. Det var ju vi som först förde på tal att hämta tillbaka vår kung.« Men judeerna tog till hårdare ord än israeliterna.
2SA.20.1	Nu dök det upp en ondsint man från Benjamins stam, Sheva, Bikris son. Han lät stöta i horn och ropade:
2SA.20.1	Vi har ingen del i David,
2SA.20.1	inget gemensamt med Jishajs son.
2SA.20.1	Vänd hem, alla Israels män!
2SA.20.2	Då lämnade alla israeliterna David och slöt sig till Sheva, Bikris son. Men judeerna höll fast vid sin kung och följde honom från Jordan till Jerusalem.
2SA.20.3	När David kom hem till Jerusalem lät han stänga in de tio bihustrur som han hade lämnat att se till palatset. Han sörjde för deras uppehälle, men han rörde dem aldrig. De hölls inspärrade till sin död och levde som om de varit änkor.
2SA.20.4	David gav nu Amasa befallning att samla krigsfolket i Juda. Han fick tre dagar på sig, sedan skulle han inställa sig hos kungen. 
2SA.20.5	Amasa började genast båda upp männen i Juda, men det drog ut över den fastställda tiden, 
2SA.20.6	och då sade David till Avishaj: »Nu blir Sheva, Bikris son, farligare för oss än Absalom var. Ta mina män och sätt efter honom, innan han lägger under sig några befästa städer och gör det besvärligt för oss.« 
2SA.20.7	Efter Avishaj följde Joavs folk, vidare kereteerna och peleteerna och så alla kämparna. De drog ut från Jerusalem för att förfölja Sheva, Bikris son.
2SA.20.8	När de hade hunnit till den stora stenen i Givon mötte de Amasa. Joav höll ett svärd i handen, dolt under kläderna. Men utanpå, i en skida vid höften, hade han ett annat svärd. Han drog det och lät det falla till marken. 
2SA.20.9	»Hur står det till, min broder«, sade han till Amasa och grep honom med höger hand i skägget för att kyssa honom. 
2SA.20.10	Amasa var inte på sin vakt mot svärdet som Joav höll i handen, och Joav stötte det i buken på honom, så att inälvorna rann ut på marken. Den stöten räckte: Amasa var död. Joav och hans bror Avishaj fortsatte att förfölja Sheva, Bikris son.
2SA.20.11	En av Joavs män stod vid Amasas kropp och ropade: »Den som är Joavs vän och håller på David, han skall följa Joav!« 
2SA.20.12	Amasa låg mitt på vägen, nersölad av blod. När mannen märkte att soldaterna stannade släpade han undan Amasa från vägen ut på fältet och kastade ett klädesplagg över honom, eftersom alla som såg honom hejdade sig. 
2SA.20.13	När kroppen flyttats bort från vägen fortsatte alla och följde efter Joav i jakten på Sheva, Bikris son.
2SA.20.14	Sheva drog från stam till stam genom hela Israel tills han nådde Avel Bet-Maaka; hela hans släkt hade samlats och följt honom. 
2SA.20.15	Joav och hans folk tågade mot Avel Bet-Maaka och belägrade honom där. De kastade upp en belägringsvall mot staden innanför den yttre muren, och hela hären arbetade på att rasera innermuren. 
2SA.20.16	Då ropade en klok kvinna inifrån staden: »Hör på, hör på! Säg till Joav att han kommer hit, så att jag får tala med honom.« 
2SA.20.17	Joav steg fram, och kvinnan frågade: »Är det du som är Joav?« — »Ja«, sade han. »Hör på mig, herre«, bad hon. »Ja, jag hör«, svarade Joav. 
2SA.20.18	Kvinnan sade: »Förr i världen hette det att man skulle be om råd i Avel. Och sedan var saken avgjord. 
2SA.20.19	Vi hör till de mest fridsamma och trofasta i Israel, och nu vill du ödelägga denna stad, denna moder i Israel. Varför vill du förgöra Herrens egendom?« 
2SA.20.20	Joav svarade: »Inte vill jag förgöra och förstöra, långt därifrån! 
2SA.20.21	Det är i stället så att en man från Efraims bergsbygd, Sheva, Bikris son, har gjort uppror mot kung David. Utlämna honom, bara honom, så drar jag bort från staden.« — »Hans huvud skall kastas ut till dig över muren«, sade kvinnan. 
2SA.20.22	Sedan gav hon folket detta kloka råd, och de högg huvudet av Sheva, Bikris son, och kastade ut det till Joav. Han lät då stöta i horn, hären upplöstes och var och en gick till sitt. Joav själv återvände till kungen i Jerusalem.
2SA.20.23	Joav var överbefälhavare, och Benaja, Jojadas son, förde befälet över kereteerna och peleteerna. 
2SA.20.24	Adoram förestod tvångsarbetena, Joshafat, Achiluds son, var kansler 
2SA.20.25	och Sheva kunglig sekreterare. Sadok och Evjatar var präster. 
2SA.20.26	Också Ira av Jairs ätt var präst hos David.
2SA.21.1	Under Davids regering utbröt en hungersnöd som varade i hela tre år. David rådfrågade Herren, och Herren svarade: »Blodskuld vilar på Saul och hans släkt för de givoniter som han dödade.« 
2SA.21.2	Då kallade kungen till sig givoniterna. De tillhör inte israeliterna utan är en amoreisk folkspillra. Saul hade i sitt nit för Israel och Juda försökt utrota dem, trots den ed som israeliterna hade svurit. 
2SA.21.3	Nu frågade David givoniterna: »Vad skall jag göra för er, hur kan jag gottgöra det som skett, så att ni häver förbannelsen över Herrens land?« 
2SA.21.4	Givoniterna svarade: »Mellan oss och Saul och hans släkt är det inte en fråga om silver och guld och inte heller om att döda en israelit vilken som helst.« David frågade: »Vad vill ni då att jag skall göra?« 
2SA.21.5	De sade: »Mannen som anställde förödelsen bland oss och som hade planer på att helt utrota oss inom Israels gränser — 
2SA.21.6	lämna ut sju av den mannens ättlingar så att vi får hugga dem i stycken inför Herren i Givon, på Herrens berg.« David gick med på deras krav, 
2SA.21.7	men han skonade Sauls sonson Mefivoshet, Jonatans son, eftersom David och Jonatan, Sauls son, hade slutit ett förbund inför Herren. 
2SA.21.8	Däremot tog han de båda söner som Rispa, Ajas dotter, hade fött åt Saul, nämligen Armoni och Mefivoshet, och vidare de fem söner som Sauls dotter Merav hade fött åt Adriel från Mechola, Barsillajs son. 
2SA.21.9	Han utlämnade alla dessa åt givoniterna, som högg dem i stycken på berget inför Herren. Alla sju miste livet på en gång; de dödades under de första skördedagarna, i början av kornskörden.
2SA.21.10	Rispa, Ajas dotter, bredde ut sitt säcktyg på klippan och stannade där från början av skörden ända till dess regnet från himlen strömmade ner över kropparna. Hon tillät inte himlens fåglar att röra dem om dagen och inte de vilda djuren om natten. 
2SA.21.11	När David fick reda på hur Rispa, Sauls bihustru, hade handlat 
2SA.21.12	lät han hämta Sauls och hans son Jonatans ben från Javesh i Gilead. Invånarna där hade rövat bort kropparna från torget i Bet-Shean, där filisteerna hade hängt upp dem efter segern över Saul på Gilboa. 
2SA.21.13	David hämtade alltså Sauls och Jonatans ben från Javesh, och även benen efter de sönderstyckade samlade man ihop. 
2SA.21.14	Sauls och hans son Jonatans ben lades i den grav där Kish, Sauls far, låg i Sela i Benjamins land. Allt skedde enligt kungens befallning, och sedan lyssnade Gud till bönerna för landet.
2SA.21.15	Det blev åter krig mellan filisteer och israeliter, och David och hans män drog ner för att strida mot filisteerna. En gång när David var utmattad 
2SA.21.16	blev han tillfångatagen av Benov, en ättling till Rafa. Han hade en bronslans som vägde fem kilo och bar ett nytt svärd. Benov tänkte döda David, 
2SA.21.17	men Avishaj, Serujas son, kom till undsättning: han slog ner filistén och dödade honom. Då sade Davids män: »Svär att du aldrig mer drar ut i strid med oss. Du får inte släcka Israels lampa.«
2SA.21.18	Efter en tid utkämpades åter en strid med filisteerna vid Gov, och Sibbekaj av Hushas släkt dräpte då Saf, som var av Rafas ätt. 
2SA.21.19	Ännu en strid utkämpades med filisteerna vid Gov, och Elchanan från Betlehem, Jairs son, dödade då Goljat från Gat, vars spjutskaft var tjockt som en vävbom. 
2SA.21.20	Ytterligare en strid utkämpades vid Gat. Där deltog en jättelik man med sex fingrar på var hand och sex tår på var fot, sammanlagt tjugofyra; också han var ättling till Rafa. 
2SA.21.21	Han hånade och utmanade Israel men blev nerhuggen av Jonatan, son till Davids bror Shima. 
2SA.21.22	Dessa fyra var ättlingar till Rafa i Gat, och de stupade alla för David och hans män.
2SA.22.1	Detta är den sång som David sjöng till Herren när Herren hade räddat honom från alla hans fiender och från Saul.
2SA.22.2	Herre, min klippa, min borg och min räddare,
2SA.22.3	min Gud, berget som är min tillflykt,
2SA.22.3	min sköld och mitt starka värn,
2SA.22.3	min fristad och mitt skydd,
2SA.22.3	du som räddar mig undan våldet.
2SA.22.4	Till Herren, den högtlovade, ropade jag,
2SA.22.4	och jag blev räddad från mina fiender.
2SA.22.5	Dödens bränningar brusade kring mig,
2SA.22.5	förödelsens stormflod skrämde mig.
2SA.22.6	Dödsrikets snaror omgav mig,
2SA.22.6	framför mig väntade dödens fällor.
2SA.22.7	I min förtvivlan klagade jag för Herren,
2SA.22.7	ropade jag till min Gud,
2SA.22.7	och han hörde min röst i sitt tempel,
2SA.22.7	mitt rop nådde fram till hans öra.
2SA.22.8	Då skakade jorden och skälvde,
2SA.22.8	himlens grundvalar darrade,
2SA.22.8	vacklade under hans vrede.
2SA.22.9	Från hans näsborrar utgick ett rökmoln,
2SA.22.9	från hans mun förtärande eld.
2SA.22.9	Han sprutade glöd och brand.
2SA.22.10	Himlen vek han undan och steg ner
2SA.22.10	med töcknet under sina fötter.
2SA.22.11	Han red på keruben, han flög,
2SA.22.11	han svävade fram på vindens vingar.
2SA.22.12	Han dolde sig i mörkrets tält,
2SA.22.12	i molnens fuktiga massor.
2SA.22.13	I glansen kring honom
2SA.22.13	glödde gnistrande bränder.
2SA.22.14	Herren dundrade från himlen,
2SA.22.14	den Högste lät höra sin röst.
2SA.22.15	Han sköt sina pilar vida omkring,
2SA.22.15	han lät blixtarna ljunga.
2SA.22.16	Havets bädd kom i dagen
2SA.22.16	och jordens grundvalar blottades
2SA.22.16	för Herrens rytande,
2SA.22.16	för hans vredes stormvind.
2SA.22.17	Från höjden fattade han min hand
2SA.22.17	och drog mig upp ur djupa vatten.
2SA.22.18	Han räddade mig från mäktiga fiender,
2SA.22.18	från motståndare som var starkare än jag.
2SA.22.19	De anföll mig på min olyckas dag,
2SA.22.19	men Herren kom till min hjälp.
2SA.22.20	Han förde mig ut i frihet,
2SA.22.20	han räddade mig, ty han älskar mig.
2SA.22.21	Herren lönade min rättfärdighet,
2SA.22.21	mitt rena och skuldlösa liv,
2SA.22.22	ty jag har hållit mig till Herrens vägar
2SA.22.22	och inte avfallit från min Gud.
2SA.22.23	Alla hans bud har jag haft för ögonen
2SA.22.23	och aldrig överträtt hans lagar.
2SA.22.24	Fläckfri var jag inför honom,
2SA.22.24	jag vaktade mig för att synda.
2SA.22.25	Därför lönade Herren min rättfärdighet,
2SA.22.25	mitt rena liv inför honom.
2SA.22.26	Mot den trogne är du trofast,
2SA.22.26	du är redlig mot den redlige.
2SA.22.27	Den rene möter du med renhet,
2SA.22.27	den svekfulle med list.
2SA.22.28	Du upprättar det förnedrade folket,
2SA.22.28	men de högmodiga kuvar du.
2SA.22.29	Du är min lampa, Herre,
2SA.22.29	min Gud gör mitt mörker till ljus.
2SA.22.30	Med Guds hjälp störtar jag fram mot muren,
2SA.22.30	med dig stormar jag över vallen.
2SA.22.31	Guds väg är utan brist,
2SA.22.31	Herrens ord är utan slagg.
2SA.22.31	Han är en sköld för alla som flyr till honom.
2SA.22.32	Vem är Gud utom Herren,
2SA.22.32	vem är en klippa utom vår Gud?
2SA.22.33	Gud rustar mig med styrka,
2SA.22.33	så att jag vandrar den rätta vägen.
2SA.22.34	Han gör mig snabbfotad som gasellen
2SA.22.34	och ger mig fotfäste på bergen.
2SA.22.35	Han lär mig krigets hantverk,
2SA.22.35	lär mig att spänna kopparbågen.
2SA.22.36	Du gav mig din räddande sköld,
2SA.22.36	du hörde min bön och min makt blev stor.
2SA.22.37	Du gjorde vägen fri framför mig
2SA.22.37	och gav stadga åt mina steg.
2SA.22.38	Jag förföljde mina fiender och hann upp dem,
2SA.22.38	jag vände inte förrän jag förintat dem.
2SA.22.39	Jag krossade dem helt och hållet.
2SA.22.39	De kunde inte resa sig,
2SA.22.39	de låg där under mina fötter.
2SA.22.40	Du rustade mig med styrka för striden
2SA.22.40	och tvang angriparna på knä inför mig.
2SA.22.41	Mina fiender drev du på flykten,
2SA.22.41	deras motstånd kunde jag krossa.
2SA.22.42	De ropade, men ingen räddare fanns,
2SA.22.42	de ropade till Herren, men han svarade inte.
2SA.22.43	Jag malde dem till stoft,
2SA.22.43	jag trampade ner dem som smuts på gatan.
2SA.22.44	Du räddade mig från folkens angrepp.
2SA.22.44	Du satte mig till hövding över folken,
2SA.22.44	okända folkslag blev mina tjänare.
2SA.22.45	Främlingar kröp för mig
2SA.22.45	och lydde min minsta vink.
2SA.22.46	Främlingar bleknade
2SA.22.46	och kom darrande ut ur sina fästen.
2SA.22.47	Herren lever! Lovad vare han, min klippa,
2SA.22.47	och upphöjd min Gud, min räddare,
2SA.22.48	han som ger mig hämnd på mina fiender
2SA.22.48	och lägger folken under mina fötter!
2SA.22.49	Du låter mig undkomma fienden,
2SA.22.49	du rycker mig undan angriparen
2SA.22.49	och räddar mig från våldsmän.
2SA.22.50	Därför tackar jag dig, Herre, bland folken
2SA.22.50	och lovsjunger ditt namn.
2SA.22.51	Stora segrar skänker Herren åt sin konung,
2SA.22.51	han handlar trofast mot sin smorde,
2SA.22.51	mot David och hans ätt för evigt.
2SA.23.1	Detta är Davids sista ord.
2SA.23.1	Så talar David, Jishajs son,
2SA.23.1	så talar han som den Högste har upphöjt,
2SA.23.1	han som Jakobs Gud har smort till konung
2SA.23.1	och som Israels värn håller kär.
2SA.23.2	Herrens ande talar genom mig,
2SA.23.2	hans ord är på min tunga.
2SA.23.3	Jakobs Gud har talat,
2SA.23.3	Israels klippa har sagt mig:
2SA.23.3	Den styr sitt folk rättvist
2SA.23.3	som styr det i fruktan för Gud.
2SA.23.4	När dagen gryr och solen går upp,
2SA.23.4	en morgon utan moln,
2SA.23.4	då spirar gräset efter regnet
2SA.23.4	i solens strålar.
2SA.23.5	Så väl är det ställt med min ätt inför Gud,
2SA.23.5	med mig har han slutit ett evigt förbund,
2SA.23.5	vars löften han troget håller.
2SA.23.5	Min välgång och allt jag har lust till
2SA.23.5	skall Gud låta spira som gräset.
2SA.23.6	Men ogärningsmän är som törnet man kastar:
2SA.23.6	man tar inte i det med handen,
2SA.23.7	bara med redskap av järn eller trä,
2SA.23.7	och bränner det sedan i elden.
2SA.23.8	Detta är namnen på Davids kämpar:
2SA.23.8	Jishboshet av Hakmons släkt var den främste av de tre. Han svängde sin stridsyxa över 800 fiender, fällda på en och samma gång. 
2SA.23.9	Därnäst kom Elasar, son till Dodo av Achoachs släkt; han var en av de tre kämparna. Han var med David vid Pas Dammim, där filisteerna hade samlats till drabbning. Israeliterna drog sig tillbaka, 
2SA.23.10	men Elasar höll stånd och högg in på filisteerna ända tills hans hand domnade och var som fastvuxen vid svärdet. Herren gav dem en stor seger den dagen, och när hären vände tillbaka och följde Elasar var det bara för att plundra. 
2SA.23.11	Den siste av de tre var Shamma, Ages son, från Harar. Filisteerna hade en gång samlats vid Lechja, och där fanns det ett fält med ärter. Israeliterna flydde för filisteerna, 
2SA.23.12	men Shamma fattade posto mitt på fältet och försvarade det och nedgjorde fienderna. Så gav Herren en stor seger.
2SA.23.13	En gång i början av skörden gick de tre ner till David i Adullams grotta, samtidigt som en avdelning filisteer var lägrad i Refaimdalen. 
2SA.23.14	David var då i sitt bergfäste, medan filisteerna hade en förpost vid Betlehem. 
2SA.23.15	David greps av längtan och sade: »Den som ändå kunde få lite vatten från brunnen vid stadsporten i Betlehem!« 
2SA.23.16	De tre kämparna tog sig då igenom filisteernas läger, hämtade upp vatten ur brunnen vid Betlehems stadsport och tog med tillbaka till David. Men han vägrade att dricka det och utgöt det som dryckesoffer åt Herren. 
2SA.23.17	»Herren bevare mig för att göra något sådant«, sade han. »Inte kan jag dricka de mäns blod som har satt sina liv på spel!« Och han ville inte dricka. — Detta var de tre kämparnas bedrifter.
2SA.23.18	Avishaj, son till Seruja och bror till Joav, var ledare för de trettio. Han svängde sitt spjut över 300 fällda fiender. Han hade stort anseende bland de trettio; 
2SA.23.19	han var mer berömd än någon av dem och blev deras anförare. Ändå kunde han inte mäta sig med de tre. 
2SA.23.20	Benaja, Jojadas son, från Kavseel var en tapper man som utförde stora bragder. Han högg ner de båda sönerna till Ariel från Moab, och det var också han som en snöig dag steg ner i en brunn och dödade ett lejon. 
2SA.23.21	Vidare fällde han en jättelik egyptisk man. Egyptern var beväpnad med ett spjut, men Benaja gick emot honom med en påk, ryckte från honom spjutet och dödade honom med det. 
2SA.23.22	Detta var Benajas, Jojadas sons, bedrifter, och han vann stort anseende bland de trettio kämparna 
2SA.23.23	och var mer berömd än någon av dem. Ändå kunde han inte mäta sig med de tre. David gav honom befälet över sin livvakt.
2SA.23.24	Asael, Joavs bror, hörde till de trettio, liksom Elchanan, Dodos son, från Betlehem, 
2SA.23.25	Shamma från Harod, Elika från Harod, 
2SA.23.26	Heles från Pelet, Ira, Ickeshs son, från Tekoa, 
2SA.23.27	Avieser från Anatot, Sibbekaj av Hushas släkt, 
2SA.23.28	Salmon av Achoachs släkt, Mahraj från Netofa, 
2SA.23.29	Helev, Baanas son, från Netofa, Ittaj, Rivajs son, från Giva i Benjamin, 
2SA.23.30	Benaja från Piraton, Hiddaj från Nachale Gaash, 
2SA.23.31	Avi-Alvon från Arava, Asmavet från Bachurim, 
2SA.23.32	Eljachba från Shaalvon, Jashen från Gison, Jonatan, 
2SA.23.33	Shammas son, från Harar, Achiam, Sharars son, från Arar, 
2SA.23.34	Elifelet, Achasbajs son, från Maaka, Eliam, Achitofels son, från Gilo, 
2SA.23.35	Hesro från Karmel, Paaraj från Arav, 
2SA.23.36	Jigal, Natans son, från Sova, Bani av Gads stam, 
2SA.23.37	Selek från Ammon, Nachraj från Beerot, som var väpnare åt Joav, Serujas son, 
2SA.23.38	Ira av Jeters släkt och Garev av Jeters släkt 
2SA.23.39	samt hettiten Uria. Trettiosju man allt som allt.
2SA.24.1	Herrens vrede blossade åter upp mot israeliterna, och han eggade David mot dem. »Du skall räkna folket i Israel och Juda«, sade han. 
2SA.24.2	Kungen befallde Joav och hans officerare: »Far runt till alla Israels stammar, från Dan till Beer Sheva, och håll mönstring, så att jag får veta hur mycket folk jag har.« 
2SA.24.3	Joav svarade kungen: »Må Herren, din Gud, låta dig, herre konung, med egna ögon se hur folket blir hundra gånger större än nu. Men varför vill du tvunget ha en mönstring, herre konung?« 
2SA.24.4	Joav och befälhavarna måste böja sig för kungens vilja och gav sig av för att verkställa mönstringen.
2SA.24.5	De gick över Jordan och började med Aroer och staden nere i dalen och fortsatte sedan mot Gads område och till Jaser. 
2SA.24.6	Därifrån drog de vidare till Gilead och hettiternas land, mot Kadesh till, och nådde fram till Dan och Ijon. Efter att ha vikit av mot Sidon 
2SA.24.7	kom de till Tyros fästning och till hiveernas och kanaaneernas städer och drog slutligen söderut till Beer Sheva och den del av Negev som tillhör Juda. 
2SA.24.8	Då hade de genomkorsat landet i dess helhet och var efter nio månader och tjugo dagar tillbaka i Jerusalem, 
2SA.24.9	där Joav redovisade resultatet av mönstringen för kungen: Israel kunde ställa upp 800 000 vapenföra män och Juda 500 000.
2SA.24.10	Men efteråt förebrådde David sig att han hade låtit räkna folket, och han sade till Herren: »Jag har begått en svår synd. Herre, förlåt din tjänare den orätt han har gjort — det var en stor dårskap.« 
2SA.24.11	När David steg upp följande morgon hade Herrens ord kommit till profeten Gad, kungens siare: 
2SA.24.12	»Gå till David och säg till honom: Så säger Herren: Tre ting har jag i beredskap åt dig; välj ett av dem, så skall jag låta det drabba dig.« 
2SA.24.13	Gad kom till David och frågade: »Vilket föredrar du: att det i tre år blir hungersnöd i ditt land eller att du i tre månader måste vara på flykt undan fienden som förföljer dig eller att det i tre dagar blir pest i ditt land? Tänk noga efter vilket svar jag skall lämna honom som har sänt mig.« 
2SA.24.14	David svarade: »Jag är i svår vånda. Men låt oss falla i Herrens händer, eftersom hans barmhärtighet är stor; i människors händer vill jag inte falla.«
2SA.24.15	Då lät Herren pesten drabba Israel; den varade från morgonen fram till den utsatta tiden. 70 000 israeliter dog, från Dan till Beer Sheva. 
2SA.24.16	Men då ängeln sträckte ut sin hand mot Jerusalem för att sprida död i staden, ångrade Herren det onda och sade till ängeln som spred död bland folket: »Det är nog! Dra tillbaka din hand!« Herrens ängel var då vid jevusén Aravnas tröskplats. 
2SA.24.17	När David såg ängeln som dödade folket sade han till Herren: »Det är jag som har syndat. Det är jag, herden, som har gjort orätt. Men dessa mina får, vad har de gjort? Låt straffet drabba mig och min familj.«
2SA.24.18	Samma dag kom Gad till David och sade: »Gå upp på jevusén Aravnas tröskplats och res ett altare åt Herren!« 
2SA.24.19	Och David gick, så som Herren hade befallt honom genom Gad. 
2SA.24.20	När Aravna såg ut och fick se kungen och hans män närma sig gick han ut och hälsade underdånigt 
2SA.24.21	och frågade: »Varför har min herre och konung kommit till mig?« — »För att köpa tröskplatsen av dig«, svarade David. »Här vill jag bygga ett altare åt Herren, så att den hemsökelse som drabbat folket upphör.« 
2SA.24.22	Då sade Aravna: »Tag den, min herre och konung, och offra vad du finner för gott. Här är boskap till brännoffret och tröskslädar och ok till bränsle. 
2SA.24.23	Allt detta ger Aravna åt sin konung.« Och han tillade: »Må du behaga Herren, din Gud.« 
2SA.24.24	Men kungen sade: »Nej, jag vill köpa det av dig och betala för det. Jag vill inte frambära ett offer till Herren, min Gud, som inte har kostat mig något.« Så köpte David tröskplatsen och boskapen för 50 siklar silver. 
2SA.24.25	Där byggde han sedan ett altare åt Herren och frambar brännoffer och gemenskapsoffer. Då lyssnade Herren till bönerna för landet, och hemsökelsen som drabbat Israel upphörde.
1KI.1.1	Kung David var nu gammal och ålderstigen. Trots att man bredde täcken över honom hade han svårt att hålla sig varm. 
1KI.1.2	Kungens män sade till honom: »Herre, låt oss söka reda på en ung orörd kvinna, som kan betjäna och vårda dig. Om hon får ligga i din famn, herre konung, blir du varm.« 
1KI.1.3	Sedan sökte de runt hela Israel efter en vacker flicka. De fann Avishag från Shunem och förde henne hem till kungen. 
1KI.1.4	Det var en mycket vacker flicka, och hon vårdade kungen och hjälpte honom. Men han låg aldrig med henne.
1KI.1.5	Adonia, Haggits son, talade vitt och brett om att det var han som skulle bli kung. Han skaffade sig vagnar och hästar och höll sig med en eskort på femtio man. 
1KI.1.6	Hans far hade aldrig tillrättavisat honom och förebrått honom för hans uppförande. Han var ståtlig att se på, och i ålder kom han närmast efter Absalom. 
1KI.1.7	Han hade rådgjort med Joav, Serujas son, och med prästen Evjatar, och de stödde honom. 
1KI.1.8	Men prästen Sadok och Benaja, Jojadas son, och profeten Natan och Shimi och Rei och Davids livgarde stod inte på Adonias sida.
1KI.1.9	En gång när Adonia offrade får och tjurar och gödkalvar vid Ormstenen nära Rogelkällan hade han inbjudit alla sina bröder, kungasönerna, och alla män i Juda som stod i kungens tjänst. 
1KI.1.10	Men han hade inte bjudit profeten Natan eller Benaja eller livgardet eller sin bror Salomo. 
1KI.1.11	Då sade Natan till Batseba, Salomos mor: »Du har väl hört att Adonia, Haggits son, har blivit kung, utan vår herre Davids vetskap? 
1KI.1.12	Låt mig nu ge dig ett råd som kan rädda livet på dig och din son Salomo. 
1KI.1.13	Gå in till kung David och säg: ’Min herre och konung, du har ju själv svurit en ed och lovat mig att min son Salomo skall bli kung efter dig och sitta på din tron. Hur kommer det sig då att Adonia har blivit kung?’ 
1KI.1.14	Medan du står där och talar med kung David kommer jag in och bekräftar vad du har sagt.«
1KI.1.15	Batseba gick in i rummet till kung David, som nu på sin höga ålderdom vårdades av Avishag från Shunem. 
1KI.1.16	Batseba föll ner för honom, och då kungen frågade vad hon ville 
1KI.1.17	svarade hon: »Herre, du har själv svurit vid Herren, din Gud, och lovat mig att min son Salomo skall bli kung efter dig och sitta på din tron. 
1KI.1.18	Men nu har Adonia blivit kung, utan din vetskap. 
1KI.1.19	Han har offrat tjurar, gödkalvar och får i mängd och bjudit in alla kungasönerna, prästen Evjatar och överbefälhavaren Joav. Men din tjänare Salomo har han inte bjudit. 
1KI.1.20	Nu riktar hela Israel sina blickar mot dig, herre konung, i väntan på att du kungör vem som skall efterträda dig på tronen. 
1KI.1.21	När du, herre konung, vilar hos dina fäder kan jag och min son Salomo annars bli betraktade som brottslingar.«
1KI.1.22	Medan Batseba ännu talade kom profeten Natan. 
1KI.1.23	Man anmälde för kungen att han var där, och Natan trädde in till honom och föll ner med ansiktet mot marken 
1KI.1.24	och sade: »Min herre och konung, har du verkligen sagt att Adonia skall bli kung och efterträda dig på tronen? 
1KI.1.25	I dag har han gått ner och offrat tjurar, gödkalvar och får i mängd. Han har bjudit in alla kungasönerna och befälhavarna och prästen Evjatar, och de sitter nu till bords med honom, och de ropar: Leve kung Adonia! 
1KI.1.26	Men mig, din tjänare, har han inte bjudit och inte heller prästen Sadok eller Benaja, Jojadas son, eller din tjänare Salomo. 
1KI.1.27	Har detta skett på din befallning, konung, utan att du talat om för oss vem som skall efterträda dig på tronen?«
1KI.1.28	Kung David lät kalla på Batseba, och då hon stod inför honom 
1KI.1.29	svor han denna ed: »Så sant Herren lever, han som har räddat mig ur alla faror, 
1KI.1.30	jag skall i dag uppfylla det löfte jag gav dig när jag svor vid Herren, Israels Gud, att din son Salomo skulle bli kung och efterträda mig på tronen.« 
1KI.1.31	Då föll Batseba ner med ansiktet mot marken och sade: »Må min härskare konung David länge leva!«
1KI.1.32	Då sade kung David: »Kalla hit prästen Sadok, profeten Natan och Benaja, Jojadas son.« De kom till honom, 
1KI.1.33	och han sade: »Ta mina män med er och låt min son Salomo sitta upp på min mula och följ honom ner till Gichon. 
1KI.1.34	Där skall prästen Sadok och profeten Natan smörja honom till kung över Israel, och ni skall stöta i horn och ropa: Leve kung Salomo! 
1KI.1.35	Därefter skall ni följa honom tillbaka, och han skall komma hit och sätta sig på min tron. Han skall bli kung i mitt ställe, honom har jag förordnat till furste över Israel och Juda.« — 
1KI.1.36	»Må Herren, din Gud, stadfästa detta«, sade Benaja, Jojadas son. 
1KI.1.37	»Liksom Herren har varit med dig, konung, så må han vara med Salomo och göra hans välde ännu mäktigare än ditt, konung David!«
1KI.1.38	Prästen Sadok, profeten Natan och Benaja, Jojadas son, gick därifrån tillsammans med kereteerna och peleteerna. De lät Salomo sitta upp på kungens mula och förde honom till Gichon. 
1KI.1.39	Prästen Sadok hade hämtat oljehornet från Herrens tält och smorde Salomo till kung. Hornstötarna skallade och folkmassan ropade: »Leve kung Salomo!« 
1KI.1.40	Alla slöt upp kring Salomo och följde honom tillbaka under flöjtspel och jubelrop, så starka att marken skalv.
1KI.1.41	Adonia och hans gäster hade just ätit färdigt då de hörde larmet. När Joav hörde hornstötarna frågade han: »Vad betyder allt detta oväsen i staden?« 
1KI.1.42	I samma ögonblick kom Jonatan, prästen Evjatars son. »Kom hit!« ropade Adonia. »Du är en bra karl och har säkert goda nyheter.« — 
1KI.1.43	»Tvärtom: vår härskare kung David har gjort Salomo till kung«, sade Jonatan. 
1KI.1.44	»Han har skickat med honom prästen Sadok, profeten Natan och Benaja, Jojadas son, och dessutom kereteerna och peleteerna. De har låtit Salomo sitta upp på kungens mula, 
1KI.1.45	och vid Gichon har prästen Sadok och profeten Natan smort honom till kung. Sedan har de återvänt därifrån under jubelrop, och nu är hela staden i festyra — det är det larmet ni hör. 
1KI.1.46	Salomo sitter redan på kungatronen, 
1KI.1.47	och de kungliga ämbetsmännen har kommit för att uppvakta vår härskare kung David och framföra denna välgångsönskan: ’Må din Gud göra Salomos namn ännu större än ditt och hans välde ännu mäktigare än ditt!’ Kung David har tillbett Herren på sin bädd 
1KI.1.48	och sagt: Lovad vare Herren, Israels Gud, som i dag har gett mig en efterträdare på tronen och låtit mig se det med egna ögon.«
1KI.1.49	Adonias gäster blev skräckslagna och skingrades åt alla håll. 
1KI.1.50	Och av fruktan för Salomo skyndade Adonia bort till altaret och grep tag i hornen. 
1KI.1.51	Det kom bud till Salomo: »Adonia är rädd för dig, konung. Han har gripit tag i altarhornen och säger: Kung Salomo måste först svära att han inte skall hugga ner mig.«
1KI.1.52	Salomo svarade: »Om han visar sig vara pålitlig skall inte ett hår krökas på hans huvud, men om han gör sig skyldig till något skall han dö.« 
1KI.1.53	Sedan lät kung Salomo föra bort honom från altaret. Han kom och föll ner för Salomo, och Salomo sade åt honom att gå hem.
1KI.2.1	Då Davids liv närmade sig slutet gav han sin son Salomo dessa anvisningar: 
1KI.2.2	»Jag går nu den väg allt levande måste vandra. Var stark och visa dig som en man. 
1KI.2.3	Håll vad Herren, din Gud, har befallt, så att du följer hans vägar och rättar dig efter hans bud och stadgar, hans föreskrifter och befallningar, allt så som det är skrivet i Moses lag. Då skall du ha framgång i allt du gör och vart du än vänder dig, 
1KI.2.4	och Herren skall uppfylla det löfte han gav mig när han sade: Om dina efterkommande vaktar på sina steg och troget och med uppriktigt hjärta vandrar mina vägar skall det aldrig saknas en ättling till dig på Israels tron. 
1KI.2.5	Du vet hur Joav, Serujas son, handlade mot mig och hur han handlade mot de två överbefälhavarna i Israel, Avner, Ners son, och Amasa, Jeters son, då han dödade dem och i fred hämnades blod som flutit i krig. Med oskyldigt blod fläckade han bältet om min midja och sandalerna på mina fötter. 
1KI.2.6	Handla nu som din klokhet bjuder dig och se till att han inte får en lång levnad och dör i frid. 
1KI.2.7	Sönerna till Barsillaj från Gilead skall du däremot behandla väl och låta äta vid ditt bord, ty så bemötte de mig när jag var på flykt undan din bror Absalom. 
1KI.2.8	Sedan har du Shimi, Geras son, från Bachurim, av Benjamins stam. Det var han som överöste mig med fruktansvärda förbannelser på vägen till Machanajim. Men han var också med och mötte mig vid Jordan, och då svor jag vid Herren att jag inte skulle låta hugga ner honom. 
1KI.2.9	Låt honom nu få sitt straff, du är ju en klok man och förstår nog hur du skall behandla honom så att hans långa levnad får ett blodigt slut.«
1KI.2.10	David gick till vila hos sina fäder och begravdes i Davids stad. 
1KI.2.11	I fyrtio år hade han varit kung över Israel, sju år i Hebron och trettiotre i Jerusalem. 
1KI.2.12	Salomo efterträdde sin far David på tronen, och hans kungamakt var obestridd.
1KI.2.13	Adonia, Haggits son, uppsökte en dag Salomos mor Batseba. Hon frågade: »Vad för dig hit? Är allt väl?« — »Ja«, svarade han, 
1KI.2.14	»men det är en sak jag vill tala med dig om.« — »Jag lyssnar«, sade Batseba, 
1KI.2.15	och han fortsatte: »Som du vet tillkom kungadömet egentligen mig, och hela Israel väntade sig att jag skulle bli kung. Men makten gick ifrån mig och tillföll min bror, ty så hade Herren bestämt. 
1KI.2.16	Nu har jag en enda bön, avvisa mig inte.« — »Låt höra«, sade Batseba, 
1KI.2.17	och han fortsatte: »Tala med kung Salomo — dig avvisar han inte — och be honom att han ger mig Avishag från Shunem till hustru.« — 
1KI.2.18	»Ja, jag skall tala med kungen om dig«, sade Batseba.
1KI.2.19	När Batseba kom in till kung Salomo för att tala om Adonia reste sig kungen och gick henne till mötes och hälsade henne vördnadsfullt. Sedan satte han sig och lät ställa fram en stol åt kungamodern på sin högra sida. 
1KI.2.20	»Jag har en enda liten bön till dig«, sade hon, »avvisa mig inte.« — »Säg vad du önskar, mor. Jag skall inte avvisa dig.« 
1KI.2.21	Då sade Batseba: »Låt din bror Adonia få Avishag från Shunem till hustru.« 
1KI.2.22	Salomo svarade: »Varför begär du bara Avishag åt Adonia? Varför inte också kungamakten — han är ju min äldre bror och har prästen Evjatar och Joav, Serujas son, på sin sida.« 
1KI.2.23	Och kung Salomo svor vid Herren: »Gud må straffa mig, nu och framgent, om inte denna begäran skall kosta Adonia livet. 
1KI.2.24	Så sant Herren lever, han som har insatt mig till kung och gett mig min far Davids tron och som har upprättat åt mig det kungahus han utlovat, redan i dag skall Adonia dö.« 
1KI.2.25	Kung Salomo skickade Benaja, Jojadas son, och lät honom hugga ner Adonia.
1KI.2.26	Till prästen Evjatar sade kungen: »Ge dig i väg till din egendom i Anatot. Du förtjänar döden, men nu kan jag inte döda dig, eftersom du har burit Herren Guds ark inför min far David och delat alla hans vedermödor.« 
1KI.2.27	Så drev Salomo bort Evjatar från tjänsten som präst åt Herren. Därmed gick det ord i uppfyllelse som Herren hade uttalat i Shilo över Elis släkt.
1KI.2.28	Ryktet nådde Joav, som hade anslutit sig till Adonia — Absalom hade han däremot inte stött — och han flydde då till Herrens tält och grep tag om altarhornen. 
1KI.2.29	När kung Salomo fick höra att Joav hade sökt skydd i Herrens tält och stod intill altaret skickade han i väg Benaja, Jojadas son, med befallningen: »Gå och hugg ner honom!« 
1KI.2.30	Benaja gick till Herrens tält och ropade till Joav: »I konungens namn, kom ut!« Men Joav svarade: »Nej, här vill jag dö.« När Benaja berättade för kungen vad Joav hade svarat 
1KI.2.31	sade kungen: »Gör då som han säger, hugg ner honom och begrav honom. Så befriar du mig och min fars ätt från skulden för det oskyldiga blod som Joav utgöt. 
1KI.2.32	Herren skall ge honom hans rättmätiga straff för att han högg ner två män som till skillnad från honom själv var hederliga och rättskaffens, Israels överbefälhavare Avner, Ners son, och Judas överbefälhavare Amasa, Jeters son. Han dödade dem med sitt svärd utan min fars vetskap. 
1KI.2.33	Deras blod skall komma över Joav och hans efterkommande i all framtid, men åt David och hans efterkommande, hans ätt och hans tron, skall Herren ge trygghet i all framtid.« 
1KI.2.34	Då gick Benaja, Jojadas son, bort och högg ner honom, och han begravdes där han bott i öknen. 
1KI.2.35	I hans ställe gjorde kungen Benaja till överbefälhavare och prästen Sadok fick ersätta Evjatar.
1KI.2.36	Sedan kallade kungen till sig Shimi. »Bygg dig ett hus i Jerusalem och stanna här«, sade han. »Du får inte ge dig av härifrån, 
1KI.2.37	och det skall du veta, att den dag du gör det och går över Kidronbäcken, den dagen skall du straffas med döden, och skulden är din egen.« 
1KI.2.38	Shimi sade: »Ja, jag skall rätta mig efter min herre konungens villkor.« Han bodde därefter en tid i Jerusalem.
1KI.2.39	Men när tre år hade gått rymde ett par av Shimis slavar till kung Akish i Gat, Maakas son. Då Shimi fick reda på att de var i Gat 
1KI.2.40	sadlade han genast sin åsna för att rida dit och leta rätt på dem hos Akish. Han kom till Gat och hämtade tillbaka slavarna därifrån. 
1KI.2.41	Salomo fick veta att Shimi gett sig av från Jerusalem till Gat men att han nu var tillbaka. 
1KI.2.42	Då kallade kungen honom till sig och frågade: »Lät jag dig inte svära vid Herren och gjorde jag inte klart för dig att den dag du gav dig av härifrån kunde du vara säker på att straffas med döden? Och du hade inget att invända. 
1KI.2.43	Varför har du då inte hållit eden inför Herren och den befallning jag gav dig?« 
1KI.2.44	Och han fortsatte: »Du vet med dig och inser själv hur mycket ont du gjorde min far David. Nu låter Herren din ondska falla tillbaka på dig själv. 
1KI.2.45	Men kung Salomo skall vara välsignad och Davids tron bestå inför Herren i alla tider.« 
1KI.2.46	Och kungen befallde Benaja, Jojadas son, att gå ut med Shimi och hugga ner honom.
1KI.2.46	Nu hade Salomo kungamakten säkert i sin hand.
1KI.3.1	Salomo knöt släktskapsband med farao, kungen av Egypten, genom att gifta sig med en dotter till honom. Han förde henne till Davids stad i väntan på att hans eget hus skulle bli färdigt liksom Herrens hus och muren kring Jerusalem. 
1KI.3.2	Folket offrade på offerplatserna, eftersom något tempel åt Herrens namn inte var byggt vid denna tid. 
1KI.3.3	Salomo älskade Herren och höll sig till vad hans far David hade stadgat; dock offrade han på offerplatserna och tände offereld där.
1KI.3.4	Den främsta offerplatsen var den i Givon. Dit begav sig kungen för att offra, och han frambar tusen brännoffer på altaret där. 
1KI.3.5	I Givon visade sig Herren för Salomo i en dröm om natten. Gud sade: »Be om vad du vill. Jag skall ge dig det.« 
1KI.3.6	Salomo svarade: »Du visade stor godhet mot din tjänare David, min far, eftersom han levde troget, rättfärdigt och redligt inför dig. Och du har hållit fast vid denna stora godhet och gett honom en son som nu sitter på hans tron. 
1KI.3.7	Det är du, Herre, min Gud, som har gjort mig till kung efter min far David, och här står jag nu ung och oerfaren 
1KI.3.8	mitt i det folk som du har utvalt, ett folk så stort, så talrikt att det inte kan räknas. 
1KI.3.9	Ge din tjänare ett lyhört sinne, så att jag kan skipa rätt åt ditt folk och skilja mellan gott och ont. Vem skulle annars kunna döma över ditt väldiga folk?«
1KI.3.10	Denna bön behagade Herren, det gladde honom att Salomo bad om detta. 
1KI.3.11	Gud sade: »Eftersom du bad om detta och inte om ett långt liv eller om rikedom och inte heller om dina fienders död utan bad om gåvan att urskilja vad som är rätt, 
1KI.3.12	så uppfyller jag nu din bön och gör dig visare och mer insiktsfull än någon har varit före dig eller kommer att bli efter dig. 
1KI.3.13	Också det som du inte har bett om ger jag dig, rikedom och ära i alla dina dagar, mer än vad någon annan kung har haft. 
1KI.3.14	Och om du vandrar mina vägar och rättar dig efter mina bud och stadgar, så som din far David gjorde, skall jag ge dig ett långt liv.« 
1KI.3.15	Då Salomo vaknade förstod han att det varit en dröm. Efter återkomsten till Jerusalem trädde han fram inför Herrens förbundsark och offrade brännoffer och gemenskapsoffer och höll ett gästabud för alla sina män.
1KI.3.16	Det kom en gång två skökor till kungen, och de fick företräde för honom. 
1KI.3.17	»Lyssna, herre!« sade den ena. »Vi bor i samma hus, jag och den där kvinnan, och där födde jag ett barn, och hon var med. 
1KI.3.18	Två dagar efter mig födde också hon. Det var bara hon och jag, ingen främmande var hos oss, vi var ensamma. 
1KI.3.19	En natt dog hennes son, hon hade legat ihjäl honom. 
1KI.3.20	Då steg hon upp mitt i natten medan jag sov och tog min son som jag hade intill mig och lade honom hos sig, och det döda barnet lade hon hos mig. 
1KI.3.21	När jag steg upp för att amma min son på morgonen var han död. Men när jag såg på honom där på morgonen upptäckte jag att det inte var det barn som jag hade fött.«
1KI.3.22	Då sade den andra kvinnan: »Nej, det är min son som lever och din som är död!« Men den första ropade: »Nej, din son är död och min lever!« Så tvistade de inför kungen. 
1KI.3.23	Då sade han: »Den ena säger: Det är min son som lever och din som är död. Den andra säger: Nej, det är din son som är död och min som lever.« 
1KI.3.24	Och kungen sade: »Räck mig ett svärd!« När man kom med svärdet 
1KI.3.25	sade kungen: »Hugg det levande barnet mitt itu och ge hälften åt den ena och hälften åt den andra!« 
1KI.3.26	Då sade hon som var mor till den levande pojken — ty kärleken till sonen överväldigade henne: »Herre, ge honom hellre åt henne, döda honom inte!« Den andra sade: »Nej, ingen av oss skall ha honom. Hugg till!« 
1KI.3.27	Då befallde kungen: »Ge det levande barnet åt kvinnan här. Döda honom inte. Det är hon som är hans mor.«
1KI.3.28	Hela Israel fick höra om den dom som kungen hade fällt, och alla fylldes av vördnad för honom. De förstod att kungen skipade rätt i kraft av gudomlig vishet.
1KI.4.1	Kung Salomo regerade nu över hela Israel, 
1KI.4.2	och dessa var hans högsta ämbetsmän: Asarja, Sadoks son, var präst, 
1KI.4.3	Elichoref och Achia, Shishas söner, var kungens sekreterare, Joshafat, Achiluds son, var kansler, 
1KI.4.4	Benaja, Jojadas son, var överbefälhavare, Sadok och Evjatar var präster, 
1KI.4.5	Asarja, Natans son, var chef för fogdarna, Savud, prästen Natans son, var kungens rådgivare, 
1KI.4.6	Achishar förvaltade de kungliga egendomarna och Adoniram, Avdas son, förestod tvångsarbetena.
1KI.4.7	Över hela Israel hade Salomo tolv fogdar, som var sin månad svarade för underhållet åt kungen och hans hov. 
1KI.4.8	De hette: Hurs son i Efraims bergsbygd, 
1KI.4.9	Dekers son i Makas, Shaalvim, Bet-Shemesh, Elon och Bet Hanan, 
1KI.4.10	Heseds son i Arubbot, som hade Soko och hela Heferlandet, 
1KI.4.11	Avinadavs son, som hade hela Dors uppland och som fick Salomos dotter Tafat till hustru, 
1KI.4.12	Baana, Achiluds son, som hade Tanak och Megiddo och hela Bet-Shean vid Saretan nedanför Jisreel, från Bet-Shean till Avel Mechola och ända bort till andra sidan Jokmeam, 
1KI.4.13	Gevers son i Ramot i Gilead, som hade Manasses son Jairs byar i Gilead samt Argovområdet i Bashan: sextio stora städer med murar och bronsbommar, 
1KI.4.14	Achinadav, Iddos son, i Machanajim, 
1KI.4.15	Achimaas i Naftali, som också var gift med en dotter till Salomo, Basemat, 
1KI.4.16	Baana, Hushajs son, i Asher och Alot, 
1KI.4.17	Joshafat, Paruachs son, i Isaskar, 
1KI.4.18	Shimi, Elas son, i Benjamin 
1KI.4.19	och Gever, Uris son, i Gilead, det land där amoreerkungen Sichon och Bashans kung Og hade härskat. Dessutom fanns det en fogde i 
1KI.4.20	Juda.
1KI.4.20	Israeliterna var nu talrika som havets sand. De åt och drack och var glada. 
1KI.4.21	Salomo härskade över alla riken från Eufrat ända fram till filisteernas land och fram till gränsen mot Egypten. De betalade skatt och var hans lydiga undersåtar så länge han levde.
1KI.4.22	Vid Salomos hov gick det varje dag åt 30 kor siktat mjöl och 60 kor vanligt mjöl, 
1KI.4.23	10 gödda oxar, 20 valloxar och 100 får. Därtill hjortar, gaseller, rådjur och gödfåglar.
1KI.4.24	Salomo var alltså herre över allt land väster om Eufrat, från Tifsach ända till Gaza, över alla kungarna där, och det rådde fred mellan honom och grannländerna på alla sidor. 
1KI.4.25	I Juda och Israel, från Dan till Beer Sheva, satt var och en trygg under sin vinstock och sitt fikonträd, så länge Salomo levde.
1KI.4.26	Salomo hade 4 000 stallplatser med vagnshästar och ytterligare 12 000 hästar.
1KI.4.27	De tolv fogdarna svarade under var sin månad för underhållet åt kung Salomo och dem som kom till hans bord, och de såg till att ingenting fattades. 
1KI.4.28	Korn och hackelse för hästarna skaffade de i tur och ordning till kungen var han än befann sig.
1KI.4.29	Gud skänkte Salomo vishet och stort förstånd och kunskap riklig som sanden på havets strand. 
1KI.4.30	Hans vishet överträffade all Österlandets och all Egyptens vishet. 
1KI.4.31	Han var den visaste bland människor, visare än esrachiten Etan och visare än Heman, Kalkol och Darda, Machols söner. Ryktet om honom spred sig till alla folk runt omkring. 
1KI.4.32	Salomo präglade tre tusen tänkespråk, och hans sånger uppgick till ettusenfem. 
1KI.4.33	Han talade om växterna, alltifrån cedern på Libanon till isopen som växer ut ur muren. Han talade om fyrfotadjur och fåglar, om kräldjur och fiskar. 
1KI.4.34	Från alla folk kom man för att lyssna till Salomos vishet, och alla jordens kungar skänkte honom gåvor när de lyssnat till hans vishet.
1KI.5.1	Kung Hiram i Tyros hade alltid varit Davids vän, och då han fick höra att Salomo var smord till kung efter sin far skickade han sändebud till honom. 
1KI.5.2	Salomo sände i sin tur detta budskap till Hiram: 
1KI.5.3	»Du vet att min far inte kunde bygga något hus åt Herrens, sin Guds, namn på grund av alla krig han tvingades föra ända tills Herren lade fienderna under hans fötter. 
1KI.5.4	Men nu har Herren, min Gud, gett mig fred på alla sidor, ingen angriper mig och ingen olycka hotar. 
1KI.5.5	Därför tänker jag nu bygga ett hus åt Herrens, min Guds, namn i enlighet med Herrens ord till min far David: Din son som jag skall sätta på tronen efter dig är den som skall bygga huset åt mitt namn. — 
1KI.5.6	Ge nu order om att man skall fälla cedrar åt mig på Libanon. Mina män skall arbeta tillsammans med dina, och jag skall ge dig vad du begär för dina mäns arbete. Du vet att det bland oss inte finns så duktiga timmerhuggare som bland fenikierna.«
1KI.5.7	Hiram gladde sig mycket åt Salomos hälsning. »I dag vill jag lova Herren«, sade han, »som har gett David en vis son till att härska över detta stora folk.« 
1KI.5.8	Och Hiram sände detta svar: »Jag har mottagit ditt budskap och skall ge dig allt cederträ och cypressträ du önskar. 
1KI.5.9	Mina män kommer att frakta ner timret från Libanon till havet. Där samlar jag det till flottar som jag för till den plats du anvisar, och sedan jag löst upp flottarna får du ta hand om timret. I gengäld skall du förse mig med de livsmedel jag önskar för mitt hushåll.«
1KI.5.10	Så lämnade Hiram cederträ och cypressträ åt Salomo, så mycket han ville ha, 
1KI.5.11	medan Salomo försåg Hiram med livsmedel: han levererade 20 000 kor vete till hans hushåll och 20 kor av den finaste olivoljan, år efter år. 
1KI.5.12	Herren hade gett Salomo den vishet han lovat honom. Mellan Salomo och Hiram rådde fred och samförstånd, och de slöt förbund med varandra.
1KI.5.13	Kung Salomo införde arbetsplikt över hela Israel. 30 000 man blev uttagna 
1KI.5.14	och skickades i skift om 10 000 man i månaden till Libanon. En månad var de på Libanon och två månader hemma. Adoniram förestod tvångsarbetena. 
1KI.5.15	Salomo hade 70 000 bärare och 80 000 stenhuggare i bergen 
1KI.5.16	och dessutom de 3 300 förmän som hans fogdar hade under sig för att övervaka arbetena. 
1KI.5.17	På Salomos order bröts stora, utvalda block för att templets grundvalar skulle kunna läggas med huggen sten. 
1KI.5.18	Med hjälp av folk från Geval bearbetade Salomos och Hirams hantverkare timret och stenen så att allt var färdigt att tas i bruk vid tempelbygget.
1KI.6.1	Under det fyrahundraåttionde året efter israeliternas uttåg ur Egypten, det fjärde året av Salomos regering i Israel, i månaden siv, som är den andra månaden, började Salomo bygga Herrens hus. 
1KI.6.2	60 alnar långt, 20 alnar brett och 30 alnar högt var templet som kung Salomo byggde åt Herren. 
1KI.6.3	Förhallen framför långhuset var 20 alnar bred, vilket motsvarade templets bredd; den var tio alnar djup och låg på framsidan. 
1KI.6.4	Han försåg templet med fönster som hade karmar och spjälor. 
1KI.6.5	Runt templets väggar uppförde Salomo ett galleri, längs väggarna till långhuset och koret. Där gjorde han sidokammare. 
1KI.6.6	Den nedersta våningen av detta galleri var fem alnar bred, den mellersta sex och den översta sju alnar. Man hade nämligen gjort avsatser längs utsidan för att slippa göra fästhål i väggarna. 
1KI.6.7	Templet byggdes med sten som inte bearbetades när den kom från stenbrottet, och därför hördes inte släggor, hackor eller andra järnredskap på byggplatsen. 
1KI.6.8	Uppgången till mellanvåningen i tillbyggnaden låg på högra sidan av templet, och man gick upp på en spiraltrappa; på samma sätt kom man vidare till tredje våningen.
1KI.6.9	Så byggde Salomo templet färdigt och klädde in det med en panel av cederträ. 
1KI.6.10	Galleriet runt templet var fem alnar högt och var förankrat med cederbjälkar.
1KI.6.11	Herrens ord kom till Salomo: 
1KI.6.12	»Det hus som du nu bygger — om du följer mina stadgar och gör som jag befallt, och om du håller alla mina bud och rättar dig efter dem, skall jag låta det löfte som jag gav din far David förverkligas i dig: 
1KI.6.13	där skall jag bo mitt bland israeliterna och aldrig överge mitt folk Israel.« 
1KI.6.14	Och Salomo byggde templet färdigt. 
1KI.6.15	Invändigt klädde han dess väggar med cederplankor, ända nerifrån golvet och upp till taksparrarna fäste han denna träpanel. Golvet täckte han med cypressplankor. 
1KI.6.16	20 alnar från den bakre väggen uppförde han en vägg av cederträ från golv till tak, och den delen av byggnaden inrättade han till ett kor, det allra heligaste. 
1KI.6.17	Själva långhuset framför koret blev då 40 alnar. 
1KI.6.18	Invändigt kläddes väggarna med cederträ, där frukter och blomkalkar skurits ut. Allt var täckt med cederträ, stenen syntes ingenstans. 
1KI.6.19	Inuti huset inrättade Salomo ett kor, avsett för Herrens förbundsark. 
1KI.6.20	Koret var 20 alnar långt, 20 alnar brett och 20 alnar högt, och han belade det med gediget guld. Salomo byggde också ett altare av cederträ 
1KI.6.21	framför koret och belade det med guld. Han belade insidan av huset med gediget guld och hängde upp guldkedjor. 
1KI.6.22	Hela huset belades med guld tills allting var täckt av guld. Också altaret i anslutning till koret blev i sin helhet belagt med guld.
1KI.6.23	För koret gjorde han två keruber av olivträ. Den ena var tio alnar hög 
1KI.6.24	och varje vinge fem alnar lång. Avståndet mellan vingspetsarna var tio alnar. 
1KI.6.25	Den andra keruben var också tio alnar hög. Båda hade samma mått och samma form, 
1KI.6.26	den ena som den andra var tio alnar hög. 
1KI.6.27	Han ställde keruberna i det inre rummet. Vingarna var utbredda; den ena keruben vidrörde den ena väggen med sin vinge och den andra vidrörde den motsatta väggen med sin. Mitt i rummet berörde de varandra, vinge mot vinge. 
1KI.6.28	Och Salomo belade keruberna med guld.
1KI.6.29	På alla husets väggar, såväl i det inre som i det yttre rummet, lät Salomo snida reliefer med keruber, palmer och blomkalkar. 
1KI.6.30	I båda rummen belade han golvet med guld. 
1KI.6.31	Ingången till koret fick dörrar av olivträ, och infattningen gjordes så att karmarna var i fem avsatser. 
1KI.6.32	På de båda dörrarna av olivträ lät han snida keruber, palmer och blomkalkar och belade dem med guld: man hamrade ut guld över keruberna och palmerna. 
1KI.6.33	Likaså gjorde han i ingången till långhuset dörrposter av olivträ i fyra avsatser 
1KI.6.34	och därtill två dörrar av cypressträ, varje dörr bestående av två vridbara dörrhalvor. 
1KI.6.35	Han smyckade dem med snidade keruber, palmer och blomkalkar och lade bladguld på de utskurna figurerna.
1KI.6.36	Den inre förgården omgärdade han med en mur av tre varv huggen sten och ett varv cederbjälkar.
1KI.6.37	Under det fjärde året, i månaden siv, lades grunden till Herrens hus, 
1KI.6.38	och under det elfte året, i månaden bul, som är den åttonde månaden, stod det färdigt i alla delar och med allt som hörde till. Sju år tog det att bygga templet.
1KI.7.1	Sitt eget hus byggde Salomo på tretton år; sedan var hela palatset färdigt. 
1KI.7.2	Han byggde Libanonskogshuset, 100 alnar långt, 50 alnar brett och 30 alnar högt, med fyra rader pelare av cederstammar och bjälkar av ceder vilande på pelarna. 
1KI.7.3	Taket var av cederträ och lagt på taksparrar som vilade på pelarna, sammanlagt 45 taksparrar, 15 i varje rad. 
1KI.7.4	Vidare fanns det tre rader fönsterkarmar, alltså tre omgångar med öppningar. 
1KI.7.5	Alla dörrkarmar var gjorda med fyra avsatser. [---] 
1KI.7.6	Han byggde också en förhall med pelare, 50 alnar bred och 30 alnar djup och med ett galler framför. 
1KI.7.7	Likaså byggde han en tronhall, även kallad domshallen; där dömde han. Den var klädd med cederpanel från golv till tak.
1KI.7.8	Det hus där han själv skulle bo byggde Salomo på den andra gården, bortom förhallen, och det var av samma konstruktion. Salomo byggde också ett hus åt faraos dotter, som han hade tagit till hustru; det var likadant som förhallen. 
1KI.7.9	Alla dessa byggnader var uppförda av utvalda fyrkantiga stenblock, sågade på både insidan och utsidan av väggen, från grunden till bjälkarna och från förgården vid Herrens hus fram till den stora förgården. 
1KI.7.10	Grunden var lagd med utvalda stenar, stora block på tio och åtta alnar, 
1KI.7.11	och däröver hade man byggt med utvalda fyrkantiga stenblock och cederträ.
1KI.7.12	Den stora förgården var omgärdad av en mur med tre varv huggen sten och ett varv cederbjälkar, på samma sätt som förgården till Herrens hus, den inre förgården.
1KI.7.13	Från Tyros lät kung Salomo hämta en man vid namn Hiram, 
1KI.7.14	vars mor var en änka av Naftalis stam, medan fadern var en tyrisk kopparsmed. Hiram var mycket kunnig och förfärdigade alla slags koppararbeten med stor konstskicklighet. Han kom nu till Salomo och utförde allt vad kungen ville ha gjort. 
1KI.7.15	Han formade de två bronspelarna, båda 18 alnar höga och med en omkrets på tolv alnar. De var ihåliga, och väggarna hade en tjocklek av fyra fingerbredder. 
1KI.7.16	Två pelarhuvuden göt han i brons och satte överst, vartdera fem alnar högt. 
1KI.7.17	De båda pelarhuvudena var försedda med var sitt flätverk med tofsar och kedjor. 
1KI.7.18	Han gjorde också de två raderna granatäpplen som omgav flätverken och täckte pelarhuvudena, likadant på båda. 
1KI.7.19	Pelarhuvudena var formade som lotusblommor. [---] 
1KI.7.20	[---] 200 granatäpplen i rader omgav vart och ett av dem. 
1KI.7.21	Han reste pelarna vid förhallen till långhuset och gav den högra pelaren namnet Jakin och den vänstra namnet Boas. 
1KI.7.22	Pelarna kröntes av ornament i form av lotusblommor. Så fullbordades arbetet med pelarna.
1KI.7.23	Han gjorde vidare Havet i gjutgods. Det var cirkelrunt och mätte tio alnar från kant till kant; det var fem alnar högt och 30 alnar i omkrets. 
1KI.7.24	Runt om, under kanten, löpte två rader med frukter som gjutits i samma stycke som själva Havet. 
1KI.7.25	Det stod på tolv tjurar, tre av dem vända mot norr, tre mot väster, tre mot söder och tre mot öster. Havet vilade ovanpå dem, och alla tjurarna hade bakdelen vänd inåt. 
1KI.7.26	Godset i Havet var en handsbredd tjockt, och kanten var formad som kanten på en bägare, lik kalken av en lotusblomma. Havet rymde 2 000 bat.
1KI.7.27	Han gjorde också de tio stativen av brons, vart och ett fyra alnar långt, fyra alnar brett och tre alnar högt. 
1KI.7.28	De var gjorda så, att de hade ramlister och lister mellan tvärslåarna. 
1KI.7.29	På listerna mellan tvärslåarna, liksom på tvärslåarna själva, fanns lejon, tjurar och keruber och ovanför och under lejonen och tjurarna flätor i hamrat arbete. 
1KI.7.30	Varje stativ stod på fyra hjul som var av brons och hade bronsaxlar. De fyra hörnpelarna var försedda med strävor, som var gjutna under kitteln. 
1KI.7.31	Inuti den övre ramen satt underlaget för kitteln; det var runt och höjde sig en aln över ramen. Det var gjort som ett kittelställ och var en och en halv aln högt. Också på underlaget fanns utsirningar, men listerna där var fyrkantiga, inte runda. 
1KI.7.32	Under listverket satt de fyra hjulen, och hållarna till hjulen var fästa i stativet. Hjulen var en och en halv aln höga. 
1KI.7.33	De var av samma utförande som stridsvagnshjul; såväl hållare som fälgar, ekrar och nav var gjutna. 
1KI.7.34	Fyra strävor gick upp mot de fyra hörnen på varje stativ; dessa strävor var en del av stativet. 
1KI.7.35	Överst på stativet var ett cirkelrunt ställ, en halv aln högt. Längst upp på stativet satt hållarna med sina lister. 
1KI.7.36	På plattorna var keruber, lejon och palmer ingraverade. 
1KI.7.37	Alla tio stativen gjordes på samma sätt: samma gjutgods, mått och form.
1KI.7.38	Hiram gjorde tio kittlar av brons. Var och en rymde 40 bat och hade en diameter av fyra alnar. På vart och ett av de tio stativen satte han en kittel. 
1KI.7.39	Fem av stativen ställde han på högra sidan av tempelhuset och fem på den vänstra. Havet ställde han på den högra sidan av tempelhuset, åt sydost.
1KI.7.40	Han gjorde också grytorna, skovlarna och offerskålarna. Han fullbordade arbetet med alla de föremål han fått i uppdrag att göra åt kung Salomo för Herrens hus: 
1KI.7.41	två pelare, de två klotformiga pelarhuvudena, de två flätverken som skulle täcka de båda klotformiga pelarhuvudena, 
1KI.7.42	de 400 granatäpplena till de båda flätverken, två rader granatäpplen för varje flätverk, till att täcka de båda klotformiga pelarhuvudena, 
1KI.7.43	vidare de tio stativen och de tio kittlarna till stativen, 
1KI.7.44	Havet, som var ett, och de tolv tjurarna under Havet, 
1KI.7.45	slutligen också grytorna, skovlarna och offerskålarna. Alla dessa föremål som Hiram gjorde åt kung Salomo för Herrens hus var av blankad brons. 
1KI.7.46	Det var i Jordandalen, mellan Suckot och Saretan, som kungen lät gjuta dem i lerformar. 
1KI.7.47	Salomo satte alla föremålen på deras platser. Mängden var så väldig att vikten av bronsen inte kunde fastställas.
1KI.7.48	Salomo gjorde alla föremål i Herrens hus: det gyllene altaret, det gyllene bordet för skådebröden, 
1KI.7.49	de gyllene lampställen framför koret, fem till höger och fem till vänster, blommönstret, lamporna och tängerna av guld, 
1KI.7.50	vidare faten, knivarna, offerskålarna, pannorna och fyrfaten av guld, slutligen beslagen på dörrarna in till det inre rummet, det allra heligaste, och på dörrhalvorna in till långhuset, också de av guld.
1KI.7.51	När alla kung Salomos arbeten för Herrens hus var fullbordade lät han föra dit in det som hans far David hade helgat åt Herren; silvret och guldet och kärlen lade han i skattkamrarna i Herrens hus.
1KI.8.1	Nu samlade kung Salomo de äldste i Israel och stamhövdingarna, överhuvudena för de olika familjerna i Israel. Han kallade dem till sig i Jerusalem för att hämta upp Herrens förbundsark från Davids stad, Sion. 
1KI.8.2	Och alla israeliterna samlades inför kung Salomo under högtiden i månaden etanim, som är den sjunde månaden. 
1KI.8.3	När alla de äldste hade kommit lyfte prästerna arken 
1KI.8.4	och bar upp den tillsammans med uppenbarelsetältet och alla de heliga föremålen i tältet. Allt detta bars av prästerna och leviterna. 
1KI.8.5	Kung Salomo och hela Israels menighet, som var samlad hos honom, stod framför arken och offrade får och tjurar i sådan mängd att de inte kunde räknas. 
1KI.8.6	Prästerna förde in Herrens förbundsark till dess plats i tempelkoret, det allra heligaste, under kerubernas vingar. 
1KI.8.7	Keruberna hade nämligen vingarna utbredda över den plats där arken stod, så att både arken och dess bärstänger skyldes av keruberna. 
1KI.8.8	Bärstängerna var så långa att deras ändar syntes från det heliga framför koret, men de var inte synliga utifrån. De finns där ännu i denna dag. 
1KI.8.9	I arken fanns ingenting annat än de två stentavlorna som Mose hade lagt dit vid Horeb, då Herren slöt förbund med israeliterna sedan de dragit ut ur Egypten. 
1KI.8.10	När prästerna lämnade helgedomen fyllde molnet Herrens hus, 
1KI.8.11	så att de inte kunde förrätta sin tjänst: Herrens härlighet uppfyllde templet. 
1KI.8.12	Då sade Salomo:
1KI.8.12	»Solen har Herren fäst på himlen,
1KI.8.12	själv har han valt att bo i töcknet.
1KI.8.13	Jag har byggt dig en furstlig boning,
1KI.8.13	ett hus där du evigt skall trona.«
1KI.8.14	Kungen vände sig om och välsignade de församlade israeliterna, medan alla stod upp. 
1KI.8.15	Han sade: »Prisad vare Herren, Israels Gud, som med sin hand har fullbordat det som han med sin mun lovade min far David: 
1KI.8.16	Alltsedan jag förde mitt folk Israel ut ur Egypten har jag inte bland Israels stammar utvalt någon stad för att i den bygga ett hus, där mitt namn skulle vara, och jag har inte utvalt någon man att vara furste över mitt folk Israel. Men nu har jag utvalt Jerusalem för att mitt namn skall vara där, och jag har utvalt David att härska över mitt folk Israel. — 
1KI.8.17	Min far David hade föresatt sig att bygga ett hus åt Herrens, Israels Guds, namn, 
1KI.8.18	men Herren sade till honom: Din föresats att bygga ett hus åt mitt namn är god. 
1KI.8.19	Men det skall inte bli du som bygger huset utan din son, den son som skall födas åt dig. Han skall bygga huset åt mitt namn. — 
1KI.8.20	Och Herren lät sitt ord gå i fullbordan: jag efterträdde min far David på Israels tron, så som Herren hade lovat, och jag byggde huset åt Herrens, Israels Guds, namn. 
1KI.8.21	Där inne har jag ställt i ordning en plats för arken, som innehåller stadgarna till det förbund som Herren slöt med våra fäder när han förde dem ut ur Egypten.«
1KI.8.22	Inför de församlade israeliterna trädde Salomo fram till Herrens altare. Han sträckte händerna mot himlen 
1KI.8.23	och sade: »Herre, Israels Gud, det finns ingen gud som du, varken uppe i himlen eller nere på jorden. Du står fast vid förbundet och visar godhet mot dina tjänare när de i uppriktig lydnad vandrar dina vägar. 
1KI.8.24	Du har hållit ditt löfte till din tjänare, min far David, du har i dag med din hand fullbordat det som du med din mun har lovat. 
1KI.8.25	Uppfyll också, Herre, Israels Gud, detta som du har lovat din tjänare David, min far: att han aldrig skall sakna en ättling som sitter inför dig på Israels tron, om bara hans efterkommande vaktar på sina steg och vandrar dina vägar, så som han själv gjorde. 
1KI.8.26	Låt alltså ditt löfte till din tjänare David, min far, gå i uppfyllelse, du Israels Gud!
1KI.8.27	Men kan verkligen Gud bo på jorden? Himlen, himlarnas himmel, rymmer dig inte, än mindre detta hus som jag har byggt. 
1KI.8.28	Vänd dig ändå hit, hör din tjänares bön och åkallan, Herre, min Gud. Lyssna på det rop och den bön jag nu uppsänder, 
1KI.8.29	och låt din blick natt och dag vila på detta hus, den plats om vilken du sagt: Här skall mitt namn vara. — Hör den bön som din tjänare ber, vänd mot denna plats. 
1KI.8.30	Hör din tjänare och ditt folk Israel då de åkallar dig, vända mot denna plats; må du själv lyssna på dem i himlen, där du tronar. Hör dem och förlåt!
1KI.8.31	Om någon förbryter sig mot en annan och åläggs att fria sig med en ed och svär inför ditt altare i detta tempel, 
1KI.8.32	hör det då i himlen, grip in och skipa rätt åt dina tjänare. Fäll den som är skyldig och ge honom det straff han förtjänar, men frikänn den som är oskyldig och ge honom vad rättvisan kräver.
1KI.8.33	Om ditt folk Israel lider nederlag mot en fiende, därför att de syndat mot dig, men vänder om och prisar ditt namn, ber till dig i detta hus och ropar om nåd, 
1KI.8.34	hör det då i himlen och förlåt ditt folk Israel deras synd och låt dem återvända till den mark du gav deras fäder.
1KI.8.35	Om himlen är stängd och inget regn faller, därför att de har syndat mot dig, men de sedan ber, vända mot denna plats, och prisar ditt namn och omvänder sig från sin synd när du tuktar dem, 
1KI.8.36	lyssna då i himlen och förlåt din tjänare och ditt folk Israel deras synd. Lär dem den rätta vägen som de skall vandra, och låt regnet falla över ditt land, som du har gett ditt folk som egendom.
1KI.8.37	Om det blir hungersnöd i landet eller pest, om rost och sot härjar eller gräshoppor och larver, om fienden belägrar någon av städerna, ja, vilken sjukdom eller plåga det än är, 
1KI.8.38	och vilken bön och åkallan som vem det vara må i ditt folk Israel än uppsänder — var och en känner bäst den plåga som trycker honom — om han då sträcker händerna i bön mot detta hus, 
1KI.8.39	hör det då i himlen, där du tronar. Förlåt honom, grip in och behandla var och en som han förtjänar, du som känner hans tankar — ja, du ensam känner alla människors tankar. 
1KI.8.40	Då skall de frukta dig så länge de lever i det land som du gav våra fäder.
1KI.8.41	Även om det är en främling, som inte tillhör ditt folk Israel utan kommer från fjärran land för att han hört om ditt namn — 
1KI.8.42	ja, också där skall man höra talas om ditt stora namn, din starka hand, din lyftade arm — och denne främling kommer och åkallar dig, vänd mot detta hus, 
1KI.8.43	lyssna då i himlen, där du tronar, och gör det som han ber dig om. Då skall alla jordens folk lära känna ditt namn och frukta dig, så som ditt folk Israel gör, och förstå att detta hus som jag har byggt är helgat åt ditt namn.
1KI.8.44	Om du sänder ut ditt folk att strida mot fienden och de ber till dig, Herre, vända mot den stad som du har utvalt och det hus som jag har byggt åt ditt namn, 
1KI.8.45	lyssna då i himlen på deras bön och åkallan och skaffa dem rätt.
1KI.8.46	Om de syndar mot dig — det finns ju ingen människa som inte syndar — och du vredgas på dem och ger dem i fiendens våld och de förs bort i fångenskap till fiendeland, långt borta eller nära, 
1KI.8.47	men där borta i fångenskapen ångrar sig och åter ropar till dig: Vi har syndat och gjort orätt, vi står med skuld inför dig, 
1KI.8.48	och om de så, fångna i fiendeland, vänder om till dig med uppriktigt hjärta och sinne och ber till dig, vända mot sitt land, det som du gav deras fäder, mot den stad som du har utvalt och det hus som jag har byggt åt ditt namn, 
1KI.8.49	lyssna då i himlen, där du tronar, till deras bön och åkallan och skaffa dem rätt. 
1KI.8.50	Förlåt ditt folk att de har syndat och visat sig upproriska mot dig. Låt dem möta förbarmande hos dem som håller dem fångna, så att de blir barmhärtigt behandlade. 
1KI.8.51	Ty ditt folk och din egendom är de, du har fört dem ut ur Egypten, ut ur smältugnen. 
1KI.8.52	Ja, vänd din blick mot din tjänare och mot ditt folk Israel när de åkallar dig, och lyssna till dem när de än ropar till dig. 
1KI.8.53	Det är du själv som har avskilt dem bland jordens alla folk för att tillhöra dig; detta tillkännagav du, Herre Gud, genom din tjänare Mose när du förde våra fäder ut ur Egypten.«
1KI.8.54	När Salomo hade slutat denna sin bön och åkallan till Herren steg han upp. Han hade böjt knä inför Herrens altare med händerna sträckta mot himlen. 
1KI.8.55	Nu reste han sig och välsignade med hög röst hela det församlade Israel: 
1KI.8.56	»Prisad vare Herren, som har uppfyllt sitt löfte och gett sitt folk Israel ro. Av allt det goda han lovat genom sin tjänare Mose har ingenting uteblivit. 
1KI.8.57	Må Herren, vår Gud, vara med oss, så som han har varit med våra fäder, och inte överge oss eller förskjuta oss. 
1KI.8.58	Och må han vända våra hjärtan till sig, så att vi vandrar hans vägar och rättar oss efter de bud och stadgar och befallningar som han gav våra fäder.
1KI.8.59	Må Herren, vår Gud, dag och natt minnas den bön jag nu har bett, så att han då stunden kräver det skaffar rätt åt sin tjänare och sitt folk Israel. 
1KI.8.60	Då skall alla folk på jorden förstå att det är Herren som är Gud och ingen annan. 
1KI.8.61	Ge hela ert hjärta åt Herren, vår Gud, följ hans stadgar och håll hans bud, så som ni gör i dag.«
1KI.8.62	Nu frambar kungen tillsammans med alla israeliterna offer inför Herren. 
1KI.8.63	Som gemenskapsoffer till Herren förde Salomo fram 22 000 tjurar och 120 000 får. Så invigde kungen och alla israeliterna Herrens hus. 
1KI.8.64	Den dagen helgade kungen den mellersta delen av förgården framför Herrens hus; där frambar han brännoffren och matoffren och fettstyckena från gemenskapsoffren. Kopparaltaret som stod inför Herren var nämligen för litet för att rymma alla brännoffren och matoffren och fettstyckena från gemenskapsoffren.
1KI.8.65	Sedan firade Salomo högtiden tillsammans med hela Israel, en stor skara från hela landet, ända från Levo-Hamat till Egyptens gränsflod; de firade högtiden inför Herren, vår Gud, i huset som Salomo byggt, och de åt och drack och var glada inför Herren, vår Gud, i sju dagar. 
1KI.8.66	På åttonde dagen fick folket bryta upp; de hyllade kungen och drog sedan hem, glada och tacksamma över allt det goda som Herren hade gjort mot sin tjänare David och sitt folk Israel.
1KI.9.1	När Salomo hade fullbordat Herrens hus och kungens hus och allt han hade längtat efter att utföra 
1KI.9.2	visade sig Herren för honom en andra gång, liksom han hade visat sig i Givon. 
1KI.9.3	Herren sade till honom: »Jag har hört din bön och din åkallan. Detta hus som du byggt har jag gjort till en helig plats, som jag skall göra till hemvist för mitt namn för evigt. Mina ögon och mitt hjärta skall alltid vara vända dit. 
1KI.9.4	Om du nu vandrar mina vägar, så som din far David gjorde, med rent och redligt hjärta, så att du i allt gör som jag har befallt dig och håller mina bud och stadgar, 
1KI.9.5	då skall jag låta ditt kungadöme i Israel bestå för all framtid. Detta lovade jag din far David när jag sade att det aldrig skulle saknas en ättling till honom på Israels tron. 
1KI.9.6	Men om ni och era barn vänder er bort från mig och inte följer de befallningar och bud som jag förelagt er utan börjar dyrka andra gudar och faller ner för dem, 
1KI.9.7	då skall jag utrota israeliterna från den mark jag gav dem, och det hus som jag har vigt åt mitt namn skall jag förskjuta, så att Israel blir till spott och spe bland alla folk. 
1KI.9.8	Detta hus kommer att läggas i ruiner, och var och en som har vägen förbi skall bli bestört och dra efter andan. När man frågar varför Herren har handlat så mot detta land och detta hus 
1KI.9.9	blir svaret: Därför att folket övergav Herren, sin Gud, som hade fört deras fäder ut ur Egypten; de höll sig till andra gudar, som de föll ner för och dyrkade. Därför lät Herren allt detta onda drabba dem.«
1KI.9.10	Efter de tjugo år som det tog för Salomo att uppföra de båda byggnaderna, Herrens hus och kungens hus, 
1KI.9.11	gav han tjugo städer i Galileen åt Hiram, kungen i Tyros, som hade försett honom med cederträ och cypressträ och guld, så mycket han önskade. 
1KI.9.12	Men när Hiram kom från Tyros för att bese de städer som Salomo hade gett honom blev han inte nöjd med dem 
1KI.9.13	utan sade: »Vad är detta för städer du har gett mig, min broder?« Och han gav området det namn det har än i dag, Kavul. 
1KI.9.14	Hiram skickade 120 talenter guld till kungen.
1KI.9.15	Så förhöll det sig med den arbetsplikt som kung Salomo införde för att kunna bygga Herrens hus, sitt eget hus, Millo och Jerusalems stadsmur, och dessutom Hasor, Megiddo och Geser. ( 
1KI.9.16	Farao, kungen av Egypten, hade dragit ut och erövrat Geser, bränt staden och dödat kanaaneerna som bodde där. Sedan hade han gett staden som hemgift åt sin dotter, Salomos hustru. 
1KI.9.17	Salomo befäste Geser, Nedre Bet-Horon, 
1KI.9.18	Baalat, Tamar i öknen, 
1KI.9.19	alla sina förrådsstäder och städerna för vagnar och för hästar. Han byggde allt han längtat efter att bygga i Jerusalem och på Libanon och överallt i det rike han härskade över.) 
1KI.9.20	Alla som var kvar av amoreerna, hettiterna, perisseerna, hiveerna och jevuseerna, dessa som inte var israeliter — 
1KI.9.21	de av deras efterkommande som var kvar i landet, därför att israeliterna inte hade lyckats förinta dem — alla dessa gjorde Salomo till tvångsarbetare, vilket de är än i dag. 
1KI.9.22	Av israeliterna däremot tog han ingen till slav; de var i stället soldater, livvakter åt honom, officerare, vagnskämpar och befälhavare för hans stridsvagnsstyrkor.
1KI.9.23	Fogdarna för Salomos arbeten hade under sig 550 förmän som befallde över dem som utförde arbetena.
1KI.9.24	Så snart faraos dotter hade flyttat från Davids stad till det hus som Salomo uppfört åt henne, byggde han Millo.
1KI.9.25	Tre gånger om året offrade Salomo brännoffer och gemenskapsoffer på det altare han hade byggt åt Herren, och han lät offerröken stiga inför Herren. Så hade han nu fullbordat templet.
1KI.9.26	Kung Salomo byggde en flotta i Esjon-Gever, som ligger nära Elot vid Sävhavets kust i Edom. 
1KI.9.27	Hiram lät erfarna sjömän bland sina underlydande följa med Salomos folk på skeppen. 
1KI.9.28	De seglade till Ofir och hämtade därifrån 420 talenter guld till kung Salomo.
1KI.10.1	Drottningen av Saba hade hört ryktet om Salomo och kom för att sätta honom på prov med svåra frågor. 
1KI.10.2	Hon hade med sig stora rikedomar till Jerusalem, kameler lastade med kryddor, guld i mängd och ädelstenar. Hon kom till Salomo och talade med honom om allt hon hade tänkt på, 
1KI.10.3	och han gav henne svar på alla hennes frågor. Det fanns ingenting som kungen inte kände till och kunde ge besked om. 
1KI.10.4	När drottningen av Saba såg all Salomos vishet, såg huset som han hade byggt 
1KI.10.5	och rätterna på hans bord, såg hovmännen sitta där och tjänarna i sina dräkter och munskänkarna passa upp, såg offren han frambar i Herrens hus, då blev hon andlös av häpnad. 
1KI.10.6	Och hon sade till kungen: »Det var alltså sant, det jag hörde i mitt land om dig och din vishet. 
1KI.10.7	Jag kunde inte tro vad som berättades förrän jag kom hit och fick se det med egna ögon. Ändå hade man inte ens berättat hälften för mig, din vishet och ditt välstånd överträffar allt jag fått höra. 
1KI.10.8	Lyckliga dina kvinnor, och lyckliga dessa dina tjänare som ständigt får stå inför dig och lyssna till din vishet. 
1KI.10.9	Herren, din Gud, vare lovad, som har funnit behag i dig och satt dig på Israels tron. I sin oändliga kärlek till Israel har han gjort dig till kung, för att du skall sörja för lag och rätt.« 
1KI.10.10	Och hon skänkte kungen 120 talenter guld, kryddor i mängd och ädelstenar. Så mycket kryddor som drottningen av Saba gav kung Salomo har aldrig förts in i landet sedan dess.
1KI.10.11	Hirams flotta, som hämtade guld i Ofir, hade också med sig stora mängder almugträ därifrån och ädelstenar. 
1KI.10.12	Av almugträet gjorde kungen utsmyckningar till Herrens hus och sitt eget hus och dessutom lyror och harpor åt sångarna. Till denna dag har så mycket almugträ aldrig införts eller skådats.
1KI.10.13	Kung Salomo gav i gengäld drottningen av Saba allt hon önskade och därutöver gåvor värdiga en kung som Salomo. Sedan vände hon hem till sitt land igen med sina tjänare.
1KI.10.14	Vikten på det guld som kom in till Salomo under ett enda år uppgick till 666 talenter, 
1KI.10.15	förutom affärsmännens tullavgifter och skatten på köpmännens vinster och vad som kom från alla arabkungarna och från ståthållarna i landet.
1KI.10.16	Kung Salomo lät göra 200 långsköldar av hamrat guld, var och en på 600 siklar guld, 
1KI.10.17	och 300 rundsköldar, var och en på tre minor guld. Alla dessa sköldar lät han hänga upp i Libanonskogshuset.
1KI.10.18	Kungen lät också göra en stor elfenbenstron, som han belade med äkta guld. 
1KI.10.19	Den hade sex trappsteg, och högst upp var dess ryggstöd rundat bakåt. På båda sidor om sätet fanns armstöd, och vid dem stod två lejon. 
1KI.10.20	Ytterst på de sex trappstegen stod tolv lejon, sex på var sida. Aldrig har någonting liknande tillverkats i något annat kungarike.
1KI.10.21	Alla kung Salomos dryckeskärl var av guld, och även alla föremålen i Libanonskogshuset var av gediget guld; ingenting var av silver, ty på Salomos tid satte man inget värde på silver. 
1KI.10.22	Kungen hade Tarshish-skepp som seglade tillsammans med Hirams skepp, och en gång vart tredje år kom de hem, lastade med guld, silver och elfenben samt apor och påfåglar.
1KI.10.23	Kung Salomo överträffade alla kungar på jorden i rikedom och vishet. 
1KI.10.24	Hela världen besökte Salomo för att lyssna till den vishet Gud hade skänkt honom. 
1KI.10.25	Alla medförde gåvor, föremål av silver och guld, klädnader, rökelse, kryddor, hästar och mulor. Så fortsatte det år efter år.
1KI.10.26	Salomo samlade vagnar och hästar och hade 1 400 vagnar och 12 000 hästar, som var förlagda dels i vagnsstäderna, dels hos kungen i Jerusalem. 
1KI.10.27	Tack vare Salomo blev silver lika vanligt i Jerusalem som sten, och cederträ blev något lika vanligt som sykomorer i Låglandet. 
1KI.10.28	Salomos hästar kom från Musri och Kuve; kungliga uppköpare importerade dem från Kuve. 
1KI.10.29	Vagnar infördes från Egypten. Priset för en vagn var 600 siklar, priset för en häst 150 siklar. På samma sätt förmedlade de kungliga uppköparna hästar och vagnar till hettiternas och arameernas kungar.
1KI.11.1	Kung Salomo hade många utländska kvinnor som han älskade, förutom faraos dotter kvinnor från Moab, Ammon, Edom, Sidon och hettiternas land. 
1KI.11.2	De tillhörde folk om vilka Herren hade sagt till israeliterna: »Ni skall inte beblanda er med dem; då förleder de er till att dyrka sina gudar.« Det var sådana kvinnor Salomo höll sig till och älskade. 
1KI.11.3	Han hade sjuhundra hustrur med furstlig rang och trehundra bihustrur, och hans kvinnor förledde honom till avfall. 
1KI.11.4	På hans ålderdom förledde hans hustrur honom till att dyrka andra gudar, och han höll sig inte längre av hela sitt hjärta till Herren, sin Gud, så som hans far David hade gjort. 
1KI.11.5	Han tillbad Astarte, fenikiernas gudinna, och Milkom, ammoniternas vidrighet. 
1KI.11.6	Så gjorde Salomo det som var ont i Herrens ögon och höll sig inte troget till Herren, som hans far David hade gjort. 
1KI.11.7	Salomo inrättade en offerplats åt Kemosh, moabiternas vidrighet, på berget öster om Jerusalem och åt Milkom, ammoniternas vidrighet. 
1KI.11.8	Likadant gjorde han för alla sina utländska kvinnor, och de fick tända offereld och frambära offer åt sina gudar.
1KI.11.9	Men Herren vredgades på Salomo för att han hade vänt sig bort från Herren, Israels Gud, som två gånger hade visat sig för honom 
1KI.11.10	och varnat honom just för att dyrka andra gudar; ändå hade han inte rättat sig efter vad Herren befallt. 
1KI.11.11	Och Herren sade till Salomo: »Eftersom du var medveten om detta men inte höll förbundet med mig och de befallningar jag gett dig, skall jag rycka ifrån dig kungariket och ge det åt en av dina underlydande. 
1KI.11.12	För din far Davids skull vill jag dock inte göra detta under din livstid. I stället skall jag rycka kungariket från din son. 
1KI.11.13	Men inte hela riket: en stam skall jag lämna åt honom för min tjänare Davids skull och för Jerusalems skull, den stad jag har utvalt.«
1KI.11.14	Herren gav Salomo en fiende i edomén Hadad; han tillhörde kungaätten i Edom. 
1KI.11.15	David hade anställt blodbad bland edomeerna: då hans överbefälhavare Joav drog ut för att begrava några som stupat dödade han allt av mankön i Edom. 
1KI.11.16	I sex månader stannade han med den israelitiska hären, till dess han hade utrotat allt av mankön i Edom. 
1KI.11.17	Men Hadad, som då var en liten pojke, hade flytt ner mot Egypten tillsammans med några edomeer som varit i tjänst hos hans far. 
1KI.11.18	De bröt upp från Midjan och kom till Paran; de tog med sig några män därifrån och fortsatte till Egypten, till farao, den egyptiske kungen. Denne gav Hadad ett hus, sörjde för hans uppehälle och skänkte honom ett landområde. 
1KI.11.19	Farao kom att uppskatta Hadad så mycket att han gav honom sin svägerska, drottning Tachpenes syster, till hustru. 
1KI.11.20	Och Tachpenes syster födde sonen Genuvat åt honom. När Genuvat blivit avvand lät Tachpenes honom bo i faraos palats, och där levde han sedan bland faraos söner.
1KI.11.21	Då Hadad i Egypten fick höra att David gått till vila hos sina fäder och att överbefälhavaren Joav var död bad han farao att få återvända till sitt eget land. 
1KI.11.22	Farao sade: »Vad är det du saknar här hos mig, eftersom du vill hem igen?« — »Ingenting«, svarade Hadad, »men låt mig gå ändå.«
1KI.11.23	Gud gav Salomo ännu en fiende. Det var Reson, Eljadas son. Han hade flytt från sin herre, kung Hadadeser av Sova, 
1KI.11.24	och samlat en del folk kring sig till en strövkår som han var ledare för. Det var när David dräpte arameerna. De drog till Damaskus, där de slog sig ner och gjorde Reson till kung. 
1KI.11.25	Under hela Salomos tid hade israeliterna en fiende i honom — detta utöver allt det onda som de fick utstå från Hadad. Reson hatade Israel och var kung över Aram.
1KI.11.26	Jerobeam, Nevats son, var av Efraims stam och kom från Sereda. Hans mor hette Serua och var änka. Jerobeam var i tjänst hos Salomo men reste sig mot honom. 
1KI.11.27	Bakgrunden var denna: Salomo höll på att bygga Millo för att fylla en lucka i befästningsverken kring sin far Davids stad. 
1KI.11.28	Jerobeam var en dugande ung man, och Salomo, som sett honom i arbete, satte honom att övervaka de dagsverken som åvilade Josefs ätt.
1KI.11.29	En dag då Jerobeam var på väg ut från Jerusalem kom profeten Achia från Shilo emot honom, klädd i en ny mantel. Det fanns ingen annan i närheten. 
1KI.11.30	Då grep Achia tag i sin nya mantel och rev den i tolv delar. 
1KI.11.31	»Ta tio delar«, sade han till Jerobeam, »ty så säger Herren, Israels Gud: Jag river kungariket ur Salomos hand och ger de tio stammarna åt dig. 
1KI.11.32	En enda stam får han behålla, för min tjänare Davids skull och för Jerusalems skull, den stad jag har utvalt bland alla Israels stammar. 
1KI.11.33	Detta sker därför att de övergav mig och tillbad Astarte, fenikiernas gudinna, och Kemosh, Moabs gud, och Milkom, ammoniternas gud. De vandrade inte mina vägar och gjorde inte det som var rätt i mina ögon; mina stadgar och bud höll de inte så som hans far David gjorde. 
1KI.11.34	Ändå skall jag inte ta kungariket från Salomo utan låta honom vara furste så länge han lever, detta för min tjänare Davids skull, ty honom utvalde jag, och han höll mina lagar och stadgar. 
1KI.11.35	Men från Salomos son skall jag ta kungadömet och ge åt dig, de tio stammarna. 
1KI.11.36	En enda stam skall jag lämna åt hans son, så att min tjänare David alltid skall ha en lampa brinnande inför mig i Jerusalem, den stad jag har utvalt till hemvist för mitt namn. 
1KI.11.37	Men dig skall jag låta härska över allt det du eftertraktar — du skall bli kung över Israel. 
1KI.11.38	Om du lyder allt vad jag befaller dig och vandrar mina vägar, om du gör det som är rätt i mina ögon och håller mina stadgar och bud så som min tjänare David gjorde, då skall jag vara med dig och bygga dig ett hus som består, ett kungahus, så som jag gjorde åt David. Jag skall ge dig Israel 
1KI.11.39	och därigenom förödmjuka Davids ättlingar, dock inte för all framtid.«
1KI.11.40	Salomo försökte bringa Jerobeam om livet, men denne flydde till Egypten, till Shishak, landets kung. Han stannade där ända till Salomos död.
1KI.11.41	Salomos historia i övrigt, hans bedrifter och hans vishet, har nedtecknats i Salomos krönika. 
1KI.11.42	I fyrtio år regerade han i Jerusalem över hela Israel. 
1KI.11.43	Därefter gick han till vila hos sina fäder och begravdes i sin far Davids stad. Hans son Rehabeam blev kung efter honom.
1KI.12.1	Rehabeam begav sig till Shekem, där hela Israel hade samlats för att göra honom till kung. 
1KI.12.2	Jerobeam, Nevats son, var ännu kvar i Egypten, dit han hade flytt undan kung Salomo, men när han fick höra vad som hänt vände han tillbaka. 
1KI.12.3	Man skickade bud efter honom, och Jerobeam och hela det församlade Israel gick till Rehabeam och sade: 
1KI.12.4	»Din far gjorde vårt ok tungt. Lätta nu vår arbetsbörda, det tunga ok din far lade på oss, så skall vi tjäna dig.« 
1KI.12.5	Han sade åt dem att komma igen två dagar senare, och de gick sin väg.
1KI.12.6	Kung Rehabeam rådgjorde med de gamla som hade varit i tjänst hos hans far Salomo medan han levde: »Vad råder ni mig att svara dessa människor?« 
1KI.12.7	De sade: »Om du böjer dig för dem i dag och ger efter och svarar dem välvilligt, då kommer de i all framtid att böja sig för dig.« 
1KI.12.8	Men Rehabeam förkastade de gamlas råd och hörde sig för hos de unga som vuxit upp tillsammans med honom och som nu var i hans tjänst. 
1KI.12.9	»Vad tycker ni att vi skall svara dessa människor?« frågade han dem. »De begär att jag skall lätta det ok som min far lade på dem.« 
1KI.12.10	Då svarade de unga, de som hade vuxit upp tillsammans med honom: »Så här skall du säga till dem som klagar på din fars tunga ok och begär att du skall lätta deras börda, svara så här: Min lem är grövre än min fars lår. 
1KI.12.11	Och det skall ni veta: Om min far lade ett tungt ok på er skall jag göra det ännu tyngre, och om min far pryglade er med spö skall jag prygla er med skorpiongissel.«
1KI.12.12	Efter två dagar kom Jerobeam och folket tillbaka till Rehabeam; han hade ju sagt åt dem att komma tillbaka då. 
1KI.12.13	Kungen gav dem ett hårt svar. Han förkastade det råd som han fått av de gamla 
1KI.12.14	och svarade så som de unga hade rått honom att göra: »Om min far gjorde ert ok tungt skall jag göra det ännu tyngre, och om min far pryglade er med spö skall jag prygla er med skorpiongissel.« 
1KI.12.15	Kungen lyssnade inte på folket; så hade Herren styrt det för att det ord skulle uppfyllas som han talat till Jerobeam, Nevats son, genom Achia från Shilo.
1KI.12.16	När israeliterna märkte att kungen inte lyssnade på dem svarade de:
1KI.12.16	»Vad har vi för del i David?
1KI.12.16	Vi har inget gemensamt med Jishajs son.
1KI.12.16	Vänd hem, israeliter!
1KI.12.16	Sköt ditt eget rike, David!«
1KI.12.16	Därefter återvände israeliterna hem. 
1KI.12.17	Men över de israeliter som bodde i Judas städer var Rehabeam kung.
1KI.12.18	När Rehabeam skickade fram Adoram, som förestod tvångsarbetena, stenade israeliterna honom till döds. Kung Rehabeam måste rädda sig upp i sin vagn och fly till Jerusalem.
1KI.12.19	Så bröt Israel med Davids ätt. De är skilda åt än i dag.
1KI.12.20	Vid budet att Jerobeam hade återvänt skickade israeliterna efter honom och kallade honom till folkförsamlingen, där de gjorde honom till kung över Israel. Endast Judas stam höll fast vid Davids ätt.
1KI.12.21	När Rehabeam kom tillbaka till Jerusalem bådade han upp hela Judas och Benjamins stam, 180 000 utvalda krigare, som skulle strida mot Israel och återföra kungadömet till Salomos son Rehabeam. 
1KI.12.22	Men Guds ord kom till gudsmannen Shemaja: 
1KI.12.23	»Säg till kungen av Juda, Rehabeam, Salomos son, och till alla judeer och benjaminiter och folket i övrigt: 
1KI.12.24	Så säger Herren: Ni skall inte dra ut och strida mot era bröder israeliterna. Vänd tillbaka, var och en till sitt, ty det som har skett är mitt verk.« De lyssnade till Herrens ord och vände tillbaka så som Herren hade sagt.
1KI.12.25	Jerobeam befäste Shekem i Efraims bergsbygd och slog sig ner där. Därifrån flyttade han till Penuel och befäste den staden. 
1KI.12.26	Men inom sig tänkte han: »Som det nu är kommer kungamakten att gå tillbaka till Davids ätt. 
1KI.12.27	Om folket fortsätter att söka sig upp till Jerusalem för att offra i Herrens hus kommer de åter att vända sina blickar mot sin herre Rehabeam, kungen av Juda. Mig dräper de, och sedan går de tillbaka till kung Rehabeam.« 
1KI.12.28	Jerobeam höll rådslag och lät sedan göra två tjurkalvar av guld och sade till folket: »Nu får det vara slut med era färder till Jerusalem. Se din Gud, Israel, som har fört dig ut ur Egypten.« 
1KI.12.29	Den ena tjurkalven ställde han upp i Betel. Den andra fick sin plats i Dan. 
1KI.12.30	Detta ledde till synd. Folket drog i procession framför tjuren ända upp till Dan.
1KI.12.31	Jerobeam byggde tempel på offerplatserna och utsåg vilka som helst ur folkets led till präster utan att de tillhörde Levis stam. 
1KI.12.32	Han instiftade en högtid på femtonde dagen i åttonde månaden, motsvarande högtiden i Juda. Han steg upp till altaret i Betel för att offra till tjurkalvarna som han hade gjort, och de präster han utsett för offerplatserna lät han göra tjänst i Betel. 
1KI.12.33	På femtonde dagen i åttonde månaden, den månad som han valt efter sitt eget huvud, steg han upp till det altare han hade byggt i Betel. Han instiftade en högtid för israeliterna och steg upp till altaret för att tända offereld.
1KI.13.1	En gudsman hade på Herrens befallning kommit till Betel från Juda, och just som Jerobeam stod vid altaret för att tända offerelden 
1KI.13.2	ropade gudsmannen på Herrens befallning mot altaret: »Altare, altare! Så säger Herren: En son skall födas i Davids ätt; han skall heta Josia. På dig skall han slakta de präster vid offerplatserna som tänder altarelden. Ja, på dig skall människoben brännas.« 
1KI.13.3	Samtidigt kungjorde han ett tecken: »Detta är tecknet på att det är Herren som har talat: altaret skall rämna och askan spillas ut.« 
1KI.13.4	När kung Jerobeam hörde de ord gudsmannen riktade mot altaret i Betel pekade han uppifrån altaret på mannen och ropade: »Grip honom!« Men armen han sträckte ut förtvinade, och han kunde inte dra den tillbaka. 
1KI.13.5	Och altaret rämnade och askan spilldes ut — det tecken som gudsmannen på Herrens befallning hade kungjort. 
1KI.13.6	Då vände sig kungen till gudsmannen. »Blidka Herren, din Gud«, ropade han, »och be för mig, så att jag kan dra tillbaka armen.« Gudsmannen blidkade Herren. Kungen kunde åter dra tillbaka sin arm, och den var som förut. 
1KI.13.7	Då sade kungen till gudsmannen: »Kom med mig hem. Du skall få något att styrka dig med, och sedan skall jag ge dig en gåva.« 
1KI.13.8	Men gudsmannen svarade: »Om du så gav mig hälften av allt du äger skulle jag inte följa med dig. Jag vill varken äta eller dricka någonting på denna plats, 
1KI.13.9	ty Herren befallde mig att ingenting äta eller dricka och att inte återvända den väg jag kommit.« 
1KI.13.10	Och så tog han en annan väg och återvände inte den väg han kommit till Betel.
1KI.13.11	I Betel bodde en gammal profet, och nu kom hans söner och talade om för honom allt vad gudsmannen hade gjort i Betel den dagen, och de berättade också för sin far vad mannen hade sagt till kungen. 
1KI.13.12	»Vilken väg tog han?« frågade fadern, och sönerna visade honom åt vilket håll gudsmannen från Juda hade gått. 
1KI.13.13	Fadern sade åt sina söner att sadla hans åsna. De gjorde så, och han satt upp 
1KI.13.14	och följde efter gudsmannen. Han fann honom sittande under en terebint och frågade honom: »Är det du som är gudsmannen från Juda?« — »Ja, det är jag«, svarade den andre. 
1KI.13.15	»Följ med mig hem och ät«, sade profeten. 
1KI.13.16	Men gudsmannen svarade: »Jag kan inte följa med dig tillbaka, jag kan inte äta och dricka tillsammans med dig på denna plats. 
1KI.13.17	Av Herren fick jag befallning att ingenting äta eller dricka här och att inte vända tillbaka den väg jag kommit.« 
1KI.13.18	Profeten svarade honom: »Jag är profet liksom du, och en ängel talade till mig på Herrens uppdrag och befallde mig att föra dig tillbaka hem till mig, så att du fick äta och dricka.« Men detta var lögn.
1KI.13.19	Gudsmannen följde med honom tillbaka och åt och drack hemma hos honom. 
1KI.13.20	När de nu satt till bords kom Herrens ord till profeten som hade fört honom tillbaka. 
1KI.13.21	Han ropade till gudsmannen från Juda: »Så säger Herren: Du har satt dig upp mot Herrens vilja, du har inte lytt den befallning som Herren, din Gud, gav dig 
1KI.13.22	utan vänt tillbaka och ätit och druckit på den plats där han förbjudit dig att äta och dricka. Därför skall din döda kropp inte läggas i dina fäders grav.«
1KI.13.23	När gudsmannen hade avslutat måltiden sadlade man en åsna åt honom. Den tillhörde profeten som hade fört honom tillbaka. 
1KI.13.24	Han gav sig i väg, men under färden blev han överfallen av ett lejon och dödad, och kroppen blev liggande på vägen. Åsnan stod där bredvid, och även lejonet stod bredvid den döda kroppen. 
1KI.13.25	Några som kom förbi såg liket ligga där på vägen och lejonet stå bredvid. De gick in i staden där den gamle profeten bodde och berättade vad de sett. 
1KI.13.26	Då profeten, som hade fått gudsmannen att avbryta sin färd, hörde det sade han: »Det är gudsmannen. Eftersom han satte sig upp mot Herrens vilja utlämnade Herren honom åt lejonet, och det rev ihjäl honom. Så blev det som Herren hade sagt honom.« 
1KI.13.27	Och profeten sade åt sina söner att sadla hans åsna. De gjorde så, 
1KI.13.28	och han gav sig i väg och fann den döda kroppen ligga på vägen och åsnan och lejonet stå där bredvid. Lejonet hade inte ätit av kroppen och inte heller rivit åsnan. 
1KI.13.29	Profeten lyfte upp den döde gudsmannen på åsnan och förde honom med sig tillbaka till staden för att hålla dödsklagan och begrava honom. 
1KI.13.30	Han lade liket i sin egen grav, och man höll dödsklagan och ropade: »Ack, min broder!« 
1KI.13.31	Efter begravningen sade han till sina söner: »När jag dör skall ni begrava mig i den grav där gudsmannen ligger. Låt mina ben vila bredvid hans. 
1KI.13.32	Ty det ord kommer att gå i fullbordan som han på Herrens befallning ropade mot altaret i Betel och mot alla tempel på offerplatserna i Samariens städer.«
1KI.13.33	Trots denna händelse lämnade Jerobeam inte sin onda väg utan fortsatte att utse vilka som helst ur folkets led till präster vid offerplatserna. Vem som ville vigde han till präst vid offerplatserna. 
1KI.13.34	Detta drog skuld över Jerobeams ätt och ledde till att den förintades och utplånades från jordens yta.
1KI.14.1	En gång blev Jerobeams son Avia sjuk. 
1KI.14.2	Då sade Jerobeam till sin hustru: »Du skall förklä dig, så att ingen kan känna igen dig som Jerobeams hustru. Gå sedan till Shilo. Där bor profeten Achia, han som förutsade att jag skulle bli kung över detta folk. 
1KI.14.3	Ta med dig tio bröd, några kakor och en kruka honung och sök upp honom, så talar han om för dig hur det går med pojken.« 
1KI.14.4	Hon gjorde som han sagt, gav sig i väg till Shilo och kom till Achias hus. Achia kunde inte längre se, han hade blivit blind på sin ålderdom. 
1KI.14.5	Men Herren hade sagt till honom: »Jerobeams hustru är på väg hit för att fråga dig om sin son, som är sjuk.« Achia fick också veta vad han skulle svara henne och att hon hade förklätt sig. 
1KI.14.6	Då Achia hörde hennes steg vid dörren sade han: »Kom in, Jerobeams hustru, varför är du förklädd? Jag har fått ett tungt budskap att framföra till dig. 
1KI.14.7	Gå och säg till Jerobeam: Så säger Herren, Israels Gud: Jag lyfte dig upp ur folket och gjorde dig till furste över mitt folk Israel. 
1KI.14.8	Jag ryckte kungadömet från Davids ätt och gav det åt dig. Men du har inte varit lik min tjänare David, som följde mina bud och höll sig till mig av hela sitt hjärta, så att han bara gjorde det som var rätt i mina ögon. 
1KI.14.9	Du har gjort mer ont än någon före dig, du har väckt min vrede genom att göra dig andra gudar, gjutna beläten, och du har vänt ryggen åt mig. 
1KI.14.10	Därför skall jag låta olycka drabba Jerobeams ätt; jag skall utrota vartenda manfolk i Israel av din släkt, hög som låg, och jag skall rensa upp efter Jerobeams ätt som när man mockar rent i ett stall. 
1KI.14.11	De av Jerobeams släkt som dör inne i staden, dem skall hundarna äta upp, och de som dör ute på åkrarna, dem skall himlens fåglar äta. Herren har talat. — 
1KI.14.12	Nu skall du gå hem, och i samma ögonblick du sätter din fot i staden skall pojken dö. 
1KI.14.13	Hela Israel skall hålla dödsklagan över honom och begrava honom. Han ensam i Jerobeams släkt skall läggas i en grav, eftersom han är den ende av dem hos vilken Herren, Israels Gud, har funnit något gott. 
1KI.14.14	Men Herren skall låta en kung över Israel träda fram, och han skall utrota Jerobeams ätt. [---] 
1KI.14.15	Herren skall slå Israel tills det vajar som säv i vattnet. Han skall rycka upp israeliterna ur den goda jord han gav deras fäder och sprida ut dem på andra sidan Eufrat, eftersom de väckt Herrens vrede med de asherapålar som de rest. 
1KI.14.16	Han skall lämna Israel åt dess öde för de synders skull som Jerobeam själv begått och som han har förlett Israel till.«
1KI.14.17	Jerobeams hustru bröt upp och återvände till Tirsa. I samma stund som hon trädde över tröskeln till huset dog pojken. 
1KI.14.18	De begravde honom, och hela Israel höll dödsklagan. Så fullbordades det som Herren hade sagt genom sin tjänare, profeten Achia.
1KI.14.19	Jerobeams historia i övrigt, hans krig och hans regering, har nedtecknats i krönikan om Israels kungar. 
1KI.14.20	I tjugotvå år var Jerobeam kung. Därefter gick han till vila hos sina fäder, och hans son Nadav blev kung efter honom.
1KI.14.21	Rehabeam, Salomos son, var kung över Juda. Han var fyrtioett år då han blev kung, och han regerade sjutton år i Jerusalem, den stad som Herren utvalt bland alla Israels stammar till hemvist för sitt namn. Hans mor hette Naama och var från Ammon. 
1KI.14.22	Juda gjorde det som var ont i Herrens ögon. Med de synder folket begick väckte de Herrens vrede ännu mer än deras fäder hade gjort. 
1KI.14.23	Också de inrättade offerplatser åt sig med stenstoder och asherapålar på alla höga kullar och under alla grönskande träd. 
1KI.14.24	De hade till och med kulttjänare i landet; de tog efter alla skändligheter hos de folk som Herren hade drivit undan för israeliterna.
1KI.14.25	Under Rehabeams femte regeringsår tågade Shishak, kungen av Egypten, mot Jerusalem 
1KI.14.26	och plundrade både Herrens hus och kungens palats på deras skatter. Allt tog han, också alla guldsköldar som Salomo låtit göra. 
1KI.14.27	I stället för dem lät kung Rehabeam tillverka sköldar av koppar; dem anförtrodde han åt officerarna i livgardet, som höll vakt vid ingången till kungens palats. 
1KI.14.28	Var gång kungen gick in i Herrens hus bar livgardet sköldarna och förde dem sedan tillbaka till vaktrummet.
1KI.14.29	Rehabeams historia i övrigt, hans bedrifter, har nedtecknats i krönikan om Juda kungar. 
1KI.14.30	Hela tiden låg Rehabeam och Jerobeam i krig med varandra. 
1KI.14.31	Rehabeam gick till vila hos sina fäder och begravdes bland dem i Davids stad. Hans son Aviam blev kung efter honom.
1KI.15.1	Under Jerobeams, Nevats sons, artonde regeringsår blev Aviam kung över Juda, 
1KI.15.2	och han regerade tre år i Jerusalem. Hans mor hette Maaka och var dotter till Avishalom. 
1KI.15.3	Aviam begick samma synder som hans far före honom, och han höll sig inte till Herren, sin Gud, av hela sitt hjärta som hans fader David hade gjort. 
1KI.15.4	Men för Davids skull lät Herren, hans Gud, en lampa brinna för honom i Jerusalem: Herren upphöjde hans son till kung efter honom och lät Jerusalem bestå. 
1KI.15.5	Ty David hade gjort det som var rätt i Herrens ögon och aldrig försummat något av det som Herren hade befallt honom, utom i fråga om hettiten Uria.
1KI.15.7	Aviams historia i övrigt, hans bedrifter, har nedtecknats i krönikan om Juda kungar. Aviam och Jerobeam låg i krig med varandra. 
1KI.15.8	Aviam gick till vila hos sina fäder och begravdes i Davids stad. Hans son Asa blev kung efter honom.
1KI.15.9	Under Jerobeams tjugonde regeringsår i Israel blev Asa kung över Juda, 
1KI.15.10	och han regerade fyrtioett år i Jerusalem. Hans mor hette Maaka och var dotter till Avishalom. 
1KI.15.11	Asa gjorde det som var rätt i Herrens ögon liksom hans fader David. 
1KI.15.12	Han fördrev kulttjänarna ur landet och avlägsnade alla gudabilder som hans fäder hade låtit göra. 
1KI.15.13	Sin mor Maaka berövade han ställningen som kungamoder, därför att hon hade rest ett beläte åt Ashera. Asa högg sönder belätet och brände upp det i Kidrondalen. 
1KI.15.14	Men offerplatserna fick vara kvar. Asa höll sig dock till Herren av hela sitt hjärta så länge han levde. 
1KI.15.15	Sin fars offergåvor och sina egna förde han till Herrens hus: silver, guld och tempelkärl.
1KI.15.16	Asa och Israels kung Basha låg under hela sin tid i krig med varandra. 
1KI.15.17	Kung Basha av Israel tågade mot Juda och befäste Rama för att på det sättet avskära förbindelserna för kung Asa av Juda. 
1KI.15.18	Då tog Asa det silver och guld som fanns kvar i skattkammaren i Herrens hus och dessutom skatterna i kungapalatset och skickade allt detta med sändebud till arameerkungen i Damaskus, Ben-Hadad, son till Tavrimmon, son till Hesjon, och lät säga: 
1KI.15.19	»Ett förbund består mellan mig och dig, liksom mellan min far och din far. Jag sänder dig här silver och guld som gåva; bryt nu ditt förbund med kung Basha av Israel, så att han lämnar mig i fred.« 
1KI.15.20	Ben-Hadad gick med på kung Asas förslag och skickade sina befälhavare mot Israels städer och erövrade Ijon, Dan, Avel Bet-Maaka och området kring Kinneret samt hela Naftalis land. 
1KI.15.21	När Basha fick underrättelse om detta avbröt han befästningsarbetena vid Rama och återvände till Tirsa. 
1KI.15.22	Då bådade kung Asa upp alla judeer, utan undantag, och de förde bort sten och virke som Basha använt till befästningarna vid Rama. Asa befäste med detta Geva i Benjamins område och Mispa.
1KI.15.23	Asas historia i övrigt, hans framgångar, hans bedrifter och städerna han befäste, har nedtecknats i krönikan om Juda kungar. På sin ålderdom drabbades han emellertid av en sjukdom i fötterna. 
1KI.15.24	Asa gick till vila hos sina fäder och begravdes bland dem i sin fader Davids stad. Hans son Joshafat blev kung efter honom.
1KI.15.25	Nadav, Jerobeams son, blev kung över Israel under Asas andra regeringsår i Juda, och han regerade två år. 
1KI.15.26	Han gjorde det som var ont i Herrens ögon: han följde i sin fars spår och begick de synder som denne hade förlett Israel till. 
1KI.15.27	Men Basha, Achias son, en man av Isaskars stam, stämplade mot kungen och dödade honom vid Gibbeton, en filisteisk stad som Nadav och israeliterna höll på att belägra. 
1KI.15.28	Basha dödade honom under kung Asas tredje regeringsår i Juda och blev själv kung efter honom. 
1KI.15.29	När han väl blivit kung dödade han alla av Jerobeams ätt: inte en levande varelse lämnade han kvar, han utrotade dem alla. Så fullbordades det som Herren hade sagt genom sin tjänare Achia från Shilo, 
1KI.15.30	och det skedde för de synders skull som Jerobeam själv begått och som han hade förlett Israel till, ty med dem hade han väckt Herrens, Israels Guds, vrede. 
1KI.15.31	Nadavs historia i övrigt, hans bedrifter, har nedtecknats i krönikan om Israels kungar. 
1KI.15.32	Asa och Israels kung Basha låg under hela sin tid i krig med varandra.
1KI.15.33	Under Asas tredje regeringsår i Juda blev Basha, Achias son, kung över Israel, och han regerade tjugofyra år i Tirsa. 
1KI.15.34	Han gjorde det som var ont i Herrens ögon: han följde i Jerobeams spår och begick de synder som denne hade förlett Israel till.
1KI.16.1	Herrens ord kom till Jehu, Hananis son, och var riktat mot Basha: 
1KI.16.2	»Jag lyfte dig upp ur stoftet och gjorde dig till furste över mitt folk Israel. Men du har följt Jerobeam, Nevats son, i spåren och förlett israeliterna till synder som väckt min vrede. 
1KI.16.3	Därför skall jag rensa upp efter Basha och hans ätt. Jag skall låta det gå med din ätt som det gick med Jerobeams, Nevats sons, ätt. 
1KI.16.4	De i Bashas släkt som dör inne i staden, dem skall hundarna äta upp, och de som dör ute på åkrarna, dem skall himlens fåglar äta.«
1KI.16.5	Bashas historia i övrigt, hans bedrifter och hans framgångar, har nedtecknats i krönikan om Israels kungar. 
1KI.16.6	Basha gick till vila hos sina fäder och begravdes i Tirsa. Hans son Ela blev kung efter honom.
1KI.16.7	Genom profeten Jehu, Hananis son, hade Herren talat till Basha och hans ätt: därför att han hade gjort så mycket ont i Herrens ögon och väckt hans vrede med sina gärningar och därför att han hade dödat Jerobeams ätt skulle Basha och hans ätt själva gå samma öde till mötes.
1KI.16.8	Under Asas tjugosjätte regeringsår i Juda blev Ela, Bashas son, kung över Israel, och han regerade två år i Tirsa. 
1KI.16.9	Simri, som stod i hans tjänst och förde befälet över hälften av vagnstrupperna, stämplade mot honom. En gång drack sig kungen berusad i Tirsa, hemma hos Arsa, som förvaltade de kungliga egendomarna där. 
1KI.16.10	Då kom Simri dit och slog ihjäl Ela och blev kung i hans ställe. Detta hände under kung Asas tjugosjunde regeringsår i Juda. 
1KI.16.11	När Simri väl hade blivit kung och bestigit tronen dödade han hela Bashas ätt; inte ett enda manfolk lämnade han kvar, varken släktingar eller vänner. 
1KI.16.12	Simri utrotade hela Bashas ätt i enlighet med det ord som Herren hade talat till Basha genom profeten Jehu, 
1KI.16.13	och det skedde för de synders skull som Basha och hans son Ela hade begått och som de hade förlett israeliterna till, så att de med sina tomma avgudar väckte Herrens, Israels Guds, vrede. 
1KI.16.14	Elas historia i övrigt, hans bedrifter, har nedtecknats i krönikan om Israels kungar.
1KI.16.15	Under Asas tjugosjunde regeringsår i Juda blev Simri kung, och han regerade sju dagar i Tirsa. Hären höll på att belägra den filisteiska staden Gibbeton 
1KI.16.16	när soldaterna fick höra att Simri hade stämplat mot kungen och att han redan dödat honom. I lägret utropade israeliterna samma dag överbefälhavaren Omri till kung över Israel. 
1KI.16.17	Omri och alla israeliterna lämnade Gibbeton och tågade mot Tirsa, som de omringade. 
1KI.16.18	När Simri såg att staden var förlorad gick han in i tornet i kungapalatset, satte eld på palatset och brände sig inne. 
1KI.16.19	Så gick det på grund av alla hans synder: han gjorde det som var ont i Herrens ögon, följde i Jerobeams spår och begick samma synder som denne begått och som han hade förlett Israel till. 
1KI.16.20	Simris historia i övrigt och hans sammansvärjning har nedtecknats i krönikan om Israels kungar.
1KI.16.21	Nu delades folket i två partier. Det ena höll sig till Tivni, Ginats son, och ville ha honom till kung, det andra höll sig till Omri. 
1KI.16.22	Omris anhängare fick övertaget över Tivnis; Tivni dog och Omri blev kung.
1KI.16.23	Under Asas trettioförsta regeringsår i Juda blev Omri kung över Israel, och han regerade tolv år, därav sex i Tirsa. 
1KI.16.24	Han köpte berget Samaria av Semer för två talenter silver och byggde där en stad, som han kallade Samaria efter Semer, som hade ägt berget. 
1KI.16.25	Omri gjorde det som var ont i Herrens ögon, han gjorde mer ont än alla sina företrädare. 
1KI.16.26	Han följde på allt sätt Jerobeam, Nevats son, i spåren och begick de synder som denne hade förlett israeliterna till, så att de med sina tomma avgudar väckte Herrens, Israels Guds, vrede. 
1KI.16.27	Omris historia i övrigt, hans bedrifter och hans framgångar, har nedtecknats i krönikan om Israels kungar. 
1KI.16.28	Omri gick till vila hos sina fäder och begravdes i Samaria. Hans son Achav blev kung efter honom.
1KI.16.29	Achav, Omris son, blev kung över Israel under Asas trettioåttonde regeringsår i Juda, och han regerade tjugotvå år i Samaria. 
1KI.16.30	Achav gjorde det som var ont i Herrens ögon, mer än alla sina företrädare. 
1KI.16.31	Inte nog med att han begick samma synder som Jerobeam, Nevats son, han gifte sig dessutom med Isebel, dotter till fenikiernas kung Etbaal, och började tjäna Baal och tillbe honom. 
1KI.16.32	Han reste ett altare åt Baal i baalstemplet som han hade byggt i Samaria. 
1KI.16.33	Achav lät också göra en asherapåle, och mer än alla de som före honom hade varit kungar över Israel handlade han så, att han väckte Herrens, Israels Guds, vrede.
1KI.16.34	På Achavs tid återuppbyggdes Jeriko av Hiel från Betel. Att lägga grunden till staden kostade honom hans förstfödde son, Aviram, och att resa porten kostade honom hans yngste son, Seguv. Så fullbordades det som Herren hade sagt genom Josua, Nuns son.
1KI.17.1	Elia, en man från Tishbe i Gilead, sade till Achav: »Så sant Herren lever, Israels Gud som jag tjänar, under de närmaste åren skall det varken falla dagg eller regn annat än på min befallning.« 
1KI.17.2	Herrens ord kom till Elia: 
1KI.17.3	»Bryt upp, ta vägen österut och göm dig i Kerits bäckravin, öster om Jordan. 
1KI.17.4	Där kan du dricka ur bäcken, och jag har befallt korparna att förse dig med mat.« 
1KI.17.5	Elia gjorde som Herren hade sagt, han gick till Kerits bäckravin öster om Jordan och slog sig ner där. 
1KI.17.6	Korparna kom med bröd och kött till honom både morgon och kväll, och han drack ur bäcken.
1KI.17.7	Efter en tid sinade bäcken eftersom det inte hade fallit något regn i landet. 
1KI.17.8	Herrens ord kom till Elia: 
1KI.17.9	»Gå till Sarefat vid Sidon och slå dig ner där. Jag har befallt en änka där att förse dig med mat.« 
1KI.17.10	Elia gav sig i väg till Sarefat, och när han kom till stadsporten gick där en änka och plockade pinnar till ved. Han ropade till henne: »Kan du hämta lite vatten, så jag får dricka.« 
1KI.17.11	När hon var på väg för att hämta vattnet ropade han: »Kan du ta med en bit bröd också?« 
1KI.17.12	Hon svarade: »Så sant Herren, din Gud, lever, jag äger inte en brödkaka, bara en handfull mjöl i krukan och lite olja i kruset. Här plockar jag nu några vedpinnar, så att jag kan gå hem och laga till något åt mig och min pojke. Men när vi har gjort slut på det svälter vi ihjäl.« — 
1KI.17.13	»Var inte rädd«, sade Elia. »Gå och gör som du har sagt, men baka först en liten brödkaka åt mig och kom hit ut med den. Sedan kan du baka åt dig själv och din son. 
1KI.17.14	Ty så säger Herren, Israels Gud: Mjölet i krukan skall inte ta slut och oljan i kruset inte tryta fram till den dag då Herren låter regnet falla över jorden.« 
1KI.17.15	Då gav hon sig i väg och gjorde som Elia hade sagt, och både hon och Elia och pojken hade mat under lång tid. 
1KI.17.16	Mjölet i krukan tog inte slut och oljan i kruset tröt inte, alldeles som Herren hade sagt genom Elia.
1KI.17.17	En tid därefter hände det att sonen till kvinnan som ägde huset blev sjuk. Sjukdomen blev allt värre, och till slut upphörde han att andas. 
1KI.17.18	Då sade hon till Elia: »Vad har du här att göra, gudsman? Du har bara kommit hit för att låta min synd komma i dagen och för att döda min son.« 
1KI.17.19	Han svarade henne: »Ge mig din son!« Så tog han pojken ur hennes famn och bar upp honom till rummet på taket, där han bodde, och lade honom på sin säng. 
1KI.17.20	Han ropade till Herren: »Herre, min Gud, hur kan du handla så grymt mot denna änka, som jag får bo hos, att du dödar hennes son?« 
1KI.17.21	Och han sträckte ut sig ovanpå pojken tre gånger och ropade till Herren: »Herre, min Gud, låt pojken få liv igen.« 
1KI.17.22	Herren hörde Elias bön, och pojken började andas och fick liv igen. 
1KI.17.23	Elia tog pojken och bar honom från takrummet ner i huset och lämnade honom till hans mor: »Se«, sade han, »din son lever!« 
1KI.17.24	Då sade kvinnan till Elia: »Nu vet jag att du är en gudsman och att det verkligen är Herren som talar genom dig.«
1KI.18.1	Sedan det gått en lång tid, över två år, kom Herrens ord till Elia: »Gå och träd fram inför Achav, nu skall jag låta det regna över jorden.« 
1KI.18.2	Och Elia gick för att söka upp Achav.
1KI.18.2	Hungersnöden var svår i Samaria, 
1KI.18.3	och Achav kallade till sig Obadja, som förvaltade de kungliga egendomarna. Obadja dyrkade Herren hängivet. 
1KI.18.4	När Isebel ville utrota Herrens profeter hade Obadja tagit sig an hundra av dem och gömt dem i två grottor, femtio i varje, och försett dem med mat och dryck. 
1KI.18.5	Nu befallde Achav honom att ge sig ut i landet till alla källor och bäckar. »Kanske kan vi finna bete nog att hålla hästar och mulor vid liv, så att vi inte förlorar några djur«, sade han. 
1KI.18.6	Så delade de upp landet mellan sig för att genomkorsa var sin del: Achav tog en väg, Obadja en annan.
1KI.18.7	Under sin färd fick Obadja plötsligt se Elia komma emot sig. När han såg vem det var föll han ner med ansiktet mot marken och sade: »Är det verkligen du, min herre Elia?« — 
1KI.18.8	»Ja, det är jag«, svarade Elia. »Gå och säg till din herre: Elia är här.« 
1KI.18.9	Men Obadja svarade: »Vad har jag gjort för ont eftersom du vill lämna mig i händerna på Achav och låta honom döda mig? 
1KI.18.10	Så sant Herren, din Gud, lever, det finns inte något folk eller rike där kungen inte har låtit söka efter dig. När man då har svarat att du inte fanns där har han låtit dessa riken och folk gå ed på att de inte har kunnat finna dig. 
1KI.18.11	Och nu vill du att jag skall gå till kungen och säga: Elia är här. 
1KI.18.12	Men så snart jag har gått härifrån kommer ju Herrens ande att föra bort dig, jag vet inte vart, och när jag sedan underrättar Achav och han inte finner dig, så dödar han mig. Ändå har jag dyrkat Herren alltifrån min ungdom. 
1KI.18.13	Har man inte berättat för dig vad jag gjorde när Isebel ville ta livet av Herrens profeter, hur jag gömde hundra av dem, femtio och femtio, i två grottor och försåg dem med mat och dryck? 
1KI.18.14	Och nu vill du att jag skall gå till kungen och säga: Elia är här. Han kommer att döda mig!« 
1KI.18.15	Elia svarade: »Så sant Herren Sebaot lever, han som jag tjänar, redan i dag skall jag träda fram inför Achav.«
1KI.18.16	Obadja sökte upp Achav och underrättade honom, och Achav gick för att möta Elia. 
1KI.18.17	När han fick se honom sade han: »Här är du alltså, du som drar olycka över Israel.« 
1KI.18.18	Elia svarade: »Det är inte jag som drar olycka över Israel utan du och din fars ätt när ni överger Herrens bud och följer baalsgudarna. 
1KI.18.19	Båda nu upp israeliterna och låt dem samlas hos mig på berget Karmel tillsammans med Baals fyrahundrafemtio profeter och Asheras fyrahundra, alla dessa som får sitt underhåll av Isebel.«
1KI.18.20	Achav skickade bud runt hela Israel och lät samla profeterna på berget Karmel. 
1KI.18.21	Där trädde Elia fram inför hela folket och sade: »Hur länge skall ni hålla på så här och inte veta vilket ben ni skall stå på? Är det Herren som är Gud, så följ Herren, är det Baal, så följ Baal.« Men de svarade inte ett ord. 
1KI.18.22	Då sade Elia till dem: »Jag är den ende av Herrens profeter som är kvar, medan Baals profeter är fyrahundrafemtio. 
1KI.18.23	Ge oss nu två ungtjurar, och låt dem välja den ena åt sig. De får stycka den och lägga den på veden, men de får inte tända eld. Den andra tjuren gör jag i ordning och lägger på veden, utan att tända eld. 
1KI.18.24	Sedan anropar ni er gud och jag anropar Herren; den som svarar med eld, han är Gud.« Folket sade ja till förslaget. 
1KI.18.25	Då vände sig Elia till baalsprofeterna. »Välj ut en av tjurarna och gör i ordning den«, sade han. »Ni får börja, ni är flest. Anropa er gud, men tänd inte någon eld.« 
1KI.18.26	Då tog de den tjur de hade fått och gjorde i ordning den. Sedan åkallade de Baal oavbrutet från morgonen ända till middagstiden: »Baal, svara oss!« Men det kom inget ljud och inget svar. Då började de hoppa kring altaret som de hade rest. 
1KI.18.27	Vid middagstiden hånade Elia dem. »Ropa högre!« sade han. »Han är ju gud, men han har väl sitt att sköta, han kan ha gått avsides eller vara ute i något ärende. Kanske han sover och måste vakna först!« 
1KI.18.28	De ropade ännu högre och sargade sig med knivar och spjut som de brukade, så att blodet flöt. 
1KI.18.29	Hela eftermiddagen fortsatte de i profetisk extas, ända till tiden för matoffret. Men det kom inget ljud, inget svar, inget tecken.
1KI.18.30	Elia kallade nu till sig folket, och de samlades omkring honom. Då satte han åter i stånd Herrens altare, som hade rivits ner. 
1KI.18.31	Han tog tolv stenar, lika många som Jakobs söners stammar, Jakob till vilken Herren sade: »Ditt namn skall vara Israel.« 
1KI.18.32	Av stenarna byggde Elia ett altare åt Herren, och runt omkring altaret lät han gräva ett dike, djupt och brett som ett stort sädesmått. 
1KI.18.33	Han staplade veden, styckade tjuren och lade den ovanpå veden. 
1KI.18.34	Därefter sade han: »Fyll fyra krukor med vatten och häll över offret och över veden.« Sedan sade han: »En gång till!« och därpå: »Ännu en gång!« och de gjorde som han sade. 
1KI.18.35	Vattnet rann ner runt om altaret, och även diket fyllde han med vatten.
1KI.18.36	När tiden för matoffret var inne trädde profeten Elia fram och bad: »Herre, Abrahams, Isaks och Israels Gud, låt det i dag bli uppenbart att du är Gud i Israel, att jag är din tjänare och att det är på din befallning jag har gjort allt detta. 
1KI.18.37	Svara mig, Herre, svara mig, så att detta folk inser att det är du, Herre, som är Gud och att det är du som har vänt deras hjärtan bort från dig.« 
1KI.18.38	Då slog Herrens eld ner och förtärde offret och veden, stenarna och jorden och slickade upp vattnet i diket.
1KI.18.39	Folket såg vad som hände och föll ner på sina ansikten och ropade: »Det är Herren som är Gud, det är Herren som är Gud.« 
1KI.18.40	Men Elia sade: »Grip Baals profeter, låt ingen enda komma undan!« När profeterna hade gripits lät Elia föra dem ner till Kishonbäcken och avliva dem där.
1KI.18.41	Därefter sade Elia till Achav: »Gå dit upp, ät och drick, jag hör regnet komma.« 
1KI.18.42	Achav gick upp för att äta och dricka, och Elia gick upp på toppen av Karmel och kröp ihop på marken med ansiktet mellan knäna. 
1KI.18.43	Sedan sade han till sin tjänare: »Gå upp och se ut mot havet!« Tjänaren gick upp och spejade. »Det syns ingenting«, sade han. Sju gånger befallde Elia honom att gå tillbaka upp. 
1KI.18.44	Den sjunde gången sade han: »Jag ser ett moln, inte större än en hand, stiga upp ur havet.« Elia sade till honom: »Gå och säg till Achav att han spänner för och åker ner innan regnet hindrar honom.« 
1KI.18.45	Under tiden hade himlen täckts av mörka moln, det blåste upp och ett skyfall bröt ut. Då steg Achav upp i vagnen och for i väg mot Jisreel. 
1KI.18.46	Men Herrens kraft fyllde Elia: han fäste upp sina kläder och sprang före Achav hela vägen fram till Jisreel.
1KI.19.1	Achav berättade för Isebel allt vad Elia hade gjort och hur han hade dödat alla profeterna med svärd. 
1KI.19.2	Då skickade Isebel bud till Elia och lät säga: »Gudarna må straffa mig, nu och framgent, om jag inte redan i morgon låter dig möta samma öde som dessa profeter.« 
1KI.19.3	Elia blev rädd och flydde för sitt liv. Han kom till Beer Sheva i Juda, där han lämnade kvar sin tjänare. 
1KI.19.4	Själv gick han vidare en dagsled ut i öknen, och efter vandringen satte han sig under en ginstbuske och önskade sig döden. »Det är nog«, sade han, »ta mitt liv, Herre, jag är inte bättre än mina fäder.« 
1KI.19.5	Han lade sig ner och somnade där under ginstbusken.
1KI.19.5	Då kom en ängel och rörde vid honom och sade: »Stig upp och ät!« 
1KI.19.6	När Elia såg upp fick han se en glödkaka och ett krus med vatten vid huvudgärden; han åt och drack och lade sig att sova igen. 
1KI.19.7	Herrens ängel kom en andra gång och rörde vid honom. »Stig upp och ät«, sade han, »annars orkar du inte hela vägen.« 
1KI.19.8	Elia steg upp och åt och drack, och måltiden gav honom kraft att gå i fyrtio dagar och fyrtio nätter, ända till Guds berg Horeb. 
1KI.19.9	När han kom fram gick han in i en grotta och stannade där över natten.
1KI.19.9	Då kom Herrens ord till honom: »Varför är du här, Elia?« 
1KI.19.10	Han sade: »Jag har gjort mitt yttersta för Herren, härskarornas Gud. Israeliterna har övergett ditt förbund, rivit ner dina altaren och dödat dina profeter med svärd. Jag ensam är kvar, och nu står de efter mitt liv.« 
1KI.19.11	Herren svarade: »Gå ut och ställ dig på berget inför Herren. Herren skall gå fram där.« En stark storm som klöv berg och krossade klippor gick före Herren. Men Herren var inte i stormen. Efter stormen kom ett jordskalv. Men Herren var inte i skalvet. 
1KI.19.12	Efter jordskalvet kom eld. Men Herren var inte i elden. Efter elden kom ett stilla sus. 
1KI.19.13	När Elia hörde det gömde han ansiktet i manteln och gick ut och ställde sig vid ingången till grottan. Då ljöd en röst som sade: »Varför är du här, Elia?« 
1KI.19.14	Han svarade: »Jag har gjort mitt yttersta för Herren, härskarornas Gud. Israeliterna har övergett ditt förbund, rivit ner dina altaren och dödat dina profeter med svärd. Jag ensam är kvar, och nu står de efter mitt liv.«
1KI.19.15	Herren sade till Elia: »Vänd tillbaka och ta vägen till Damaskus öken. Gå in i staden och smörj Hasael till kung över Aram. 
1KI.19.16	Jehu, Nimshis son, skall du smörja till kung över Israel, och Elisha, Shafats son, från Avel Mechola skall du smörja till profet efter dig. 
1KI.19.17	Den som undkommer Hasaels svärd skall Jehu döda, och den som undkommer Jehus svärd skall Elisha döda. 
1KI.19.18	Men jag skall lämna kvar sju tusen i Israel, alla som inte har böjt knä för Baal eller kysst honom till hyllning.«
1KI.19.19	Elia gick därifrån. När han fann Elisha, Shafats son, var denne ute och plöjde. Tolv par oxar hade han framför sig, det tolfte körde han själv. Elia gick fram och kastade sin mantel över honom. 
1KI.19.20	Då lämnade Elisha oxarna och sprang efter Elia och bad honom: »Låt mig först gå och kyssa min far och mor till avsked, sedan skall jag följa dig.« Elia svarade: »Gå tillbaka. Du förstår väl vad jag har gjort med dig?« 
1KI.19.21	Elisha gick tillbaka, tog de båda oxarna och slaktade dem. Med oket som bränsle tillagade han köttet och gav det åt folket att äta. Sedan bröt han upp och följde Elia som hans tjänare.
1KI.20.1	Ben-Hadad, kungen av Aram, samlade hela sin här. Trettiotvå kungar med hästar och vagnar följde honom då han tågade mot Samaria, som han omringade och belägrade. 
1KI.20.2	Han skickade in budbärare i staden till Israels kung Achav 
1KI.20.3	och lät hälsa honom: »Så säger Ben-Hadad: Ditt silver och guld tillhör mig liksom de vackraste av dina kvinnor och barn.« 
1KI.20.4	Den israelitiske kungen svarade: »Som min herre och konung befaller — jag själv och allt jag har är ditt.« 
1KI.20.5	Men budbärarna kom tillbaka med detta svar: »Så säger Ben-Hadad: Jag har krävt att du skall ge mig ditt silver och guld, dina kvinnor och barn. 
1KI.20.6	Vid den här tiden i morgon skickar jag mina tjänare till dig, och de kommer att söka igenom ditt hus och dina underlydandes hus. Allt som har värde för dig kommer de att lägga beslag på och ta med sig.«
1KI.20.7	Då sammankallade Israels kung de äldste i landet. »Ni ser själva«, sade han, »vi har bara ont att vänta av denne man. Han krävde att få mina kvinnor och barn, mitt silver och guld, och det nekade jag honom inte.« 
1KI.20.8	De äldste och folket uppmanade kungen att inte lyssna på Ben-Hadad och inte ge efter för honom. 
1KI.20.9	Achav svarade då budbärarna: »Säg till min herre och konung: Allt vad du först begärde av mig är jag beredd att göra, men detta kan jag inte gå med på.« När budbärarna kom tillbaka med beskedet 
1KI.20.10	lät Ben-Hadad svara: »Gudarna må straffa mig, nu och framgent, om det blir kvar så mycket grus av Samaria att mina soldater får var sin handfull!« 
1KI.20.11	Israels kung svarade: »Hälsa honom att skrytet bör vänta tills svärdet spänns av.« 
1KI.20.12	Ben-Hadad höll gästabud i lägret tillsammans med kungarna när svaret kom. Han gav trupperna order om stridsberedskap, och de gjorde sig beredda att storma staden.
1KI.20.13	Då trädde en profet fram inför Achav, Israels kung, och sade: »Så säger Herren: Ser du denna väldiga här? I dag skall jag ge den i ditt våld, och då skall du inse att jag är Herren.« 
1KI.20.14	Achav frågade: »Genom vem skall du göra detta?« Profeten svarade: »Så säger Herren: Genom ståthållarnas garde.« Achav frågade: »Vem öppnar striden?« Profeten svarade: »Du!«
1KI.20.15	Achav mönstrade ståthållarnas garde, 232 man, och därefter hela den israelitiska hären, 7 000 man. 
1KI.20.16	Vid middagstiden gjorde de ett utfall, samtidigt som Ben-Hadad drack sig berusad i lägret tillsammans med de trettiotvå kungarna som understödde honom. 
1KI.20.17	Ståthållarnas garde ryckte ut först. Då rapporterade Ben-Hadads spejare: »Det kommer ut folk från Samaria.« — 
1KI.20.18	»Kommer de och ber om fred, så ta dem levande«, sade Ben-Hadad, »och kommer de för att strida, så ta dem levande då också.«
1KI.20.19	Ståthållarnas garde hade nu ryckt ut och efter dem de andra trupperna. 
1KI.20.20	Varje israelitisk krigare nedgjorde sin man. Arameerna tog till flykten, och israeliterna förföljde dem, men arameerkungen Ben-Hadad undkom till häst med några ryttare. 
1KI.20.21	Nu drog Israels kung ut och tog hästarna och vagnarna och tillfogade arameerna ett svårt nederlag.
1KI.20.22	Då trädde profeten fram inför Israels kung och sade: »Slå dig nu inte till ro utan tänk över vad du skall göra; vid nästa årsskifte drar kungen av Aram åter i fält mot dig.« 
1KI.20.23	Och arameerkungens rådgivare förklarade för sin herre: »Deras gud är en bergsgud, det var därför de kunde besegra oss. Men låt oss strida med dem ute på slätten, där skall vi säkert besegra dem. 
1KI.20.24	Gör nu så här: avsätt alla kungarna och byt ut dem mot guvernörer. 
1KI.20.25	Ställ sedan upp en här av samma storlek som den du har förlorat, med lika många hästar och lika många vagnar, och låt oss strida mot dem ute på slätten. Då skall vi säkert besegra dem.« Kungen lyssnade till deras råd och följde det.
1KI.20.26	Vid årsskiftet mönstrade Ben-Hadad arameerna och tågade till Afek för att strida mot Israel. 
1KI.20.27	Också israeliterna hade mönstrats och fått proviant. De drog ut för att möta arameerna och slog läger mitt emot dem. Israeliterna stod där som ett par små getflockar, medan arameerna översvämmade landet. 
1KI.20.28	Då trädde gudsmannen fram inför Israels kung och sade: »Så säger Herren: Eftersom arameerna har sagt att jag är en bergsgud och inte någon slättgud, så skall jag ge hela denna väldiga här i ditt våld. Då skall ni inse att jag är Herren.« 
1KI.20.29	I sju dagar låg de mitt emot varandra, men på den sjunde dagen började striden; israeliterna nedgjorde på en enda dag 100 000 man av arameernas fotfolk.
1KI.20.30	De arameer som överlevt flydde till Afek, men när de kommit in i staden rasade stadsmuren ner över 27 000 av dem. Också Ben-Hadad flydde och nådde staden, där han gömde sig längst inne i ett hus. 
1KI.20.31	Då sade hans män till honom: »Vi har hört att Israels kungar har ett försonligt sinnelag. Låt oss få gå ut till Israels kung med säcktyg kring höfterna och rep om huvudet, så kanske han låter dig leva.« 
1KI.20.32	De band säcktyg kring höfterna och rep om huvudet och kom till den israelitiske kungen och sade: »Din tjänare Ben-Hadad ber för sitt liv.« Kungen svarade: »Lever han fortfarande? Han är min broder.« 
1KI.20.33	Männen, som var ute efter ett gott tecken, tog genast fasta på kungens ord. »Ja«, sade de, »Ben-Hadad är din broder!« Kungen befallde dem att gå och hämta honom, och så kom Ben-Hadad ut till Israels kung och fick stiga upp till honom i vagnen. 
1KI.20.34	Ben-Hadad sade: »De städer som min far erövrade från din far skall jag återlämna, och du skall få öppna basarer i Damaskus, liksom min far fick göra i Samaria.« — »På dessa villkor skall jag släppa dig fri«, sade Achav, och så slöt han fördrag med honom och lät honom gå.
1KI.20.35	En man i profetskaran sade på Herrens befallning till en av de övriga: »Slå till mig!« Då den andre vägrade 
1KI.20.36	sade han: »Eftersom du inte lyssnade till Herrens befallning skall ett lejon slå dig när du går härifrån.« Den andre gick, och på vägen mötte han ett lejon som dödade honom. 
1KI.20.37	Sedan vände sig profeten till en annan man och befallde denne att slå till honom, och den mannen gav honom ett slag så att han blev skadad. 
1KI.20.38	Profeten gick då och ställde sig vid vägen och väntade på kungen, och för att inte bli igenkänd band han en duk för ögonen. 
1KI.20.39	När kungen kom förbi anropade profeten honom. »Herre«, sade han, »jag var på väg ut i striden, och då kom det en soldat emot mig och lämnade en fånge åt mig. Han sade: Vakta den här mannen! Om han slipper undan får du svara med ditt liv för hans eller betala en talent silver. 
1KI.20.40	Men jag fick annat att sköta, och plötsligt var fången borta.« Kungen sade: »Din dom är fälld — du har själv uttalat den.« 
1KI.20.41	Men profeten ryckte hastigt duken från ögonen, och då upptäckte kungen att det var en av profeterna. 
1KI.20.42	Och profeten sade till honom: »Så säger Herren: Eftersom du lät den man löpa som jag hade vigt åt förintelse, skall du få svara med ditt liv för hans liv, med ditt folk för hans folk.« 
1KI.20.43	Kungen fortsatte hemåt, och dyster och förbittrad kom han till Samaria.
1KI.21.1	Någon tid därefter hände följande. Navot, som var från Jisreel, ägde en vingård där; den låg intill det palats som tillhörde kung Achav i Samaria. 
1KI.21.2	Achav sade till Navot: »Låt mig få din vingård att ha till köksträdgård, den gränsar ju till mitt hus. Jag skall ge dig en bättre vingård i stället eller betala dig i pengar, om du föredrar det.« 
1KI.21.3	Men Navot svarade: »Herren förbjude att jag skulle låta dig få vad jag ärvt av mina fäder!« 
1KI.21.4	Achav begav sig hem, dyster och förbittrad över att Navot från Jisreel hade svarat att han inte ville ge honom sitt fädernearv. Han lade sig på sängen med ansiktet bortvänt och ville inte äta. 
1KI.21.5	Då kom hans hustru Isebel. »Vad är det som grämer dig«, frågade hon, »varför äter du ingenting?« 
1KI.21.6	Achav svarade: »Jag har talat med Navot från Jisreel. Jag bad att få köpa hans vingård eller ge honom en annan i stället om han föredrog det. Men han sade: Du får inte min vingård!« 
1KI.21.7	Då sade Isebel: »Nu får du visa vem som regerar i Israel! Stig upp och ät och var vid gott mod. Jag skall se till att du får jisreeliten Navots vingård.« 
1KI.21.8	Sedan skrev hon brev i Achavs namn, förseglade dem med hans sigill och skickade dem till de äldste och de förnämsta i den stad där Navot bodde. 
1KI.21.9	I breven hade hon skrivit: »Utlys en fastehögtid, och låt Navot sitta främst bland folket. 
1KI.21.10	Sätt två skrupelfria män mitt emot honom och låt dem vittna att han har smädat Gud och kungen. För sedan bort honom och stena honom till döds.«
1KI.21.11	De äldste och de förnämsta i staden där Navot bodde följde Isebels anvisningar och gjorde som det stod i hennes brev: 
1KI.21.12	de utlyste en fastehögtid och lät Navot sitta främst bland folket. 
1KI.21.13	De båda skrupelfria männen kom och satte sig mitt emot honom och vittnade inför folket: »Navot har smädat Gud och kungen.« Då förde man honom ut ur staden och stenade honom till döds. 
1KI.21.14	Och så sände man bud till Isebel: »Navot har stenats till döds.« 
1KI.21.15	När hon hörde detta sade hon till Achav: »Nu kan du överta jisreeliten Navots vingård, den som han vägrade att sälja till dig. Navot är inte längre i livet, han är död.« 
1KI.21.16	Då Achav fick veta att Navot från Jisreel var död gav han sig i väg ner till hans vingård för att ta den i besittning.
1KI.21.17	Då kom Herrens ord till Elia från Tishbe: 
1KI.21.18	»Gå och sök upp Achav, Israels kung, som regerar i Samaria. Du finner honom i Navots vingård, som han har kommit för att ta i besittning. 
1KI.21.19	Säg till honom: Så säger Herren: Har du både dräpt och hunnit lyfta arvet? Sedan skall du fortsätta: Så säger Herren: På den plats där hundarna slickade Navots blod skall de också slicka ditt.«
1KI.21.20	Achav sade till Elia: »Nu har du mig fast, du min fiende!« — »Ja, nu har jag dig fast«, sade Elia, »och eftersom du har sålt dig till att göra det som är ont i Herrens ögon 
1KI.21.21	skall jag låta det onda drabba dig. Jag skall rensa upp efter dig och utrota vartenda manfolk i Israel som tillhör Achavs släkt, hög som låg. 
1KI.21.22	Jag skall låta det gå med din ätt som det gick med Jerobeams, Nevats sons, ätt och Bashas, Achias sons, ätt. Och detta därför att du har väckt min vrede och förlett Israel till synd. 
1KI.21.23	Också om Isebel har Herren talat: henne skall hundarna äta på Jisreels mark. 
1KI.21.24	De av Achavs ätt som dör inne i staden, dem skall hundarna äta upp, och de som dör ute på åkrarna, dem skall himlens fåglar äta.«
1KI.21.25	Ingen har som Achav sålt sig till att göra det som är ont i Herrens ögon; det var hans hustru Isebel som eggade honom till det. 
1KI.21.26	Särskilt avskyvärt handlade han då han höll sig till avgudarna, alldeles som amoreerna hade gjort, de som Herren hade drivit undan för israeliterna.
1KI.21.27	När Achav hörde vad Elia sade rev han sönder sina kläder, satte säcktyg på bara kroppen och fastade; också när han sov var han klädd i säcktyg, och han gick med tunga steg. 
1KI.21.28	Då kom Herrens ord till Elia från Tishbe: 
1KI.21.29	»Har du sett hur Achav ödmjukar sig inför mig? Eftersom han gör det skall jag inte låta olyckan komma i hans egen tid; först i hans sons dagar skall jag låta olyckan drabba hans ätt.«
1KI.22.1	I tre år hade Israel fred utan några strider med Aram. 
1KI.22.2	Under det tredje året kom kung Joshafat av Juda på besök till kungen av Israel. 
1KI.22.3	Denne hade sagt till sina rådgivare: »Ni har väl inte glömt att Ramot i Gilead tillhör oss? Och ändå gör vi ingenting för att ta staden från arameerkungen!« 
1KI.22.4	Nu frågade han Joshafat om denne ville dra i fält tillsammans med honom mot Ramot i Gilead. Joshafat svarade: »Jag och du är ett, mitt folk är ditt folk, mina hästar är dina hästar.« 
1KI.22.5	Men Joshafat bad den israelitiske kungen att först söka råd hos Herren. 
1KI.22.6	Då samlade Israels kung profeterna, omkring fyrahundra man. »Skall jag angripa Ramot i Gilead eller skall jag låta bli?« frågade han. Profeterna svarade: »Angrip staden! Herren skall låta den falla i kungens händer.« 
1KI.22.7	Men Joshafat undrade: »Finns här ingen annan Herrens profet vi kan fråga?« — 
1KI.22.8	»Jo«, sade Israels kung, »det finns en till som kan fråga Herren åt oss. Men jag kan inte fördra den mannen, han profeterar aldrig något gott för min räkning, bara ont. Det är Mika, Jimlas son.« Joshafat svarade: »Säg inte så, konung.« 
1KI.22.9	Då ropade Israels kung på en hovman och befallde honom att genast hämta Mika.
1KI.22.10	På tröskplatsen vid Samarias stadsport satt Israels kung och Judas kung Joshafat på var sin tron, klädda i sina skrudar, medan alla profeterna höll på att profetera inför dem. 
1KI.22.11	Sidkia, Kenaanas son, hade gjort sig horn av järn, och han ropade: »Så säger Herren: Med dessa skall du stånga Aram sönder och samman.« 
1KI.22.12	Alla de andra profeterade på samma sätt: »Angrip Ramot i Gilead, och du skall lyckas. Herren skall låta staden falla i kungens händer.«
1KI.22.13	Budbäraren som hade gått för att kalla på Mika sade till honom: »Profeterna förkunnar med en mun framgång för kungen. Låt nu dina ord stämma med deras och lova framgång.«
1KI.22.14	»Så sant Herren lever«, svarade Mika, »vad Herren säger till mig, det skall jag frambära.« 
1KI.22.15	När han sedan kom inför kungen frågade denne: »Mika, skall vi angripa Ramot i Gilead eller skall vi låta bli?« Mika svarade honom: »Gå till angrepp, och du skall lyckas. Herren skall låta staden falla i kungens händer.« 
1KI.22.16	Men kungen sade: »Hur många gånger skall jag besvärja dig att inte säga annat än sanningen när du talar till mig i Herrens namn?« 
1KI.22.17	Då sade Mika: »Jag såg alla israeliterna skingrade över bergen, som får utan herde. Och Herren sade: De har ingen ledare. De skall återvända hem i fred, var och en till sitt.«
1KI.22.18	Då vände sig Israels kung till Joshafat: »Var det inte det jag sade? Han profeterar aldrig något gott för min räkning, bara ont.« 
1KI.22.19	Men Mika fortsatte: »Lyssna då till vad Herren säger. Jag såg Herren sitta på sin tron, och hela den himmelska hären stod till höger och vänster om honom. 
1KI.22.20	Och Herren sade: Vem kan förleda Achav, så att han tågar mot Ramot i Gilead och stupar där? — Den ene svarade ett, den andre ett annat. 
1KI.22.21	Då steg en ande fram och ställde sig inför Herren och sade: Jag kan förleda honom. Herren frågade: Hur? 
1KI.22.22	och anden svarade: Jag går dit och talar som en lögnens ande genom alla hans profeter. Herren sade: Förled honom du, du kommer att lyckas. Gå och gör som du sagt. — 
1KI.22.23	Nu har alltså Herren låtit en lögnens ande tala genom alla dessa dina profeter. Han har bestämt att olyckan skall drabba dig.« 
1KI.22.24	Sidkia, Kenaanas son, gick då fram och gav Mika en örfil och sade: »Skulle Herrens ande ha lämnat mig för att tala med dig i stället?« 
1KI.22.25	Mika svarade: »Det skall du bli varse den dag du måste springa och gömma dig längst in i huset.«
1KI.22.26	Israels kung befallde att man skulle gripa Mika och överlämna honom åt stadskommendanten Amon och åt kungens son Joash 
1KI.22.27	och säga till dem: »Så säger kungen: Sätt den här mannen i fängelse på vatten och bröd tills jag är hemma igen välbehållen.« 
1KI.22.28	Men Mika sade: »Skulle du återvända välbehållen, då har Herren inte talat genom mig.«
1KI.22.28	Mika sade: »Hör, alla folk …«
1KI.22.29	Israels kung och Joshafat, Judas kung, tågade nu mot Ramot i Gilead, 
1KI.22.30	och Israels kung sade till Joshafat: »Jag måste vara förklädd under kampen, men du kan bära dina egna kläder.« Och Israels kung förklädde sig och gav sig ut i striden. 
1KI.22.31	Arameerkungen hade gett sina trettiotvå vagnsbefälhavare order att inte inlåta sig i strid med någon, hög eller låg, utom med Israels kung. 
1KI.22.32	När vagnsbefälhavarna nu fick syn på Joshafat tänkte de: »Det där måste vara kungen av Israel.« De omringade honom och skulle just gå till anfall då Joshafat höjde ett rop. 
1KI.22.33	När de märkte att det inte var Israels kung lät de honom vara.
1KI.22.34	Men en man som spände sin båge och sköt på måfå råkade träffa Israels kung i en skarv på rustningen. Kungen sade åt sin kusk att vända om och föra honom ut ur striden, eftersom han var sårad. 
1KI.22.35	Kampen var dock hela dagen så hård att kungen fick stå kvar i vagnen under striden mot arameerna, och på kvällen dog han. Blodet från hans sår rann ner i vagnen. 
1KI.22.36	Vid solnedgången ljöd ropet genom hären: »Alle man hemåt, var och en till sin stad och sin gård! 
1KI.22.37	Kungen är död.« De kom till Samaria, och där begravde de kungen. 
1KI.22.38	När de sköljde ur vagnen i dammen i Samaria slickade hundarna kungens blod, och hororna tvättade sig i det. Så gick det som Herren hade sagt.
1KI.22.39	Achavs historia i övrigt, hans bedrifter, elfenbenshuset han byggde och alla städerna han befäste, har nedtecknats i krönikan om Israels kungar. 
1KI.22.40	Achav gick till vila hos sina fäder. Hans son Achasja blev kung efter honom.
1KI.22.41	Joshafat, Asas son, blev kung över Juda under Achavs fjärde regeringsår i Israel. 
1KI.22.42	Han var trettiofem år då han blev kung, och han regerade tjugofem år i Jerusalem. Hans mor hette Asuva, dotter till Shilchi. 
1KI.22.43	Joshafat följde helt i sin far Asas spår utan att vika av och gjorde det som var rätt i Herrens ögon. 
1KI.22.44	Ändå fick offerplatserna vara kvar, och folket fortsatte att offra där och tända offereld. 
1KI.22.45	Joshafat höll fred med Israels kung. 
1KI.22.46	Joshafats historia i övrigt, hans bedrifter och de krig han utkämpade, har nedtecknats i krönikan om Juda kungar. 
1KI.22.47	De kulttjänare som hade blivit kvar i landet från hans far Asas tid utrotades av Joshafat.
1KI.22.48	I Edom fanns ingen kung, utan där regerade en ståthållare. 
1KI.22.49	Joshafat byggde Tarshish-skepp som skulle segla till Ofir efter guld, men någon färd blev aldrig av, ty skeppen förliste vid Esjon-Gever. 
1KI.22.50	Då föreslog Achasja, Achavs son, att hans och Joshafats män skulle fara tillsammans, men Joshafat vägrade. 
1KI.22.51	Joshafat gick till vila hos sina fäder och begravdes bland dem i sin fader Davids stad. Hans son Joram blev kung efter honom.
1KI.22.52	Achasja, Achavs son, blev kung över Israel i Samaria under Joshafats sjuttonde regeringsår i Juda, och han regerade över Israel i två år. 
1KI.22.53	Han gjorde det som var ont i Herrens ögon och följde i spåren på sin far och mor och på Jerobeam, Nevats son, han som hade förlett israeliterna till synd. 
1KI.22.54	Han tjänade Baal och tillbad honom, och han väckte Herrens, Israels Guds, vrede på samma sätt som hans far hade gjort.
2KI.1.1	Efter Achavs död bröt sig Moab loss från Israel.
2KI.1.2	Achasja hade skadat sig när han föll ut genom gallerverket på övervåningen i sitt palats i Samaria. Han skickade därför sändebud till Baal Sebub, guden i Ekron, för att fråga om han skulle bli bra igen. 
2KI.1.3	Då talade Herrens ängel till Elia från Tishbe och befallde honom att möta sändebuden från kungen i Samaria och säga till dem: »Finns det ingen gud i Israel eftersom ni går bort och frågar Baal Sebub, guden i Ekron? 
2KI.1.4	Därför säger Herren: Du kommer aldrig att stiga upp från din sjukbädd, du skall dö.« — Och Elia gick.
2KI.1.5	Sändebuden återvände då till kungen, som frågade varför de kom tillbaka. 
2KI.1.6	De svarade att en man hade kommit emot dem och uppmanat dem att gå tillbaka och säga till kungen som hade sänt ut dem: »Så säger Herren: Finns det ingen gud i Israel eftersom du skickar bud för att fråga Baal Sebub, guden i Ekron? Nu kommer du aldrig att stiga upp från din sjukbädd, du skall dö.« 
2KI.1.7	Kungen frågade: »Hur såg han ut, han som kom emot er och sade så?« — 
2KI.1.8	»Han bar en hårmantel och hade ett skinn om höfterna«, svarade de. Då sade kungen: »Det var Elia från Tishbe!«
2KI.1.9	Achasja sände nu en officer med femtio man till Elia. Denne satt på toppen av ett berg, och officeren kom dit upp och sade till honom: »Gudsman, kungen säger att du skall komma ner.« 
2KI.1.10	Elia svarade: »Om jag är en gudsman skall eld komma ner från himlen och förtära dig och dina femtio man!« Då kom eld ner från himlen och förtärde honom och hans femtio man. 
2KI.1.11	Achasja sände ytterligare en officer med femtio man. När denne kom upp till Elia sade han: »Gudsman, kungen befaller dig att genast komma ner.« 
2KI.1.12	Elia svarade: »Om jag är en gudsman skall eld komma ner från himlen och förtära dig och dina femtio man!« Då kom Guds eld ner från himlen och förtärde honom och hans femtio man. 
2KI.1.13	För tredje gången sände Achasja en officer med femtio man, och när denne tredje kom fram föll han på knä inför Elia och bad om nåd: »Gudsman, skona mitt liv och dessa dina femtio tjänares liv. 
2KI.1.14	De två andra officerarna förtärdes av eld från himlen tillsammans med sina män. Men skona mitt liv!« 
2KI.1.15	Då sade Herrens ängel till Elia: »Följ med honom ner, du behöver inte vara rädd för honom.« Elia reste sig och gick med honom till kungen 
2KI.1.16	och sade: »Så säger Herren: Eftersom du har skickat sändebud för att fråga Baal Sebub, guden i Ekron — som om det inte fanns någon gud att fråga i Israel — därför kommer du aldrig att lämna din sjukbädd, du skall dö.«
2KI.1.17	Och Achasja dog, så som Herren hade sagt genom Elia. Eftersom han inte hade någon son blev hans bror Joram kung efter honom. Detta hände under det andra året som Joram, Joshafats son, regerade i Juda. 
2KI.1.18	Achasjas historia i övrigt, hans bedrifter, har nedtecknats i krönikan om Israels kungar.
2KI.2.1	Då Herren tog upp Elia till himlen i en stormvind gick det till så här. Elia var på väg från Gilgal tillsammans med Elisha 
2KI.2.2	och sade då till honom: »Stanna här. Jag har fått Herrens befallning att gå till Betel.« Men Elisha svarade: »Så sant Herren lever och så sant du själv lever: jag lämnar dig inte.« Och så gick de till Betel. 
2KI.2.3	Där kom profetskaran i staden ut till Elisha och frågade honom: »Vet du om att Herren i dag skall ta din mästare ifrån dig och lyfta honom upp?« — »Det vet jag«, svarade Elisha, »men håll tyst om det!«
2KI.2.4	Elia sade: »Stanna här, Elisha. Jag har fått Herrens befallning att gå till Jeriko.« Men Elisha svarade: »Så sant Herren lever och så sant du själv lever: jag lämnar dig inte.« Och så fortsatte de till Jeriko. 
2KI.2.5	Där kom profetskaran i staden ut och mötte Elisha och frågade honom: »Vet du om att Herren i dag skall ta din mästare ifrån dig och lyfta honom upp?« — »Det vet jag«, svarade Elisha, »men håll tyst om det!«
2KI.2.6	Elia sade till Elisha: »Stanna här. Jag har fått Herrens befallning att gå till Jordan.« Men Elisha svarade: »Så sant Herren lever och så sant du själv lever: jag lämnar dig inte.« Och så gick de båda två. 
2KI.2.7	Femtio man ur profetskaran följde med och stannade på avstånd, medan de två ställde sig vid Jordan. 
2KI.2.8	Elia tog sin mantel och vek ihop den och slog med den på vattnet. Då delade sig vattnet, och de kunde gå över torrskodda. 
2KI.2.9	När de var på väg över sade Elia till Elisha: »Säg vad du vill att jag skall göra för dig innan jag tas bort från dig.« Elisha sade: »Låt mig få dubbla arvslotten av din ande.« — 
2KI.2.10	»Det är ingen lätt sak du ber om«, sade Elia. »Om du ser mig när jag tas bort från dig skall du få vad du begär, annars inte.« 
2KI.2.11	Medan de gick där och talade med varandra kom plötsligt en vagn av eld med hästar av eld och skilde dem åt. Och i en stormvind for Elia upp till himlen.
2KI.2.12	Elisha såg det, och han ropade: »Min fader, min fader, du Israels vagnar och ryttare!« När han inte såg Elia längre grep han tag i sina kläder och rev itu dem. 
2KI.2.13	Han tog upp Elias mantel, som hade fallit av honom, och gick tillbaka och ställde sig på stranden av Jordan. 
2KI.2.14	Där tog han manteln som hade fallit av Elia och slog med den på vattnet och sade: »Var är Herren, Elias Gud?« När Elisha slog på vattnet delade det sig, och han kunde gå över. 
2KI.2.15	Profeterna från Jeriko hade stått på avstånd och sett Elisha. »Nu finns Elias ande hos Elisha«, sade de, och så gick de honom till mötes och kastade sig till marken inför honom. 
2KI.2.16	»Herre«, sade de, »vi har femtio duktiga karlar här, låt dem gå ut och leta efter din mästare. Kanske har Herrens ande burit i väg honom och kastat honom på ett berg eller i en dal någonstans.« — »Nej, skicka ingen«, sade Elisha, 
2KI.2.17	men profeterna bad honom så enträget att han till sist gav efter och lät dem skicka ut de femtio männen. De letade i tre dagar utan att finna Elia. 
2KI.2.18	När de kom tillbaka till Elisha, som var kvar i Jeriko, sade han: »Jag sade ju att ni inte skulle gå.«
2KI.2.19	Männen i staden sade nu till Elisha: »Som du ser, herre, har staden ett bra läge. Men vattnet är skadligt och missfall vanliga i trakten.« 
2KI.2.20	Då sade han: »Hämta en ny skål och lägg salt i den.« När de gett honom vad han begärde 
2KI.2.21	gick han ut till källan, kastade saltet i den och sade: »Så säger Herren: Jag gör nu detta vatten friskt, det skall inte längre orsaka död eller missfall.« 
2KI.2.22	Vattnet har varit friskt sedan dess, precis som Elisha sade.
2KI.2.23	Från Jeriko gick Elisha upp till Betel. När han var på väg dit kom en hop småpojkar ut från staden och gjorde narr av honom. »Ge dig i väg, flintskalle!« ropade de. »Ge dig i väg, flintskalle!« 
2KI.2.24	Elisha vände sig om, såg på dem och förbannade dem i Herrens namn. Då kom två björnhonor fram ur skogen och rev ihjäl fyrtiotvå av barnen.
2KI.2.25	Från Betel fortsatte Elisha till berget Karmel och återvände sedan till Samaria.
2KI.3.1	Joram, Achavs son, blev kung över Israel under Joshafats artonde regeringsår i Juda, och han regerade tolv år i Samaria. 
2KI.3.2	Han gjorde det som var ont i Herrens ögon, dock inte som sin far och sin mor. Han skaffade bort den baalsstod som hans far hade låtit tillverka, 
2KI.3.3	men han höll fast vid de synder som Jerobeam, Nevats son, hade förlett israeliterna till och övergav dem inte.
2KI.3.4	Mesha, kungen av Moab, bedrev fåravel och brukade leverera 100 000 lamm och ullen från 100 000 får till Israels kung. 
2KI.3.5	Men när Achav dog avföll den moabitiske kungen från Israel. 
2KI.3.6	Kung Joram drog då ut från Samaria och mönstrade den israelitiska hären. 
2KI.3.7	Och han skickade detta budskap till kung Joshafat av Juda: »Kungen av Moab har avfallit från mig. Vill du dra i fält mot Moab tillsammans med mig?« — »Ja«, svarade Joshafat, »jag och du är ett, mitt folk är ditt folk, mina hästar är dina hästar. 
2KI.3.8	Men vilken väg skall vi välja?« Joram svarade: »Genom Edoms öken.«
2KI.3.9	Kungarna av Israel och Juda gav sig i väg tillsammans med kungen av Edom. I sju dagar marscherade de i en vid båge, men sedan fann de inte längre något vatten vare sig för folket eller för djuren de hade med sig. 
2KI.3.10	»Herren har kallat samman oss tre kungar bara för att lämna oss i moabiternas våld«, klagade den israelitiske kungen. 
2KI.3.11	Joshafat sade: »Finns här ingen Herrens profet, så att vi kan fråga Herren?« En av den israelitiske kungens män svarade: »Jo, Elisha, Shafats son, är här, han som var Elias betrodde tjänare.« — 
2KI.3.12	»Han kan ge svar från Herren«, sade Joshafat, och tillsammans med Israels och Edoms kungar sökte han upp Elisha. 
2KI.3.13	Men Elisha sade till den israelitiske kungen: »Vad vill du mig? Gå till din fars och din mors profeter!« — »Nej«, svarade Joram, »Herren har kallat samman oss tre kungar för att lämna oss i moabiternas våld.« 
2KI.3.14	Elisha svarade: »Så sant Herren Sebaot lever, han som jag tjänar: om det inte vore av hänsyn till kung Joshafat av Juda skulle jag inte befatta mig med dig eller ens se åt dig. 
2KI.3.15	Skaffa nu hit en harpspelare!« När musiken började greps Elisha av Herrens ande 
2KI.3.16	och sade: »Så säger Herren: Gräv grop vid grop i hela dalen. 
2KI.3.17	Varken vind eller regn skall ni se, säger Herren, men denna dal skall fyllas av vatten, så att ni och er boskap och era dragare får att dricka. 
2KI.3.18	Ändå är detta inte nog för Herren, han skall också ge Moab i ert våld. 
2KI.3.19	Ni kommer att erövra alla befästa städer, hugga ner alla värdefulla träd, täppa till alla vattenkällor och förstöra alla de bästa åkrarna med sten.« 
2KI.3.20	Nästa dag, vid tiden för morgonoffret, kom vatten strömmande från Edomhållet, och det blev fullt av vatten överallt.
2KI.3.21	När moabiterna fick höra att kungarna dragit i fält mot dem uppbådades alla vapenföra män, unga som gamla, och de stod nu vid gränsen. 
2KI.3.22	Tidigt nästa morgon, när solen gick upp och lyste på vattnet, såg det blodrött ut från moabiternas håll. 
2KI.3.23	»Det är blod!« ropade de, »kungarna har råkat i strid, och alla har huggit ner varandra. Kom, moabiter, nu skall vi plundra!« 
2KI.3.24	De drog in i det israelitiska lägret, men då rusade israeliterna fram och anföll dem. De drev moabiterna på flykten och fortsatte att förfölja och nedgöra dem. 
2KI.3.25	Städerna lade de öde, på alla bördiga åkrar kastade de var sin sten och fyllde dem så, alla vattenkällor täppte de till och alla värdefulla träd högg de ner. Till sist var bara Kir-Hareset kvar, och slungbärarna omringade staden och gick till angrepp. 
2KI.3.26	När den moabitiske kungen märkte att han inte kunde hålla stånd tog han med sig 700 man beväpnade med svärd i ett försök att slå sig igenom och fly till kungen av Aram, men det misslyckades. 
2KI.3.27	Då tog han sin förstfödde son, som skulle bli kung efter honom, och offrade honom uppe på stadsmuren som brännoffer. Den vrede som då drabbade israeliterna var så stor att de hävde belägringen och vände åter till sitt land.
2KI.4.1	Hustrun till en av profeterna kom till Elisha och klagade: »Min man, din tjänare, är död. Du vet att han var en gudfruktig man. Nu kommer en fordringsägare och vill ta mina båda söner till slavar.« 
2KI.4.2	Elisha frågade: »Vad kan jag göra för dig? Säg mig vad du har i huset.« — »Herre«, svarade kvinnan, »det enda jag har är en kruka olja.« 
2KI.4.3	Elisha sade: »Gå runt till alla dina grannar och låna ihop kärl, så många tomma kärl du kan få tag i. 
2KI.4.4	Gå sedan in och stäng dörren om dig och dina söner och häll upp i alla kärlen och ställ undan dem efter hand som de fylls.« 
2KI.4.5	Kvinnan lämnade honom.
2KI.4.5	Hon stängde igen dörren om sig och sina söner, de räckte henne kärlen och hon hällde i. 
2KI.4.6	Då kärlen var fulla sade hon till en av sönerna: »Ta hit ett kärl till«, men han svarade: »Det finns inga fler.« Då slutade oljan att rinna. 
2KI.4.7	Kvinnan sökte upp gudsmannen och berättade för honom vad som hänt. »Gå och sälj oljan«, sade han till henne, »och betala din skuld. Det som blir över skall du och dina söner ha att leva på.«
2KI.4.8	En dag kom Elisha till Shunem. Där bodde en rik kvinna, som övertalade honom att komma och äta hos henne. I fortsättningen tog han in där och bjöds på mat var gång han hade sina vägar åt det hållet. 
2KI.4.9	Och kvinnan sade till sin man: »Vet du, jag är säker på att han som brukar komma hit till oss är en gudsman, en helig man. 
2KI.4.10	Vi kan väl ordna med ett litet rum uppe på taket och sätta dit en säng, ett bord, en stol och en lampa, så kan han bo där när han kommer till oss.«
2KI.4.11	Nästa gång Elisha kom dit tog han in på rummet och övernattade där. 
2KI.4.12	Han lät sin tjänare Gechasi kalla på shunemitiskan, och då hon kom 
2KI.4.13	fick tjänaren säga till henne: »När du nu har gjort dig allt detta besvär för oss, vad kan jag då göra för dig? Kanske lägga ett ord för dig hos kungen eller hos överbefälhavaren?« Kvinnan sade: »Nej, jag lever här bland de mina.« — 
2KI.4.14	»Finns det ingenting man kan göra för henne?« undrade Elisha, och då svarade Gechasi: »Hon har ingen son, och hennes man är gammal.« 
2KI.4.15	Elisha lät Gechasi kalla på henne, och hon kom och stannade i dörröppningen. 
2KI.4.16	Då sade Elisha: »Nästa år vid den här tiden skall du hålla en son i dina armar.« — »Nej, gudsman«, svarade hon, »inbilla inte din tjänarinna något sådant.« 
2KI.4.17	Men hon blev havande, och vid samma tid följande år födde hon en son, precis som Elisha hade sagt.
2KI.4.18	Pojken blev större, men en dag när han hade gått ut till sin far bland skördearbetarna 
2KI.4.19	började han jämra sig: »Mitt huvud, mitt huvud!« Fadern sade åt en av tjänarna att bära hem pojken till hans mor. 
2KI.4.20	Tjänaren gjorde så, och sedan satt pojken i sin mors knä ända till middagstiden; då dog han. 
2KI.4.21	Hon gick upp och lade honom på gudsmannens säng, stängde dörren och gick. 
2KI.4.22	Sedan kallade hon på sin man och bad honom skicka till henne någon av tjänstefolket och en av åsnorna. »Jag skall bara bort till gudsmannen«, förklarade hon, »jag är snart tillbaka.« 
2KI.4.23	Mannen frågade: »Varför skall du till honom i dag, det är ju varken nymånad eller sabbat?« — »Oroa dig inte«, svarade hon, 
2KI.4.24	och så lät hon sadla åsnan och sade åt tjänaren: »Följ med och driv på åsnan åt mig. Låt den inte stanna förrän jag säger till.«
2KI.4.25	Hon gav sig i väg och kom fram till gudsmannen på berget Karmel. Han såg henne på avstånd och sade till sin tjänare Gechasi: »Där kommer kvinnan från Shunem. 
2KI.4.26	Spring och möt henne och fråga om allt är väl med henne och hennes man och med pojken.« Kvinnan svarade att allt var väl. 
2KI.4.27	Men när hon kom fram till gudsmannen på berget klamrade hon sig fast vid hans fötter. Gechasi gick fram för att fösa undan henne, men då sade gudsmannen: »Låt henne vara, hon är förtvivlad. Men Herren har dolt detta för mig och inte låtit mig veta något.« 
2KI.4.28	Då sade kvinnan: »Herre, har jag bett dig om någon son? Jag bad ju tvärtom att du inte skulle ge mig några falska förhoppningar.«
2KI.4.29	Elisha vände sig till Gechasi: »Fäst upp dina kläder och gå! Ta med dig min stav. Om du möter någon så hälsa inte, och om någon hälsar på dig så svara honom inte. Du skall lägga min stav på pojken.« 
2KI.4.30	Men pojkens mor sade till Elisha: »Så sant Herren lever och så sant du själv lever: jag går inte härifrån utan dig.« Då reste han sig och följde med henne. 
2KI.4.31	Gechasi hade gått i förväg. Han lade staven på pojken, men inget ljud hördes, inget livstecken kunde märkas. Då gick han tillbaka, och när han mötte Elisha talade han om för honom att pojken inte hade vaknat.
2KI.4.32	Elisha kom nu fram till huset, och där inne låg pojken död på hans säng. 
2KI.4.33	Han gick in i rummet och stängde dörren om sig och pojken och bad till Herren. 
2KI.4.34	Sedan lade han sig över pojken, med sin mun mot hans mun, sina ögon mot hans ögon och sina händer mot hans händer, och när han nu låg böjd över honom började pojkens kropp bli varm. 
2KI.4.35	Elisha reste sig och gick av och an i rummet, men sedan böjde han sig över kroppen igen. Då nös pojken, sju gånger, och slog upp ögonen. 
2KI.4.36	Elisha ropade på Gechasi och bad honom hämta shunemitiskan. När hon kom sade han: »Ta emot din son.« 
2KI.4.37	Hon steg fram och kastade sig för hans fötter. Sedan lyfte hon upp sonen och gick ut.
2KI.4.38	Elisha var tillbaka i Gilgal, och det rådde hungersnöd i landet. När nu profetskaran satt där framför honom sade han till sin tjänare: »Sätt på den stora grytan och laga till soppa åt profeterna!« 
2KI.4.39	En av dem gick ut på fälten för att hämta växter. Där fann han en ranka med vilda pumpor. Han plockade manteln full och gick tillbaka och skivade ner pumporna i soppgrytan, utan att någon anade oråd. 
2KI.4.40	Man öste upp åt männen, men när de smakat på soppan skrek de: »Det är gift i grytan, gudsman!« Och de kunde inte äta något. 
2KI.4.41	Då sade Elisha: »Ge mig lite mjöl.« Det lade han i grytan och sade: »Ös upp och låt alla äta.« Och nu fanns det inte längre något skadligt i grytan.
2KI.4.42	En man kom från Baal Shalisha till gudsmannen med tjugo kornbröd, bakade på det första av den nya skörden, och med färska ax av sin gröda. »Ge det åt männen att äta«, sade Elisha, 
2KI.4.43	men hans tjänare invände: »Skulle jag sätta fram det här åt hundra man?« — »Ge det åt männen«, upprepade Elisha, »ty så säger Herren: De skall äta och få över.« 
2KI.4.44	Då satte han fram det, och de åt och fick över, som Herren hade sagt.
2KI.5.1	Naaman, den arameiske kungens överbefälhavare, hade stort inflytande hos sin herre och var högt ansedd, eftersom det var genom honom som Herren hade gjort arameerna segerrika. Men han led av spetälska. 
2KI.5.2	Under ett härjningståg hade arameerna tagit en liten flicka från Israel som fånge. Hon kom i tjänst hos Naamans hustru, 
2KI.5.3	och en dag sade hon till sin matmor: »Om min husbonde bara kunde komma till profeten i Samaria! Då skulle han bli botad från sin spetälska.« 
2KI.5.4	Naaman gick till sin herre och berättade vad den israelitiska flickan hade sagt. 
2KI.5.5	»Far du dit«, sade arameerkungen, »jag skall skicka med dig ett brev till Israels kung.« Naaman gav sig i väg och tog med tio talenter silver och 6 000 siklar guld och dessutom tio högtidsdräkter. 
2KI.5.6	Han överlämnade brevet till kungen av Israel, och där stod: »Med detta brev sänder jag min tjänare Naaman till dig, för att du skall bota honom från hans spetälska.« 
2KI.5.7	När kungen hade läst brevet rev han sönder sina kläder och ropade: »Är jag då en gud, med makt över liv och död, eftersom han skickar till mig en spetälsk och begär att jag skall bota honom? Ni märker hur han söker sak med mig.«
2KI.5.8	Gudsmannen Elisha fick veta att Israels kung hade rivit sönder sina kläder, och han sände då bud och frågade kungen: »Varför river du sönder dina kläder? Låt mannen komma till mig, så skall han inse att det finns en profet i Israel.« 
2KI.5.9	Och Naaman kom med sina hästar och vagnar och stannade vid Elishas port. 
2KI.5.10	Elisha skickade ut en man till honom med denna uppmaning: »Far ner till Jordan och bada sju gånger i floden, så skall din hud läkas och du bli renad.« 
2KI.5.11	Men Naaman gick därifrån i vredesmod och sade: »Jag hade trott att han skulle komma ut själv och stå där och ropa till Herren, sin Gud, och föra handen fram och tillbaka över det sjuka stället och så bota min spetälska. 
2KI.5.12	Är inte Amana och Parpar, floderna i Damaskus, bättre än alla Israels vattendrag? Kunde jag inte lika väl bada där och bli renad?« Förbittrad vände han sig om och gick. 
2KI.5.13	Men hans följeslagare kom fram och talade med honom. »Fader«, sade de, »om det hade varit något svårt profeten begärt av dig, nog hade du gjort det då? Desto större anledning när han bara vill att du skall bada dig för att bli renad.«
2KI.5.14	Naaman for då ner och doppade sig sju gånger i Jordan, som gudsmannen hade sagt. Då läktes hans hud och blev som ett barns, och han var ren. 
2KI.5.15	Han vände tillbaka till gudsmannen med hela sitt följe, gick fram till honom och sade: »Nu vet jag att det inte finns någon gud på hela jorden utom i Israel. Jag ber dig ta emot en gåva av din tjänare.« 
2KI.5.16	Men Elisha svarade: »Så sant Herren lever, han som jag tjänar: det kan jag inte göra.« Och fastän Naaman försökte övertala honom vägrade Elisha att ta emot någon gåva. 
2KI.5.17	Då sade Naaman: »Låt mig få ta med så mycket jord som ett par mulåsnor kan bära. I fortsättningen kommer din tjänare inte att frambära brännoffer och slaktoffer till några andra gudar, bara till Herren. 
2KI.5.18	Men en sak må Herren förlåta mig. Om jag går vid min herre konungens sida när han skall tillbe i Rimmons tempel och jag faller ner och tillber där i Rimmons tempel tillsammans med honom, då må Herren förlåta mig detta.« 
2KI.5.19	Och Elisha tog farväl av honom.
2KI.5.19	När Naaman hunnit ett stycke på väg 
2KI.5.20	tänkte Gechasi, gudsmannen Elishas tjänare: »Min herre lät denne Naaman från Aram komma för billigt undan när han inte tog emot vad han hade med sig. Så sant Herren lever: jag springer ifatt honom och ser till att jag får åtminstone något av honom.« 
2KI.5.21	Och så gav han sig i väg efter Naaman. När denne såg att det kom någon springande efter honom steg han ur vagnen och gick emot honom. »Är allt väl?« frågade han, 
2KI.5.22	och Gechasi svarade: »Ja. Men min herre har skickat mig för att hälsa att han just fått besök av två unga män ur profetskaran i Efraims bergsbygd, och han ber dig därför om en talent silver åt dem och två högtidsdräkter.« — 
2KI.5.23	»Låt mig lämna två talenter«, sade Naaman och trugade dem på honom. Han knöt in silvertalenterna i två kappor och lämnade dem tillsammans med de båda högtidsdräkterna åt två av sina tjänare, som fick bära dem framför Gechasi. 
2KI.5.24	När de kom fram till stadskullen tog Gechasi hand om gåvorna och gömde dem i sitt hus. Sedan fick männen återvända.
2KI.5.25	När Gechasi var tillbaka hos sin herre igen frågade Elisha: »Var har du varit?« — »Ingenstans, herre«, svarade Gechasi. 
2KI.5.26	Men Elisha sade: »Tror du inte att jag i anden var där, då en man lämnade sin vagn och kom emot dig? Nu har du väl fått silver så att du kan skaffa dig trädgårdar, olivlundar och vingårdar, får och kor, slavar och slavinnor! 
2KI.5.27	Men Naamans spetälska skall för all framtid häfta vid dig och dina efterkommande.« När Gechasi gick därifrån var han vit som snö av spetälska.
2KI.6.1	Profeterna sade till Elisha: »Huset där vi samlas omkring dig är för trångt för oss. 
2KI.6.2	Låt oss gå ner till Jordan och hämta var sin stock och bygga oss ett hus där vi kan vara.« — »Gör det«, svarade Elisha. 
2KI.6.3	»Följ med oss, herre«, bad en av dem. »Ja, jag kommer«, sade Elisha 
2KI.6.4	och följde dem till Jordan. Där började de hugga ner träd. 
2KI.6.5	Men när en av dem höll på att fälla sin trädstam tappade han yxbladet i vattnet. »Vilken olycka, herre!« ropade han. »Och jag som hade lånat yxan!« — 
2KI.6.6	»Var föll den i?« frågade gudsmannen, och han pekade ut stället. Då skar Elisha till en pinne och kastade i den just där och fick så yxbladet att flyta upp. 
2KI.6.7	»Tag yxan!« sade Elisha, och mannen sträckte ut handen och tog den.
2KI.6.8	En gång när Arams kung låg i krig med Israel överlade han med sina officerare och angav var de skulle anfalla. 
2KI.6.9	Genast skickade då gudsmannen bud till den israelitiske kungen och varnade honom för att ta vägen förbi den ort som arameerna tänkte anfalla. 
2KI.6.10	Kungen skickade i sin tur bud till orten som gudsmannen nämnt och varskodde folket där, så att de var på sin vakt. Samma sak hände gång på gång. 
2KI.6.11	Detta gjorde arameerkungen bekymrad, och han sammankallade sina officerare och frågade: »Kan ni säga mig vem det är bland oss som står på den israelitiske kungens sida?« — 
2KI.6.12	»Ingen, herre konung«, svarade en av dem, »men Elisha, profeten i Israel, meddelar sin kung till och med vad du säger i din sängkammare.« 
2KI.6.13	Då befallde kungen: »Gå och ta reda på var Elisha finns, så att jag kan skicka folk för att gripa honom.«
2KI.6.13	När kungen fått rapport om att Elisha befann sig i Dotan 
2KI.6.14	sände han dit hästar och vagnar och en stor truppstyrka. De kom på natten och belägrade staden. 
2KI.6.15	På morgonen, då gudsmannens tjänare kom ut, fick han se att staden var omringad av en truppstyrka med hästar och vagnar. »Ack, herre, vad skall vi ta oss till?« ropade han. 
2KI.6.16	Elisha svarade: »Var inte rädd. Det är fler på vår sida än på deras.« 
2KI.6.17	Och han bad: »Herre, öppna hans ögon, så att han ser!« Då öppnade Herren tjänarens ögon, och han såg att berget var fullt av hästar och vagnar av eld kring Elisha.
2KI.6.18	När arameerna ryckte an bad Elisha till Herren: »Slå detta folk med blindhet!« Och Herren slog dem med blindhet, som Elisha hade bett. 
2KI.6.19	»Det är inte den här vägen och inte den här staden«, sade Elisha till dem. »Följ mig, så skall jag föra er till mannen ni söker.« Så förde han dem till Samaria, 
2KI.6.20	och när de kom dit bad Elisha: »Herre, öppna deras ögon, så att de ser.« Och Herren öppnade deras ögon, så att de såg. Då upptäckte de att de var inne i Samaria. 
2KI.6.21	När den israelitiske kungen såg dem frågade han Elisha: »Skall jag hugga ner dem, fader?« 
2KI.6.22	Elisha svarade: »Nej, det skall du inte. Brukar du ens hugga ner dem som du tar till fånga i strid? Sätt fram mat och dryck åt dem, så att de får äta och dricka, och låt dem sedan gå till sin herre.« 
2KI.6.23	Kungen ordnade en festmåltid för dem, och när de hade ätit och druckit lät han dem gå, och de återvände till sin herre. Sedan slutade arameernas strövkårer att tränga in på Israels område.
2KI.6.24	Efter en tid samlade arameerkungen Ben-Hadad hela sin här och drog upp mot Samaria, som han inringade. 
2KI.6.25	Under belägringen blev hungersnöden så svår i staden att man till sist fick betala 80 siklar silver för ett åsnehuvud och fem siklar för en halv liter duvspillning.
2KI.6.26	En dag när Israels kung kom gående uppe på stadsmuren ropade en kvinna: »Hjälp mig, min herre och konung!« 
2KI.6.27	Kungen svarade henne: »Nej, Herren får hjälpa dig. Var skulle jag hämta hjälpen? Från tröskplatsen eller från vinpressen?« 
2KI.6.28	Sedan frågade kungen: »Vad gäller saken?« Hon svarade: »Kvinnan här sade: Vi tar din son och äter honom i dag, så äter vi min i morgon. 
2KI.6.29	Vi kokade min son och åt, men dagen därpå, när jag sade: Nu tar vi din son och äter honom, då hade hon gömt undan honom.« 
2KI.6.30	När kungen hörde hennes ord rev han sönder sina kläder, och medan han gick vidare uppe på muren kunde folket se att han bar säcktyg närmast kroppen. 
2KI.6.31	Och han sade: »Gud må straffa mig, nu och framgent, om Elisha, Shafats son, får behålla sitt huvud dagen ut.«
2KI.6.32	Elisha satt hemma i sitt hus tillsammans med de äldste. Kungen skickade dit en man, men innan han var framme sade Elisha till de äldste: »Ni skall veta att den där mördaren har skickat hit en man för att hugga huvudet av mig. Se till att dörren är stängd för honom när han kommer, och håll igen den så att han inte slipper in. Hör ni inte redan hans herres steg bakom honom?« 
2KI.6.33	Innan Elisha hade talat färdigt var kungen framme hos honom och sade: »Denna olycka kommer från Herren. Vad har jag då längre att hoppas av honom?«
2KI.7.1	Elisha sade: »Lyssna till Herrens ord. Så säger Herren: I morgon skall man vid stadsporten i Samaria få ett mått siktat mjöl eller två mått korn för en sikel.« 
2KI.7.2	Då sade kungens adjutant: »Om så Herren gjorde fönster på himlen skulle detta inte kunna hända!« — »Du skall få se det med egna ögon«, sade Elisha, »men du kommer aldrig att äta av det mjölet.«
2KI.7.3	Utanför stadsporten satt fyra spetälska och talade med varandra. »Varför skall vi sitta här och vänta på att dö?« sade de. 
2KI.7.4	»Bestämmer vi oss för att gå in i staden kommer vi att dö; där härjar svälten. Stannar vi här dör vi då också. Vi kan lika gärna gå över till arameerna. Låter de oss leva så får vi leva, och dödar de oss så dör vi.« 
2KI.7.5	I skymningen började de gå bort mot arameernas läger. Men när de var framme vid utkanten av lägret fanns det inte en människa där. 
2KI.7.6	Herren hade låtit ett dån höras i arameernas läger, ett dån av vagnar och hästar, ett dån som från en stor här. Ryktet hade gått bland arameerna: »Israels kung har värvat hettiterkungarna och kungarna i Musri för att angripa oss.« 
2KI.7.7	Och så hade de brutit upp i skymningen och flytt; tält, hästar och åsnor hade de låtit vara kvar. De hade lämnat lägret som det stod och flytt för livet. 
2KI.7.8	När nu de fyra spetälska kom fram till utkanten av lägret gick de in i ett av tälten och åt och drack. De tog med sig silver och guld och kläder och gick bort och gömde det. Sedan kom de tillbaka och gick in i ett annat tält, tog vad där fanns och gömde bytet. 
2KI.7.9	Men då sade de till varandra: »Det här är inte rätt. Här har vi stora nyheter, och så behåller vi dem för oss själva! Om vi väntar till i morgon bitti drar vi skuld över oss. Kom, så går vi till kungens palats och berättar det.«
2KI.7.10	De kom fram till stadsporten och kallade på vakterna och berättade för dem: »Vi har varit inne i arameernas läger, men inte en människa syntes eller hördes där. Hästar och åsnor stod bundna, och tälten hade lämnats precis som de var.« 
2KI.7.11	Vakterna skickade meddelandet vidare till kungens palats. 
2KI.7.12	Kungen steg upp mitt i natten och sade till sina män: »Jag skall tala om för er vad arameerna är i färd med. De vet att vi är utsvultna. Nu har de lämnat lägret och gömt sig här omkring för att locka ut oss och fånga oss levande och sedan tränga in i staden.«
2KI.7.13	En av kungens män sade: »Låt oss ta fem av hästarna som vi har kvar i staden. Får de bli kvar här går det ändå med dem som med alla de israeliter som redan har dukat under. Och så skickar vi ut folk och ser efter.« 
2KI.7.14	Man spände för två vagnar, och kungen gav order att man skulle köra ut och se efter var den arameiska hären hade blivit av. 
2KI.7.15	De gav sig av och följde efter arameerna ända ner till Jordan, och längs hela vägen låg det fullt med kläder och utrustning som arameerna hade slängt ifrån sig under sin brådstörtade flykt. De utskickade återvände och rapporterade för kungen. 
2KI.7.16	Då drog folket ut och plundrade arameernas läger, och så kunde man köpa ett mått siktat mjöl eller två mått korn för en sikel, som Herren hade sagt.
2KI.7.17	Kungens adjutant hade av sin herre satts att bevaka stadsporten. Men där trampade folket ihjäl honom. Så gick det som gudsmannen hade sagt när kungen kom ner till honom. 
2KI.7.18	Ty då han hade förutsagt att man följande dag skulle få två mått korn eller ett mått siktat mjöl för en sikel vid stadsporten i Samaria 
2KI.7.19	hade adjutanten sagt: »Om så Herren gjorde fönster på himlen skulle detta inte kunna hända!« Men Elisha hade sagt: »Du skall få se det med egna ögon, men du kommer aldrig att äta av det mjölet.« 
2KI.7.20	Så gick det: folket trampade ihjäl honom i porten.
2KI.8.1	En dag sade Elisha till kvinnan vars son han hade väckt till liv igen: »Flytta ut ur landet med hela din familj och slå dig ner var du kan, ty Herren har kallat på hungersnöden, och den skall bli kvar i landet hela sju år.« 
2KI.8.2	Kvinnan följde gudsmannens råd, hon tog sin familj med sig och flyttade till filisteernas land, och där stannade hon i sju år.
2KI.8.3	När de sju åren hade gått kom hon tillbaka från filisteernas land. Hon gick till kungen och vädjade om hjälp att få tillbaka sitt hus och sin åker. 
2KI.8.4	Kungen samtalade vid det tillfället med Gechasi, gudsmannens tjänare. Han bad honom berätta om alla de underverk som Elisha hade gjort, 
2KI.8.5	och just som Gechasi berättade för kungen om hur Elisha hade uppväckt en död kom kvinnan vars son Elisha hade väckt till liv och vädjade till kungen om att få tillbaka sitt hus och sin åker. »Herre konung«, ropade Gechasi, »där är kvinnan och där är hennes son, som Elisha väckte till liv.« 
2KI.8.6	Då började kungen fråga ut kvinnan, och när hon berättat allt för honom skickade kungen med henne en hovman och sade till honom: »Se till att hon får tillbaka all sin egendom och all avkastning från sin åker från det hon lämnade landet ända till i dag.«
2KI.8.7	Elisha hade kommit till Damaskus. Där låg arameernas kung Ben-Hadad sjuk, och man berättade för honom att gudsmannen var i staden. 
2KI.8.8	Då sade kungen till Hasael: »Ta med dig en gåva och sök upp gudsmannen. Låt honom fråga Herren om jag kommer att bli bra från min sjukdom.« 
2KI.8.9	Hasael gick för att söka upp Elisha. Han tog med sig en gåva och lät lasta 40 kameler med allt det bästa Damaskus kunde erbjuda. Så kom han och steg fram inför Elisha och sade: »Din son Ben-Hadad, arameernas kung, har sänt mig till dig. Han frågar om han kommer att bli bra från sin sjukdom.« 
2KI.8.10	Elisha svarade: »Gå och säg till honom: ’Ja, du skall bli bra.’ Men Herren har uppenbarat för mig att han kommer att dö.« 
2KI.8.11	Gudsmannen stirrade framför sig, stel av skräck. Till slut brast han i gråt. 
2KI.8.12	»Varför gråter du, herre?« frågade Hasael. Elisha svarade: »Därför att jag vet hur mycket ont du kommer att tillfoga israeliterna; du kommer att sätta eld på deras befästa städer, döda deras unga män med svärd, krossa deras barn och skära upp deras havande kvinnor.« 
2KI.8.13	Hasael sade: »Hur skulle en hund som jag kunna utföra sådana bedrifter?« Elisha svarade: »Herren har uppenbarat för mig att du skall bli kung över Aram.« 
2KI.8.14	Hasael lämnade Elisha, och när han kom tillbaka hem frågade hans herre vad Elisha hade sagt. »Han sade till mig att du kommer att bli bra«, svarade Hasael. 
2KI.8.15	Men nästa dag tog han Ben-Hadads täcke, doppade det i vatten och lade det över hans ansikte, så att han dog. Hasael blev kung efter honom.
2KI.8.16	Under Jorams, Achavs sons, femte regeringsår i Israel, blev Joram, Joshafats son, kung över Juda. 
2KI.8.17	Han var trettiotvå år då han blev kung, och han regerade åtta år i Jerusalem. 
2KI.8.18	Han följde de israelitiska kungarna i spåren, som Achavs familj hade gjort; så var han också gift med en dotter till Achav. Han gjorde det som var ont i Herrens ögon. 
2KI.8.19	Ändå ville Herren inte utplåna Juda, för sin tjänare Davids skull. Han hade lovat honom att en lampa alltid skulle brinna för hans efterkommande. 
2KI.8.20	Under Jorams tid lösgjorde sig Edom från Judas överhöghet och tog sig en egen kung. 
2KI.8.21	Joram drog upp till Sair med alla vagnstrupperna. På natten gick han till anfall, men edomeerna, som hade omringat honom, slog honom och vagnsbefälhavarna, och folket flydde hem. 
2KI.8.22	Sedan Edom bröt sig loss har det aldrig stått under Judas överhöghet. Vid samma tid lösgjorde sig också Livna. 
2KI.8.23	Jorams historia i övrigt, hans bedrifter, har nedtecknats i krönikan om Juda kungar. 
2KI.8.24	Joram gick till vila hos sina fäder och begravdes bland dem i Davids stad. Hans son Achasja blev kung efter honom.
2KI.8.25	Under Jorams, Achavs sons, tolfte regeringsår i Israel, blev Achasja, Jorams son, kung över Juda. 
2KI.8.26	Han var tjugotvå år då han blev kung, och han regerade ett år i Jerusalem. Hans mor hette Atalja och var sondotter till Omri, Israels kung. 
2KI.8.27	Han följde Achavs familj i spåren och gjorde liksom de det som var ont i Herrens ögon; han räknade släktskap med Achav. 
2KI.8.28	Tillsammans med Achavs son Joram drog han i fält mot Hasael, kungen av Aram, och kämpade mot denne vid Ramot i Gilead, där Joram sårades av arameerna.
2KI.8.29	Kung Joram drog sig tillbaka till Jisreel för att få de sår läkta som arameerna hade tillfogat honom vid Rama under kriget mot Arams kung Hasael. Medan han låg sjuk i Jisreel kom kung Achasja av Juda, Jorams son, på besök till honom.
2KI.9.1	Profeten Elisha kallade till sig en man ur profetskaran och sade till honom: »Fäst upp dina kläder och ta med dig den här oljeflaskan och gå till Ramot i Gilead. 
2KI.9.2	När du kommer dit, sök då upp Jehu, son till Joshafat, Nimshis son. Gå fram till honom, där han sitter bland de andra, och be honom följa med in i det innersta rummet. 
2KI.9.3	Ta sedan fram flaskan och häll oljan över hans huvud och säg: Så säger Herren: Jag smörjer dig till konung över Israel. — Sedan skall du öppna dörren och springa därifrån så fort du kan.«
2KI.9.4	Den unge mannen, profetens tjänare, gav sig i väg till Ramot i Gilead, 
2KI.9.5	och när han kom fram fann han de högre officerarna sitta där. »General«, sade han, »jag har ett ärende till dig.« — »Till vem av oss?« frågade Jehu. »Till dig, general«, svarade han. 
2KI.9.6	Då reste sig Jehu och gick in i huset. Den unge mannen hällde oljan över hans huvud och sade: »Så säger Herren, Israels Gud: Jag smörjer dig till konung över Herrens folk, över Israel. 
2KI.9.7	Du skall göra slut på din herre Achavs ätt, ty jag vill ta hämnd på Isebel för mina tjänare profeternas blod, ja, för alla Herrens tjänares blod. 
2KI.9.8	Hela Achavs ätt skall gå under; jag skall utrota vartenda manfolk i Israel som tillhör hans släkt, hög som låg. 
2KI.9.9	Så skall jag låta det gå med Achavs ätt som det gick med Jerobeams, Nevats sons, ätt och Bashas, Achias sons, ätt. 
2KI.9.10	Och Isebels kropp skall hundarna äta på Jisreels mark; ingen skall begrava henne.« Sedan öppnade han dörren och sprang därifrån.
2KI.9.11	När Jehu kom ut till de andra officerarna som var i tjänst hos hans herre frågade de honom: »Är allt väl? Vad ville den där galningen dig?« Jehu svarade: »Ni vet ju själva hur en sån där människa pratar.« — 
2KI.9.12	»Slingra dig inte«, sade de andra, »säg som det är!« Då upprepade Jehu vad den unge mannen sagt: »Så säger Herren: Jag smörjer dig till konung över Israel.« 
2KI.9.13	Genast tog alla sina mantlar och bredde ut framför honom på trappan, och de stötte i horn och ropade: »Jehu är konung!«
2KI.9.14	Så ställde sig Jehu, son till Joshafat, Nimshis son, i spetsen för sammansvärjningen mot Joram.
2KI.9.14	Joram och hela den israelitiska hären hade legat i Ramot i Gilead och försvarat staden mot Hasael, arameernas kung. 
2KI.9.15	Men kung Joram själv hade dragit sig tillbaka till Jisreel för att få de sår läkta som arameerna hade tillfogat honom under kriget mot Arams kung Hasael.
2KI.9.15	Jehu sade: »Står ni på min sida, se då till att ingen slipper ut ur staden och ger sig av till Jisreel för att berätta vad som hänt.« 
2KI.9.16	Sedan steg han upp i sin vagn och körde mot Jisreel, där Joram låg sjuk och dit kung Achasja av Juda hade kommit för att besöka Joram.
2KI.9.17	Vaktposten i Jisreel stod uppe i tornet, och när han fick se Jehu och hans män närma sig ropade han: »Jag ser några komma!« Joram befallde att man skulle skicka en ryttare emot dem och fråga om allt var väl. 
2KI.9.18	Ryttaren red dem till mötes och sade: »Kungen frågar om allt är väl.« — »Vad angår det dig?« svarade Jehu. »Vänd och följ efter mig!« Vaktposten rapporterade: »Kuriren har nått fram till dem, men han kommer inte tillbaka.« 
2KI.9.19	Då skickade man ännu en ryttare, och när han kom fram sade han: »Kungen frågar om allt är väl.« — »Vad angår det dig?« svarade Jehu. »Vänd och följ efter mig!« 
2KI.9.20	Vaktposten rapporterade: »Han har nått fram till dem men kommer inte tillbaka. Det måste vara Jehu, Nimshis son — han kör som en vettvilling.« 
2KI.9.21	Då befallde Joram: »Spänn för!« Och man spände för hans vagn.
2KI.9.21	Joram, Israels kung, och Achasja, Judas kung, for i var sin vagn för att möta Jehu och stötte samman med honom på Navots åker i Jisreel. 
2KI.9.22	När Joram fick se Jehu frågade han: »Är allt väl, Jehu?« Han svarade: »Hur skulle det kunna vara det så länge din mor Isebel håller på med sin otukt och alla sina häxerier?« 
2KI.9.23	Då vände Joram vagnen och flydde. »Förräderi, Achasja!« ropade han. 
2KI.9.24	Men Jehu spände sin båge och sköt Joram mellan skulderbladen. Pilen gick ut genom hjärtat, och Joram segnade ner i sin vagn. 
2KI.9.25	»Ta honom och släng honom på Navots åker i Jisreel«, sade Jehu till sin adjutant Bidkar. »Du kommer väl ihåg hur du och jag körde sida vid sida i hans far Achavs följe när Herren uttalade domsordet över honom: 
2KI.9.26	Så sant som jag i går såg Navots och hans söners blod spillas skall jag utkräva hämnd av dig på denna åker, säger Herren. — Ta honom nu och släng honom på åkern, så som Herren har sagt.«
2KI.9.27	När Achasja, Judas kung, såg vad som hände flydde han mot Bet Haggan. Jehu förföljde honom och ropade: »Den där också! Döda honom!« Och de sköt ner honom när hans vagn var i backen upp mot Gur vid Jivleam. Men han lyckades ta sig till Megiddo; där dog han. 
2KI.9.28	Hans tjänare förde honom till Jerusalem i en vagn, och där begravde de honom bland hans fäder i Davids stad. — 
2KI.9.29	Achasja hade blivit kung över Juda under Jorams, Achavs sons, elfte regeringsår.
2KI.9.30	Så kom Jehu till Jisreel. När Isebel fick reda på det målade hon ögonen och satte upp håret. Sedan ställde hon sig och såg ut genom fönstret. 
2KI.9.31	Då kom Jehu i porten, och Isebel hälsade honom: »Är allt väl, Simri, din kungamördare?« 
2KI.9.32	Jehu tittade upp mot fönstret och ropade: »Vem står på min sida?« Ett par tre hovmän visade sig i fönstret. 
2KI.9.33	»Kasta ner henne!« ropade Jehu. De kastade ner henne, och blodet stänkte på väggen och på hästarna, och hästarna trampade på henne.
2KI.9.34	Jehu gick in och åt och drack. Sedan befallde han: »Ta hand om henne, denna förbannade kvinna, och begrav henne — hon var en konungs dotter!« 
2KI.9.35	Men när de kom för att begrava henne fann de inte mer av henne än skallen, fötterna och händerna. 
2KI.9.36	De gick tillbaka och talade om det för Jehu, och då sade han: »Det är Herrens ord som har fullbordats, det ord han talade genom sin tjänare Elia från Tishbe: På Jisreels mark skall hundarna äta Isebels kött, 
2KI.9.37	och hennes lik skall bli till gödsel på Jisreels mark. Ingen skall kunna säga: Detta var Isebel.«
2KI.10.1	Achav hade sjuttio söner i Samaria. Jehu skrev brev som han skickade till stadens styresmän, till de äldste och till förmyndarna för Achavs söner. Han skrev: 
2KI.10.2	»Ni har er herres söner hos er; ni har också vagnar och hästar, en befäst stad och vapen. När ni nu mottar detta brev 
2KI.10.3	skall ni därför välja ut den som är bäst och lämpligast bland er herres söner och sätta honom på hans faders tron och kämpa för er herres ätt.« 
2KI.10.4	De blev förfärade och tänkte: »Om två kungar inte kunde hålla stånd mot honom, hur skulle då vi kunna det?« 
2KI.10.5	Förvaltaren över de kungliga egendomarna, stadskommendanten, de äldste och förmyndarna svarade därför Jehu: »Vi är dina tjänare och skall göra allt du befaller oss. Vi tänker inte utse någon till kung. Gör vad du finner bäst.« 
2KI.10.6	Då skrev Jehu ett nytt brev till dem: »Om ni står på min sida och vill lyssna till mig, så ta med er huvudena av er herres söner och kom till mig i Jisreel i morgon.« De sjuttio kungasönerna bodde hos de stormän i staden som hade hand om deras uppfostran.
2KI.10.7	När brevet kom fram grep man kungasönerna och halshögg dem, alla sjuttio. Huvudena lades i korgar, som sedan skickades till Jehu i Jisreel. 
2KI.10.8	Ett sändebud kom och berättade för Jehu att kungasönernas huvuden hade förts dit. Då befallde han: »Lägg dem i två högar utanför stadsporten tills i morgon.« 
2KI.10.9	Nästa morgon gick han ut och ställde sig där och sade till folket: »Ni är utan skuld. Det är jag som har satt mig upp mot min herre och dräpt honom. Men vem har dödat alla dessa? 
2KI.10.10	Ni märker att vartenda ord besannas som Herren har uttalat över Achavs ätt. Han har utfört vad han har sagt genom sin tjänare Elia.« 
2KI.10.11	Och Jehu dödade alla som var kvar av Achavs ätt i Jisreel och alla hans stormän, hans förtrogna och hans präster; inte en enda slapp undan.
2KI.10.12	Jehu for nu till Samaria. På vägen dit, i Bet-Eked Haroim, 
2KI.10.13	mötte han anförvanter till Achasja, kungen av Juda. Han frågade dem vilka de var, och de svarade: »Vi är släkt med Achasja och har kommit för att besöka kungasönerna och kungamoderns söner.« — 
2KI.10.14	»Grip dem levande!« befallde Jehu, och man grep dem. Sedan slog man ihjäl dem vid brunnen i Bet-Eked, allt som allt 42 man. Han skonade inte en enda.
2KI.10.15	När Jehu sedan fortsatte därifrån kom Jonadav, Rekavs son, emot honom. Jehu hälsade honom och frågade: »Kan jag lita på din vänskap, så som du kan lita på min?« Jonadav svarade: »Ja, det kan du.« — »I så fall: räck mig din hand.« Jonadav räckte honom handen, och Jehu hjälpte honom upp i vagnen. 
2KI.10.16	»Följ med mig och se hur hängivet jag kämpar för Herren«, sade Jehu. Och så fick Jonadav följa med i vagnen. 
2KI.10.17	När Jehu var framme i Samaria dödade han alla som fanns kvar där av Achavs ätt, tills den var helt utrotad, i enlighet med Herrens ord till Elia.
2KI.10.18	Jehu samlade hela folket och sade: »Achav dyrkade Baal litet, Jehu skall dyrka honom mycket. 
2KI.10.19	Kalla nu hit alla Baals profeter, alla som dyrkar honom och alla hans präster. Ingen får utebli, för jag tänker fira en stor offerfest till Baals ära. Den som uteblir skall mista livet.« Men detta var en list som Jehu använde för att kunna utplåna dem som dyrkade Baal. 
2KI.10.20	Han befallde att man skulle utlysa en helig högtidssamling till Baals ära, och det gjorde man. 
2KI.10.21	Jehu skickade bud runt hela Israel, och alla baalsdyrkarna kom; ingen enda uteblev. De gick in i Baals tempel och fyllde det från den ena änden till den andra. 
2KI.10.22	Föreståndaren för klädkammaren fick befallning av Jehu att ta fram dräkter åt alla baalsdyrkarna. När han gjort detta 
2KI.10.23	kom Jehu tillsammans med Jonadav, Rekavs son, till Baals tempel. Han uppmanade baalsdyrkarna att noga se sig omkring och förvissa sig om att ingen som dyrkade Herren fanns bland dem utan bara baalsdyrkare. 
2KI.10.24	Så gick de för att frambära slaktoffren och brännoffren. Men Jehu hade ställt 80 man utanför templet och sagt till dem: »Jag lämnar dessa människor i ert våld; den som låter någon av dem undkomma får plikta med sitt eget liv.« 
2KI.10.25	Då Jehu hade framburit brännoffret sade han till gardet och drabanterna: »Kom och hugg ner dem! Låt ingen slippa ut.« Då högg de ner dem och kastade undan dem. Sedan gick de in i det inre av baalstemplet 
2KI.10.26	och bar ut stoden därifrån och brände den. 
2KI.10.27	Baals altare rev de ner, ja, de rev hela baalstemplet och gjorde det till avträde, vilket det är än i dag. 
2KI.10.28	Så fördrev Jehu Baal från Israel. 
2KI.10.29	Men de synder som Jerobeam, Nevats son, hade förlett israeliterna till övergav han inte — guldkalvarna i Betel och Dan.
2KI.10.30	Herren sade till Jehu: »Eftersom du så lydigt har rättat dig efter min vilja och utfört allt det jag beslutat i fråga om Achavs ätt skall dina ättlingar intill fjärde led sitta på Israels tron.« 
2KI.10.31	Men Jehu bemödade sig inte om att efterleva Herrens, Israels Guds, lag av hela sitt hjärta; han övergav inte de synder som Jerobeam hade förlett Israel till.
2KI.10.32	På den tiden började Herren stympa Israels land: Hasael besegrade israeliterna och tog hela deras område 
2KI.10.33	från Jordan och österut, hela Gilead, Gads, Rubens och Manasses områden, ända från Aroer vid Arnons floddal, både Gilead och Bashan.
2KI.10.34	Jehus historia i övrigt, hans bedrifter och framgångar, har nedtecknats i krönikan om Israels kungar. 
2KI.10.35	Jehu gick till vila hos sina fäder och begravdes i Samaria. Hans son Joachas blev kung efter honom. 
2KI.10.36	Den tid Jehu regerade över Israel i Samaria var tjugoåtta år.
2KI.11.1	När Atalja, Achasjas mor, fick veta att hennes son var död föresatte hon sig att utplåna hela kungaätten. 
2KI.11.2	Men Josheva, som var dotter till kung Joram och syster till Achasja, lyckades gömma undan Achasjas son Joash, just som kungabarnen skulle dödas. Hon förde honom och hans amma till klädkammaren, och på det sättet kunde man hålla honom dold för Atalja, så att han kom undan med livet. 
2KI.11.3	I sex år stannade han hos henne, gömd i Herrens hus, under den tid Atalja regerade i landet.
2KI.11.4	Under det sjunde året skickade prästen Jojada bud efter kariernas och livgardets officerare. Han samlade dem omkring sig i Herrens hus, och sedan han slutit ett förbund med dem där, som de fick bekräfta med en ed, visade han kungens son för dem. 
2KI.11.5	Därpå gav han följande befallningar: »Så här skall ni göra. Den tredjedel av er som går på sitt pass på sabbaten och har vakten vid det kungliga palatset 
2KI.11.7	och de två andra tredjedelarna, alla de som går av sitt pass på sabbaten och har vakten vid templet, 
2KI.11.8	ni skall sluta upp omkring kungen, alla med vapen i hand. Om någon försöker ta sig fram till pelarraden skall han mista livet. Följ kungen vart han än går.«
2KI.11.9	Officerarna gjorde som prästen Jojada hade befallt dem; var och en tog sitt manskap, både dem som gick på och dem som gick av sitt pass på sabbaten, och kom så till Jojada. 
2KI.11.10	Han gav dem de spjut och koger som hade tillhört kung David och som fanns i Herrens hus. 
2KI.11.11	Livgardet ställde upp, alla med vapen i hand, runt omkring kungen, från templets södra sida till dess norra, framför altare och tempelhus. 
2KI.11.12	Därefter förde Jojada ut kungasonen och satte på honom diademet och armringarna. De utropade honom till kung och smorde honom, klappade i händerna och ropade: »Leve konungen!«
2KI.11.13	När Atalja hörde jublet gick hon bort till dem som var i Herrens hus. 
2KI.11.14	Där fick hon se kungen stå vid pelaren enligt sedvänjan, med officerarna och trumpetarna närmast sig. Folket jublade och trumpeterna smattrade. Då rev Atalja sönder sina kläder och ropade: »Förräderi! Förräderi!« 
2KI.11.15	Prästen Jojada gav officerarna som hade befälet över trupperna order att föra bort henne till andra sidan om pelarraden och att hugga ner var och en som följde efter henne. Han ville inte att hon skulle dödas i Herrens hus. 
2KI.11.16	De grep henne, och genom hästporten fördes hon in i kungapalatset. Där dödades hon.
2KI.11.17	Jojada upprättade ett förbund mellan Herren, kungen och folket: de skulle vara Herrens folk. Han upprättade också ett förbund mellan kungen och folket. 
2KI.11.18	Och allt folket begav sig till baalstemplet och rev ner det; de slog altarna och gudabilderna i stycken, och de dräpte Baals präst Mattan framför altarna. Men prästen Jojada satte ut vakt kring Herrens hus. 
2KI.11.19	Sedan tog han med sig officerarna, karierna, livgardet och folket, och de förde kungen från templet genom Gardesporten in i kungapalatset. Där tog Joash plats på kungatronen. 
2KI.11.20	Folket gladde sig och allt var lugnt i staden.
2KI.11.20	Atalja dödade man med svärd i kungapalatset.
2KI.11.21	Joash var sju år då han blev kung;
2KI.12.1	det skedde under Jehus sjunde regeringsår, och han regerade fyrtio år i Jerusalem. Hans mor hette Sivja och var från Beer Sheva. 
2KI.12.2	I hela sitt liv gjorde Joash det som var rätt i Herrens ögon, så som prästen Jojada hade lärt honom. 
2KI.12.3	Men offerplatserna fick vara kvar, och folket fortsatte att offra där och tända offereld.
2KI.12.4	Joash hade sagt till prästerna: »Allt silver som helgas och förs till Herrens hus, vare sig det är mönstringspengar eller en lösepenning som betalas efter värdering eller pengar som någon frivilligt lämnar till Herrens hus, 
2KI.12.5	allt detta skall prästerna ta emot, var och en från sin värderingsman, och svara för alla nödvändiga reparationer i templet.« 
2KI.12.6	Men när Joash regerade på sitt tjugotredje år hade prästerna ännu inte utfört några reparationer. 
2KI.12.7	Då kallade kung Joash till sig prästen Jojada och de andra prästerna och frågade dem varför de inte utfört några reparationer på templet. »I fortsättningen får ni inte ta emot något silver från era värderingsmän«, sade han. »Ni skall i stället låta det gå direkt till templets underhåll.« 
2KI.12.8	Prästerna samtyckte: de skulle inte ta emot pengar av folket men behövde i gengäld inte heller reparera templet.
2KI.12.9	Prästen Jojada tog nu en kista, gjorde ett hål i locket och satte den vid stenstoden, på högra sidan när man kommer in i Herrens hus. Där lade de präster som var tröskelväktare allt silver som lämnades till Herrens hus. 
2KI.12.10	Så snart man märkte att det var mycket silver i kistan infann sig kungens sekreterare och översteprästen, och man smälte ner silvret i formar och räknade efter hur mycket som hade kommit in till Herrens hus. 
2KI.12.11	Efter denna kontroll brukade silvret överlämnas till förmännen för tempelarbetena, som i sin tur betalade ut det till snickarna och byggnadsarbetarna, 
2KI.12.12	murarna och stenhuggarna. Vidare använde de silvret till att köpa timmer och byggnadssten för att sätta Herrens hus i stånd, ja, över huvud taget till alla utgifter för templets restaurering. 
2KI.12.13	Däremot användes aldrig det silver som hade kommit in till Herrens hus för att bekosta tillverkningen av några föremål av guld och silver där: silverfat, knivar, offerskålar eller trumpeter. 
2KI.12.14	Man lämnade i stället silvret åt förmännen, och de använde det till att reparera Herrens hus. 
2KI.12.15	Det krävdes ingen redovisning av de män som tog emot silvret för att sedan betala ut det till arbetarna; de var betrodda. 
2KI.12.16	Sådant silver som betalades som skuldoffer och syndoffer fördes inte in i Herrens hus utan tillföll prästerna.
2KI.12.17	Vid denna tid drog arameerkungen Hasael ut mot Gat, angrep staden och intog den. Sedan beredde han sig att tåga upp mot Jerusalem. 
2KI.12.18	Då tog kung Joash av Juda alla tempelgåvor som hans fäder, kungarna av Juda, Joshafat, Joram och Achasja, hade helgat, liksom vad han själv hade helgat, och allt guld som fanns i skattkamrarna i Herrens hus och kungapalatsets skattkammare; allt detta skickade han till arameerkungen Hasael, som då avstod från att angripa Jerusalem.
2KI.12.19	Joashs historia i övrigt, hans bedrifter, har nedtecknats i krönikan om Juda kungar. 
2KI.12.20	Hans närmaste män sammansvor sig mot honom och dödade honom vid Millo. 
2KI.12.21	Det var ett par av dem, Josakar, Shimats son, och Josavad, Shomers son, som slog ihjäl honom. Han begravdes bland sina fäder i Davids stad. Hans son Amasja blev kung efter honom.
2KI.13.1	Under Joashs, Achasjas sons, tjugotredje regeringsår i Juda blev Joachas, Jehus son, kung över Israel, och han regerade sjutton år i Samaria. 
2KI.13.2	Han gjorde det som var ont i Herrens ögon: han begick de synder som Jerobeam, Nevats son, hade förlett Israel till och upphörde inte med dem. 
2KI.13.3	Då greps Herren av vrede mot israeliterna, och han utlämnade dem åt arameerkungen Hasael och hans son Ben-Hadad, så att de hela tiden var i deras våld.
2KI.13.4	Men Joachas försökte blidka Herren, och Herren lyssnade till honom eftersom han såg hur israeliterna led under arameerkungens förtryck. 
2KI.13.5	Herren sände dem en räddare, så att de kunde göra sig fria från arameerna och leva i ro som förut. 
2KI.13.6	Ändå övergav de inte Jerobeam-ättens synder, dem som Jerobeam hade förlett Israel till, utan fortsatte på samma väg; asherapålen fick till och med stå kvar i Samaria.
2KI.13.7	Av Joachas armé återstod bara 50 ryttare, 10 vagnar och 10 000 man fotfolk. Arameerkungen hade förintat hans här och trampat den som grus under sina fötter.
2KI.13.8	Joachas historia i övrigt, hans bedrifter och framgångar, har nedtecknats i krönikan om Israels kungar. 
2KI.13.9	Joachas gick till vila hos sina fäder och begravdes i Samaria. Hans son Joash blev kung efter honom.
2KI.13.10	Under Joashs trettiosjunde regeringsår i Juda blev Joash, Joachas son, kung över Israel, och han regerade sexton år i Samaria. 
2KI.13.11	Han gjorde det som var ont i Herrens ögon: han övergav inte de synder som Jerobeam, Nevats son, hade förlett Israel till utan fortsatte på samma väg. 
2KI.13.12	Joashs historia i övrigt, hans bedrifter och hans framgångar i kriget mot kung Amasja av Juda, har nedtecknats i krönikan om Israels kungar. 
2KI.13.13	Joash gick till vila hos sina fäder, och Jerobeam besteg tronen efter honom. Joash begravdes i Samaria bland Israels kungar.
2KI.13.14	När Elisha hade drabbats av den sjukdom som skulle bli hans död kom Israels kung Joash och besökte honom. Han lutade sig gråtande över honom och ropade: »Min fader, min fader, du Israels vagnar och ryttare!« 
2KI.13.15	Elisha sade till Joash: »Hämta båge och pilar.« Han hämtade båge och pilar, 
2KI.13.16	och då sade Elisha till Israels kung: »Grip bågen.« Han tog bågen, och Elisha lade sina händer över hans. 
2KI.13.17	»Öppna fönstret mot öster«, sade Elisha, och han öppnade det. »Skjut!« befallde Elisha, och då han sköt ropade Elisha: »En Herrens segerpil, en segerpil mot Aram! Du skall slå arameerna vid Afek och krossa dem.« 
2KI.13.18	Sedan sade han: »Tag pilarna.« Han tog dem, och då sade Elisha till Israels kung: »Slå mot marken.« Joash slog tre gånger; sedan höll han upp. 
2KI.13.19	Gudsmannen blev rasande och sade: »Du skulle ha slagit fem eller sex gånger. Då hade du slagit arameerna och krossat dem. Nu kommer du att slå dem bara tre gånger.«
2KI.13.20	Elisha dog och lades i graven.
2KI.13.20	Moabitiska rövarband trängde in i landet år efter år, 
2KI.13.21	och en gång under en begravning fick några israeliter syn på ett sådant rövarband. De kastade liket i Elishas grav och försvann därifrån. Men när den döde kom i beröring med Elishas benknotor fick han liv igen och reste sig upp.
2KI.13.22	Under hela Joachas tid hade Arams kung Hasael förtryckt israeliterna. 
2KI.13.23	Men Herren var god mot dem, han förbarmade sig över dem och vårdade sig om dem för det förbunds skull som han slutit med Abraham, Isak och Jakob; han ville inte att de skulle gå under, och han har ännu i denna dag inte drivit bort dem ur sin åsyn. 
2KI.13.24	När kung Hasael av Aram dog och hans son Ben-Hadad blev kung efter honom 
2KI.13.25	återtog Joash, Joachas son, de städer som Ben-Hadads far Hasael hade erövrat i kriget mot Joachas, Joashs far. Tre gånger slog Joash Ben-Hadad och återtog så de israelitiska städerna.
2KI.14.1	Under Joashs, Joachas sons, andra regeringsår i Israel blev Amasja, Joashs son, kung över Juda. 
2KI.14.2	Han var tjugofem år då han blev kung, och han regerade tjugonio år i Jerusalem. Hans mor hette Joaddan och var från Jerusalem. 
2KI.14.3	Han gjorde det som var rätt i Herrens ögon, dock inte som sin fader David. Han gjorde i allt som Joash, sin far. 
2KI.14.4	Men offerplatserna fick vara kvar, och folket fortsatte att offra där och tända offereld.
2KI.14.5	När Amasja hade kungamakten säkert i sin hand lät han döda dem av sina män som hade dräpt hans far kungen. 
2KI.14.6	Men dråparnas barn skonade han i enlighet med det som står skrivet i Moses lagbok, där Herren befaller: »Fäderna skall inte straffas med döden för barnens skull och inte barnen för fädernas skull, utan var och en skall dö för sitt eget brott.«
2KI.14.7	Amasja slog edomeerna i Saltdalen, 10 000 man. Han intog Sela och gav staden det namn som den fortfarande bär, Jokteel. 
2KI.14.8	Därefter skickade han sändebud till Israels kung Joash, son till Joachas, son till Jehu, och utmanade honom: »Låt oss mötas öga mot öga!« 
2KI.14.9	Israels kung Joash skickade detta svar till kung Amasja av Juda: »Tisteln på Libanon sände bud till cedern på Libanon: Ge din dotter till hustru åt min son! Men de vilda djuren på Libanon kom förbi och trampade ner tisteln. — 
2KI.14.10	Du slog edomeerna, och detta har stigit dig åt huvudet. Nöj dig med den ära du vunnit och stanna hemma. Varför utmana olyckan? Du skulle gå under och Juda med dig.« 
2KI.14.11	Men Amasja lyssnade inte på honom. Israels kung Joash drog då ut, och vid Bet-Shemesh i Juda ställdes de öga mot öga, han och Judas kung Amasja. 
2KI.14.12	Judeerna besegrades av israeliterna och flydde var och en hem till sig. 
2KI.14.13	Israels kung Joash tillfångatog vid Bet-Shemesh Judas kung Amasja, son till Joash, son till Achasja, och tågade sedan vidare mot Jerusalem, där han rev ner 400 alnar av stadsmuren, från Efraimporten till Hörnporten. 
2KI.14.14	Han lade beslag på allt guld och silver och alla föremål som fanns i Herrens hus och i kungapalatsets skattkammare. Dessutom tog han gisslan och återvände så till Samaria.
2KI.14.15	Joashs historia i övrigt, hans bedrifter och framgångar och hans krig med kung Amasja av Juda, har nedtecknats i krönikan om Israels kungar. 
2KI.14.16	Joash gick till vila hos sina fäder och begravdes i Samaria bland Israels kungar. Hans son Jerobeam blev kung efter honom.
2KI.14.17	Kung Amasja av Juda, Joashs son, levde i femton år efter det att kung Joash av Israel, Joachas son, hade dött. 
2KI.14.18	Amasjas historia i övrigt har nedtecknats i krönikan om Juda kungar. 
2KI.14.19	Man stämplade mot honom i Jerusalem, och han flydde till Lakish, men de sammansvurna skickade dit folk som slog ihjäl honom. 
2KI.14.20	Sedan fördes han med hästspann till Jerusalem, där han begravdes bland sina fäder i Davids stad. 
2KI.14.21	Och folket i Juda tog Asarja, som då var sexton år, och utropade honom till kung efter hans far Amasja. 
2KI.14.22	Han befäste Elat och återförenade staden med Juda, sedan kungen hade gått till vila hos sina fäder.
2KI.14.23	Under Amasjas, Joashs sons, femtonde regeringsår i Juda blev Jerobeam, Joashs son, kung över Israel, och han regerade fyrtioett år i Samaria. 
2KI.14.24	Han gjorde det som var ont i Herrens ögon: han övergav inte de synder som Jerobeam, Nevats son, hade förlett Israel till. 
2KI.14.25	Han återerövrade de områden som tillhört Israel, från Levo-Hamat ända ner till Aravasjön; så blev det som Herren, Israels Gud, hade sagt genom sin tjänare, profeten Jona, Amittajs son, från Gat Hachefer. 
2KI.14.26	Ty Herren såg att israeliterna var i svår nöd: det var ute med dem alla, hög som låg, och ingen fanns som kunde hjälpa dem. 
2KI.14.27	Men eftersom Herren inte hade sagt att han skulle utplåna Israels namn från jorden räddade han dem genom Jerobeam, Joashs son.
2KI.14.28	Jerobeams historia i övrigt, hans bedrifter och framgångar, hans krig och hur han återvann Damaskus och Hamat åt Israel, har nedtecknats i krönikan om Israels kungar. 
2KI.14.29	Jerobeam gick till vila hos sina fäder, Israels kungar. Hans son Sakarja blev kung efter honom.
2KI.15.1	Under Jerobeams tjugosjunde regeringsår i Israel blev Asarja, Amasjas son, kung över Juda. 
2KI.15.2	Han var sexton år då han blev kung, och han regerade femtiotvå år i Jerusalem. Hans mor hette Jekolja och var från Jerusalem. 
2KI.15.3	Han gjorde det som var rätt i Herrens ögon, alldeles som hans far Amasja. 
2KI.15.4	Men offerplatserna fick vara kvar, och folket fortsatte att offra där och tända offereld. 
2KI.15.5	Herren lät spetälska drabba kungen, som sedan ända till sin dödsdag måste bo i ett hus för sig. Under tiden var det kungens son Jotam som styrde över hovet och folket i landet.
2KI.15.6	Asarjas historia i övrigt, hans bedrifter, har nedtecknats i krönikan om Juda kungar. 
2KI.15.7	Asarja gick till vila hos sina fäder och begravdes bland dem i Davids stad. Hans son Jotam blev kung efter honom.
2KI.15.8	Under Asarjas trettioåttonde regeringsår i Juda blev Sakarja, Jerobeams son, kung över Israel, och han regerade sex månader i Samaria. 
2KI.15.9	Han gjorde det som var ont i Herrens ögon, liksom hans förfäder hade gjort: han övergav inte de synder som Jerobeam, Nevats son, hade förlett Israel till. 
2KI.15.10	Shallum, Javeshs son, stämplade mot honom och slog ihjäl honom i Jivleam och blev själv kung efter honom. 
2KI.15.11	Sakarjas historia i övrigt har nedtecknats i krönikan om Israels kungar. 
2KI.15.12	Det ord som Herren talat till Jehu hade nu gått i fullbordan: »Dina ättlingar intill fjärde led skall sitta på Israels tron.«
2KI.15.13	Shallum, Javeshs son, blev kung under Ussias trettionionde regeringsår i Juda, och han regerade en månad i Samaria. 
2KI.15.14	Menachem, Gadis son, kom från Tirsa upp till Samaria. Där slog han ihjäl Shallum och blev själv kung efter honom. 
2KI.15.15	Shallums historia i övrigt och hans sammansvärjning har nedtecknats i krönikan om Israels kungar. 
2KI.15.16	Menachem ödelade Tappuach och allt som fanns där liksom de tillhörande områdena ända fram till Tirsa, eftersom staden inte hade öppnat sina portar för honom. Alla havande kvinnor skar han upp.
2KI.15.17	Under Asarjas trettionionde regeringsår i Juda blev Menachem, Gadis son, kung över Israel, och han regerade tio år i Samaria. 
2KI.15.18	Han gjorde det som var ont i Herrens ögon: han övergav inte de synder som Jerobeam, Nevats son, hade förlett Israel till. 
2KI.15.19	Under hans tid ryckte Assyriens kung Pul in i landet. Då gav Menachem 1 000 talenter silver åt Pul, för att denne skulle stödja honom och befästa hans ställning som kung. 
2KI.15.20	Silvret utkrävde Menachem av israeliterna genom en pålaga: alla förmögna män måste betala 50 siklar silver till den assyriske kungen. Denne lämnade då landet och återvände hem. 
2KI.15.21	Menachems historia i övrigt, hans bedrifter, har nedtecknats i krönikan om Israels kungar. 
2KI.15.22	Menachem gick till vila hos sina fäder. Hans son Pekachja blev kung efter honom.
2KI.15.23	Under Asarjas femtionde regeringsår i Juda blev Pekachja, Menachems son, kung över Israel, och han regerade två år i Samaria. 
2KI.15.24	Han gjorde det som var ont i Herrens ögon: han övergav inte de synder som Jerobeam, Nevats son, hade förlett Israel till. 
2KI.15.25	Hans adjutant Pekach, Remaljas son, ledde en sammansvärjning mot honom och slog ihjäl honom i Samaria, i kungapalatsets torn; han hade med sig 50 man från Gilead. När han hade dödat Pekachja blev han själv kung efter honom. 
2KI.15.26	Pekachjas historia i övrigt, hans bedrifter, har nedtecknats i krönikan om Israels kungar.
2KI.15.27	Under Asarjas femtioandra regeringsår i Juda blev Pekach, Remaljas son, kung över Israel, och han regerade tjugo år i Samaria. 
2KI.15.28	Han gjorde det som var ont i Herrens ögon: han övergav inte de synder som Jerobeam, Nevats son, hade förlett Israel till. 
2KI.15.29	Under kung Pekachs tid i Israel ryckte Assyriens kung Tiglat Pileser in i landet och erövrade Ijon, Avel Bet-Maaka, Janoach, Kedesh och Hasor, vidare Gilead och Galileen, hela Naftalis land. Och han förde bort befolkningen till Assyrien. 
2KI.15.30	Hosea, Elas son, ledde en sammansvärjning mot Pekach, Remaljas son. Han slog ihjäl honom och blev själv kung efter honom under Jotams, Ussias sons, tjugonde regeringsår. 
2KI.15.31	Pekachs historia i övrigt, hans bedrifter, har nedtecknats i krönikan om Israels kungar.
2KI.15.32	Under Pekachs, Remaljas sons, andra regeringsår i Israel, blev Jotam, Ussias son, kung över Juda. 
2KI.15.33	Han var tjugofem år då han blev kung, och han regerade sexton år i Jerusalem. Hans mor hette Jerusha, Sadoks dotter. 
2KI.15.34	Han gjorde det som var rätt i Herrens ögon, alldeles som hans far Ussia. 
2KI.15.35	Men offerplatserna fick vara kvar, och folket fortsatte att offra där och tända offereld. Han byggde Övre porten i Herrens hus. 
2KI.15.36	Jotams historia i övrigt, hans bedrifter, har nedtecknats i krönikan om Juda kungar. 
2KI.15.37	Vid den tiden släppte Herren lös kung Resin av Aram och Pekach, Remaljas son, mot Juda. 
2KI.15.38	Jotam gick till vila hos sina fäder och begravdes bland dem i sin fader Davids stad. Hans son Achas blev kung efter honom.
2KI.16.1	Under Pekachs, Remaljas sons, sjuttonde regeringsår, blev Achas, Jotams son, kung över Juda. 
2KI.16.2	Han var tjugo år då han blev kung, och han regerade sexton år i Jerusalem. Han gjorde inte det som var rätt i Herrens, sin Guds, ögon, så som hans fader David hade gjort, 
2KI.16.3	utan följde i de israelitiska kungarnas spår. Han gick så långt att han offrade sin son på bålet enligt det vedervärdiga bruket hos de folk som Herren hade drivit undan för israeliterna. 
2KI.16.4	Han offrade och tände offereld på offerplatserna och kullarna och under alla grönskande träd.
2KI.16.5	Arams kung Resin och Israels kung Pekach, Remaljas son, angrep Jerusalem och inneslöt Achas, men de lyckades inte besegra honom. 
2KI.16.6	Vid denna tid vann Edoms kung tillbaka Elat åt Edom; han fördrev judeerna från Elat, och edomeerna kom dit och har sedan dess varit bofasta i staden.
2KI.16.7	Achas skickade nu sändebud till Tiglat Pileser, kungen av Assyrien, och lät hälsa: »Jag är din tjänare och son. Kom och rädda mig från kungen av Aram och kungen av Israel som angriper mig.« 
2KI.16.8	Och Achas tog det silver och guld som fanns i Herrens hus och i kungapalatsets skattkammare och skickade det som gåva till den assyriske kungen. 
2KI.16.9	Denne gjorde som Achas begärde: han tågade mot Damaskus, erövrade staden och förde bort befolkningen till Kir och lät döda Resin.
2KI.16.10	När kung Achas kom till Damaskus för att möta den assyriske kungen Tiglat Pileser fick han se det altare som fanns där. Han skickade en bild och en detaljerad beskrivning av det till prästen Uria. 
2KI.16.11	Denne byggde ett altare efter de anvisningar som han hade fått från Damaskus, och vid kung Achas återkomst var det färdigt. 
2KI.16.12	När kungen kom tillbaka från Damaskus och såg altaret gick han fram och steg upp till det. 
2KI.16.13	Så offrade han sitt brännoffer och sitt matoffer, utgöt sitt dryckesoffer och stänkte blodet från gemenskapsoffret på altaret. 
2KI.16.14	Kopparaltaret som stod inför Herren flyttade han bort från templets framsida, där det stått mellan altaret och Herrens hus, och ställde det vid sidan av altaret, mot norr. 
2KI.16.15	Sedan gav kung Achas följande anvisningar till prästen Uria: »På det stora altaret skall du offra morgonens brännoffer och kvällens matoffer, kungens brännoffer och matoffer, brännoffret för folket i landet samt deras matoffer och dryckesoffer, och på det altaret skall du stänka allt blodet från brännoffren och slaktoffren. Men kopparaltaret skall jag använda vid teckentydning.« 
2KI.16.16	Och prästen Uria gjorde i allt som kung Achas hade befallt honom.
2KI.16.17	Kung Achas tog bort kittlarna och bröt loss listerna från stativen som de vilat på. Han lyfte ner Havet från bronstjurarna som det stod på och satte det på ett stenfundament. 
2KI.16.18	Den täckta sabbatsgången som man byggt i templet och kungens yttre ingång där ändrade han på av hänsyn till den assyriske kungen.
2KI.16.19	Achas historia i övrigt, hans bedrifter, har nedtecknats i krönikan om Juda kungar. 
2KI.16.20	Achas gick till vila hos sina fäder och begravdes bland dem i Davids stad. Hans son Hiskia blev kung efter honom.
2KI.17.1	Under Achas tolfte regeringsår i Juda blev Hosea, Elas son, kung över Israel, och han regerade nio år i Samaria. 
2KI.17.2	Han gjorde det som var ont i Herrens ögon, dock inte som de kungar som hade regerat över Israel före honom. 
2KI.17.3	Mot honom drog Assyriens kung Salmanassar i krig, och Hosea måste underkasta sig och betala skatt till den assyriske kungen. 
2KI.17.4	Men denne upptäckte att Hosea stämplade mot honom; han hade skickat sändebud till kung So av Egypten och betalade inte längre sin årliga skatt till kungen av Assyrien. Därför lät Salmanassar gripa honom och kasta honom i fängelse. 
2KI.17.5	Han besatte hela landet och tågade sedan mot Samaria och belägrade staden i tre år. 
2KI.17.6	Under Hoseas nionde regeringsår intog den assyriske kungen Samaria. Han förde bort israeliterna till Assyrien, och de fick bosätta sig i Halach, vid floden Havor i Gosan och i Mediens städer.
2KI.17.7	Ty israeliterna hade syndat mot Herren, sin Gud, som fört dem ut ur Egypten, undan faraos, den egyptiske kungens, förtryck. De hade dyrkat andra gudar, 
2KI.17.8	de hade följt bruken hos de folk som Herren hade drivit undan för israeliterna, liksom de bruk Israels kungar hade infört. 
2KI.17.9	De hittade på lögner om Herren, sin Gud, de inrättade offerplatser överallt där de bodde, från minsta by med vakttorn till helt befästa städer, 
2KI.17.10	de reste stenstoder och asherapålar på alla höga kullar och under alla grönskande träd 
2KI.17.11	och tände offereld där, på alla offerplatserna, alldeles som de folk Herren hade drivit undan för dem, och med sina onda gärningar väckte de Herrens vrede. 
2KI.17.12	De dyrkade avgudabilder fast Herren hade förbjudit det.
2KI.17.13	Genom alla sina profeter och siare hade Herren inpräntat detta hos Israel och Juda: »Lämna era onda vägar och håll mina bud och stadgar enligt den lag jag gav era fäder och sände till er genom mina tjänare profeterna.« 
2KI.17.14	Men de lyssnade inte, de var lika styvnackade som sina fäder, som inte trodde på Herren, sin Gud. 
2KI.17.15	De förkastade hans lagar, förbundet han hade slutit med deras fäder och de varningar han gett dem; de följde det som var tomhet och blev själva idel tomhet, de gjorde som folken omkring dem fast Herren hade befallt dem att inte göra som de. 
2KI.17.16	De övergav alla bud som Herren, deras Gud, hade gett dem, och de gjorde sig gjutna beläten, två tjurkalvar, de gjorde en asherapåle, de föll ner och tillbad himlens hela härskara, och de tjänade Baal. 
2KI.17.17	Sina söner och döttrar offrade de på bålet, de bedrev svartkonst och spådom och hängav sig åt det som var ont i Herrens ögon och väckte så hans vrede. 
2KI.17.18	Därför blev Herren så förbittrad på israeliterna att han drev dem bort ur sin åsyn; kvar blev endast Judas stam.
2KI.17.19	Men inte heller Juda höll de bud som Herren, deras Gud, hade gett dem utan följde samma bruk som Israel. 
2KI.17.20	Då försköt Herren hela Israels folk, han förödmjukade dem och utlämnade dem åt plundrare. Till sist stötte han dem ifrån sig.
2KI.17.21	När Herren rev bort Israel från Davids ätt gjorde israeliterna Jerobeam, Nevats son, till kung, och denne lockade dem att avfalla från Herren och förledde dem till svår synd. 
2KI.17.22	Israeliterna begick samma synder som Jerobeam hade gjort sig skyldig till och upphörde inte med dem. 
2KI.17.23	Slutligen drev Herren bort Israel ur sin åsyn, som han hade hotat med genom alla sina tjänare, profeterna. Så fördes israeliterna bort från sitt land till Assyrien, där de ännu är kvar.
2KI.17.24	Den assyriske kungen flyttade folk från Babylon, Kut, Avva, Hamat och Sefarvajim och lät dem bosätta sig i Samariens städer i stället för israeliterna. Samarien tillföll dem, och de slog sig ner i städerna. 
2KI.17.25	När de först bosatte sig där dyrkade de inte Herren, men då skickade han lejon emot dem som dödade många. 
2KI.17.26	Man talade om det för den assyriske kungen: »Folken som du har förvisat och flyttat till Samariens städer vet inte hur man dyrkar landets gud, och därför har han skickat lejon emot dem som dödar dem; de vet ju inte hur landets gud skall dyrkas.« 
2KI.17.27	Då befallde den assyriske kungen att någon av de präster han fört bort skulle skickas tillbaka för att slå sig ner där och lära folket hur de skulle dyrka landets gud. 
2KI.17.28	En av de präster som förts bort från Samarien kom till Betel och stannade där och lärde folket hur de skulle dyrka Herren.
2KI.17.29	Men varje folkgrupp, var och en på sin ort, fortsatte att tillverka sina egna gudar, och de ställde dem i de tempel som samarierna hade uppfört på offerplatserna. 
2KI.17.30	De från Babylon gjorde Sackut Benot, de från Kut gjorde Nergal, de från Hamat gjorde Ashima, 
2KI.17.31	och de från Avva gjorde Nivchas och Tartak. Folket från Sefarvajim offrade sina barn på bål åt Adrammelek och Anammelek, Sefarvajims gudar. 
2KI.17.32	Samtidigt dyrkade de Herren; de utsåg ur sina egna led präster som gjorde tjänst i templen på offerplatserna. 
2KI.17.33	De dyrkade alltså Herren men tjänade också sina egna gudar enligt seden hos de folk från vilka de blivit förvisade.
2KI.17.34	Ännu i dag håller de fast vid sina ursprungliga bruk, de dyrkar inte Herren och följer inte de stadgar och bud de fått, den lag och befallning Herren gav åt ättlingarna till Jakob, han som av Herren fick namnet Israel. 
2KI.17.35	Med dem hade Herren slutit ett förbund, och han hade gett dem denna befallning: »Ni skall inte dyrka andra gudar, inte tillbe dem, inte tjäna dem eller offra till dem. 
2KI.17.36	Nej, Herren, som förde er ut ur Egypten med stor makt och lyftad arm, honom skall ni dyrka, honom skall ni falla ner för och tillbe och till honom skall ni offra. 
2KI.17.37	De stadgar och bud, den lag och befallning som han skrev åt er skall ni alltid rätta er efter och inte dyrka andra gudar. 
2KI.17.38	Glöm inte förbundet som jag slöt med er, och dyrka inte andra gudar. 
2KI.17.39	Nej, Herren, er Gud, skall ni dyrka, så kommer han att rädda er från alla era fiender.« 
2KI.17.40	Men de lyssnade inte utan höll fast vid sina ursprungliga bruk. 
2KI.17.41	Dessa folk dyrkade alltså Herren samtidigt som de tillbad sina gudabilder, och deras barn och efterkommande har fortsatt på samma sätt som sina fäder ända till denna dag.
2KI.18.1	Under Hoseas, Elas sons, tredje regeringsår i Israel blev Hiskia, Achas son, kung över Juda. 
2KI.18.2	Han var tjugofem år då han blev kung, och han regerade tjugonio år i Jerusalem. Hans mor hette Avi, Sakarjas dotter. 
2KI.18.3	Han gjorde det som var rätt i Herrens ögon, alldeles som hans fader David hade gjort. 
2KI.18.4	Han avskaffade offerplatserna, krossade stenstoderna och högg ner asherapålen. Kopparormen som Mose hade gjort slog han i stycken. Ända fram till denna tid hade nämligen israeliterna tänt offereld åt den. Den kallades Nechushtan. 
2KI.18.5	Han förtröstade på Herren, Israels Gud. Ingen var som han bland alla Judas kungar efter honom — och inte före honom heller. 
2KI.18.6	Han höll sig till Herren och vek aldrig från hans väg utan följde de bud som Herren hade gett Mose. 
2KI.18.7	Därför var Herren med honom, och han hade framgång i allt han företog sig. Han avföll från kungen av Assyrien och ville inte lyda under honom. 
2KI.18.8	Han slog filisteerna och intog deras land ända fram till Gaza och området däromkring, från minsta by med vakttorn till helt befästa städer.
2KI.18.9	Under Hiskias fjärde regeringsår, som var Hoseas, Elas sons, sjunde regeringsår i Israel, angreps Samaria av Salmanassar, Assyriens kung. Han belägrade staden 
2KI.18.10	och intog den efter tre år. Det var under Hiskias sjätte regeringsår, som var Hoseas nionde regeringsår i Israel, som Samaria föll. 
2KI.18.11	Den assyriske kungen förde bort israeliterna till Assyrien, och de fick bo i Halach, vid floden Havor i Gosan och i Mediens städer. 
2KI.18.12	Detta skedde därför att de inte lyssnade på Herren, sin Gud, utan bröt förbundet med honom, ja, bröt mot allt det som Herrens tjänare Mose hade befallt. De varken lyssnade eller lydde.
2KI.18.13	Under Hiskias fjortonde regeringsår angrep den assyriske kungen Sanherib alla de befästa städerna i Juda och intog dem. 
2KI.18.14	Kung Hiskia av Juda skickade då detta budskap till den assyriske kungen i Lakish: »Jag har gjort orätt. Lämna mig i fred och vänd hem, så skall jag gå med på allt du ålägger mig.« Den assyriske kungen begärde då 300 talenter silver och 30 talenter guld av kung Hiskia av Juda. 
2KI.18.15	Och Hiskia lämnade allt silver som fanns i Herrens hus och i kungapalatsets skattkammare. 
2KI.18.16	Det var då han bröt loss den guldbeläggning som han själv hade gett dörrarna och dörrposterna i Herrens tempel, och han lämnade alltsammans till den assyriske kungen.
2KI.18.17	Från Lakish skickade Sanherib sin överbefälhavare, sin hovmarskalk och sin stabschef i spetsen för en stor här mot kung Hiskia i Jerusalem. De tågade mot Jerusalem, och när de kom fram ställde de upp sig vid kanalen från Övre dammen, på vägen till Valkarfältet. 
2KI.18.18	De ropade på kungen, och Eljakim, Hilkias son, kungens förste minister, gick ut till dem tillsammans med kungens sekreterare Shevna och kanslern Joach, Asafs son. 
2KI.18.19	Då sade den assyriske stabschefen åt dem att framföra detta budskap till Hiskia: »Så säger den store konungen, Assyriens konung: Hur kan du känna dig så säker? 
2KI.18.20	Tror du att munväder är lika mycket värt i krig som klokhet och styrka? Vem är det du hoppas på när du sätter dig upp mot mig? 
2KI.18.21	Du litar förstås på stöd av Egypten, denna brutna stav som tränger in i handen och genomborrar den när man stöder sig på den. Sådan är farao, kungen av Egypten, för alla som hoppas på honom. 
2KI.18.22	Men ni kanske svarar mig: Vi litar på Herren, vår Gud! — Var det inte hans offerplatser och altaren som Hiskia avskaffade när han befallde Juda och Jerusalem att tillbe vid altaret här i Jerusalem? — 
2KI.18.23	Ingå nu ett vad med min herre, kungen av Assyrien: han ger dig 2 000 hästar om du kan skaffa ryttare till dem. 
2KI.18.24	Hur skulle du kunna stå emot en enda av min herres obetydligaste tjänare? Och du sätter din lit till vagnar och hästar från Egypten! 
2KI.18.25	Dessutom har jag inte kommit för att angripa och förhärja denna plats mot Herrens vilja: Herren har själv befallt mig att angripa detta land och förhärja det.«
2KI.18.26	Eljakim, Hilkias son, samt Shevna och Joach svarade då den assyriske stabschefen: »Tala till oss på arameiska, herre — vi förstår det språket — tala inte hebreiska med oss när folket på muren hör på.« 
2KI.18.27	Stabschefen svarade dem: »Tror du det är till din herre och till dig som min herre har skickat mig med detta budskap? Nej, det är till dem som sitter här på muren och som kan bli tvungna att äta sin avföring och dricka sin urin — de lika väl som ni.« 
2KI.18.28	Och stabschefen stod kvar och ropade högt på hebreiska: »Hör detta budskap från den store konungen, Assyriens konung. 
2KI.18.29	Så säger konungen: Låt inte Hiskia bedra er, han kan inte rädda er ur mitt våld. 
2KI.18.30	Låt inte Hiskia övertala er att hoppas på Herren och inbilla er att Herren kommer att rädda er, så att denna stad inte faller i den assyriske kungens våld. 
2KI.18.31	Lyssna inte på Hiskia! Så säger Assyriens konung: Gör upp i godo med mig och ge er åt mig, så får var och en av er äta frukten från sin vinstock och sitt fikonträd och dricka vattnet från sin brunn. 
2KI.18.32	Sedan kommer jag och hämtar er till ett land som är likt ert eget, ett land med säd och vin, ett land med bröd och vingårdar, med dignande olivträd och med honung. Så får ni leva och slipper dö. Lyssna inte på Hiskia när han försöker lura er med sitt ’Herren skall rädda oss!’ 
2KI.18.33	Har de andra folkens gudar någonsin räddat sina länder ur den assyriske kungens våld? 
2KI.18.34	Var är nu Hamats och Arpads gudar, var är Sefarvajims, Henas och Avvas gudar? Och fanns det några gudar som räddade Samaria ur mitt våld? 
2KI.18.35	Vilken av dessa länders alla gudar har räddat sitt land ur mitt våld eftersom ni tror att Herren skulle rädda Jerusalem?« 
2KI.18.36	Men folket teg och svarade inte ett ord. Kungen hade nämligen förbjudit dem att svara honom.
2KI.18.37	Nu kom Eljakim, Hilkias son, kungens förste minister, sekreteraren Shevna och kanslern Joach, Asafs son, till kungen med kläderna sönderrivna. De berättade vad den assyriske stabschefen hade sagt.
2KI.19.1	När kung Hiskia hörde det rev också han sönder sina kläder, svepte sig i säcktyg och gick till Herrens hus. 
2KI.19.2	Sedan sände han sin förste minister Eljakim, sekreteraren Shevna och prästernas äldste, klädda i säcktyg, till profeten Jesaja, Amos son, 
2KI.19.3	med denna hälsning: »Så säger Hiskia: Detta är en dag av plåga, tuktan och skam. Fostren är fullgångna, men kraften att föda saknas. 
2KI.19.4	Kanske har Herren, din Gud, hört allt vad den assyriske stabschefen sade när hans herre, kungen av Assyrien, skickade honom för att smäda den levande Guden. Och kanske straffar Herren, din Gud, honom för detta som han hört. Be därför en bön för den rest som är kvar.«
2KI.19.5	När kung Hiskias män kom till Jesaja 
2KI.19.6	fick de följande svar med sig tillbaka: »Så säger Herren: Låt dig inte skrämmas av de smädelser mot mig som du hörde av den assyriske kungens män. 
2KI.19.7	På en ingivelse från mig kommer han att lyssna till ett rykte som får honom att återvända till sitt land. Där skall jag låta honom falla för svärd.«
2KI.19.8	Den assyriske stabschefen vände tillbaka. Han hade fått veta att kungen av Assyrien brutit upp från Lakish och fann honom nu i färd med att belägra Livna. 
2KI.19.9	Sanherib nåddes av underrättelsen att Tirhaka, kungen av Kush, hade dragit i fält mot honom.
2KI.19.9	Än en gång skickade den assyriske kungen sändebud till Hiskia och befallde dem: 
2KI.19.10	»Så här skall ni säga till Hiskia, kungen av Juda: Låt inte din Gud, som du sätter din lit till, förleda dig att tro att Jerusalem skall slippa falla i händerna på den assyriske kungen. 
2KI.19.11	Du har ju själv hört hur de assyriska kungarna ödelagt alla länder. Varför skulle då du bli räddad? 
2KI.19.12	De folk som mina fäder förgjorde, Gosan, Harran, Resef, Edens folk i Telassar — blev de räddade av sina gudar? 
2KI.19.13	Var är kungen av Hamat och kungen av Arpad? Var är kungarna av Lair, Sefarvajim, Hena och Avva?«
2KI.19.14	Hiskia tog emot brevet av sändebuden och läste det. Sedan gick han till Herrens hus och bredde ut det inför Herren 
2KI.19.15	och bad: »Herre, Israels Gud, du som tronar på keruberna, du ensam är Gud och råder över alla riken på jorden. Du har gjort himmel och jord. 
2KI.19.16	Hör mig, Herre, och lyssna till min bön, öppna dina ögon och se. Hör hur Sanherib smädar den levande Guden i brevet han har skickat. 
2KI.19.17	Det är sant, Herre: Assyriens kungar har krossat folken, skövlat deras länder 
2KI.19.18	och kastat deras gudar i elden. Men de var inga gudar, bara människoverk av trä och sten. Därför kunde de förstöras. 
2KI.19.19	Rädda oss nu, Herre, vår Gud, ur hans våld, så att alla riken på jorden får veta att du, Herre, ensam är Gud.«
2KI.19.20	Då skickade Jesaja, Amos son, detta budskap till Hiskia: »Så säger Herren, Israels Gud: Vad du bett mig om när det gäller Sanherib, Assyriens kung, har jag hört. 
2KI.19.21	Detta är de ord Herren riktar mot honom:
2KI.19.21	Jungfrun Sion föraktar och hånar dig.
2KI.19.21	Jerusalem, den unga flickan, skakar på huvudet åt dig.
2KI.19.22	Vem är det du har smädat och skymfat,
2KI.19.22	mot vem har du höjt din röst
2KI.19.22	och kastat stolta blickar?
2KI.19.22	Mot Israels Helige!
2KI.19.23	Genom dina sändebud har du smädat Herren:
2KI.19.23	Du sade: ’Med mina många vagnar
2KI.19.23	har jag utfört stora bedrifter.
2KI.19.23	Jag drog fram över bergens krön,
2KI.19.23	det fjärran Libanons höjder.
2KI.19.23	Jag fällde dess högsta cedrar,
2KI.19.23	dess yppersta cypresser.
2KI.19.23	Jag valde mitt nattkvarter
2KI.19.23	i dess bortersta trakter,
2KI.19.23	där skogen står tät.
2KI.19.24	Jag grävde efter vatten
2KI.19.24	och drack ur okända flöden.
2KI.19.24	Egyptens alla floder torkade ut
2KI.19.24	där min fot hade trampat.’
2KI.19.25	Har du då inte hört
2KI.19.25	att jag för länge sedan planlagt detta,
2KI.19.25	skapat det i en fjärran urtid?
2KI.19.25	Nu har jag låtit det komma:
2KI.19.25	det blev din lott att förvandla
2KI.19.25	befästa städer till ruiner.
2KI.19.26	Invånarna stod där handfallna,
2KI.19.26	förkrossade och uppgivna.
2KI.19.26	De var som örter på marken,
2KI.19.26	som den spirande grönskan,
2KI.19.26	som gräset på taken
2KI.19.26	under den brännande östan.
2KI.19.27	Du må stå eller sitta,
2KI.19.27	du må gå eller komma
2KI.19.27	— jag vet vad du gör.
2KI.19.28	Du rasar mot mig,
2KI.19.28	och jag märker ditt övermod.
2KI.19.28	Därför skall jag sätta en krok i din näsa
2KI.19.28	och betsel i din mun
2KI.19.28	och leda dig tillbaka samma väg du kom.
2KI.19.29	Och detta är det tecken du får: I år skall ni äta det självsådda och nästa år det som växer vilt. Men det tredje året skall ni så och skörda, plantera vingårdar och äta deras frukt. 
2KI.19.30	Den rest av Juda som räddas skall på nytt slå rot och bära frukt. 
2KI.19.31	Ty en rest skall komma från Jerusalem, en skonad skara från Sions berg. Herrens lidelse skall utföra detta.
2KI.19.32	Därför säger Herren så om kungen av Assyrien: Han skall inte komma in i denna stad, inte skjuta någon pil mot den, inte lyfta sin sköld mot den och inte kasta upp någon belägringsvall. 
2KI.19.33	Den väg han kom skall han vända tillbaka. I denna stad kommer han inte in, säger Herren, 
2KI.19.34	ty jag skall värna denna stad och rädda den för min och för min tjänare Davids skull.«
2KI.19.35	Den natten drog Herrens ängel ut och tillintetgjorde 185 000 man i det assyriska lägret; nästa morgon låg de där alla, döda.
2KI.19.36	Kung Sanherib av Assyrien bröt upp och vände tillbaka till Nineve och stannade där. 
2KI.19.37	En gång när han tillbad i sin gud Nisroks tempel högg Adrammelek och Sareser ner honom med svärd, varefter de flydde till landet Ararat. Sanheribs son, Assarhaddon, blev kung efter honom.
2KI.20.1	Vid denna tid blev Hiskia allvarligt sjuk, och profeten Jesaja, Amos son, kom till honom och sade: »Så säger Herren: Se om ditt hus. Du ligger för döden, du kommer inte att överleva.« 
2KI.20.2	Då vände Hiskia ansiktet mot väggen och bad: 
2KI.20.3	»Herre, tänk på att jag troget och av hela mitt hjärta har hållit mig till dig. Jag har gjort det som är gott i dina ögon.« Och han grät häftigt.
2KI.20.4	Innan Jesaja hade hunnit lämna den mellersta borggården kom Herrens ord till honom: 
2KI.20.5	»Gå tillbaka och säg till Hiskia, fursten över mitt folk: Så säger Herren, din fader Davids Gud: Jag har hört din bön och sett dina tårar. Jag skall göra dig frisk igen — i övermorgon får du gå upp till Herrens hus. 
2KI.20.6	Jag lägger ytterligare femton år till ditt liv, och jag skall rädda dig och denna stad ur den assyriske kungens hand, ja, jag skall värna denna stad för min och för min tjänare Davids skull.« 
2KI.20.7	Sedan lät Jesaja hämta en kaka fikon; den lade man på det onda stället, och Hiskia blev frisk.
2KI.20.8	Hiskia frågade Jesaja: »Vad är då tecknet på att Herren skall bota mig, så att jag i övermorgon får gå upp till Herrens hus?« 
2KI.20.9	Jesaja sade: »Detta är tecknet Herren ger dig på att han skall göra vad han har lovat: skall skuggan fortsätta tio trappsteg eller gå tio steg tillbaka?« 
2KI.20.10	Hiskia svarade: »Det är lätt för skuggan att ta tio steg framåt. Nej, låt den gå tio steg tillbaka!« 
2KI.20.11	Då ropade profeten Jesaja till Herren, och han lät skuggan på trappan gå tillbaka de tio steg som den redan tagit nerför Achas trappor.
2KI.20.12	När kungen av Babylonien, Berodak Baladan, Baladans son, hörde att Hiskia varit sjuk men blivit återställd skickade han ett brev och en gåva till honom. 
2KI.20.13	Hiskia gladde sig åt sändebudens ankomst och visade dem hela sitt förrådshus med silver och guld, kryddor och välluktande oljor samt sin rustkammare och allt som rymdes i hans skattkamrar. Det fanns inte något i palatset eller i hela riket som han inte visade dem. 
2KI.20.14	Då kom profeten Jesaja till kung Hiskia och frågade honom vad männen hade sagt och varifrån de kom. »De har kommit från ett fjärran land«, svarade Hiskia, »från Babylonien.« — 
2KI.20.15	»Vad fick de se i ditt palats?« frågade Jesaja. Hiskia sade: »Allt som finns i mitt palats. Det finns inte något i mina skattkamrar som jag inte visade dem.« 
2KI.20.16	Då sade Jesaja: »Hör Herrens ord: 
2KI.20.17	Det kommer en dag då allt som finns i ditt palats skall föras bort till Babylonien, allt som dina fäder har samlat fram till nu. Ingenting skall lämnas kvar, säger Herren. 
2KI.20.18	Bland de söner som kommer att födas åt dig, ditt eget kött och blod, skall några tvingas till hovtjänst i den babyloniske kungens palats.« 
2KI.20.19	Hiskia svarade: »Det är ett gott ord som du har kommit med från Herren.« Han tänkte att så länge han själv levde skulle det råda fred och trygghet.
2KI.20.20	Hiskias historia i övrigt, hans framgångar och hans bedrift att anlägga dammen och tunneln och leda vattnet in i staden, har nedtecknats i krönikan om Juda kungar. 
2KI.20.21	Hiskia gick till vila hos sina fäder. Hans son Manasse blev kung efter honom.
2KI.21.1	Manasse var tolv år då han blev kung, och han regerade femtiofem år i Jerusalem. Hans mor hette Hefsi-Bah. 
2KI.21.2	Han gjorde det som var ont i Herrens ögon och följde de vedervärdiga bruken hos de folk som Herren hade drivit undan för israeliterna. 
2KI.21.3	Manasse återställde de offerplatser som hans far Hiskia hade förstört. Han reste altaren åt Baal och gjorde en asherapåle, liksom Israels kung Achav hade gjort, och han tillbad och dyrkade himlens hela härskara, 
2KI.21.4	som han byggde altaren åt i Herrens hus, fastän Herren hade sagt: »Jerusalem skall jag göra till hemvist för mitt namn.« 
2KI.21.5	På de båda förgårdarna till Herrens hus byggde han altaren åt himlens hela härskara. 
2KI.21.6	Manasse lät också offra sin son på bålet. Han bedrev häxeri och trolldom, andebesvärjelse och spådomskonster och gjorde mycket som var ont i Herrens ögon och väckte hans vrede. 
2KI.21.7	Han lät tillverka en asherabild, som han satte upp i templet, fastän Herren hade sagt till David och hans son Salomo: »Detta hus och Jerusalem, som jag har utvalt bland alla Israels stammar, skall jag för alltid göra till hemvist för mitt namn. 
2KI.21.8	Jag skall aldrig mer jaga bort israeliterna från det land jag gav deras fäder om de bara håller allt jag har befallt dem, hela den lag som min tjänare Mose gav dem.« 
2KI.21.9	Men de lyssnade inte, utan Manasse kunde förleda dem till att göra mer ont än de folk som Herren hade röjt undan för israeliterna.
2KI.21.10	Då talade Herren genom sina tjänare profeterna: 
2KI.21.11	»Eftersom Manasse, kungen av Juda, har bedrivit dessa skändligheter — värre än allt vad amoreerna gjort före honom — och eftersom han med sina gudabilder dessutom har förlett Juda till synd, 
2KI.21.12	därför, säger Herren, Israels Gud, skall jag låta en sådan olycka drabba Jerusalem och Juda att det kommer att skrälla i öronen på alla som får höra om den. 
2KI.21.13	Det mätsnöre jag spände ut över Samaria och det sänklod jag använde på Achavs ätt skall jag också använda på Jerusalem. Och jag skall torka Jerusalem rent, som när man torkar ur ett fat och vänder det upp och ner. 
2KI.21.14	Jag skall förskjuta den rest som är kvar av mitt eget folk, och jag skall utlämna dem åt deras fiender. De skall bli ett byte och ett rov för alla sina fiender, 
2KI.21.15	därför att de har gjort det som är ont i mina ögon och ständigt väckt min vrede alltifrån den dag deras fäder drog ut ur Egypten och ända till nu.«
2KI.21.16	Det var inte nog med att Manasse hade förlett Juda till synd, så att de gjorde det som var ont i Herrens ögon. Han lät dessutom så mycket oskyldigt blod flyta att det fyllde hela Jerusalem. 
2KI.21.17	Manasses historia i övrigt, hans bedrifter och de synder han begick, har nedtecknats i krönikan om Juda kungar. 
2KI.21.18	Manasse gick till vila hos sina fäder och begravdes i trädgården till sitt palats, Ussas trädgård. Hans son Amon blev kung efter honom.
2KI.21.19	Amon var tjugotvå år då han blev kung, och han regerade två år i Jerusalem. Hans mor hette Meshullemet, Harus dotter, från Jotva. 
2KI.21.20	Han gjorde det som var ont i Herrens ögon, liksom hans far Manasse hade gjort. 
2KI.21.21	Han följde helt i sin fars spår och dyrkade de gudabilder som hans far dyrkat och tillbad dem. 
2KI.21.22	Herren, sina fäders Gud, övergav han och följde inte Herrens väg. 
2KI.21.23	Men Amons män sammansvor sig mot kungen och dödade honom i hans palats. 
2KI.21.24	Folket lät döda alla dem som sammansvurit sig mot kung Amon och utropade sedan hans son Josia till kung efter honom.
2KI.21.25	Amons historia i övrigt, hans bedrifter, har nedtecknats i krönikan om Juda kungar. 
2KI.21.26	Han begravdes på sin gravplats i Ussas trädgård. Hans son Josia blev kung efter honom.
2KI.22.1	Josia var åtta år då han blev kung, och han regerade trettioett år i Jerusalem. Hans mor hette Jedida, Adajas dotter, från Boskat. 
2KI.22.2	Han gjorde det som var rätt i Herrens ögon och följde helt i sin fader Davids spår utan att vika av åt något håll.
2KI.22.3	Under sitt artonde regeringsår skickade kung Josia sin sekreterare Shafan, son till Asalja, son till Meshullam, till Herrens hus med detta uppdrag: 
2KI.22.4	»Gå till översteprästen Hilkia och säg åt honom att smälta ner det silver som har kommit in till Herrens hus och som tröskelväktarna tagit emot av folket. 
2KI.22.5	Silvret skall han sedan överlämna till förmännen för tempelarbetena, och dessa skall i sin tur ge det vidare till dem som arbetar med att sätta Herrens hus i stånd, 
2KI.22.6	snickarna, byggnadsarbetarna och murarna. Vidare skall silvret användas till att köpa timmer och byggnadssten för restaureringen av templet. 
2KI.22.7	Det behövs ingen redovisning av dem som tar emot silvret; de är betrodda.«
2KI.22.8	Översteprästen Hilkia sade nu till kungens sekreterare Shafan: »Jag har funnit bokrullen med lagen i Herrens hus.« Och han gav den till Shafan, som läste den. 
2KI.22.9	Shafan gick sedan till kungen med sin rapport: »Silvret som fanns i templet har dina tjänare smält ner i formar och lämnat till förmännen för arbetet vid Herrens hus.« 
2KI.22.10	Sedan berättade sekreteraren Shafan att prästen Hilkia hade gett honom en bokrulle. Och han läste den för kungen.
2KI.22.11	När kungen hörde vad som stod i lagboken rev han sönder sina kläder 
2KI.22.12	och gav sedan följande befallning åt prästen Hilkia, åt Achikam, Shafans son, åt Akbor, Mikajas son, åt sekreteraren Shafan och åt kungens minister Asaja: 
2KI.22.13	»Gå och fråga Herren för min och folkets räkning, för hela Juda, om det som står skrivet i den bok som nu har påträffats. Ty Herrens vrede är stor; den har flammat upp mot oss därför att våra fäder inte lyssnade på orden i denna bok och inte handlade så som det står skrivet i den.«
2KI.22.14	Då gick prästen Hilkia tillsammans med Achikam, Akbor, Shafan och Asaja till Hulda, en kvinnlig profet, som var gift med föreståndaren för klädkammaren, Shallum, son till Tikva, son till Harchas; hon bodde i Jerusalem, i Nya staden. När de hade framfört sitt ärende 
2KI.22.15	svarade hon dem: »Så säger Herren, Israels Gud: Säg till den man som skickade er till mig: 
2KI.22.16	Så säger Herren: Jag skall låta olycka drabba denna plats och dess invånare, allt det som omtalas i den bok som kungen av Juda har läst. 
2KI.22.17	Därför att de övergav mig och tände offereld åt andra gudar och väckte min förbittring med allt vad de gjorde skall min vrede flamma upp mot denna plats och inte slockna. 
2KI.22.18	Men till kungen av Juda, som har skickat er hit för att fråga Herren, skall ni säga: Så säger Herren, Israels Gud: De domsord du lyssnade till … 
2KI.22.19	Du visade dig ödmjuk och botfärdig inför Herren då du hörde de ord jag riktade mot denna plats och dess invånare: den skall väcka fasa och användas i förbannelser. Du rev sönder dina kläder och grät inför mig. Därför har jag också lyssnat till dig, säger Herren. 
2KI.22.20	Jag skall låta dig förenas med dina fäder, så att du i ro får läggas i din grav, och du skall slippa se den olycka som jag skall låta drabba denna plats.« Och de återvände till kungen med detta svar.
2KI.23.1	Kungen lät kalla till sig alla de äldste i Juda och Jerusalem. 
2KI.23.2	Han gick upp till Herrens hus, och alla män i Juda och alla invånare i Jerusalem följde honom, präster och profeter, ja, hela folket, unga som gamla, och han läste upp för dem allt som stod i förbundsboken som påträffats i Herrens hus. 
2KI.23.3	Kungen ställde sig sedan vid pelaren och bekräftade inför Herren förbundet, enligt vilket de skulle hålla sig till Herren och följa hans bud och befallningar och stadgar med hela sitt hjärta och med hela sin själ och fullgöra bestämmelserna som fanns nedskrivna i boken. Och hela folket trädde in i förbundet.
2KI.23.4	Kungen befallde översteprästen Hilkia, prästerna närmast under honom och tröskelväktarna att de skulle från Herrens tempel skaffa undan alla föremål som tillverkats för Baal och Ashera och himlens hela härskara. Därefter brände han upp dem utanför Jerusalem, på avsatserna i Kidrondalen, och förde bort askan till Betel. 
2KI.23.5	De avgudapräster som Judas kungar hade tillsatt för att tända offereld på offerplatserna i Judas städer och runt omkring Jerusalem körde han bort, likaså dem som tänt offereld åt Baal, åt solen och månen, åt stjärnbilderna och himlens hela härskara. 
2KI.23.6	Asherapålen i Herrens hus tog han bort och förde den till Kidrondalen utanför Jerusalem; där brände han den och krossade den till stoft, som han sedan kastade ut på den allmänna begravningsplatsen. 
2KI.23.7	Han rev ner kulttjänarnas byggnader, som fanns i Herrens hus och där kvinnorna vävde tyger åt Ashera. 
2KI.23.8	Han lät hämta alla präster i Judas städer och skända offerplatserna där de hade tänt offereld, från Geva ända till Beer Sheva. Och han förstörde bockdemonernas offerplats, som låg framför stadskommendanten Josuas port, på vänster sida när man går in genom stadsporten. 
2KI.23.9	Men de som hade varit präster vid offerplatserna fick inte stiga upp till Herrens altare i Jerusalem utan måste nöja sig med att äta osyrat bröd tillsammans med de andra prästerna. 
2KI.23.10	Också Tofet i Ben-Hinnoms dal skändade han, för att man inte längre skulle kunna offra sina söner och döttrar på bålet åt Molok. 
2KI.23.11	Han skaffade bort de hästar som Judas kungar hade ställt upp till solens ära. De stod vid ingången till Herrens hus, nära hovmannen Netan-Meleks kammare i tillbyggnaden. Solvagnarna brände kungen upp, 
2KI.23.12	och vidare rev han de altaren som Judas kungar hade byggt och som stod uppe på taket intill Achas övre gemak och de altaren som Manasse hade rest på de båda förgårdarna till Herrens hus; han krossade dem på platsen och kastade gruset i Kidrondalen. 
2KI.23.13	Öster om Jerusalem, söder om Fördärvets berg, skändade han de offerplatser som Israels kung Salomo hade låtit inrätta åt Astarte, Sidons vidrighet, åt Kemosh, moabiternas vidrighet, och åt Milkom, ammoniternas skändlige gud. 
2KI.23.14	Stenstoderna krossade han, asherapålarna högg han ner och platsen där de stått fyllde han med människoben.
2KI.23.15	Också altaret i Betel, offerplatsen som Jerobeam, Nevats son, inrättade, han som förledde Israel till synd, också detta altare och denna offerplats förstörde Josia. Han brände offerplatsen och krossade allt till stoft. En asherapåle brände han upp. 
2KI.23.16	Då han vände sig om och fick se gravarna där på berget lät han hämta benen därifrån och brände dem på altaret; så ohelgade han detta. Därmed uppfylldes de ord från Herren som gudsmannen hade uttalat den gången Jerobeam stod vid altaret under högtiden. Josia vände nu blicken åt ett annat håll och upptäckte graven där gudsmannen vilade, han som hade uttalat dessa ord. 
2KI.23.17	Kungen frågade vad det var för en gravvård han såg, och männen från staden svarade: »Graven tillhör gudsmannen som kom från Juda och ropade mot altaret i Betel och förutsade detta som du nu har gjort.« 
2KI.23.18	Då befallde kungen: »Lämna honom i fred; ingen får flytta hans ben.« Och så lät de dem ligga kvar tillsammans med benen efter profeten som kom från Samaria.
2KI.23.19	Josia utplånade också alla tempel som Israels kungar hade byggt på offerplatserna i Samariens städer och med vilka de hade väckt Herrens vrede. Han gjorde med dem på samma sätt som han gjort i Betel. 
2KI.23.20	På altarna slaktade han alla präster som fanns vid offerplatserna där och brände dessutom människoben. Sedan återvände han till Jerusalem.
2KI.23.21	Kungen befallde hela folket: »Ni skall fira påsk till Herrens, er Guds, ära, så som det står skrivet i denna förbundsbok.« 
2KI.23.22	Någon sådan påsk hade nämligen inte firats sedan den tid domarna styrde Israel, inte under Israels och Judas kungars tid; 
2KI.23.23	först nu under kung Josias artonde regeringsår firades en sådan påsk till Herrens ära i Jerusalem.
2KI.23.24	Josia utrotade andeskådare och spåmän, husgudar, gudabilder och alla vidrigheter som fanns i Juda och Jerusalem och följde så lagens föreskrifter i boken som prästen Hilkia hade funnit i Herrens hus. 
2KI.23.25	Det hade aldrig före honom funnits en sådan kung som han, ingen som så höll sig till Herren av hela sitt hjärta, med hela sin själ och med all sin kraft och helt rättade sig efter Moses lag. Och inte heller efter honom kom en kung som han.
2KI.23.26	Likväl stillade inte Herren sin stora vrede, som hade flammat upp mot Juda på grund av allt som Manasse hade gjort och som väckt hans harm. 
2KI.23.27	Herren sade: »Också Juda skall jag fördriva ur min åsyn, liksom jag har fördrivit Israel. Jag skall förkasta den stad som jag utvalde, Jerusalem, och det hus om vilket jag sade: Där skall mitt namn vara.«
2KI.23.28	Josias historia i övrigt, hans bedrifter, har nedtecknats i krönikan om Juda kungar. 
2KI.23.29	På hans tid tågade farao Neko, kungen av Egypten, mot den assyriske kungen och trängde fram mot Eufrat. Kung Josia drog ut för att möta honom, men när de stod öga mot öga vid Megiddo blev han dödad. 
2KI.23.30	Hans män förde hans kropp i en vagn från Megiddo till Jerusalem och begravde honom på hans gravplats. Folket i landet smorde Josias son Joachas till kung efter honom.
2KI.23.31	Joachas var tjugotre år då han blev kung, och han regerade tre månader i Jerusalem. Hans mor hette Hamutal, Jeremias dotter, från Livna. 
2KI.23.32	Han gjorde det som var ont i Herrens ögon, alldeles som hans fäder gjort. 
2KI.23.33	Farao Neko lät fängsla honom i Rivla i Hamat och gjorde därmed slut på hans regering i Jerusalem. Han utkrävde av landet en skatt på 100 talenter silver och en talent guld. 
2KI.23.34	Farao Neko insatte Josias son Eljakim som kung efter hans far och ändrade hans namn till Jojakim. Joachas fördes till Egypten och dog där. 
2KI.23.35	Jojakim betalade silvret och guldet till farao. Men han måste förrätta en skattskrivning i landet för att få in den summa som farao begärde. Av varje skattpliktig medborgare utkrävde han sedan hans andel av det silver och guld som skulle betalas till farao Neko.
2KI.23.36	Jojakim var tjugofem år då han blev kung, och han regerade elva år i Jerusalem. Hans mor hette Sevudda, Pedajas dotter, från Ruma. 
2KI.23.37	Han gjorde det som var ont i Herrens ögon, alldeles som hans fäder gjort.
2KI.24.1	På hans tid drog den babyloniske kungen Nebukadnessar i krig, och Jojakim måste underkasta sig honom men avföll efter tre år. 
2KI.24.2	Då sände Herren mot honom rövarband av kaldeer, arameer, moabiter och ammoniter. Han sände dem mot Juda rike för att krossa det, så som han förutsagt genom sina tjänare, profeterna. 
2KI.24.3	Ja, det var på Herrens befallning som detta drabbade judeerna; han ville driva dem bort ur sin åsyn på grund av alla de synder Manasse hade begått, 
2KI.24.4	särskilt då han låtit så mycket oskyldigt blod flyta att det fyllde Jerusalem. Det ville Herren inte förlåta. 
2KI.24.5	Jojakims historia i övrigt, hans bedrifter, har nedtecknats i krönikan om Juda kungar. 
2KI.24.6	Jojakim gick till vila hos sina fäder. Hans son Jojakin blev kung efter honom.
2KI.24.7	Kungen av Egypten drog nu inte ut på fler krigståg utan stannade i sitt land, eftersom han till kungen av Babylonien hade förlorat vad som hade tillhört honom, från Egyptens gränsflod till Eufrat.
2KI.24.8	Jojakin var arton år då han blev kung, och han regerade tre månader i Jerusalem. Hans mor hette Nechushta, Elnatans dotter, från Jerusalem. 
2KI.24.9	Han gjorde det som var ont i Herrens ögon, alldeles som hans far gjort. 
2KI.24.10	Vid denna tid drog den babyloniske kungen Nebukadnessars trupper upp mot Jerusalem, och staden belägrades. 
2KI.24.11	Nebukadnessar kom sedan själv efter, medan hans trupper ännu omringade staden. 
2KI.24.12	Då överlämnade sig Jojakin, kungen av Juda, åt den babyloniske kungen tillsammans med sina rådgivare, ämbetsmän och hovmän. Det var i sitt åttonde regeringsår som kungen av Babylonien gjorde Jojakin till sin fånge. 
2KI.24.13	Han förde bort alla skatter både i Herrens hus och i kungens palats. Han plundrade Herrens tempel på allt av guld som Salomo, Israels kung, hade låtit tillverka, så som Herren hade sagt. 
2KI.24.14	Han förde bort hela Jerusalem i fångenskap, alla ämbetsmän och besuttna, tillsammans 10 000, och vidare alla hantverkare och smeder. Bara de fattigaste i landet blev kvar. 
2KI.24.15	Jojakin förde han bort till Babylon. Också kungens mor, hans hustrur och hovmän och hövdingarna i landet deporterade han från Jerusalem till Babylon, 
2KI.24.16	därtill alla besuttna, 7 000, och 1 000 hantverkare och smeder, allesammans stridsdugliga. Den babyloniske kungen förde dem med sig i fångenskap till Babylon. 
2KI.24.17	Han insatte Jojakins farbror Mattanja som kung efter honom och ändrade hans namn till Sidkia.
2KI.24.18	Sidkia var tjugoett år då han blev kung, och han regerade elva år i Jerusalem. Hans mor hette Hamutal, Jeremias dotter, från Livna. 
2KI.24.19	Han gjorde det som var ont i Herrens ögon, alldeles som Jojakim gjort. 
2KI.24.20	Och i sin vrede mot Jerusalem och Juda stötte Herren dem till sist ifrån sig.
2KI.25.1	och under hans nionde regeringsår, på tionde dagen i tionde månaden, kom den babyloniske kungen Nebukadnessar tågande mot Jerusalem med hela sin här. Han inringade staden och kastade upp en vall omkring den. 
2KI.25.2	Belägringen varade ända till kung Sidkias elfte regeringsår. 
2KI.25.3	På nionde dagen i fjärde månaden, när hungersnöden blivit så svår att folket inte hade någonting att äta, 
2KI.25.4	inleddes stormningen av staden. Under natten lämnade kungen och alla soldaterna den omringade staden genom en port mellan de båda murarna invid den kungliga trädgården. Han tog vägen mot Jordandalen, 
2KI.25.5	men den kaldeiska hären förföljde honom och hann upp honom i öknen vid Jeriko. Då övergav alla hans krigare honom och skingrades. 
2KI.25.6	Kaldeerna grep honom och förde honom till den babyloniske kungen i Rivla. Denne rannsakade Sidkia 
2KI.25.7	och lät inför hans ögon avrätta hans söner. Därefter fick Sidkia ögonen utstuckna. Han slogs i bojor och fördes till Babylon.
2KI.25.8	På sjunde dagen i femte månaden — det var i kung Nebukadnessars nittonde regeringsår i Babylonien — kom Nebusaradan, som var befälhavare för livgardet och en av den babyloniske kungens betrodda män, till Jerusalem. 
2KI.25.9	Han brände ner Herrens hus och kungens palats, ja, alla hus i Jerusalem, alla stormanshus, stack han i brand. 
2KI.25.10	Och de kaldeiska trupper som stod under hans befäl rev ner murarna runt Jerusalem. 
2KI.25.11	De soldater som var kvar i staden och de som deserterat till den babyloniske kungen fördes bort av gardesbefälhavaren Nebusaradan, liksom de kvarvarande hantverkarna. 
2KI.25.12	Men av de fattigaste i landet lämnade han kvar några som skulle bruka vingårdar och åkrar.
2KI.25.13	Kaldeerna slog sönder bronspelarna i Herrens hus, liksom stativen och Havet av brons som fanns där, och förde bort bronsen till Babylonien. 
2KI.25.14	De tog också grytorna, skovlarna, knivarna, pannorna och alla andra föremål av brons som använts i gudstjänsten. 
2KI.25.15	Gardesbefälhavaren lade beslag på ämbaren och offerskålarna, som var av guld eller silver alltigenom. 
2KI.25.16	Två pelare, Havet, stativen som Salomo lät tillverka för Herrens hus — det gick inte att väga bronsen i alla dessa föremål. 
2KI.25.17	De båda pelarna var 18 alnar höga och hade pelarhuvuden av brons som var tre alnar höga och omgavs av ett flätverk med granatäpplen, allt av brons.
2KI.25.18	Gardesbefälhavaren grep översteprästen Seraja, prästen närmast under honom, Sefanja, och de tre tröskelväktarna. 
2KI.25.19	Av dem som fanns i staden grep han den man vid hovet som var krigskommissarie, fem av kungens närmaste män i staden, stabschefens sekreterare, som skrev ut medborgarna till krigstjänst, samt 60 andra män i staden. 
2KI.25.20	Gardesbefälhavaren Nebusaradan grep dem och förde dem till den babyloniske kungen i Rivla. 
2KI.25.21	Där lät kungen avliva dem, i Rivla i Hamat. Så fördes Judas folk bort från sitt land.
2KI.25.22	Över dem som var kvar i landet, dem som den babyloniske kungen Nebukadnessar hade låtit stanna, satte han som ståthållare Gedalja, son till Achikam, son till Shafan. 
2KI.25.23	När officerarna och deras soldater fick höra att den babyloniske kungen hade gjort Gedalja till ståthållare sökte de sig till denne i Mispa. Det var Ismael, Netanjas son, Jochanan, Kareachs son, Seraja, Tanchumets son, från Netofa och Jaasanja, son till en man från Maaka, dessa och deras män.
2KI.25.24	Gedalja gav dem då alla sitt ord på att de utan fruktan kunde underkasta sig kaldeerna. »Stanna här i landet och tjäna den babyloniske kungen, så går det er väl«, sade han. 
2KI.25.25	Men i den sjunde månaden kom en man av kunglig börd, Ismael, son till Netanja, son till Elishama, med tio man till Mispa. Där slog de ihjäl Gedalja och de judeer och kaldeer som var hos honom. 
2KI.25.26	Hela folket, unga såväl som gamla, gav sig då tillsammans med officerarna i väg till Egypten, ty de var rädda för kaldeerna.
2KI.25.27	Under det trettiosjunde året som Judas kung Jojakin var i fångenskap, på tjugosjunde dagen i tolfte månaden, blev han benådad av den babyloniske kungen Evil Merodak, samma år som denne blev kung. Han släppte ut honom ur fängelset 
2KI.25.28	och behandlade honom vänligt; han gav honom den förnämsta platsen bland de kungar som var hos honom i Babylon. 
2KI.25.29	Jojakin fick lägga av sin fångdräkt, och sedan åt han alltid vid kungens bord, så länge han levde. 
2KI.25.30	Det han behövde för sitt uppehälle fick han regelbundet av kungen, en viss tilldelning för varje dag, så länge han levde.
1CH.1.1	Adam, Set, Enosh, 
1CH.1.2	Kenan, Mahalalel, Jered, 
1CH.1.3	Henok, Metushelach, Lemek 
1CH.1.4	och Noa. Noas söner var Sem, Ham och Jafet.
1CH.1.5	Jafets söner var Gomer, Magog, Madaj, Javan, Tuval, Meshek och Tiras. 
1CH.1.6	Gomers söner var Ashkenas, Rifat och Togarma. 
1CH.1.7	Javans söner var Elisha och Tarshish, kitteerna och rodaneerna.
1CH.1.8	Hams söner var Kush, Misrajim, Put och Kanaan. 
1CH.1.9	Kushs söner var Seba, Havila, Savta, Ragma och Savteka. Ragmas söner var Saba och Dedan. 
1CH.1.10	Kush blev far till Nimrod, som var den förste härskaren på jorden.
1CH.1.11	Misrajim blev far till ludeerna, anameerna, lehaveerna, naftucheerna, 
1CH.1.12	patruseerna, kaslucheerna, från vilka filisteerna härstammar, och kaftoreerna.
1CH.1.13	Kanaan blev far till Sidon, den förstfödde, och till Het, 
1CH.1.14	till jevuseerna, amoreerna, girgasheerna, 
1CH.1.15	hiveerna, arkeerna, sineerna, 
1CH.1.16	arvadeerna, semareerna och hamateerna.
1CH.1.17	Sems söner var Elam, Assur, Arpakshad, Lud och Aram. Arams söner var Us, Hul, Geter och Mash. 
1CH.1.18	Arpakshad blev far till Shelach och Shelach till Ever. 
1CH.1.19	Ever fick två söner. Den ene hette Peleg, ty på hans tid delades jorden upp. Hans bror hette Joktan. 
1CH.1.20	Joktan blev far till Almodad, Shelef, Hasarmavet, Jerach, 
1CH.1.21	Hadoram, Usal, Dikla, 
1CH.1.22	Eval, Avimael, Saba, 
1CH.1.23	Ofir, Havila och Jovav. Alla dessa var Joktans söner.
1CH.1.24	Sem, Arpakshad, Shelach, 
1CH.1.25	Ever, Peleg, Regu, 
1CH.1.26	Serug, Nachor, Terach 
1CH.1.27	och Abram, dvs. Abraham.
1CH.1.28	Abrahams söner var Isak och Ismael. 
1CH.1.29	Detta är deras släkttavla.
1CH.1.29	Ismaels förstfödde var Nevajot. Sedan följde Kedar, Adbeel, Mivsam, 
1CH.1.30	Mishma, Duma, Massa, Hadad, Tema, 
1CH.1.31	Jetur, Nafish och Kedma. Dessa var Ismaels söner.
1CH.1.32	Ketura, Abrahams bihustru, födde sönerna Simran, Jokshan, Medan, Midjan, Jishbak och Shuach. Jokshans söner var Saba och Dedan. 
1CH.1.33	Midjans söner var Efa, Efer, Henok, Avida och Eldaga. Alla dessa härstammade från Ketura.
1CH.1.34	Abraham blev far till Isak. Isaks söner var Esau och Israel.
1CH.1.35	Esaus söner var Elifas, Reguel, Jeush, Jalam och Korach.
1CH.1.36	Elifas söner var Teman, Omar, Sefi, Gatam, Kenas, Timna och Amalek. 
1CH.1.37	Reguels söner var Nachat, Serach, Shamma och Missa.
1CH.1.38	Seirs söner var Lotan, Shoval, Sivon, Ana, Dishon, Eser och Dishan.
1CH.1.39	Lotans söner var Hori och Homam, Lotans syster var Timna. 
1CH.1.40	Shovals söner var Aljan, Manachat, Eval, Shefi och Onam. Sivons söner var Aja och Ana. 
1CH.1.41	Anas son var Dishon. Dishons söner var Hamran, Eshban, Jitran och Keran. 
1CH.1.42	Esers söner var Bilhan, Saavan och Akan. Dishans söner var Us och Aran.
1CH.1.43	Detta är de kungar som regerade i Edom innan någon israelitisk kung regerade där. Bela, Beors son, med säte i Dinhava. 
1CH.1.44	När Bela dog blev Jovav, Serachs son, från Bosra kung efter honom. 
1CH.1.45	När Jovav dog blev Husham från temaneernas land kung efter honom. 
1CH.1.46	När Husham dog blev Hadad, Bedads son, kung efter honom. Han besegrade midjaniterna i Moab, och han hade sitt säte i Avit. 
1CH.1.47	När Hadad dog blev Samla från Masreka kung efter honom. 
1CH.1.48	När Samla dog blev Saul från Rechovot vid floden kung efter honom. 
1CH.1.49	När Saul dog blev Baal Hanan, Akbors son, kung efter honom. 
1CH.1.50	När Baal Hanan dog blev Hadad kung efter honom, med säte i Pagi. Hans hustru hette Mehetavel, dotter till Matred, dotter till Me Sahav.
1CH.1.51	När Hadad dog hade Edom dessa klanhövdingar: hövdingarna Timna, Alva, Jetet, 
1CH.1.52	Oholivama, Ela, Pinon, 
1CH.1.53	Kenas, Teman, Mivsar, 
1CH.1.54	Magdiel och Iram. Detta var Edoms klanhövdingar.
1CH.2.1	Detta var Israels söner: Ruben, Simon, Levi, Juda, Isaskar, Sebulon, 
1CH.2.2	Dan, Josef, Benjamin, Naftali, Gad och Asher.
1CH.2.3	Judas söner var Er, Onan och Shela. Dessa tre fick han med Bat-Shua, den kanaaneiska kvinnan. Men Er, Judas förstfödde, väckte Herrens misshag, och han dödade honom. 
1CH.2.4	Tamar, hans sonhustru, födde honom Peres och Serach. Juda hade alltså fem söner.
1CH.2.5	Peres söner var Hesron och Hamul. 
1CH.2.6	Serachs söner var Simri, Etan, Heman, Kalkol och Darda, alltså sammanlagt fem.
1CH.2.7	Simris son var Karmi, och Karmis son var Akar, som störtade Israel i olycka när han förgrep sig på det som hade vigts åt förintelse. 
1CH.2.8	Etans son var Asarja.
1CH.2.9	De söner som föddes åt Hesron var Jerachmeel, Ram och Keluvaj. 
1CH.2.10	Ram blev far till Amminadav och Amminadav till Nachshon, judeernas furste. 
1CH.2.11	Nachshon blev far till Salma och Salma till Boas. 
1CH.2.12	Boas blev far till Oved och Oved till Jishaj. 
1CH.2.13	Jishaj blev far till Eliav, den förstfödde, Avinadav, den andre, Shima, den tredje, 
1CH.2.14	Netanel, den fjärde, Raddaj, den femte, 
1CH.2.15	Osem, den sjätte, och David, den sjunde. 
1CH.2.16	Deras systrar var Seruja och Avigajil. Serujas söner var Avishaj, Joav och Asael, alltså tre. 
1CH.2.17	Avigajil födde Amasa, vars far var ismaeliten Jeter.
1CH.2.18	Kalev, Hesrons son, fick med sin hustru Asuva dottern Jeriot. Hennes söner var Jesher, Shovav och Ardon. 
1CH.2.19	När Asuva dog tog Kalev Efrat till hustru, och hon födde Hur åt honom. 
1CH.2.20	Hur blev far till Uri och Uri till Besalel.
1CH.2.21	Därefter var Hesron gift med dottern till Makir, Gileads far. Henne tog han till hustru när han var 60 år gammal, och hon födde Seguv åt honom. 
1CH.2.22	Seguv blev far till Jair, som hade 23 städer i Gilead. 
1CH.2.23	Geshur och Aram erövrade av dessa Havvot Jair samt Kenat med kringliggande byar, sammanlagt 60 orter. Alla dessa hade tillhört sönerna till Makir, Gileads far.
1CH.2.24	Efter Hesrons död låg Kalev med Efrata, sin far Hesrons hustru, som födde honom Ashchur, Tekoas far. 
1CH.2.25	Jerachmeel, Hesrons förstfödde, hade sönerna Ram, den förstfödde, Buna, Oren, Osem och Achia. 
1CH.2.26	Jerachmeel hade också en annan hustru. Hon hette Atara och var mor till Onam. 
1CH.2.27	Ram, Jerachmeels förstfödde, hade sönerna Maas, Jamin och Eker. 
1CH.2.28	Onams söner var Shammaj och Jada. Shammajs söner var Nadav och Avishur. 
1CH.2.29	Avishurs hustru hette Avihajil. Hon födde honom Achban och Molid. 
1CH.2.30	Nadavs söner var Seled och Appajim. Seled dog barnlös, 
1CH.2.31	men Appajim hade sonen Jishi. Jishi hade sonen Sheshan och Sheshan hade sonen Achlaj. 
1CH.2.32	Jada, Shammajs bror, hade sönerna Jeter och Jonatan. Jeter dog barnlös. 
1CH.2.33	Jonatans söner var Pelet och Sasa. Dessa var ättlingar till Jerachmeel.
1CH.2.34	Sheshan hade inga söner utan bara döttrar. Han hade en egyptisk slav vid namn Jarcha 
1CH.2.35	och åt honom gav han sin dotter till hustru. Hon födde Attaj åt honom. 
1CH.2.36	Attaj blev far till Natan och Natan till Savad. 
1CH.2.37	Savad blev far till Eflal och Eflal till Oved. 
1CH.2.38	Oved blev far till Jehu och Jehu till Asarja. 
1CH.2.39	Asarja blev far till Heles och Heles till Elasa. 
1CH.2.40	Elasa blev far till Sismaj och Sismaj till Shallum. 
1CH.2.41	Shallum blev far till Jekamja och Jekamja till Elishama.
1CH.2.42	Kalev, Jerachmeels bror, hade sonen Mesha, den förstfödde, far till Sif. Dennes son var Maresha, far till Hebron. 
1CH.2.43	Hebrons söner var Korach, Tappuach, Rekem och Shema. 
1CH.2.44	Shema blev far till Racham, Jorkoams far, och Rekem till Shammaj. 
1CH.2.45	Shammaj hade sonen Maon, och Maon blev far till Bet-Sur. 
1CH.2.46	Efa, Kalevs bihustru, födde Harran, Mosa och Gases; Harran blev far till Gases. 
1CH.2.47	Johdajs söner var Regem, Jotam, Geshan, Pelet, Efa och Shaaf. 
1CH.2.48	Kalevs bihustru Maaka födde Shever och Tirchana. 
1CH.2.49	Hon födde också Shaaf, far till Madmanna, och Sheva, far till Makbena och Giva. Kalevs dotter hette Aksa. 
1CH.2.50	Dessa var ättlingar till Kalev.
1CH.2.50	Hur, Efratas förstfödde, hade sönerna Shoval, far till Kirjat-Jearim, 
1CH.2.51	Salma, far till Betlehem, och Haref, far till Bet-Gader. 
1CH.2.52	Ättlingarna till Shoval, Kirjat-Jearims far, var Reaja och hälften av manachteerna. 
1CH.2.53	Släkterna som härstammade från Kirjat-Jearim var jitreerna, puteerna, shumateerna och mishraeerna, och från dem kom sorateerna och eshtauleerna.
1CH.2.54	Salma, Betlehems far, hade som ättlingar netofateerna, Atrot Bet Joav och den sorateiska hälften av manachteerna 
1CH.2.55	samt de sifreiska släkter som bodde i Jabes: tirateer, shimateer och sukateer. Detta var de keniter som härstammade från Hammat, stamfar till Rekavs släkt.
1CH.3.1	Detta är de söner David fick i Hebron: Amnon, den förstfödde, med Achinoam från Jisreel, Daniel, den andre, med Avigajil från Karmel, 
1CH.3.2	Absalom, den tredje, son till Maaka, som var dotter till Talmaj, kungen av Geshur, Adonia, den fjärde, son till Haggit, 
1CH.3.3	Shefatja, den femte, med Avital, och Jitream, den sjätte, med sin hustru Egla. 
1CH.3.4	Dessa sex fick han i Hebron, där han regerade i sju år och sex månader. I Jerusalem regerade han i trettiotre år.
1CH.3.5	Dessa söner föddes åt honom i Jerusalem: Shima, Shovav, Natan och Salomo, alltså fyra, med Bat-Shua, Ammiels dotter, 
1CH.3.6	vidare Jivchar, Elishua, Elifelet, 
1CH.3.7	Nogah, Nefeg, Jafia, 
1CH.3.8	Elishama, Eljada och Elifelet, alltså nio.
1CH.3.9	Detta var Davids alla söner, förutom sönerna med bihustrurna, och Tamar var deras syster.
1CH.3.10	Salomos son var Rehabeam, vars son var Avia, vars son var Asa, vars son var Joshafat, 
1CH.3.11	vars son var Joram, vars son var Achasja, vars son var Joash, 
1CH.3.12	vars son var Amasja, vars son var Asarja, vars son var Jotam, 
1CH.3.13	vars son var Achas, vars son var Hiskia, vars son var Manasse, 
1CH.3.14	vars son var Amon, vars son var Josia. 
1CH.3.15	Josias söner var Jochanan, den förstfödde, Jojakim, den andre, Sidkia, den tredje, och Shallum, den fjärde. 
1CH.3.16	Jojakim hade sonen Jekonja och sonen Sidkia.
1CH.3.17	Jekonjas, den fångnes, söner var Shealtiel, den förstfödde, 
1CH.3.18	Malkiram, Pedaja, Shenassar, Jekamja, Hoshama och Nedavja. 
1CH.3.19	Pedajas söner var Serubbabel och Shimi. Serubbabel hade sönerna Meshullam och Hananja — deras syster hette Shelomit — 
1CH.3.20	vidare Hashuva, Ohel, Berekja, Hasadja och Jushav Hesed, alltså fem. 
1CH.3.21	Hananjas söner var Pelatja, Jesaja, Refaja, Arnan, Obadja och Shekanja. 
1CH.3.22	Shekanjas söner var Shemaja, Hattush, Jigal, Bariach, Nearja och Shafat, alltså sex. 
1CH.3.23	Nearjas söner var Eljoenaj, Hiskia och Asrikam — alltså tre. 
1CH.3.24	Eljoenajs söner var Hodavja, Eljashiv, Pelaja, Ackuv, Jochanan, Delaja och Anani, alltså sju.
1CH.4.1	Ättlingar till Juda var Peres, Hesron, Karmi, Hur och Shoval. 
1CH.4.2	Reaja, Shovals son, blev far till Jachat och Jachat till Achumaj och Lahad. Detta var de sorateiska släkterna.
1CH.4.3	Detta är Etams söner: Jisreel, Jishma och Jidbash — deras syster hette Haslelponi — 
1CH.4.4	vidare Penuel, Gedors far, och Eser, Hushas far. Dessa var ättlingar till Hur, Efratas förstfödde, Betlehems far.
1CH.4.5	Ashchur, Tekoas far, hade två hustrur, Hela och Naara. 
1CH.4.6	Naara födde honom Achussam, Hefer, Temni och achashtareerna. Dessa var Naaras söner. 
1CH.4.7	Helas söner var Seret, Sochar, Etnan och Kos. 
1CH.4.8	Kos blev far till Anuv och Hassoveva och stamfar till de släkter som härstammade från Acharchel, Harums son.
1CH.4.9	Jabes hade högre anseende än sina bröder. Hans mor gav honom namnet Jabes, »ty«, sade hon, »jag födde honom med smärta«. 
1CH.4.10	Men Jabes åkallade Israels Gud: »Välsigna mig och gör mitt område stort. Låt din hand stödja mig och befria mig från olycka och smärta.« Och Gud uppfyllde hans önskan.
1CH.4.11	Keluv, Shuchas bror, blev far till Mechir, som var Eshtons far. 
1CH.4.12	Eshton blev far till Bet Rafa, Paseach och Techinna, far till Ir Nachash. Detta var männen från Reka.
1CH.4.13	Kenas söner var Otniel och Seraja, Otniels söner var Hatat och Meonotaj. 
1CH.4.14	Meonotaj blev far till Ofra, och Seraja blev far till Joav, stamfar till Timmermansdalens släkt; de var ju timmermän. 
1CH.4.15	Kalev, Jefunnes son, hade sönerna Ir, Ela och Naam, och Elas son var Kenas.
1CH.4.16	Jehallelels söner var Sif, Sifa, Tirja och Asarel.
1CH.4.17	Esras söner var Jeter, Mered, Efer och Jalon. Jeter blev far till Mirjam, Shammaj och Jishbach, Eshtemoas far. 
1CH.4.18	Hans judeiska hustru födde Jered, Gedors far, Hever, Sokos far, och Jekutiel, Sanoachs far. Detta var sönerna till Bitja, faraos dotter, som Mered hade tagit till hustru: … 
1CH.4.19	Söner till hans judeiska hustru, syster till Nacham, far till Keila, var …, garmén, och Eshtemoa, maakatén.
1CH.4.20	Shimons söner var Amnon, Rinna, Ben-Hanan och Tilon. Jishi hade sonen Sochet.
1CH.4.21	Ättlingarna till Shela, Judas son, var Er, Lekas far, Lada, Mareshas far, och de släkter som var linnevävare i Bet Ashbea, 
1CH.4.22	vidare Jokim och männen från Koseva och Joash och Saraf, som hade tjänstgjort i Moab och sedan återvänt till Betlehem — enligt gamla traditioner. 
1CH.4.23	Detta var de krukmakare som bodde i Netaim och Gedera; de bodde där i kungens tjänst.
1CH.4.24	Simons söner var Nemuel, Jamin, Jariv, Serach och Saul. 
1CH.4.25	Hans son var Shallum, vars son var Mivsam, vars son var Mishma. 
1CH.4.26	Mishma hade sonen Hammuel, sonen Sackur och sonen Shimi. 
1CH.4.27	Shimi hade sexton söner och sex döttrar, men hans bröder hade inte många barn. Deras släkt blev inte lika stor som Judas. 
1CH.4.28	De bodde i Beer Sheva, Molada, Hasar Shual, 
1CH.4.29	Bilha, Esem, Tolad, 
1CH.4.30	Betuel, Horma, Siklag, 
1CH.4.31	Bet Markavot, Hasar Susim, Bet Biri och Shaarajim. Dessa var deras städer till dess att David blev kung, 
1CH.4.32	liksom tillhörande byar. De bodde också i Etam, Ajin, Rimmon, Token och Ashan, dessa fem städer, 
1CH.4.33	samt alla deras byar, som låg runt om dessa städer, ända till Baal. Det var där de bodde, och de hade ett eget släktregister. 
1CH.4.34	Vidare: Meshovav, Jamlek, Josha, Amasjas son, 
1CH.4.35	Joel, Jehu, son till Joshivja, son till Seraja, son till Asiel, 
1CH.4.36	Eljoenaj, Jaakova, Jeshochaja, Asaja, Adiel, Jesimiel, Benaja 
1CH.4.37	och Sisa, son till Shifi, son till Allon, son till Jedaja, son till Shimri, son till Shemaja. 
1CH.4.38	Dessa ovan nämnda var sina släkters hövdingar. Deras familjer förökade sig starkt, 
1CH.4.39	och de drog ut i riktning mot Gedor, till östra sidan av dalen, för att söka bete för sin småboskap. 
1CH.4.40	Där fann de fett, gott bete, och landet var vidsträckt och där var lugnt och fridfullt; de som förut bodde där var hamiter.
1CH.4.41	De som här blivit upptecknade med namn kom vid den tid då Hiskia regerade över Juda, och de förstörde hamiternas tält och boplatser, som fanns där. De förintade dem för all framtid och slog sig ner på deras område, ty där fanns bete för småboskapen. 
1CH.4.42	Några av dem, 500 man från Simons stam, drog till Seirs bergsbygd, ledda av Pelatja, Nearja, Refaja och Ussiel, Jishis söner. 
1CH.4.43	De slog de sista överlevande amalekiterna och bor där än i dag.
1CH.5.1	Vidare sönerna till Ruben, Israels förstfödde. (Han var den förstfödde, men eftersom han vanhelgat sin fars bädd gavs hans förstfödslorätt till Josefs, Israels sons, söner, och han bör inte räknas som förstfödd. 
1CH.5.2	Juda var mäktigast bland sina bröder och från honom härstammade en furste, men förstfödslorätten tillhörde Josef.) 
1CH.5.3	Ruben, Israels förstfödde, hade sönerna Henok, Pallu, Hesron och Karmi. 
1CH.5.4	Joels ättlingar: hans son var Shemaja, vars son var Gog, vars son var Shimi, 
1CH.5.5	vars son var Mika, vars son var Reaja, vars son var Baal, 
1CH.5.6	vars son var Beera, som den assyriske kungen Tiglat Pileser förde bort i fångenskap; han var en av rubeniternas hövdingar. 
1CH.5.7	Hans släkt blev familjevis och i åldersordning uppförd i släktregistret: Jeiel, överhuvudet, Sakarja 
1CH.5.8	och Bela, son till Asas, son till Shema, son till Joel. Rubeniterna bodde i Aroer och ända bort mot Nebo och Baal Meon. 
1CH.5.9	Österut hade de boplatser ända fram till öknen som sträcker sig från floden Eufrat; de hade mycket boskap i Gilead. 
1CH.5.10	På Sauls tid förde de krig med hagareerna, som de underkuvade. Sedan övertog de deras boplatser längs med hela östra sidan av Gilead.
1CH.5.11	Gads stam bodde mittemot dem i Bashan ända till Salka. 
1CH.5.12	Joel var överhuvudet, därnäst kom Shafam och sedan Janaj, domaren i Bashan. 
1CH.5.13	Deras släkt var, familj för familj, Mikael, Meshullam, Sheva, Joraj, Jakan, Sia och Ever, alltså sju. 
1CH.5.14	De var söner till Avichajil, son till Huri, son till Jaroach, son till Gilead, son till Mikael, son till Jeshishaj, son till Jachdo, son till Bus. 
1CH.5.15	Achi, son till Avdiel, son till Guni, var överhuvud för dessa familjer. 
1CH.5.16	De bodde i Gilead, i Javesh med kringliggande byar, och på Sharons alla utmarker så långt de sträckte sig.
1CH.5.17	De blev alla uppförda i släktregister då Jotam, Judas kung, och Jerobeam, Israels kung, regerade.
1CH.5.18	Rubens stam och gaditerna och hälften av Manasses stam var krigare, stridsvana män med sköld och svärd eller båge. De var 44 760 vapenföra män, 
1CH.5.19	och de förde krig mot hagareerna och mot Jetur, Nafish och Nodav. 
1CH.5.20	De fick hjälp mot dem så att hagareerna och alla deras bundsförvanter föll i deras händer. Under striden hade de nämligen ropat till Gud, och han hörde deras bön därför att de förtröstade på honom. 
1CH.5.21	De lade beslag på deras boskap: 50 000 kameler, 250 000 får och 2 000 åsnor och dessutom 100 000 människor. 
1CH.5.22	Många hade stupat; striden var Guds verk. Sedan bodde de i deras land ända till exilen.
1CH.5.23	Halva Manasses stam bodde i Bashan ända upp mot Baal Hermon, Senir och berget Hermon. De var talrika. 
1CH.5.24	Dessa var överhuvuden för sina familjer: Efer, Jishi, Eliel, Asriel, Jeremia, Hodavja och Jachdiel — förmögna och berömda män, överhuvuden för sina familjer. 
1CH.5.25	Men de avföll från sina fäders Gud och var otrogna med de gudar som dyrkades av landets olika folk, dem som Gud förintade åt dem. 
1CH.5.26	Då ingav Israels Gud den assyriske kungen Pul — den assyriske kungen Tiglat Pileser — att bortföra folket i fångenskap, rubeniterna, gaditerna och halva Manasses stam, och han lät dem komma till Halach, Havor och floden Gosan, och där bor de än i dag.
1CH.6.1	Levis söner var Gershom, Kehat och Merari. 
1CH.6.2	Kehats söner var Amram, Jishar, Hebron och Ussiel. 
1CH.6.3	Amrams barn var Aron, Mose och Mirjam. Arons söner var Nadav, Avihu, Elasar och Itamar. 
1CH.6.4	Elasar blev far till Pinechas och Pinechas till Avishua. 
1CH.6.5	Avishua blev far till Bucki och Bucki till Ussi. 
1CH.6.6	Ussi blev far till Serachja och Serachja till Merajot. 
1CH.6.7	Merajot blev far till Amarja och Amarja till Achituv. 
1CH.6.8	Achituv blev far till Sadok och Sadok till Achimaas. 
1CH.6.9	Achimaas blev far till Asarja och Asarja till Jochanan. 
1CH.6.10	Jochanan blev far till Asarja, som var präst i det tempel Salomo byggde i Jerusalem.
1CH.6.11	Asarja blev far till Amarja och Amarja till Achituv. 
1CH.6.12	Achituv blev far till Sadok och Sadok till Shallum. 
1CH.6.13	Shallum blev far till Hilkia och Hilkia till Asarja. 
1CH.6.14	Asarja blev far till Seraja och Seraja till Josadak, 
1CH.6.15	som var bland de deporterade när Herren lät Nebukadnessar föra bort befolkningen i Juda och Jerusalem.
1CH.6.16	Levis söner var Gershom, Kehat och Merari. 
1CH.6.17	Gershoms söner hette Livni och Shimi. 
1CH.6.18	Kehats söner var Amram, Jishar, Hebron och Ussiel. 
1CH.6.19	Meraris söner var Machli och Mushi.
1CH.6.19	Detta är de levitiska släkterna ordnade efter deras stamfäder:
1CH.6.20	Gershom hade sonen Livni, vars son var Jachat, vars son var Simma, 
1CH.6.21	vars son var Joach, vars son var Iddo, vars son var Serach, vars son var Jeotraj. 
1CH.6.22	Kehats ättlingar: hans son var Amminadav, vars son var Korach, vars son var Assir, 
1CH.6.23	vars son var Elkana, vars son var Evjasaf, vars son var Assir, 
1CH.6.24	vars son var Tachat, vars son var Uriel, vars son var Ussia, vars son var Saul. 
1CH.6.25	Elkanas ättlingar: Amasaj och Achimot, 
1CH.6.26	vars son var Elkana, vars son var Sofaj, vars son var Nachat, 
1CH.6.27	vars son var Eliav, vars son var Jerocham, vars son var Elkana, vars son var Samuel. 
1CH.6.28	Samuels söner var Joel, den förstfödde, och Avia, den andre. 
1CH.6.29	Meraris ättlingar: Machli, vars son var Livni, vars son var Shimi, vars son var Ussa, 
1CH.6.30	vars son var Shima, vars son var Haggia, vars son var Asaja.
1CH.6.31	Detta är de som David gav i uppdrag att svara för sången i Herrens hus när arken hade fått sin plats där. 
1CH.6.32	Tills Salomo hade byggt Herrens hus i Jerusalem fullgjorde de denna tjänst framför uppenbarelsetältet, boningen, och de utförde sina uppgifter enligt den ordning som gällde för dem.
1CH.6.33	Detta är de som med sina söner fullgjorde denna tjänst:
1CH.6.33	Av Kehats släkt: Heman, sångaren, son till Joel, son till Samuel, 
1CH.6.34	son till Elkana, son till Jerocham, son till Eliel, son till Toach, 
1CH.6.35	son till Suf, son till Elkana, son till Machat, son till Amasaj, 
1CH.6.36	son till Elkana, son till Joel, son till Asarja, son till Sefanja, 
1CH.6.37	son till Tachat, son till Assir, son till Evjasaf, son till Korach, 
1CH.6.38	son till Jishar, son till Kehat, son till Levi, son till Israel.
1CH.6.39	Vidare Asaf, sångare liksom Heman, som stod på hans högra sida, son till Berekja, son till Shima, 
1CH.6.40	son till Mikael, son till Maaseja, son till Malkia, 
1CH.6.41	son till Etni, son till Serach, son till Adaja, 
1CH.6.42	son till Etan, son till Simma, son till Shimi, 
1CH.6.43	son till Jachat, son till Gershom, son till Levi.
1CH.6.44	Meraris ättlingar, sångare även de, stod på den vänstra sidan: Etan, son till Kishi, son till Avdi, son till Malluk, 
1CH.6.45	son till Hashavja, son till Amasja, son till Hilkia, 
1CH.6.46	son till Amsi, son till Bani, son till Semer, 
1CH.6.47	son till Machli, son till Mushi, son till Merari, son till Levi.
1CH.6.48	Deras levitiska bröder var satta till att göra allt slags tjänst i boningen, Guds hus. 
1CH.6.49	Men Aron och hans ättlingar skötte offren på brännofferaltaret och rökelsealtaret. De ombesörjde allt i det allra heligaste och bringade försoning åt Israel, alldeles så som Mose, Guds tjänare, hade befallt. 
1CH.6.50	Detta är Arons ättlingar: hans son var Elasar, vars son var Pinechas, vars son var Avishua, 
1CH.6.51	vars son var Bucki, vars son var Ussi, vars son var Serachja, 
1CH.6.52	vars son var Merajot, vars son var Amarja, vars son var Achituv, 
1CH.6.53	vars son var Sadok, vars son var Achimaas.
1CH.6.54	Detta är leviternas boplatser, tältstäderna, som de hade inom sina landområden. Lotten föll först på Arons ättlingar av Kehats släkt, 
1CH.6.55	och de fick Hebron i Juda land med omgivande betesmarker, 
1CH.6.56	men åkerjorden och byarna som hörde till staden fick Kalev, Jefunnes son. 
1CH.6.57	Arons ättlingar fick asylstäderna Hebron och Livna med betesmarker, Jattir och Eshtemoa med betesmarker, 
1CH.6.58	Hilen med betesmarker, Devir med betesmarker, 
1CH.6.59	Ashan med betesmarker och Bet-Shemesh med betesmarker 
1CH.6.60	samt från Benjamins stam Geva med betesmarker, Alemet med betesmarker och Anatot med betesmarker. Sammanlagt hade de tretton städer med tillhörande betesmarker.
1CH.6.61	Kehats övriga ättlingar fick genom lottkastning släkt för släkt tio städer från den ena hälften av Manasses stam. 
1CH.6.62	Gershoms ättlingar fick genom lottkastning släkt för släkt tretton städer från Isaskars stam, Ashers stam, Naftalis stam och Manasses stam i Bashan. 
1CH.6.63	Meraris ättlingar fick genom lottkastning släkt för släkt tolv städer från Rubens stam, Gads stam och Sebulons stam. 
1CH.6.64	Israeliterna gav leviterna dessa städer med betesmarker. 
1CH.6.65	Genom lottkastning gav man dem från Judas, Simons och Benjamins stammar de städer vilkas namn står att läsa ovan. 
1CH.6.66	Vissa släkter bland Kehats ättlingar fick städerna inom sitt område från Efraims stam: 
1CH.6.67	man gav dem asylstaden Shekem med betesmarker i Efraims bergsbygd, Geser med betesmarker, 
1CH.6.68	Jokmeam med betesmarker, Bet-Horon med betesmarker, 
1CH.6.69	Ajalon med betesmarker och Gat-Rimmon med betesmarker 
1CH.6.70	samt från den ena hälften av Manasses stam Aner med betesmarker och Bileam med betesmarker. Allt detta fick släkterna bland Kehats övriga ättlingar. 
1CH.6.71	Gershoms ättlingar fick släkt för släkt från den andra hälften av Manasses stam Golan i Bashan med betesmarker och Ashtarot med betesmarker. 
1CH.6.72	Från Isaskars stam fick de Kedesh med betesmarker, Daverat med betesmarker, 
1CH.6.73	Ramot med betesmarker och Anem med betesmarker, 
1CH.6.74	från Ashers stam Mashal med betesmarker, Avdon med betesmarker, 
1CH.6.75	Hukok med betesmarker och Rechov med betesmarker, 
1CH.6.76	samt från Naftalis stam Kedesh i Galileen med betesmarker, Hammon med betesmarker och Kirjatajim med betesmarker. 
1CH.6.77	Meraris övriga ättlingar fick från Sebulons stam Rimmono med betesmarker och Tabor med betesmarker. 
1CH.6.78	På andra sidan Jordan, mitt emot Jeriko, öster om Jordan, fick de från Rubens stam Beser i öknen med betesmarker, Jahas med betesmarker, 
1CH.6.79	Kedemot med betesmarker och Mefaat med betesmarker 
1CH.6.80	samt från Gads stam Ramot i Gilead med betesmarker, Machanajim med betesmarker, 
1CH.6.81	Heshbon med betesmarker och Jaser med betesmarker.
1CH.7.1	Isaskars söner var Tola, Pua, Jashuv och Shimron, alltså fyra. 
1CH.7.2	Tolas söner var Ussi, Refaja, Jeriel, Jachmaj, Jivsam och Samuel, överhuvuden för de familjer som härstammade från Tola; de var tappra krigare. Enligt släktregistren var deras antal på Davids tid 22 600. 
1CH.7.3	Ussis söner var Jisrachja, Mikael, Obadja, Joel och Jishia, alltså fem, alla överhuvuden. 
1CH.7.4	Till deras familjer hörde enligt deras släktregister skaror av krigare, 36 000 man; de hade många hustrur och barn. 
1CH.7.5	Deras bröder i Isaskars alla släkter var tappra krigare. Sammanlagt 87 000 fanns upptecknade.
1CH.7.6	Benjamins söner var Bela, Beker och Jediael, alltså tre. 
1CH.7.7	Belas söner var Esbon, Ussi, Ussiel, Jerimot och Iri, alltså fem, överhuvuden för sina familjer och tappra krigare. 22 034 man fanns upptecknade. 
1CH.7.8	Bekers söner var Semira, Joash, Elieser, Eljoenaj, Omri, Jeremot, Avia, Anatot och Alemet. Alla dessa var Bekers söner. 
1CH.7.9	I deras släktregister upptecknades 20 200 man, överhuvuden för sina familjer och tappra krigare. 
1CH.7.10	Jediaels son var Bilhan, och Bilhans söner var Jeush, Benjamin, Ehud, Kenaana, Setan, Tarshish och Achishachar. 
1CH.7.11	Alla dessa var ättlingar till Jediael, överhuvuden för sina familjer, tappra krigare, 17 200 vapenföra män. 
1CH.7.12	Shufam och Hufam var söner till Ir, Hushim var son till Acher.
1CH.7.13	Naftalis söner var Jachasiel, Guni, Jeser och Shallum, ättlingar till Bilha.
1CH.7.14	Manasses son var Asriel, som hans arameiska bihustru födde; hon födde också Makir, Gileads far. 
1CH.7.15	Makir tog hustrur åt Hufam och Shufam. Hans syster hette Maaka. Hans andra son hette Selofchad; Selofchad hade endast döttrar. 
1CH.7.16	Maaka, Makirs hustru, födde en son och gav honom namnet Peresh; hans bror hette Sheresh och hans söner var Ulam och Rekem. 
1CH.7.17	Ulams son var Bedan. Dessa var ättlingar till Gilead, son till Makir, son till Manasse. 
1CH.7.18	Och hans syster Hammoleket födde Ishhod, Avieser och Machla. 
1CH.7.19	Shemida hade sönerna Achjan, Shekem, Likchi och Aniam.
1CH.7.20	Efraims ättlingar var Shutelach, vars son var Bered, vars son var Tachat, vars son var Elada, vars son var Tachat, 
1CH.7.21	vars son var Savad, vars son var Shutelach; dessutom Eser och Elad. De blev dödade av några män från Gat, som var födda där i landet, när de kom dit för att ta deras boskap. 
1CH.7.22	Deras far Efraim sörjde länge, och hans bröder kom för att trösta honom. 
1CH.7.23	Sedan låg han med sin hustru, och hon blev havande. Hon födde en son, och han gav honom namnet Beria, ty det hade skett i en olyckstid för hans familj. 
1CH.7.24	Hans dotter var Sheera; hon grundade Nedre och Övre Bet-Horon och Ussen Sheera. 
1CH.7.25	Hans son var Refach, vars son var Reshef, vars son var Telach, vars son var Tachan, 
1CH.7.26	vars son var Ladan, vars son var Ammihud, vars son var Elishama, 
1CH.7.27	vars son var Nun, vars son var Josua. 
1CH.7.28	Deras egendomar och boplatser var Betel med kringliggande byar, och i öster Naaran och i väster Geser med dess byar, dessutom Shekem med dess byar ända till Aja med dess byar. 
1CH.7.29	Manasses släkt kontrollerade Bet-Shean med dess byar, vidare Tanak med dess byar, Megiddo med dess byar och Dor med dess byar. Där bodde ättlingarna till Josef, Israels son.
1CH.7.30	Ashers söner var Jimna, Jishva, Jishvi och Beria. Serach var deras syster. 
1CH.7.31	Berias söner var Hever och Malkiel, Birsajits far. 
1CH.7.32	Hever blev far till Jaflet, Semer och Hotam. Shua var deras syster. 
1CH.7.33	Jaflets söner var Pasak, Bimhal och Ashvat. De var Jaflets söner. 
1CH.7.34	Hans bror Semers söner var Rohga, Hubba och Aram. 
1CH.7.35	Hans bror Hotams söner var Sofach, Jimna, Shelesh och Amal. 
1CH.7.36	Sofachs söner var Suach, Harnefer, Shual, Beri, Jimra, 
1CH.7.37	Beser, Hod, Shamma, Shilsha, Jitran och Beera. 
1CH.7.38	Jeters söner var Jefunne, Pispa och Ara. 
1CH.7.39	Ullas söner var Arach, Hanniel och Risja. 
1CH.7.40	Alla dessa var Ashers ättlingar, överhuvuden för sina familjer, utvalda, tappra krigare, ledande bland hövdingarna. De som upptecknades för krigstjänst utgjorde 26 000 man.
1CH.8.1	Benjamin blev far till Bela, den förstfödde, Ashbel, den andre, Achrach, den tredje, 
1CH.8.2	Nocha, den fjärde, och Rafa, den femte. 
1CH.8.3	Bela hade sönerna Addar och Gera, Ehuds far. 
1CH.8.4	Avishua, Naaman, Achia, 
1CH.8.5	Gera, Shefufan och Huram: 
1CH.8.6	dessa var Ehuds söner. De var överhuvuden för sina familjer bland invånarna i Geva och fördes bort i fångenskap till Manachat, 
1CH.8.7	nämligen Naaman, Achia och Gera. Det var han som förde bort dem, han blev far till Ussa och Achichud.
1CH.8.8	Shacharajim fick söner i Moab sedan han hade skilt sig från sina hustrur Hushim och Baara. 
1CH.8.9	Med sin hustru Hodesh fick han Jovav, Sivja, Mesha, Malkam, 
1CH.8.10	Jeus, Sakeja och Mirma. De var hans söner, överhuvuden för sina familjer. 
1CH.8.11	Med Hushim fick han Avituv och Elpaal. 
1CH.8.12	Elpaals söner var Ever, Misham och Semer. Han var den som grundade Ono och Lod med kringliggande byar.
1CH.8.13	Beria, Elpaal och Shema var överhuvuden för sina familjer bland invånarna i Ajalon och drev bort invånarna i Gat; 
1CH.8.14	deras bröder var Shashak och Jerocham. 
1CH.8.15	Sevadja, Arad, Eder, 
1CH.8.16	Mikael, Jishpa och Jocha var Berias söner. 
1CH.8.17	Sevadja, Meshullam, Hiski, Hever, 
1CH.8.18	Jishmeraj, Jislia och Jovav var Elpaals söner. 
1CH.8.19	Jakim, Sikri, Savdi, 
1CH.8.20	Eljoenaj, Silletaj, Eliel, 
1CH.8.21	Adaja, Beraja och Shimrat var Shemas söner. 
1CH.8.22	Jishpan, Ever, Eliel, 
1CH.8.23	Avdon, Sikri, Hanan, 
1CH.8.24	Hananja, Elam, Antotia, 
1CH.8.25	Jifdeja och Penuel var Shashaks söner. 
1CH.8.26	Shamsheraj, Shecharja, Atalja, 
1CH.8.27	Jaareshja, Elia och Sikri var Jerochams söner. 
1CH.8.28	De var överhuvuden för sina familjer enligt släktordningen; de bodde i Jerusalem.
1CH.8.29	I Givon bodde Givons grundare Jeiel; hans hustru hette Maaka. 
1CH.8.30	Hans söner var Avdon, den förstfödde, Sur, Kish, Baal, Ner, Nadav, 
1CH.8.31	Gedor, Achjo, Seker och Miklot. 
1CH.8.32	Miklot blev far till Shima. Också dessa bodde i Jerusalem liksom sina bröder, tillsammans med dem.
1CH.8.33	Ner blev far till Kish, Kish till Saul och Saul till Jonatan, Malki-Shua, Avinadav och Eshbaal. 
1CH.8.34	Jonatans son var Meriv-Baal, och Meriv-Baal blev far till Mika. 
1CH.8.35	Mikas söner var Piton, Melek, Tarea och Achas.
1CH.8.36	Achas blev far till Joadda och Joadda till Alemet, Asmavet och Simri. Simri blev far till Mosa 
1CH.8.37	och Mosa till Bina, vars son var Rafa, vars son var Elasa, vars son var Asel. 
1CH.8.38	Asel hade sex söner. De hette Asrikam, den förstfödde, Ismael, Shearja, Asarja, Obadja och Hanan. Alla dessa var Asels söner. 
1CH.8.39	Hans bror Esheks söner var Ulam, den förstfödde, Jeush, den andre, och Elifelet, den tredje. 
1CH.8.40	Ulams söner var tappra krigare, bågskyttar. De hade många söner och sonsöner, sammanlagt 150. Alla dessa var ättlingar till Benjamin.
1CH.9.1	Nu hade alla israeliter upptecknats i släktregister; de är uppskrivna i boken om Israels kungar. Judas folk fördes bort till Babylon därför att de hade varit trolösa. 
1CH.9.2	De första som återvände till sina städer och egendomar var vanliga israeliter, präster, leviter och tempeltjänare. 
1CH.9.3	I Jerusalem bosatte sig folk av Judas, Benjamins, Efraims och Manasses stammar:
1CH.9.4	Utaj, son till Ammihud, son till Omri, son till Imri, son till Bani, av Peres, Judas sons, släkt. 
1CH.9.5	Vidare av Shelas efterkommande Asaja, den förstfödde, och hans söner. 
1CH.9.6	Av Serachs ättlingar Jeguel. Denna ätt omfattade 690 personer.
1CH.9.7	Av Benjamins ättlingar: Sallu, son till Meshullam, son till Hodavja, son till Hassenua, 
1CH.9.8	Jivneja, son till Jerocham, Ela, son till Ussi, son till Mikri, och Meshullam, son till Shefatja, son till Reguel, son till Jivnia. 
1CH.9.9	Denna ätt omfattade enligt sina släktregister 956 personer. Alla dessa var överhuvuden för sina familjer.
1CH.9.10	Av prästerna: Jedaja, Jojariv, Jakin, 
1CH.9.11	Asarja, son till Hilkia, son till Meshullam, son till Sadok, son till Merajot, son till Achituv, den främste i Guds hus, 
1CH.9.12	Adaja, son till Jerocham, son till Pashchur, son till Malkia, och Masaj, son till Adiel, son till Jachsera, son till Meshullam, son till Meshillemot, son till Immer. 
1CH.9.13	Denna ätt omfattade 1 760 personer, överhuvuden för sina familjer, väl skickade att göra tjänst i Guds hus.
1CH.9.14	Av leviterna: Shemaja, son till Hashuv, son till Asrikam, son till Hashavja, av Meraris släkt. 
1CH.9.15	Vidare Bakbackar, Heresh, Galal, Mattanja, son till Mika, son till Sikri, son till Asaf, 
1CH.9.16	Obadja, son till Shemaja, son till Galal, son till Jedutun, och Berekja, son till Asa, son till Elkana, som bodde i netofateernas byar.
1CH.9.17	Dörrvaktare var Shallum, Ackuv, Talmon och Achiman. Shallum var deras förman. 
1CH.9.18	Dittills hade de tjänstgjort vid Kungsporten på östra sidan. Detta var dörrvaktarna i leviternas läger.
1CH.9.19	Shallum, son till Kore, son till Evjasaf, son till Korach, och de som hörde till hans släkt, korachiterna, tjänstgjorde som tröskelväktare i tältet, liksom deras fäder hade hållit vakt vid ingången till Herrens läger. 
1CH.9.20	Pinechas, Elasars son, var en gång den främste bland dem. Herren var med honom.
1CH.9.21	Sakarja, Meshelemjas son, vaktade ingången till uppenbarelsetältet. 
1CH.9.22	De som utvalts till att vakta trösklarna var 212, och de var upptecknade i släktregister i sina byar. David och siaren Samuel hade insatt dem till att tjänstgöra ständigt. 
1CH.9.23	De och deras söner tjänstgjorde avdelningsvis vid portarna i Herrens hus, tälthuset. 
1CH.9.24	De fyra dörrvaktarna var posterade i de fyra väderstrecken, öster, väster, norr och söder, 
1CH.9.25	och deras släktingar i varje by skulle var sjunde dag komma in och tjänstgöra tillsammans med dem enligt en bestämd ordning. 
1CH.9.26	De fyra överdörrvaktarna var dock ständigt i tjänst. De var leviter och skötte kamrarna och förråden i Guds hus. 
1CH.9.27	De skulle tillbringa natten i närheten av Guds hus; det ålåg dem att hålla vakt och att öppna varje morgon.
1CH.9.28	En del av dem hade hand om de kärl som användes vid gudstjänsten. De skulle räkna dem både när de ställde in dem och när de tog ut dem. 
1CH.9.29	Andra skulle ta hand om de vanliga kärlen och helgedomens övriga kärl och ha uppsikt över mjölet, vinet, oljan, rökelsen och de välluktande kryddorna. 
1CH.9.30	Några av prästerna hade till uppgift att tillreda den välluktande smörjelsen. 
1CH.9.31	Och leviten Mattitja, som var korachiten Shallums förstfödde, övervakade ständigt brödbakningen. 
1CH.9.32	Några av deras ämbetsbröder bland Kehats ättlingar hade uppsikt över skådebröden och skulle lägga fram dem varje sabbat. 
1CH.9.33	Dessa sångare var överhuvuden för levitiska familjer och bodde i särskilda kammare, ty de var i tjänst dag och natt.
1CH.9.34	De var överhuvuden för de levitiska familjerna enligt släktordningen; de bodde i Jerusalem.
1CH.9.35	I Givon bodde Givons grundare Jeiel; hans hustru hette Maaka. 
1CH.9.36	Hans söner var Avdon, den förstfödde, Sur, Kish, Baal, Ner, Nadav, 
1CH.9.37	Gedor, Achjo, Sakarja och Miklot. 
1CH.9.38	Miklot blev far till Shimam. Också dessa bodde i Jerusalem liksom sina bröder, tillsammans med dem.
1CH.9.39	Ner blev far till Kish, Kish till Saul och Saul till Jonatan, Malki-Shua, Avinadav och Eshbaal. 
1CH.9.40	Jonatans son var Meriv-Baal, och Meriv-Baal blev far till Mika. 
1CH.9.41	Mikas söner var Piton, Melek, Tachrea och Achas.
1CH.9.42	Achas blev far till Jada och Jada till Alemet, Asmavet och Simri. Simri blev far till Mosa 
1CH.9.43	och Mosa till Bina. Hans son var Refaja, vars son var Elasa, vars son var Asel. 
1CH.9.44	Asel hade sex söner. De hette Asrikam, den förstfödde, Ismael, Shearja, Asarja, Obadja och Hanan. De var Asels söner.
1CH.10.1	Filisteerna hade gått till anfall mot israeliterna och drivit dem tillbaka; många låg stupade på Gilboaberget. 
1CH.10.2	Filisteerna var tätt i hälarna på Saul och hans söner och dödade Jonatan, Avinadav och Malki-Shua, Sauls söner. 
1CH.10.3	Striden blev hård kring Saul, bågskyttarna upptäckte honom, och han sårades i veka livet. 
1CH.10.4	Då sade han till sin väpnare: »Drag ditt svärd och stöt ner mig, så att inte de där oomskurna hedningarna förgriper sig på mig.« Men väpnaren var lamslagen av skräck och vågade inte. Då drog Saul sitt svärd och kastade sig på det, 
1CH.10.5	och när väpnaren såg att han var död kastade sig också han på sitt svärd och dog. 
1CH.10.6	Så dog Saul och hans tre söner; hela hans ätt dog på samma gång.
1CH.10.7	Då alla israeliterna nere på slätten fick veta att soldaterna hade tagit till flykten och att Saul och hans söner hade stupat, övergav de sina städer och flydde. Och filisteerna kom och bosatte sig där.
1CH.10.8	När filisteerna nästa dag kom för att plundra de stupade fann de Saul och hans söner, där de låg fallna på Gilboaberget. 
1CH.10.9	De plundrade honom och tog med sig hans huvud och hans vapen och skickade runt i sitt land för att kungöra segern för gudarna och folket. 
1CH.10.10	Hans vapen lade de i sina gudars tempel, och skallen satte de upp i Dagontemplet.
1CH.10.11	När folket i Javesh i Gilead fick höra vad filisteerna hade gjort med Saul 
1CH.10.12	bröt alla vapenföra män upp och hämtade Sauls och hans söners kvarlevor och förde dem till Javesh. Där begravde de benen under terebinten i staden och fastade sedan i sju dagar.
1CH.10.13	Saul dog därför att han hade varit trolös mot Herren och inte följt Herrens befallning. Han hade också frågat en ande till råds 
1CH.10.14	och inte Herren; därför dödade Herren honom och överförde kungamakten till David, Jishajs son.
1CH.11.1	Nu samlades hela Israel hos David i Hebron. »Vi är av samma kött och blod som du«, sade de. 
1CH.11.2	»Redan förut, redan när Saul var kung, var det du som förde befälet över Israel, och Herren, din Gud, sade till dig: Du skall vara herde för mitt folk Israel, du skall vara mitt folk Israels furste.« 
1CH.11.3	Alla de äldste i Israel kom alltså till kung David i Hebron. Där slöt han förbund med dem inför Herren, och de smorde David till kung över Israel enligt Herrens ord genom Samuel.
1CH.11.4	David och hela Israel tågade nu mot Jerusalem, alltså Jevus, där jevuseerna bodde. 
1CH.11.5	Jevuseerna sade till David: »Här slipper du aldrig in!« Men David intog Sionsborgen, alltså Davids stad. 
1CH.11.6	David sade: »Den som först dödar en jevusé, han skall få högsta befälet.« Och Joav, Serujas son, var den förste som kom dit upp, och han blev alltså överbefälhavare.
1CH.11.7	David slog sig ner i borgen, och därför kallade man den Davids stad. 
1CH.11.8	Han befäste staden runt om, från Millo och inåt, medan Joav återställde resten av staden. 
1CH.11.9	David blev allt mäktigare, och Herren Sebaot var med honom.
1CH.11.10	Detta är de främsta bland Davids kämpar, som var ett starkt stöd för hans kungamakt och som tillsammans med hela Israel hade gjort honom till kung enligt Herrens ord till Israel. 
1CH.11.11	Detta är förteckningen över Davids kämpar:
1CH.11.11	Jishbaal, son till en man av Hakmons släkt, var den främste av de tre. Han svängde sitt spjut över 300 fiender, fällda på en och samma gång. 
1CH.11.12	Därnäst kom Elasar, son till Dodo av Achoachs släkt; han var en av de tre kämparna. 
1CH.11.13	Han var med David vid Pas Dammim, där filisteerna hade samlats till drabbning. Där fanns ett fält med korn. Israeliterna flydde för filisteerna, 
1CH.11.14	men Elasar fattade posto mitt på fältet och försvarade det och nedgjorde fienderna. Så skänkte Herren dem en stor seger.
1CH.11.15	En gång gick tre av de trettio hövdingarna ner för klippan till David i Adullams grotta, samtidigt som filisteernas här var lägrad i Refaimdalen. 
1CH.11.16	David var då i sitt bergfäste, medan filisteerna hade en förpost vid Betlehem. 
1CH.11.17	David greps av längtan och sade: »Den som ändå kunde få lite vatten från brunnen vid stadsporten i Betlehem!« 
1CH.11.18	De tre tog sig då igenom filisteernas läger, hämtade upp vatten ur brunnen vid Betlehems stadsport och tog med tillbaka till David. Men David vägrade att dricka det och utgöt det som dryckesoffer åt Herren. 
1CH.11.19	»Min Gud bevare mig för att göra något sådant«, sade han. »Inte kan jag dricka dessa mäns blod! Ty de har satt sina liv på spel för att hämta vattnet.« Och han ville inte dricka. — Detta var de tre kämparnas bedrifter.
1CH.11.20	Avishaj, bror till Joav, var ledare för de trettio. Han svängde sitt spjut över 300 fällda fiender. Han hade stort anseende bland de trettio; 
1CH.11.21	han var mer berömd än någon av dem och blev deras anförare. Ändå kunde han inte mäta sig med de tre. 
1CH.11.22	Benaja, Jojadas son, från Kavseel var en tapper man som utförde stora bragder. Han högg ner de båda sönerna till Ariel från Moab, och det var också han som en snöig dag steg ner i en brunn och dödade ett lejon. 
1CH.11.23	Vidare fällde han en jättelik egyptisk man, två och en halv meter lång. Egyptern var beväpnad med ett spjut, tjockt som en vävbom, men Benaja gick emot honom med en påk, ryckte från honom spjutet och dödade honom med det. 
1CH.11.24	Detta var Benajas, Jojadas sons, bedrifter, och han vann stort anseende bland de trettio kämparna. 
1CH.11.25	Han var mer berömd än någon av dem. Ändå kunde han inte mäta sig med de tre. David gav honom befälet över sin livvakt.
1CH.11.26	De tappra kämparna var: Asael, Joavs bror, Elchanan, Dodos son, från Betlehem, 
1CH.11.27	Shammot från Harod, Heles från Pelet, 
1CH.11.28	Ira, Ickeshs son, från Tekoa, Avieser från Anatot, 
1CH.11.29	Sibbekaj av Hushas släkt, Ilaj av Achoachs släkt, 
1CH.11.30	Mahraj från Netofa, Heled, Baanas son, från Netofa, 
1CH.11.31	Itaj, Rivajs son, från Giva i Benjamin, Benaja från Piraton, 
1CH.11.32	Huraj från Nachale Gaash, Aviel från Arava, 
1CH.11.33	Asmavet från Bachurim, Eljachba från Shaalvon, 
1CH.11.34	Hashem från Gison, Jonatan, Shages son, från Harar, 
1CH.11.35	Achiam, Sakars son, från Harar, Elifal, Urs son, 
1CH.11.36	Hefer från Mekera, Achia från Gilo, 
1CH.11.37	Hesro från Karmel, Naaraj, Esbajs son, 
1CH.11.38	Joel, Natans bror, Mivchar, Hagris son, 
1CH.11.39	Selek från Ammon, Nachraj från Beerot, som var väpnare åt Joav, Serujas son, 
1CH.11.40	Ira av Jeters släkt, Garev av Jeters släkt, 
1CH.11.41	Uria, hettiten, Savad, Achlajs son, 
1CH.11.42	Adina, Shisas son, av Rubens släkt och överhuvud för Rubens släkt, och trettio man med honom, 
1CH.11.43	Hanan, Maakas son, Joshafat från Meten, 
1CH.11.44	Ussia från Ashtarot, Shama och Jeiel, söner till Hotam från Aroer, 
1CH.11.45	Jediael, Shimris son, och hans bror Jocha från Tis, 
1CH.11.46	Eliel från Machanajim, Jerivaj och Joshavja, Elnaams söner, Jitma från Moab 
1CH.11.47	och Eliel, Oved och Jaasiel från Sova.
1CH.12.1	Detta är de som slöt sig till David i Siklag, medan han ännu gömde sig undan Saul, Kishs son; de tillhörde de kämpar som bistod honom i striden. 
1CH.12.2	De var beväpnade med bågar och kunde slunga stenar och skjuta pilar med både höger och vänster hand. De var benjaminiter, släktingar till Saul. 
1CH.12.3	Den främste var Achieser, därefter Joash, söner till Shemaa från Giva, Jesiel och Pelet, söner till Asmavet, Berekja, Jehu från Anatot, 
1CH.12.4	Jishmaja från Givon, en av de trettio kämparna och deras anförare, Jeremia, Jachasiel, Jochanan, Josavad från Gedera, 
1CH.12.5	Elusaj, Jerimot, Bealja, Shemarja, Shefatja från Haruf, 
1CH.12.6	Elkana, Jishia, Asarel, Joeser och Jashovam, alla av Korachs släkt, 
1CH.12.7	samt Joela och Sevadja, söner till Jerocham från Gedor.
1CH.12.8	Av gaditerna gick en del över till David vid bergfästet i öknen; tappra män och goda soldater, rustade med sköld och lans. De liknade lejon och var snabba som gaseller på bergen. 
1CH.12.9	Eser var den främste, Obadja den andre, Eliav den tredje, 
1CH.12.10	Mishmanna den fjärde, Jeremia den femte, 
1CH.12.11	Attaj den sjätte, Eliel den sjunde, 
1CH.12.12	Jochanan den åttonde, Elsavad den nionde, 
1CH.12.13	Jeremia den tionde och Makbannaj den elfte. 
1CH.12.14	Dessa hörde till Gads stam och var de främsta i hären; den svagaste motsvarade hundra man, den starkaste tusen. 
1CH.12.15	Det var dessa som i första månaden gick över Jordan när den hade svämmat över sina bräddar så att alla dalarna i öster och väster blivit avskurna.
1CH.12.16	Av Benjamins och Judas män kom några till David i bergfästet. 
1CH.12.17	David gick ut till dem och sade: »Om ni har kommit till mig med gott uppsåt och för att hjälpa mig är jag villig att förena mig med er. Men om ni vill förråda mig åt mina fiender, fastän jag inte har gjort någonting orätt, då må våra fäders Gud se det och straffa er.« 
1CH.12.18	Men Amasaj, den främste av de trettio, fylldes av ande och sade:
1CH.12.18	»Dig följer vi, David,
1CH.12.18	vi är med dig, Jishajs son.
1CH.12.18	Framgång och seger åt dig
1CH.12.18	och åt dem som stöder dig,
1CH.12.18	ty din Gud är ditt stöd!«
1CH.12.18	Då tog David emot dem och gav dem befäl i sin trupp.
1CH.12.19	Från Manasse gick några över till David när han med filisteerna drog ut till strid mot Saul. Men han kom aldrig att kämpa på filisteernas sida, ty deras furstar höll rådslag och skickade sedan bort honom. »Vi riskerar huvudet om han går över till sin herre Saul«, sade de. 
1CH.12.20	När han tågade till Siklag gick dessa från Manasse över till honom: Adnach, Josavad, Jediael, Mikael, Josavad, Elihu och Silletaj, hövdingar i Manasses släkter. 
1CH.12.21	Dessa hjälpte David mot rövarbandet, ty de var alla tappra soldater och blev befälhavare i hären. 
1CH.12.22	Dag för dag kom allt flera till David för att bistå honom, till dess att hären blev ofantligt stor.
1CH.12.23	Här förtecknas antalet väpnade män som slöt sig till David i Hebron för att låta Sauls kungamakt enligt Herrens ord övergå till honom: 
1CH.12.24	Av Judas stam, beväpnade med sköld och lans, 6 800 män rustade för krigstjänst; 
1CH.12.25	från Simons stam, 7 100 tappra soldater; 
1CH.12.26	från Levis stam 4 600, 
1CH.12.27	vidare Jojada, den främste i Arons släkt, och med honom 3 700, 
1CH.12.28	därtill Sadok, en tapper ung soldat, med sin släkt, 22 befälhavare; 
1CH.12.29	från Benjamins stam, Sauls stamfränder, 3 000, ty ännu var de flesta lojala mot Sauls ätt; 
1CH.12.30	från Efraims stam 20 800 tappra soldater, berömda män i sina släkter; 
1CH.12.31	från Manasses halva stam 18 000 man, som utsetts att komma och göra David till kung; 
1CH.12.32	från Isaskars stam de som kunde tyda tidens tecken och insåg vad Israel borde göra: 200 befälhavare med sina släktingar under sig; 
1CH.12.33	från Sebulon 50 000 vapenföra män, rustade till krig med alla slags vapen, helt eniga om att bistå David; 
1CH.12.34	från Naftali 1 000 hövdingar och med dem 37 000 män, väpnade med sköld och spjut; 
1CH.12.35	av daniterna 28 600 stridsrustade män; 
1CH.12.36	från Asher 40 000 vapenföra män, rustade till krig; 
1CH.12.37	från andra sidan Jordan, av rubeniterna, gaditerna och andra hälften av Manasses stam, 120 000 män utrustade med alla slags vapen.
1CH.12.38	Alla dessa soldater som anslöt sig till hären kom till Hebron fast beslutna att göra David till kung över hela Israel. Också de övriga israeliterna var eniga om att göra David till kung. 
1CH.12.39	Och de uppehöll sig hos David tre dagar, och de åt och drack; deras landsmän sörjde för dem. 
1CH.12.40	Folk från grannskapet, ja, ända från Isaskar, Sebulon och Naftali, forslade på åsnor, kameler, mulor och oxar mängder av mat till dem: mjöl, torkade fikon, russinkakor, vin och olja, kor och får. Ty nu rådde glädje i Israel.
1CH.13.1	David rådgjorde med alla i befälsställning, högre och lägre officerare. 
1CH.13.2	Sedan sade David till hela det församlade Israel: »Om ni finner för gott och om Herren, vår Gud, ger sitt bifall, så låt oss sända bud till dem av våra bröder som är kvar på olika håll i Israel, och även till prästerna och leviterna i deras städer med omgivningar, att de skall samlas hos oss. 
1CH.13.3	Och låt oss hämta vår Guds ark till oss, som vi försummade under Sauls tid.« 
1CH.13.4	Alla de församlade svarade att man skulle göra så, ty de fann förslaget gott.
1CH.13.5	Så samlade David hela Israel från Shichor i Egypten till Levo-Hamat för att föra Guds ark från Kirjat-Jearim. 
1CH.13.6	Och David drog med hela Israel upp till Baala, eller Kirjat-Jearim, som hör till Juda. Därifrån skulle han hämta upp Guds, Herrens, ark, över vilken hans namn uttalats, hans som tronar på keruberna. 
1CH.13.7	De förde Guds ark från Avinadavs hus på en nygjord vagn, och Ussa och Achjo körde vagnen. 
1CH.13.8	David och hela Israel dansade framför Gud med liv och lust och sjöng till lyror, harpor och tamburiner, till cymbaler och trumpeter.
1CH.13.9	När de kom fram till Kidons tröskplats snavade oxarna, och Ussa sträckte ut handen för att gripa tag i arken. 
1CH.13.10	Då blev Herren vred på Ussa: han slog Ussa för att han hade sträckt ut handen mot arken, och han föll död ner inför Gud. 
1CH.13.11	David blev upprörd över att Herren hade fällt Ussa. Platsen fick namnet Peres Ussa och heter så än i dag.
1CH.13.12	Nu var David rädd för Gud och undrade hur han skulle kunna föra Guds ark till sig. 
1CH.13.13	Han flyttade den inte till sig i Davids stad utan ställde in den hos Oved-Edom från Gat. 
1CH.13.14	Guds ark blev kvar hos honom i tre månader, och Herren välsignade Oved-Edoms familj och allt som tillhörde honom.
1CH.14.1	Kung Hiram i Tyros sände en beskickning till David med cederträ och med murare och snickare, som skulle bygga ett hus åt honom. 
1CH.14.2	Då förstod David att Herren hade stadfäst hans kungavärdighet, ty riket hade nått högt anseende för hans folk Israels skull.
1CH.14.3	David tog sig nya hustrur i Jerusalem och fick fler söner och döttrar. 
1CH.14.4	Detta är namnen på de söner som föddes åt honom i Jerusalem: Shammua, Shovav, Natan, Salomo, 
1CH.14.5	Jivchar, Elishua, Elpelet, 
1CH.14.6	Nogah, Nefeg, Jafia, 
1CH.14.7	Elishama, Beeljada och Elifelet.
1CH.14.8	När filisteerna hörde att David var smord till kung över hela Israel gav de sig ut efter honom. David fick veta det och gick emot dem, 
1CH.14.9	medan filisteerna ryckte fram och plundrade i Refaimdalen. 
1CH.14.10	David frågade Gud: »Skall jag dra ut mot filisteerna? Ger du dem då i mitt våld?« Herren svarade: »Dra ut mot dem, så skall jag ge dem i ditt våld.« 
1CH.14.11	Så drog David upp till Baal-Perasim och slog där filisteerna. »Gud har låtit mig vräka undan mina fiender som en flodvåg«, sade David. Man kallade därför platsen för Baal-Perasim. 
1CH.14.12	Filisteerna lämnade kvar sina gudar, och på Davids befallning brändes de upp. 
1CH.14.13	Ännu en gång plundrade filisteerna i dalen. 
1CH.14.14	Då frågade David åter Gud, och han svarade honom: »Du skall inte följa efter dem utan gå runt och falla över dem från det håll där bakaträden står. 
1CH.14.15	När du hör steg i bakaträdens kronor, gå då genast till anfall, ty då har Gud dragit ut framför dig för att slå filisteernas här.« 
1CH.14.16	David gjorde som Gud hade befallt, och han slog filisteernas här och förföljde dem från Givon ända till Geser. 
1CH.14.17	Och ryktet om David spreds i alla länder, och Herren lät alla folk fyllas av fruktan för honom.
1CH.15.1	Sedan byggde kungen hus åt sig i Davids stad; han gjorde också i ordning en plats åt Guds ark och reste ett tält åt den. 
1CH.15.2	David sade då: »Inga andra än leviterna får bära Guds ark, ty dem har Herren utvalt till att bära hans ark och att alltid tjäna honom.« 
1CH.15.3	Så samlade David hela Israel i Jerusalem för att föra upp Herrens ark till den plats som han gjort i ordning åt den. 
1CH.15.4	David kallade samman Arons ättlingar och leviterna: 
1CH.15.5	av Kehats släkt Uriel, den främste, och hans bröder, 120, 
1CH.15.6	av Meraris släkt Asaja, den främste, och hans bröder, 220, 
1CH.15.7	av Gershoms släkt Joel, den främste, och hans bröder, 130, 
1CH.15.8	av Elisafans släkt Shemaja, den främste, och hans bröder, 200, 
1CH.15.9	av Hebrons släkt Eliel, den främste, och hans bröder, 80, 
1CH.15.10	och av Ussiels släkt Amminadav, den främste, och hans bröder, 112.
1CH.15.11	David tillkallade prästerna Sadok och Evjatar och leviterna Uriel, Asaja, Joel, Shemaja, Eliel och Amminadav 
1CH.15.12	och sade till dem: »Ni är överhuvuden för de levitiska familjerna. Ni skall rena er tillsammans med era bröder och föra Herrens, Israels Guds, ark upp till den plats som jag har gjort i ordning. 
1CH.15.13	Ty det var för att ni inte var med oss förra gången som Herren, vår Gud, fällde en bland oss — vi hade inte rådfrågat Herren som vi borde.« 
1CH.15.14	Då renade sig prästerna och leviterna för att föra upp Herrens, Israels Guds, ark. 
1CH.15.15	Leviterna bar Guds ark på sina axlar med bärstänger, så som Mose hade befallt i enlighet med Herrens ord. 
1CH.15.16	David befallde de främsta bland leviterna att låta sina ämbetsbröder sångarna göra tjänst med musikinstrument: harpor, lyror och cymbaler. De skulle spela på dem och låta glädjesången ljuda. 
1CH.15.17	Då utsåg leviterna dessa: Heman, Joels son, och av hans ämbetsbröder Asaf, Berekjas son, och av deras ämbetsbröder, Meraris släkt, Etan, Kushajas son. 
1CH.15.18	Vidare deras ämbetsbröder av andra tjänstegraden: Sakarja, Jaasiel, Shemiramot, Jechiel, Unni, Eliav, Benaja, Maaseja, Mattitja, Eliflehu, Mikneja, Oved-Edom och Jeiel, dörrvaktarna. 
1CH.15.19	Sångarna Heman, Asaf och Etan skulle slå på kopparcymbaler. 
1CH.15.20	Sakarja, Jaasiel, Shemiramot, Jechiel, Unni, Eliav, Maaseja och Benaja skulle spela på harpa. 
1CH.15.21	Och Mattitja, Eliflehu, Mikneja, Oved-Edom, Jeiel och Asasja skulle spela på lyra för att leda sången. 
1CH.15.22	Kenanja, leviternas sånganförare, instruerade sångarna, ty det var han skicklig i. 
1CH.15.23	Berekja och Elkana var dörrvaktare vid arken. 
1CH.15.24	Prästerna Shevanja, Joshafat, Netanel, Amasaj, Sakarja, Benaja och Elieser blåste trumpet framför Guds ark. Oved-Edom och Jechia var dörrvaktare vid arken.
1CH.15.25	David, Israels äldste och de högre befälen gick för att låta föra upp Herrens förbundsark i festtåg från Oved-Edoms hus. 
1CH.15.26	Därför att Gud hjälpte leviterna som bar Herrens förbundsark offrade man sju tjurar och sju baggar. 
1CH.15.27	David var klädd i en mantel av fint linne, liksom alla leviterna som bar arken, sångarna och Kenanja, sånganföraren. David bar också en linne-efod. 
1CH.15.28	Så förde hela Israel upp Herrens förbundsark under jubelrop och fanfarer, till klangen av trumpeter och cymbaler och under spel på harpor och lyror. 
1CH.15.29	Då Herrens förbundsark kom in i Davids stad stod Sauls dotter Mikal och tittade ut genom fönstret, och när hon såg kung David dansa och jubla kände hon förakt för honom.
1CH.16.1	Guds ark fördes in och ställdes i det tält som David hade rest åt den. Sedan bar man fram brännoffer och gemenskapsoffer inför Gud, 
1CH.16.2	och då David hade avslutat offren välsignade han folket med Herrens namn. 
1CH.16.3	Till varje man och kvinna bland israeliterna delade han ut ett bröd, en kaka dadlar och en kaka russin.
1CH.16.4	Några av leviterna satte han att göra tjänst inför Herrens ark; de skulle prisa, tacka och lova Herren, Israels Gud. 
1CH.16.5	Asaf var den främste, därnäst kom Sakarja, vidare Jaasiel, Shemiramot, Jechiel, Mattitja, Eliav, Benaja, Oved-Edom och Jeiel med harpor och lyror, Asaf med cymbaler, 
1CH.16.6	prästerna Benaja och Jachasiel med trumpeter; alla skulle de svara för den ständiga tjänsten inför Guds förbundsark. 
1CH.16.7	Den dagen uppdrog David för första gången åt Asaf och hans bröder att lovsjunga Herren med dessa ord:
1CH.16.8	Tacka Herren, åkalla honom,
1CH.16.8	berätta för folken om hans verk!
1CH.16.9	Sjung och spela till hans ära,
1CH.16.9	tala om alla hans under!
1CH.16.10	Prisa stolt hans heliga namn;
1CH.16.10	de som söker Herren må glädja sig.
1CH.16.11	Sök er till Herren och hans makt,
1CH.16.11	träd ständigt fram inför honom.
1CH.16.12	Tänk på de under han har gjort,
1CH.16.12	hans tecken och hans domslut,
1CH.16.13	ni barn till Israel, hans tjänare,
1CH.16.13	söner till Jakob, hans utvalde.
1CH.16.14	Han är Herren, vår Gud,
1CH.16.14	över hela jorden når hans domar.
1CH.16.15	För evigt minns han sitt förbund,
1CH.16.15	i tusen släktled det bud han gav,
1CH.16.16	förbundet han slöt med Abraham
1CH.16.16	och sin ed till Isak.
1CH.16.17	Han gav det till Jakob som en stadga,
1CH.16.17	till Israel som ett evigt förbund:
1CH.16.18	»Åt dig skall jag ge Kanaans land
1CH.16.18	till arv och egendom.«
1CH.16.19	Fastän de var så få,
1CH.16.19	en liten skara främlingar
1CH.16.20	som vandrade från folk till folk,
1CH.16.20	från det ena riket till det andra,
1CH.16.21	lät han inte någon förtrycka dem.
1CH.16.21	Han tuktade kungar för deras skull:
1CH.16.22	»Rör inte mina smorda,
1CH.16.22	skada inte mina profeter!«
1CH.16.23	Sjung till Herrens ära, hela världen,
1CH.16.23	ropa ut hans seger dag efter dag!
1CH.16.24	Förkunna hans ära bland folken,
1CH.16.24	bland alla människor hans under!
1CH.16.25	Ty stor är Herren, högt är han prisad,
1CH.16.25	värd att frukta mer än alla gudar.
1CH.16.26	Folkens alla gudar är avgudar,
1CH.16.26	men Herren har gjort himlen.
1CH.16.27	Han omges av prakt och glans,
1CH.16.27	av makt och glädje i sin boning.
1CH.16.28	Ära Herren, alla folkslag,
1CH.16.28	ära Herrens majestät,
1CH.16.29	ära Herrens höga namn!
1CH.16.29	Kom med offer inför honom,
1CH.16.29	fall ner inför Herren i helig skrud!
1CH.16.30	Darra inför honom, hela jorden!
1CH.16.30	Förkunna bland folken: Herren är konung!
1CH.16.30	Världen står fast, den kan inte rubbas.
1CH.16.31	Må himlen fröjdas och jorden jubla,
1CH.16.32	havet brusa och allt det rymmer,
1CH.16.32	marken och allt den bär må glädja sig.
1CH.16.33	Då skall skogens träd jubla
1CH.16.33	inför Herren — se, han kommer
1CH.16.33	för att råda över jorden.
1CH.16.34	Tacka Herren, ty han är god,
1CH.16.34	evigt varar hans nåd.
1CH.16.35	Och säg: Rädda oss, Gud, vår räddare,
1CH.16.35	hämta hem oss och befria oss från folken,
1CH.16.35	så att vi får prisa ditt heliga namn
1CH.16.35	och tacka och lova dig.
1CH.16.36	Lovad vare Herren, Israels Gud,
1CH.16.36	från evighet till evighet.
1CH.16.36	Och hela folket sade: »Amen«, och de prisade Herren.
1CH.16.37	David lämnade Asaf och hans bröder där inför Herrens förbundsark. De skulle ständigt göra tjänst inför arken, enligt ordningen för varje dag, 
1CH.16.38	liksom Oved-Edom och hans bröder, sammanlagt 68. Oved-Edom, son till Jedutun, och Hosa skulle vara dörrvaktare.
1CH.16.39	Prästen Sadok och hans bröder, prästerna, lät han bli kvar vid Herrens boning på offerplatsen i Givon. 
1CH.16.40	De skulle alltid bära fram brännoffer till Herren på brännofferaltaret, morgon och kväll, och fullgöra allt som är skrivet i den lag som Herren givit Israel. 
1CH.16.41	Med dem var också Heman och Jedutun och de andra utvalda som var särskilt utsedda att tacka Herren — evigt varar hans nåd.
1CH.16.42	Hos dem fanns också trumpeterna och cymbalerna för dem som skulle spela, liksom de övriga instrumenten för gudstjänsten. Och Jedutuns söner vaktade dörren.
1CH.16.43	Var och en gick nu hem till sitt, och David vände tillbaka för att välsigna sin familj.
1CH.17.1	När David hade inrättat sig i sitt hus sade han till profeten Natan: »Jag bor i ett hus av cederträ, men Herrens förbundsark står i ett tält.« 
1CH.17.2	Natan svarade: »Gör vad du tänker, Gud är med dig.«
1CH.17.3	Samma natt kom Guds ord till Natan: 
1CH.17.4	»Gå till David, min tjänare, och säg honom: Så säger Herren: Det är inte du som skall bygga mig det hus jag skall bo i. 
1CH.17.5	Jag har aldrig bott i något hus utan har flyttat omkring från tält till tält, från boning till boning, alltsedan jag förde ut Israel. 
1CH.17.6	Under hela den tid jag färdats med israeliterna har jag aldrig förebrått någon av deras domare, dessa som jag satt till herdar för mitt folk, att de inte har byggt mig ett hus av cederträ. — 
1CH.17.7	Du skall vidare framföra detta till min tjänare David: Så säger Herren Sebaot: Jag hämtade dig från betesmarken och fåren, för att du skulle bli furste över mitt folk Israel. 
1CH.17.8	Jag har varit med dig vart du än gått och krossat alla fiender i din väg. Jag skall göra dig lika ryktbar som de största på jorden, 
1CH.17.9	och åt mitt folk Israel skall jag ge ett land där jag gör dem rotfasta och där de skall få stanna. De skall inte mera oroas och inte längre förgöras av onda människor som tidigare, 
1CH.17.10	som på den tid då jag insatte domare över mitt folk Israel. Ja, jag skall förödmjuka alla dina fiender. Nu kungör jag att Herren skall bygga dig ett hus, ett kungahus. 
1CH.17.11	Och då dina dagar är till ända och du går till dina fäder skall jag låta en ättling till dig, en av dina söner, efterträda dig, och jag skall trygga hans kungadöme. 
1CH.17.12	Han skall bygga ett hus åt mig, och jag skall befästa hans tron för all framtid. 
1CH.17.13	Jag skall vara hans fader och han skall vara min son. Min nåd skall jag inte låta vika från honom, så som jag lät den vika från din företrädare. 
1CH.17.14	Jag skall sätta honom över mitt hus och mitt kungadöme för all framtid, och hans tron skall aldrig vackla.«
1CH.17.15	Natan framförde till David allt detta som Herren hade sagt och uppenbarat. 
1CH.17.16	Då trädde kung David inför Herren och satte sig ner. Han sade: »Vem är då jag, Herre Gud, och vad är min släkt, eftersom du har låtit mig nå så högt? 
1CH.17.17	Men du har inte låtit detta vara nog, o Gud, utan talar också om min ätt i en fjärran framtid. [---] 
1CH.17.18	Vad skall jag mera säga till dig om den ära du har visat mig? Du känner din tjänare. 
1CH.17.19	Herre, för din tjänares skull och enligt din vilja har du gjort allt detta underbara och låtit mig få veta det. 
1CH.17.20	Herre, du är utan like och det finns ingen annan Gud än du — därom vittnar allt vi hört. 
1CH.17.21	Och det finns inget folk på jorden som kan jämföras med ditt folk Israel, ett folk som Gud själv har lett och räddat åt sig som sitt eget för att göra sitt namn känt genom stora och förunderliga gärningar, ett folk som du har räddat ur Egypten för att sedan driva undan folken i dess väg. 
1CH.17.22	Du har för all framtid gjort Israel till ditt eget folk, och du, Herre, har blivit deras Gud.
1CH.17.23	Herre, låt alltid det ord stå fast som du har uttalat om mig och min ätt, och uppfyll vad du har lovat. 
1CH.17.24	Ja, låt det stå fast; då skall ditt namn alltid äras och man skall säga: Herren Sebaot, Israels Gud, är Gud över Israel. Och din tjänare Davids ätt skall bestå inför dig. 
1CH.17.25	Min Gud, du har själv uppenbarat för mig att du skall bygga mig ett hus, ett kungahus. Därför har din tjänare vågat be inför dig. 
1CH.17.26	Du, Herre, är Gud, och nu har du gett mig detta stora löfte. 
1CH.17.27	Nu har du beslutat att välsigna min ätt så att den alltid får bestå inför dig. Ty vad du, Herre, välsignar, det förblir välsignat för alltid.«
1CH.18.1	En tid därefter slog David filisteerna och underkuvade dem och tog Gat med kringliggande byar ifrån dem. 
1CH.18.2	Också moabiterna besegrade han; de blev hans lydfolk och måste betala skatt till honom. 
1CH.18.3	Vidare drog David ut för att utsträcka sitt välde fram till Eufrat, och han besegrade då kungen av Sova, Hadadeser, vid Hamat. 
1CH.18.4	David tog 1 000 vagnar, 7 000 vagnskämpar och 20 000 fotsoldater och lät skära av senorna på alla vagnshästarna utom hundra. 
1CH.18.5	Då arameerna i Damaskus kom för att undsätta Hadadeser besegrade David dem och dödade 22 000. 
1CH.18.6	Därefter satte han fogdar över arameerna i Damaskus; de blev hans lydfolk och måste betala skatt till honom. Herren gav honom seger var han drog fram. 
1CH.18.7	De gyllene koger som Hadadesers officerare hade burit tog David som byte och förde till Jerusalem. 
1CH.18.8	Han tog också en stor mängd koppar från Hadadesers städer Tivchat och Kun. Därav gjorde Salomo sedan bronshavet, pelarna och bronskärlen.
1CH.18.9	När kung Tou av Hamat fick höra att David hade besegrat kung Hadadesers här 
1CH.18.10	sände han sin son Hadoram för att lyckönska David till segern över Hadadeser; denne hade nämligen fört krig mot Tou. Han sände också alla slags kärl av guld, silver och koppar, 
1CH.18.11	och dem helgade David åt Herren liksom det silver och guld som han hade tagit från alla folken: arameer, moabiter, ammoniter, filisteer och amalekiter. 
1CH.18.12	Sedan Avishaj, Serujas son, hade slagit edomeerna i Saltdalen, 18 000 man, 
1CH.18.13	satte David fogdar över edomeerna; hela Edom blev Davids lydland. Herren gav honom seger var han drog fram.
1CH.18.14	David regerade nu över hela Israel och sörjde för lag och rätt hos sitt folk. 
1CH.18.15	Joav, Serujas son, var överbefälhavare, och Joshafat, Achiluds son, var kansler. 
1CH.18.16	Sadok, Achituvs son, och Achimelek, Evjatars son, var präster, och Shavsha var kungens sekreterare. 
1CH.18.17	Benaja, Jojadas son, förde befälet över kereteerna och peleteerna, och Davids söner var de främsta vid kungens sida.
1CH.19.1	En tid därefter dog kung Nachash av Ammon och efterträddes av sin son. 
1CH.19.2	Då sade David: »Jag vill visa Hanun samma vänskap som hans far Nachash visade mig.« Han skickade därför sändebud till Hanun för att beklaga faderns bortgång. Men då Davids män kom till Hanun i Ammon för att beklaga sorgen 
1CH.19.3	sade de ammonitiska furstarna till Hanun: »Du tror väl inte att det är för att hedra din far som David har skickat sändebud att beklaga sorgen? Nej, säkert är det för att spionera och spana och utforska landet.« 
1CH.19.4	Då grep Hanun Davids sändebud och lät raka av dem skägget och klippa av halva deras dräkt, upp till sätet; sedan fick de gå. 
1CH.19.5	När David fick bud om vad som hänt männen skickade han folk att möta dem, eftersom de hade blivit så grovt skymfade, och lät hälsa: »Stanna i Jeriko och kom inte tillbaka förrän skägget har växt ut på er igen!«
1CH.19.6	Ammoniterna förstod att de hade ådragit sig Davids hat. Hanun och ammoniterna sände därför 1 000 talenter silver för att leja vagnar och ryttare från de arameiska rikena Naharajim och Maaka och från Sova. 
1CH.19.7	De lejde 32 000 vagnar och dessutom kungen av Maaka och hans här, som kom och slog läger framför Medeva. Ammoniterna samlades från sina städer och kom för att strida. 
1CH.19.8	När David fick reda på detta sände han ut Joav med hela sin här, alla kämparna. 
1CH.19.9	Ammoniterna ordnade sig till strid utanför stadsporten, medan de kungar som kommit dit stod för sig ute på öppna fältet. 
1CH.19.10	Då Joav märkte att han hade fiender både framför sig och i ryggen valde han ut de bästa krigarna i Israel och ställde upp dem mot arameerna. 
1CH.19.11	Resten av hären anförtrodde han åt sin bror Avishaj, och de ställde upp sig mot ammoniterna. 
1CH.19.12	Och Joav sade: »Om arameerna får övertaget skall du undsätta mig, och om ammoniterna får övertaget så undsätter jag dig. 
1CH.19.13	Fatta mod! Låt oss kämpa tappert för vårt folk och för vår Guds städer. I Herrens hand ligger utgången.«
1CH.19.14	Joav och hans styrka angrep nu arameerna och jagade dem på flykten. 
1CH.19.15	När ammoniterna såg att arameerna flydde, flydde också de för hans bror Avishaj och drog sig in i staden. Joav återvände då till Jerusalem.
1CH.19.16	Då arameerna fann sig besegrade av Israel sände de bud och bådade upp de arameer som bodde på andra sidan Eufrat. De stod under ledning av Shofak, Hadadesers överbefälhavare. 
1CH.19.17	När David fick bud om detta samlade han israeliterna. Han gick över Jordan, och när han nådde fram ställde han upp i slagordning. Arameerna ställde upp sig till kamp och öppnade strid med David. 
1CH.19.18	Men de drevs på flykten, och David kunde tillintetgöra besättningarna på 7 000 stridsvagnar samt 40 000 fotsoldater. Överbefälhavaren Shofak dödade han också. 
1CH.19.19	När Hadadesers män insåg att de var besegrade slöt de fred med David och gav sig under honom. Arameerna ville sedan aldrig mer undsätta ammoniterna.
1CH.20.1	Vid årsskiftet, den tid då kungar drar i fält, drog Joav ut med krigshären, skövlade ammoniternas land och belägrade Rabba. Men David själv stannade i Jerusalem. Joav erövrade Rabba och förstörde staden.
1CH.20.2	David tog kronan från huvudet på Milkom. Den var av guld och befanns väga över 30 kilo och var prydd med en ädelsten. Den sattes nu på Davids huvud. Han förde bort ett ofantligt byte från staden 
1CH.20.3	och tvingade ut invånarna att arbeta med sågar, järnhackor och yxor. På samma sätt behandlade David alla ammonitiska städer. Sedan återvände han med hären till Jerusalem.
1CH.20.4	Efter en tid utkämpades åter en strid med filisteerna vid Geser, och Sibbekaj av Hushas släkt dräpte då Sippaj av Rafas ätt. Så blev de underkuvade. 
1CH.20.5	Ännu en strid utkämpades med filisteerna, och Elchanan, Jairs son, dödade då Lachmi, bror till Goljat från Gat, vars spjutskaft var tjockt som en vävbom. 
1CH.20.6	Ytterligare en strid utkämpades vid Gat. Där deltog en jättelik man som hade tolv fingrar och tolv tår, alltså tjugofyra; också han var ättling till Rafa. 
1CH.20.7	Han hånade och utmanade Israel men blev nerhuggen av Jonatan, son till Davids bror Shima. 
1CH.20.8	Dessa var ättlingar till Rafa i Gat, och de stupade alla för David och hans män.
1CH.21.1	Satan trädde nu upp mot Israel och eggade David att räkna israeliterna. 
1CH.21.2	David befallde Joav och officerarna i hären: »Räkna israeliterna från Beer Sheva till Dan och rapportera till mig, så att jag får veta hur många de är.« 
1CH.21.3	Joav svarade: »Må Herren göra sitt folk hundra gånger större! Är de inte alla, min herre och konung, dina undersåtar? Men varför begär du en mönstring, herre? Varför dra skuld över Israel?«
1CH.21.4	Joav måste böja sig för kungens vilja och gav sig av och färdades genom hela Israel. Han kom tillbaka till Jerusalem 
1CH.21.5	och redovisade resultatet av mönstringen för David: hela Israel kunde ställa upp 1 100 000 vapenföra män och Juda 470 000 vapenföra män. 
1CH.21.6	Men Levi och Benjamin hade han inte mönstrat tillsammans med de andra, ty det som kungen befallde var avskyvärt för Joav. 
1CH.21.7	Det som skett väckte Guds misshag, och han straffade Israel. 
1CH.21.8	Och David sade till Gud: »Jag har begått en svår synd genom att göra detta. Förlåt din tjänare den orätt han har gjort — det var en stor dårskap.« 
1CH.21.9	Herren talade till Gad, kungens siare: 
1CH.21.10	»Gå till David och säg till honom: Så säger Herren: Tre ting lägger jag fram för dig; välj ett av dem, så skall jag låta det drabba dig.« 
1CH.21.11	Gad kom till David och sade: »Så säger Herren: Gör ditt val: 
1CH.21.12	att det i tre år är hungersnöd eller att du i tre månader måste fly undan dina fiender utan att undkomma deras svärd eller att Herrens svärd, pesten, i tre dagar går fram över landet och Herrens ängel sprider död i hela Israel. Tänk efter vilket svar jag skall lämna honom som har sänt mig.« 
1CH.21.13	David svarade: »Jag är i svår vånda. Men låt mig falla i Herrens händer, eftersom hans barmhärtighet är mycket stor; i människors händer vill jag inte falla.«
1CH.21.14	Då lät Herren pesten drabba Israel så att 70 000 dog. 
1CH.21.15	Gud skickade en ängel till Jerusalem för att sprida död i staden. Men då Herren såg ängeln sprida död ångrade han det onda och sade: »Det är nog! Dra tillbaka din hand!« Herrens ängel stod då vid jevusén Ornans tröskplats. 
1CH.21.16	När David fick se Herrens ängel stå mellan jorden och himlen med ett draget svärd i sin hand, riktat mot Jerusalem, föll han och de äldste, klädda i säcktyg, ner på sina ansikten. 
1CH.21.17	David sade till Gud: »Det var jag som gav befallning om att räkna folket. Jag är den som har syndat. Det är jag, herden, som har gjort orätt. Men dessa mina får, vad har de gjort? Herre, min Gud, låt straffet drabba mig och min familj, men hejda denna hemsökelse bland folket.«
1CH.21.18	Herrens ängel lät Gad säga till David att han skulle gå upp på jevusén Ornans tröskplats och resa ett altare åt Herren. 
1CH.21.19	Och David gick, så som Gad hade sagt på Herrens uppdrag. 
1CH.21.20	Ornan höll på att tröska vete. Då han vände sig om fick han se ängeln, och hans fyra söner som var med honom gömde sig. 
1CH.21.21	David gick fram till Ornan. När denne fick syn på David lämnade han tröskplatsen och hälsade underdånigt. 
1CH.21.22	David sade till Ornan: »Ge mig tröskplatsen, så att jag kan bygga ett altare åt Herren på den. Låt mig få den mot full betalning, så att den hemsökelse som drabbat folket upphör.« 
1CH.21.23	Då sade Ornan: »Tag den, min herre och konung, och gör vad du finner för gott. Här ger jag boskap till brännoffer och tröskslädar till bränsle och vete till matoffer. Allt detta ger jag.« 
1CH.21.24	Men kung David sade: »Nej, jag vill köpa det mot full betalning. Jag vill inte ge Herren något som är ditt och offra brännoffer som inte har kostat mig något.« 
1CH.21.25	David betalade Ornan 600 siklar guld för platsen. 
1CH.21.26	Där byggde han sedan ett altare åt Herren och frambar brännoffer och gemenskapsoffer. Han ropade till Herren, och Herren svarade honom med eld från himlen över brännofferaltaret. 
1CH.21.27	Och på Herrens befallning stack ängeln sitt svärd tillbaka i skidan. 
1CH.21.28	Då, när David märkte att Herren hade bönhört honom på jevusén Ornans tröskplats, offrade han där. 
1CH.21.29	Herrens boning, som Mose hade gjort i öknen, och brännofferaltaret stod då på offerplatsen i Givon. 
1CH.21.30	Men David kunde inte gå dit för att söka Gud, så starkt fruktade han Herrens ängels svärd.
1CH.22.1	David sade: »Här skall Herren Guds hus stå, här skall altaret för Israels brännoffer stå.«
1CH.22.2	David lät nu kalla samman de invandrare som bodde i Israel och utsåg stenhuggare, som skulle hugga stenblocken till tempelbygget. 
1CH.22.3	David skaffade också mängder av järn till spikar för portarnas dörrar och till krampor och dessutom koppar i omätliga mängder 
1CH.22.4	och otaliga cederbjälkar. Det var män från Sidon och Tyros som förde cederträ i mängd till David. 
1CH.22.5	Han tänkte: »Min son Salomo är ung och oerfaren, och huset som skall byggas åt Herren måste göras så storslaget att det blir känt och ärat i hela världen. Därför skall jag förbereda bygget åt honom.« Så gjorde David omfattande förberedelser innan han dog.
1CH.22.6	Han kallade till sig sin son Salomo och gav honom i uppdrag att bygga ett hus åt Herren, Israels Gud. 
1CH.22.7	Han sade till honom: »Min son, jag hade själv tänkt bygga ett hus åt Herrens, min Guds, namn. 
1CH.22.8	Men Herrens ord kom till mig: ’Du har spillt mycket blod och fört stora krig. Du skall inte bygga ett hus åt mitt namn då du har spillt så mycket blod på jorden i min åsyn. 
1CH.22.9	Men du skall få en son, som skall vara en fredshärskare: jag skall låta honom få ro för alla fiender runt omkring. Salomo skall vara hans namn, och jag skall ge Israel fred och trygghet under hans tid. 
1CH.22.10	Han skall bygga ett hus åt mitt namn. Han skall vara min son och jag hans fader; jag skall befästa hans kungatron i Israel för all framtid.’ 
1CH.22.11	Må nu Herren vara med dig, min son, må det lyckas dig att bygga ett hus åt Herren, din Gud, så som han har sagt om dig. 
1CH.22.12	Må Herren bara ge dig förstånd och insikt när han sätter dig över Israel, så att du håller Herrens, din Guds, lag. 
1CH.22.13	Då kommer du att lyckas, om du noga rättar dig efter de stadgar och bud som Herren givit Israel genom Mose. Var frimodig och beslutsam, inte rädd och försagd! 
1CH.22.14	Med stor möda har jag skaffat fram till Herrens hus 100 000 talenter guld och en miljon talenter silver, och därtill koppar och järn i omätliga mängder. Trä och sten har jag också skaffat fram, och mer kan du själv lägga till. 
1CH.22.15	Arbetsfolk har du i stort antal: stenhuggare, murare, timmermän och otaliga andra som är skickliga i allt slags arbete 
1CH.22.16	med guld och silver, koppar och järn. Grip dig verket an, må Herren vara med dig!«
1CH.22.17	David befallde Israels alla furstar att hjälpa hans son Salomo: 
1CH.22.18	»Herren, er Gud, är ju med er och har låtit er få fred på alla sidor. Han gav mig makt över dem som bodde i landet, och så blev det underlagt Herren och hans folk. 
1CH.22.19	Sök nu Herren, er Gud, av hela ert hjärta! Grip er an med att bygga Herren Guds helgedom, så att ni kan föra Herrens förbundsark och de heliga kärlen för gudstjänsten till det hus som skall byggas åt Herrens namn.«
1CH.23.1	När David var gammal och mätt av år gjorde han sin son Salomo till kung över Israel. 
1CH.23.2	Han samlade Israels alla furstar och prästerna och leviterna 
1CH.23.3	och lät räkna alla leviter från trettio års ålder och uppåt; det fanns 38 000 manliga leviter. 
1CH.23.4	Av dessa skulle 24 000 leda arbetet på Herrens hus, 6 000 vara förmän och styresmän, 
1CH.23.5	4 000 vakta dörrarna och 4 000 lovprisa Herren med instrument som David låtit göra till lovsången.
1CH.23.6	David delade in dem i avdelningar efter Levis söner, Gershom, Kehat och Merari. 
1CH.23.7	Till Gershoms släkt hörde Ladan och Shimi. 
1CH.23.8	Ladans söner var Jechiel, överhuvudet, Setam och Joel, alltså tre. 
1CH.23.9	Jechiels söner var Shelomot, Hasiel och Haran, alltså tre. Dessa var överhuvuden för Ladans familjer. 
1CH.23.10	Shimis söner var Jachat, Sisa, Jeush och Beria. Dessa var Shimis söner, alltså fyra. 
1CH.23.11	Jachat var överhuvudet och Sisa var den andre. Men Jeush och Beria hade inte många barn, därför räknades de som en enda familj, en enda avdelning.
1CH.23.12	Kehats söner var Amram, Jishar, Hebron och Ussiel, alltså fyra. 
1CH.23.13	Amrams söner var Aron och Mose. Aron avdelades för all framtid, tillsammans med sina söner, för att inviga det högheliga, tända rökoffer åt Herren, tjäna honom och välsigna i hans namn — detta för all framtid. 
1CH.23.14	Gudsmannen Moses söner räknades till Levis stam. 
1CH.23.15	Moses söner var Gershom och Elieser. 
1CH.23.16	Gershom hade sonen Shuvael, som var överhuvud. 
1CH.23.17	Elieser fick sonen Rechavja, som var överhuvud. Några andra söner hade han inte, men Rechavjas söner var mycket talrika. 
1CH.23.18	Jishar hade sonen Shelomot, som var överhuvud. 
1CH.23.19	Hebrons söner var Jeria, överhuvudet, Amarja, den andre, Jachasiel, den tredje, och Jekamam, den fjärde. 
1CH.23.20	Ussiels söner var Mika, överhuvudet, och Jishia, den andre.
1CH.23.21	Meraris söner var Machli och Mushi. Machlis söner var Elasar och Kish. 
1CH.23.22	När Elasar dog lämnade han inga söner efter sig, endast döttrar, men Kishs söner, deras släktingar, gifte sig med dem. 
1CH.23.23	Mushis söner var Machli, Eder och Jeremot, alltså tre.
1CH.23.24	Detta var Levis ättlingar, familj för familj, med deras överhuvuden, så som de mönstrades och räknades, var och en för sig. De svarade för allt som rörde tjänsten i Herrens hus, från tjugo års ålder och uppåt. 
1CH.23.25	Ty David sade: »Herren, Israels Gud, har nu låtit sitt folk komma till ro och har för all framtid tagit sin boning i Jerusalem. 
1CH.23.26	Därför behöver leviterna inte längre bära boningen med alla tillbehör för tjänsten där.« 
1CH.23.27	Bland det sista David gjorde var att låta räkna leviterna, från tjugo års ålder och uppåt. 
1CH.23.28	De skulle hjälpa Arons söner med tjänsten i Herrens hus. De skulle ha tillsyn över förgårdarna, sidorummen, reningen av allt som var heligt och tjänstgöringen i Guds hus: 
1CH.23.29	de framlagda bröden, det siktade mjölet till matoffren, de osyrade kakorna, plattbröden, det hoprörda mjölet samt mått och vikt. 
1CH.23.30	De skulle göra tjänst varje morgon genom att tacka och lovsjunga Herren, likaså varje kväll. 
1CH.23.31	Varje gång man offrade brännoffer åt Herren skulle de hjälpa till — på sabbater, vid nymånadsfester och högtider — och i det antal som var föreskrivet ständigt stå inför Herrens ansikte. 
1CH.23.32	De skulle sköta tjänsten vid uppenbarelsetältet och templet och gå sina ämbetsbröder, Arons söner, till handa i allt som gällde Herrens hus.
1CH.24.1	Också Arons släkt hade sina avdelningar. Arons söner var Nadav, Avihu, Elasar och Itamar. 
1CH.24.2	Men Nadav och Avihu dog före sin far och hade inga söner. Därför kom bara Elasar och Itamar att vara präster. 
1CH.24.3	Tillsammans med Sadok, av Elasars släkt, och Achimelek, av Itamars släkt, delade David in dem i avdelningar för den tjänst de skulle fullgöra. 
1CH.24.4	Då det visade sig att Elasars släkt hade fler män än Itamars släkt tilldelade man familjerna i Elasars släkt sexton överhuvuden och familjerna i Itamars släkt åtta. 
1CH.24.5	Indelningen skedde genom lottkastning för båda släkterna eftersom det fanns heliga ledare, ledare för tjänsten åt Gud, i både Elasars och Itamars släkt. 
1CH.24.6	Shemaja, Netanels son, den levitiske sekreteraren, upptecknade dem i närvaro av kungen, furstarna, prästen Sadok och Achimelek, Evjatars son, samt överhuvudena för prästernas och leviternas familjer. En familj från Elasars släkt och en familj från Itamars togs ut växelvis.
1CH.24.7	Den första lotten föll på Jojariv, den andra på Jedaja, 
1CH.24.8	den tredje på Harim, den fjärde på Seorim, 
1CH.24.9	den femte på Malkia, den sjätte på Mijamin, 
1CH.24.10	den sjunde på Hackos, den åttonde på Avia, 
1CH.24.11	den nionde på Jeshua, den tionde på Shekanja, 
1CH.24.12	den elfte på Eljashiv, den tolfte på Jakim, 
1CH.24.13	den trettonde på Huppa, den fjortonde på Jeshevav, 
1CH.24.14	den femtonde på Bilga, den sextonde på Immer, 
1CH.24.15	den sjuttonde på Hesir, den artonde på Happisses, 
1CH.24.16	den nittonde på Petachja, den tjugonde på Hesekiel, 
1CH.24.17	den tjugoförsta på Jakin, den tjugoandra på Gamul, 
1CH.24.18	den tjugotredje på Delaja och den tjugofjärde på Maasja. 
1CH.24.19	Detta var de avdelningar de skulle vara indelade i när de kom och gjorde tjänst i Herrens hus, så som de blivit ålagda av sin fader Aron, som själv hade fått denna befallning av Herren, Israels Gud.
1CH.24.20	De övriga leviterna var: av Amrams släkt Shuvael, av Shuvaels släkt Jechdeja, 
1CH.24.21	av Rechavja, dvs. av Rechavjas släkt, Jishia, överhuvudet, 
1CH.24.22	av Jishars släkt Shelomot och av Shelomots släkt Jachat. 
1CH.24.23	Hebrons söner var Jeria, överhuvudet, Amarja, den andre, Jachasiel, den tredje och Jekamam, den fjärde. 
1CH.24.24	Ussiels son var Mika. Till Mikas söner hörde Shamir. 
1CH.24.25	Mikas bror var Jishia. Till Jishias söner hörde Sakarja. 
1CH.24.26	Meraris söner var Machli och Mushi. Hans son Jaasias söner — 
1CH.24.27	Meraris söner genom sonen Jaasia — var Shoham, Sackur och Ivri. 
1CH.24.28	Machlis söner var Elasar, som inte själv hade några söner, 
1CH.24.29	och Kish. Kishs son var Jerachmeel. 
1CH.24.30	Mushis söner var Machli, Eder och Jerimot. Detta var leviternas ättlingar, familj för familj. 
1CH.24.31	Också dessa kastade lott, liksom sina släktingar av Arons ätt, i närvaro av kung David, Sadok, Achimelek och överhuvudena för prästernas och leviternas familjer, de främsta familjerna såväl som de ringaste.
1CH.25.1	David och ledarna för tempeltjänsten avdelade till tjänstgöring sönerna till Asaf, Heman och Jedutun, som i profetisk anda spelade på lyror, harpor och cymbaler. Detta är förteckningen över de män som tilldelades denna tjänstgöring.
1CH.25.2	Asafs söner: Sackur, Josef, Netanja och Asarela, Asafs söner, under ledning av Asaf, som i profetisk anda spelade efter kungens anvisningar.
1CH.25.3	Jedutuns: Jedutuns söner Gedalja, Jisri, Jesaja, Shimi, Hashavja och Mattitja, alltså sex, under ledning av sin far Jedutun, som i profetisk anda spelade på lyra till Herrens lov och pris.
1CH.25.4	Hemans: Hemans söner Buckia, Mattanja, Ussiel, Shuvael, Jerimot, Hananja, Hanani, Eliata, Giddalti, Romamti Eser, Joshbekasha, Malloti, Hotir och Machasiot. 
1CH.25.5	Alla dessa var söner till Heman, kungens siare. Gud hade lovat honom styrka och makt och gav honom därför fjorton söner och tre döttrar. 
1CH.25.6	Alla dessa leddes av sin far när de vid gudstjänsten i Herrens hus sjöng till cymbaler, harpor och lyror efter kungens anvisningar.
1CH.25.7	Tillsammans med sina fränder, alla fullärda i konsten att sjunga till Herrens ära, var de 288. 
1CH.25.8	Och de kastade alla lott om tjänstgöringen, unga likaväl som gamla, mästare såväl som nybörjare.
1CH.25.9	Den första lotten föll på Asaf, på Josef, hans söner och fränder, sammanlagt tolv. Gedalja blev den andre, han själv, hans fränder och söner, sammanlagt tolv. 
1CH.25.10	Den tredje blev Sackur, hans söner och fränder, sammanlagt tolv. 
1CH.25.11	Den fjärde föll på Jisri, hans söner och fränder, sammanlagt tolv. 
1CH.25.12	Den femte blev Netanja, hans söner och fränder, sammanlagt tolv. 
1CH.25.13	Den sjätte blev Buckia, hans söner och fränder, sammanlagt tolv. 
1CH.25.14	Den sjunde blev Asarela, hans söner och fränder, sammanlagt tolv. 
1CH.25.15	Den åttonde blev Jesaja, hans söner och fränder, sammanlagt tolv. 
1CH.25.16	Den nionde blev Mattanja, hans söner och fränder, sammanlagt tolv. 
1CH.25.17	Den tionde blev Shimi, hans söner och fränder, sammanlagt tolv. 
1CH.25.18	Den elfte blev Ussiel, hans söner och fränder, sammanlagt tolv. 
1CH.25.19	Den tolfte föll på Hashavja, hans söner och fränder, sammanlagt tolv. 
1CH.25.20	Den trettonde blev Shuvael, hans söner och fränder, sammanlagt tolv. 
1CH.25.21	Den fjortonde blev Mattitja, hans söner och fränder, sammanlagt tolv. 
1CH.25.22	Den femtonde föll på Jerimot, hans söner och fränder, sammanlagt tolv. 
1CH.25.23	Den sextonde föll på Hananja, hans söner och fränder, sammanlagt tolv. 
1CH.25.24	Den sjuttonde föll på Joshbekasha, hans söner och fränder, sammanlagt tolv. 
1CH.25.25	Den artonde föll på Hanani, hans söner och fränder, sammanlagt tolv. 
1CH.25.26	Den nittonde föll på Malloti, hans söner och fränder, sammanlagt tolv. 
1CH.25.27	Den tjugonde föll på Eliata, hans söner och fränder, sammanlagt tolv. 
1CH.25.28	Den tjugoförsta föll på Hotir, hans söner och fränder, sammanlagt tolv. 
1CH.25.29	Den tjugoandra föll på Giddalti, hans söner och fränder, sammanlagt tolv. 
1CH.25.30	Den tjugotredje föll på Machasiot, hans söner och fränder, sammanlagt tolv. 
1CH.25.31	Den tjugofjärde föll på Romamti Eser, hans söner och fränder, sammanlagt tolv.
1CH.26.1	Vidare dörrvaktarnas avdelningar. Till korachiterna hörde Meshelemja, Kores son, av Evjasafs släkt. 
1CH.26.2	Meshelemja hade dessa söner: Sakarja, den förstfödde, Jediael, den andre, Sevadja, den tredje, Jatniel, den fjärde, 
1CH.26.3	Elam, den femte, Jochanan, den sjätte och Eljoenaj, den sjunde.
1CH.26.4	Oved-Edom hade dessa söner: Shemaja, den förstfödde, Josavad, den andre, Joach, den tredje, Sakar, den fjärde, Netanel, den femte, 
1CH.26.5	Ammiel, den sjätte, Isaskar, den sjunde och Peulletaj, den åttonde. Gud hade välsignat honom. 
1CH.26.6	Hans son Shemaja fick också söner, som genom sin duglighet blev ledare för sina familjer. 
1CH.26.7	Shemajas söner var Otni, Refael, Oved och Elsavad; hans fränder, som var dugliga män, var Elihu och Semakja. 
1CH.26.8	Alla dessa var avkomlingar till Oved-Edom. De och deras söner och fränder var dugliga män, väl lämpade för tjänsten. Oved-Edoms avkomlingar var sammanlagt 62. 
1CH.26.9	Meshelemja hade söner och fränder, dugliga män, sammanlagt 18.
1CH.26.10	Hosa, av Meraris släkt, hade söner. Shimri var överhuvud; han var visserligen inte den förstfödde, men hans far hade insatt honom till överhuvud. 
1CH.26.11	Hilkia var den andre, Tevalja den tredje och Sakarja den fjärde. Hosas söner och fränder var sammanlagt 13.
1CH.26.12	Dessa dörrvaktare, i avdelningar efter huvudmän, tilldelades tjänst i Herrens hus, liksom sina bröder. 
1CH.26.13	De kastade lott om varje port, familj för familj, ung som gammal. 
1CH.26.14	Lotten för östsidan föll på Shelemja. Man kastade också lott för hans son Sakarja, en rådklok man, och han fick nordsidan. 
1CH.26.15	Oved-Edom fick sydsidan, medan hans söner fick förrådshusen. 
1CH.26.16	Hosa fick väst med Shalleketporten, där vägen kommer upp. Avdelning för avdelning stod: 
1CH.26.17	i öster sex för var dag, i norr fyra för var dag, i söder fyra för var dag och vid varje förrådshus två, 
1CH.26.18	och vid tillbyggnaden i väster stod fyra vid vägen och två vid själva tillbyggnaden. 
1CH.26.19	Detta var dörrvaktarnas avdelningar, av Korachs och Meraris släkter.
1CH.26.20	Leviterna, deras bröder, hade uppsikt över tempelförråden och förråden för det som blivit helgat. 
1CH.26.21	Ladans släkt, Gershoms släkt genom Ladan, överhuvudena för gershomiten Ladans familj, jechieliterna, 
1CH.26.22	dvs. Jechiels släkt, Setam och hans bror Joel, hade uppsikt över tempelförråden. 
1CH.26.23	Vad beträffar Amrams, Jishars, Hebrons och Ussiels släkter 
1CH.26.24	var Shuvael av Gershoms, Moses sons, släkt högste chef för förråden. 
1CH.26.25	Hans släktingar av Eliesers ätt var dennes son Rechavja, hans son Jesaja, hans son Joram, hans son Sikri och hans son Shelomot. 
1CH.26.26	Denne Shelomot och hans fränder hade uppsikt över förråden för det som blivit helgat åt Herren av kung David, av familjeöverhuvudena, de högre och lägre officerarna och de högsta befälhavarna. 
1CH.26.27	Dessa gåvor var en del av bytet från krigen och användes till underhållet av Herrens hus. 
1CH.26.28	Shelomot och hans fränder hade också uppsikt över allt det som siaren Samuel, Saul, Kishs son, Avner, Ners son, och Joav, Serujas son, hade helgat, alla de heliga gåvorna.
1CH.26.29	Av Jishars släkt sattes Kenanja och hans söner inte till tempeltjänst utan blev förmän och styresmän i Israel. 
1CH.26.30	Av Hebrons släkt sattes Hashavja och hans fränder, 1 700 dugliga män, till att förvalta Israel på västra sidan av Jordan, till allt slags arbete åt Herren och till kungens tjänst. 
1CH.26.31	Till Hebrons släkt hörde också Jeria, som var överhuvud för släkten. Under Davids fyrtionde regeringsår gick man igenom dess släktregister familjevis, och då fanns det betydande män bland dem i Jaser i Gilead. 
1CH.26.32	Jerias fränder, 2 700 dugliga män och överhuvuden för sina familjer, sattes av kung David över Ruben och Gad och ena hälften av Manasses stam för att sköta alla Guds och kungens angelägenheter.
1CH.27.1	Förteckning över israeliternas familjeöverhuvuden, högre och lägre officerare och uppsyningsmän, som tjänade kungen i allt som hade att göra med avdelningarna, vilka var i tjänst en månad var under årets alla månader. Varje avdelning bestod av 24 000 man.
1CH.27.2	Över den första avdelningen, som tjänstgjorde under första månaden, hade Jishbaal, Savdiels son, befälet. Hans avdelning var på 24 000 man. 
1CH.27.3	Han hörde till Peres släkt och hade högsta befälet över alla officerare som tjänstgjorde under första månaden.
1CH.27.4	Över den andra månadens avdelning hade Dodaj av Achoachs släkt befälet. Hans avdelning var på 24 000 man.
1CH.27.5	Den tredje befälhavaren, som tjänstgjorde under tredje månaden, var Benaja, översteprästen Jojadas son. Hans avdelning var på 24 000 man. 
1CH.27.6	Denne Benaja var en hjälte bland de trettio och hade befälet över de trettio. Hans avdelning stod under befäl av hans son Ammisavad.
1CH.27.7	Den fjärde, som tjänstgjorde under fjärde månaden, var Asael, Joavs bror, och efter honom hans son Sevadja. Hans avdelning var på 24 000 man.
1CH.27.8	Den femte, som tjänstgjorde under femte månaden, var befälhavaren Shamhut av Serachs ätt. Hans avdelning var på 24 000 man.
1CH.27.9	Den sjätte, som tjänstgjorde under sjätte månaden, var Ira, Ickeshs son, från Tekoa. Hans avdelning var på 24 000 man.
1CH.27.10	Den sjunde, som tjänstgjorde under sjunde månaden, var Heles från Pelet av Efraims stam. Hans avdelning var på 24 000 man.
1CH.27.11	Den åttonde, som tjänstgjorde under åttonde månaden, var Sibbekaj av Hushas släkt, som hörde till Serachs ätt. Hans avdelning var på 24 000 man.
1CH.27.12	Den nionde, som tjänstgjorde under nionde månaden, var Avieser från Anatot av Benjamins stam. Hans avdelning var på 24 000 man.
1CH.27.13	Den tionde, som tjänstgjorde under tionde månaden, var Mahraj från Netofa av Serachs ätt. Hans avdelning var på 24 000 man.
1CH.27.14	Den elfte, som tjänstgjorde under elfte månaden, var Benaja från Piraton av Efraims stam. Hans avdelning var på 24 000 man.
1CH.27.15	Den tolfte, som tjänstgjorde under tolfte månaden, var Heldaj från Netofa av Otniels släkt. Hans avdelning var på 24 000 man.
1CH.27.16	Furstarna för Israels stammar var: för Ruben Elieser, son till Sikri, för Simon Shefatja, son till Maaka, 
1CH.27.17	för Levi Hashavja, son till Kemuel, för Aron Sadok, 
1CH.27.18	för Juda Elihu, en av Davids bröder, för Isaskar Omri, son till Mikael, 
1CH.27.19	för Sebulon Jishmaja, son till Obadja, för Naftali Jerimot, son till Asriel, 
1CH.27.20	för efraimiterna Hosea, son till Asasja, för ena hälften av Manasses stam Joel, son till Pedaja, 
1CH.27.21	för andra hälften av Manasse, den i Gilead, Jiddo, son till Sakarja, för Benjamin Jaasiel, son till Avner, 
1CH.27.22	och för Dan Asarel, son till Jerocham. Dessa var hövdingar för Israels stammar.
1CH.27.23	David lät aldrig räkna dem som var under tjugo år, ty Herren hade sagt att han skulle göra israeliterna talrika som himlens stjärnor. 
1CH.27.24	Joav, son till Seruja, började räkningen men avslutade den inte, ty vreden drabbade Israel och antalet togs inte upp i kung Davids krönika.
1CH.27.25	Asmavet, son till Adiel, hade uppsikt över de kungliga förråden, och Jonatan, son till Ussia, över förråden i landsorten, i städer, byar och fästningstorn. 
1CH.27.26	Esri, son till Keluv, hade uppsikt över jordbruksarbetet i landsorten. 
1CH.27.27	Shimi från Rama hade uppsikt över vingårdarna och Savdi från Shefam över vinförråden i vingårdarna. 
1CH.27.28	Baal Hanan från Geder hade uppsikt över olivträden och sykomorerna i Låglandet och Joash över oljeförråden. 
1CH.27.29	Shitraj från Sharon hade uppsikt över nötboskapen som betade i Sharon, och Shafat, son till Adlaj, över boskapen i dalarna, 
1CH.27.30	ismaeliten Ovil hade uppsikt över kamelerna, Jechdeja från Meronot över åsnorna 
1CH.27.31	och hagarén Jasis över småboskapen. Alla dessa var uppsyningsmän över kung Davids egendom.
1CH.27.32	Davids farbror, Jonatan, var hans rådgivare. Han var en klok man och kunglig sekreterare. Jechiel, son till en hakmonit, tjänstgjorde hos kungens söner. 
1CH.27.33	Achitofel var kungens rådgivare, och Hushaj från Erek var kungens vän. 
1CH.27.34	Achitofel efterträddes av Jojada, son till Benaja, och av Evjatar. Joav var kungens överbefälhavare.
1CH.28.1	David samlade alla Israels ledare i Jerusalem: stamhövdingarna, de olika avdelningarnas ledare som var i kungens tjänst, de högre och lägre officerarna, uppsyningsmännen över kungens och hans söners egendom och boskap, hovmännen, hjältarna och andra inflytelserika män. 
1CH.28.2	Kung David reste sig och sade:
1CH.28.2	»Hör mig, mina bröder och mitt folk! Jag ville bygga ett hus till viloplats för Herrens förbundsark, vår Guds fotapall, och jag började förbereda byggandet. 
1CH.28.3	Men Gud sade till mig: ’Du skall inte bygga ett hus åt mitt namn, ty du har fört krig och utgjutit blod.’ 
1CH.28.4	Men Herren, Israels Gud, utvalde mig bland alla i min fars familj till att vara kung över Israel för all framtid. Juda utvalde han till ledare och i Judas stam min fars familj. Bland min fars söner föredrog han mig och satte mig till kung över Israel. 
1CH.28.5	Och bland alla mina söner — ty Herren har givit mig många söner — utvalde han min son Salomo till att sitta på Herrens kungatron och regera över Israel.
1CH.28.6	Och han sade till mig: ’Det är din son Salomo som skall bygga mitt hus och mina förgårdar, ty honom har jag utvalt till min son och jag skall vara hans fader. 
1CH.28.7	Jag skall trygga hans kungamakt för all framtid, om han fortsätter att handla efter mina bud och stadgar, så som han nu gör.’ 
1CH.28.8	Och nu säger jag inför hela Israel, Herrens församling, och med vår Gud som vittne: Håll alla Herrens, er Guds, bud och ge akt på dem, så att ni får behålla detta goda land och lämna det i arv åt era barn för all framtid. 
1CH.28.9	Och du, min son Salomo, lär känna din fars Gud och tjäna honom helhjärtat och villigt, ty Herren rannsakar alla hjärtan och känner alla tankar och uppsåt. Om du söker Herren så låter han dig finna honom, men om du överger honom så förskjuter han dig för all framtid. 
1CH.28.10	Vet att Herren har utvalt dig till att resa en tempelbyggnad. Gå frimodigt till verket!«
1CH.28.11	Och David gav sin son Salomo en beskrivning av förhuset och av tempelhuset, förrådskamrarna, de övre salarna och de inre rummen och av rummet för arken med dess lock. 
1CH.28.12	Vidare gav han honom en beskrivning av allt som Guds ande hade ingivit honom, av förgårdarna till Herrens hus och alla rummen däromkring, av tempelförråden och av förråden för det som blivit helgat, 
1CH.28.13	samt föreskrifter om prästernas och leviternas avdelningar och om allt som rörde tjänsten i Herrens hus och om alla kärl som skulle användas vid tjänsten i Herrens hus. 
1CH.28.14	David angav vikten av guldet, av guldet till alla kärlen för de olika gudstjänsterna och i fråga om silverkärlen vikten av silvret till alla kärlen för de olika gudstjänsterna, 
1CH.28.15	vikten av guldlampställen och deras guldlampor, vikten av varje särskilt lampställ och dess lampor, och i fråga om silverlampställen vikten av varje lampställ och dess lampor, alltefter hur varje lampställ skulle användas, 
1CH.28.16	vikten av guldet till vart och ett av skådebrödsborden och av silvret till silverborden, 
1CH.28.17	vikten av gafflarna, skålarna och kannorna av rent guld, vikten av var och en av guldbägarna och silverbägarna 
1CH.28.18	och vikten av rökelsealtaret av rent guld. Han gav honom också en beskrivning av tronvagnen, de gyllene keruberna, som skulle skyla Herrens förbundsark med sina utbredda vingar. 
1CH.28.19	Allt detta nedtecknades, ty Herren hade uppenbarat det för honom och undervisat honom om alla detaljer i beskrivningen.
1CH.28.20	David sade nu till sin son Salomo: »Gå frimodigt och beslutsamt till verket! Var inte rädd och försagd! Ty Herren Gud, min Gud, är med dig. Han skall inte lämna dig och inte överge dig utan hjälpa dig att genomföra allt som behövs för tjänsten i Herrens hus. 
1CH.28.21	Du har prästernas och leviternas avdelningar, som skall förrätta allt slags tjänst i Guds hus, och för allt annat har du folk till förfogande som både vill och kan utföra allt slags arbete, och hövdingarna och hela folket skall lyda din minsta vink.«
1CH.29.1	Därefter sade kung David till alla som hade samlats: »Min son Salomo är den som Gud har utvalt. Han är ung och oerfaren, och uppgiften är väldig. Denna byggnad reses inte åt människor utan åt Herren Gud. 
1CH.29.2	Efter bästa förmåga har jag nu till min Guds hus skaffat fram guld till det som skall vara av guld, silver till det som skall vara av silver, koppar till det som skall vara av koppar, järn till det som skall vara av järn, och trä till det som skall vara av trä, vidare onyx och andra ädelstenar, svartglänsande och brokiga stenar, alla slags dyrbara stenar och alabaster i mängd. 
1CH.29.3	Av kärlek till min Guds hus ger jag också all min egendom av guld och silver, utöver allt vad jag förut har skaffat till helgedomen: 
1CH.29.4	3 000 talenter guld, guld från Ofir, och 7 000 talenter rent silver att täcka byggnadernas väggar med, 
1CH.29.5	guld till det som skall göras av guld och silver till det som skall göras av silver, alla de arbeten som hantverkarna skall utföra. Vem är villig att denna dag lämna en frikostig gåva till Herren?«
1CH.29.6	Då kom de villigt med gåvor, familjernas huvudmän och Israels stamhövdingar, de högre och lägre officerarna och kungens främsta ämbetsmän. 
1CH.29.7	Till arbetet på Guds hus gav de 5 000 talenter guld, 10 000 dareiker, 10 000 talenter silver, 18 000 talenter koppar och 100 000 talenter järn. 
1CH.29.8	Och var och en som hade ädelstenar lämnade dem till skattkammaren i Herrens hus, som Jechiel av Gershoms släkt hade uppsikt över. 
1CH.29.9	Folket gladde sig över att de så helhjärtat lämnade dessa frivilliga gåvor åt Herren. Också David gladde sig mycket.
1CH.29.10	Inför hela församlingen prisade David Herren: »Prisad vare du, Herre, vår fader Israels Gud, från evighet till evighet. 
1CH.29.11	Dig, Herre, tillhör storhet och makt och härlighet och glans och majestät, ja, allt i himlen och på jorden. Ditt är riket, Herre, och du är den upphöjde härskaren över allting. 
1CH.29.12	Rikedom och ära kommer från dig, och du råder över allting. I din hand är kraft och styrka, allt har du makt att göra stort och starkt. 
1CH.29.13	Och nu, vår Gud, tackar vi dig och lovar ditt härliga namn. 
1CH.29.14	Ty vem är väl jag och vad är mitt folk att vi själva skulle kunna ge sådana frivilliga gåvor? Nej, från dig kommer allt, och det vi givit åt dig har vi fått ur din hand. 
1CH.29.15	Vi är främlingar och gäster hos dig liksom alla våra fäder. Som en skugga är våra dagar på jorden, och vi har ingenting att hoppas på. 
1CH.29.16	Herre, vår Gud! All denna rikedom som vi har samlat för att bygga ett hus åt ditt heliga namn kommer från dig, och alltsammans är ditt. 
1CH.29.17	Nu vet jag, min Gud, att du prövar hjärtan och vill se redlighet. Med redligt hjärta och villig håg har jag burit fram allt detta, och jag har med glädje sett hur ditt folk som samlats här villigt burit fram sina gåvor. 
1CH.29.18	Herre, våra fäder Abrahams, Isaks och Israels Gud! Bevara alltid ett sådant sinne hos ditt folk, och vänd deras hjärtan till dig! 
1CH.29.19	Ge min son Salomo ett hängivet hjärta så att han håller dina bud, stadgar och föreskrifter och följer dem i allt och uppför den byggnad som jag har gjort förberedelser för.«
1CH.29.20	David sade till hela församlingen: »Prisa Herren, er Gud!« Då prisade de alla Herren, sina fäders Gud. De bugade sig och föll ner inför Herren och kungen. 
1CH.29.21	Och dagen därefter frambar de slaktoffer och brännoffer åt Herren: 1 000 tjurar, 1 000 bockar och 1 000 lamm med tillhörande dryckesoffer, mängder av slaktoffer för hela Israel. 
1CH.29.22	Den dagen åt och drack de inför Herren med stor glädje. Och de gjorde för andra gången Salomo, Davids son, till kung; de smorde honom till en Herrens furste, och Sadok smorde de till präst.
1CH.29.23	Salomo besteg Herrens tron som kung efter sin far David. Han hade framgång, och hela Israel lydde honom. 
1CH.29.24	Alla hövdingarna och kämparna och alla kung Davids söner erkände Salomo som kung. 
1CH.29.25	Och hela Israel såg hur Herren gjorde Salomo stor och mäktig och åt hans välde gav en glans som ingen kung i Israel före honom hade ägt.
1CH.29.26	David, Jishajs son, hade regerat över hela Israel. 
1CH.29.27	I fyrtio år var han kung över Israel, sju år i Hebron och trettiotre i Jerusalem. 
1CH.29.28	Han fick dö i hög ålder, mätt av år, rikedom och ära. Hans son Salomo blev kung efter honom. 
1CH.29.29	Kung Davids historia, från början till slut, har nedtecknats i siaren Samuels krönika, i profeten Natans krönika och i siaren Gads krönika. 
1CH.29.30	Där skildras också hela hans regering och hans bedrifter och allt som hände honom och Israel och alla andra riken och länder.
2CH.1.1	Salomo, Davids son, stärkte sin kungamakt, ty Herren, hans Gud, var med honom och gjorde honom stor och mäktig. 
2CH.1.2	Salomo kallade till sig hela Israel, de högre och lägre officerarna, domarna och alla hövdingar i hela Israel, familjeöverhuvudena, 
2CH.1.3	och begav sig med hela församlingen till offerplatsen i Givon. Där fanns Guds uppenbarelsetält, som Herrens tjänare Mose hade gjort i öknen. 
2CH.1.4	Guds ark däremot hade David fört från Kirjat-Jearim till den plats som han ställt i ordning åt den; han hade rest ett tält åt den i Jerusalem. 
2CH.1.5	Framför Herrens boning i Givon stod kopparaltaret som Besalel, son till Uri, son till Hur, hade gjort, och Salomo och församlingen uppsökte det. 
2CH.1.6	Där offrade Salomo tusen brännoffer på kopparaltaret som stod inför Herren och som hörde till uppenbarelsetältet.
2CH.1.7	Under natten visade sig Gud för Salomo och sade till honom: »Be om vad du vill. Jag skall ge dig det.« 
2CH.1.8	Salomo svarade Gud: »Du visade stor godhet mot min far David och har gjort mig till kung efter honom. 
2CH.1.9	Herre, min Gud, låt nu ditt löfte till min far David gå i uppfyllelse. Du har gjort mig till kung över ett folk lika talrikt som stoftkornen på jorden. 
2CH.1.10	Ge mig därför vishet och kunskap, så att jag kan leda detta folk. Vem kan annars råda över ditt folk, som är så stort?«
2CH.1.11	Gud sade till Salomo: »Eftersom du önskade detta och inte bad om gods och guld och ära eller om dina ovänners död och inte heller bad om ett långt liv utan om vishet och kunskap, så att du kan råda över mitt folk, som jag har gjort dig till kung över, 
2CH.1.12	får du nu vishet och kunskap. Gods och guld och ära skall jag också ge dig, mer än vad någon kung före dig har haft och någon efter dig kommer att få.«
2CH.1.13	Salomo begav sig från uppenbarelsetältet till Jerusalem, och han regerade över Israel.
2CH.1.14	Salomo samlade vagnar och hästar och hade 1 400 vagnar och 12 000 hästar, som var förlagda dels i vagnsstäderna, dels hos kungen i Jerusalem. 
2CH.1.15	Tack vare Salomo blev silver och guld lika vanligt i Jerusalem som sten, och cederträ blev något lika vanligt som sykomorer i Låglandet. 
2CH.1.16	Salomos hästar kom från Musri och Kuve; kungliga uppköpare importerade dem från Kuve. 
2CH.1.17	Vagnar införde de från Egypten. Priset för en vagn var 600 siklar, priset för en häst 150 siklar. På samma sätt förmedlade de kungliga uppköparna hästar och vagnar till hettiternas och arameernas kungar. y
2CH.2.1	Salomo tänkte nu bygga ett hus åt Herrens namn och ett hus åt sig själv som kungaboning. — 
2CH.2.2	Salomo kunde räkna 70 000 bärare och 80 000 stenhuggare i bergen och 3 600 arbetsledare. — 
2CH.2.3	Därför sände Salomo detta budskap till Hiram, kungen i Tyros: »Du sände ju en gång cederträ till min far David, så att han kunde bygga sig ett hus att bo i. 
2CH.2.4	Nu vill jag bygga ett hus åt Herrens, min Guds, namn och helga det åt honom. Där skall man tända välluktande rökelse inför honom, lägga fram skådebröden och offra brännoffer morgon och kväll och vid sabbater, nymånadsfester och Herrens, vår Guds, högtider, så som det för evigt skall vara i Israel. 
2CH.2.5	Det hus jag vill bygga skall vara stort, ty vår Gud är större än alla andra gudar. 
2CH.2.6	Men vem förmår bygga honom ett hus, när himlen, himlarnas himmel, inte rymmer honom? Och vem är väl jag att vilja bygga honom ett hus, annat än för att tända offereld inför honom? 
2CH.2.7	Alltså, sänd mig nu en konstskicklig man, som kan arbeta i guld, silver, koppar och järn likaväl som i purpurrött, karminrött och violett garn och som är en skicklig gravör. Han skall arbeta tillsammans med de konstskickliga män jag har här i Juda och Jerusalem och som anställdes av min far David. 
2CH.2.8	Sänd mig också cederträ, cypressträ och almugträ från Libanon, för jag vet att du har män som är duktiga på att hugga timmer på Libanon. Mina män skall tillsammans med dina 
2CH.2.9	förse mig med timmer i stora mängder, ty det hus jag vill bygga skall vara överväldigande stort. 
2CH.2.10	Jag ger huggarna som fäller timret livsmedel: dina män får 20 000 kor vete och 20 000 kor korn och 20 000 bat vin och 20 000 bat olja.«
2CH.2.11	Hiram, kungen i Tyros, svarade i ett brev som han sände till Salomo: »I kärlek till sitt folk har Herren gjort dig till dess kung.« 
2CH.2.12	Och Hiram fortsatte: »Lovad vare Herren, Israels Gud, himlens och jordens skapare, för att han har gett kung David en vis son, rik på förstånd och insikt, som kan bygga ett hus åt Herren och ett hus åt sig själv som kungaboning! 
2CH.2.13	Därför sänder jag nu en konstskicklig man, rik på insikt: mäster Hiram. 
2CH.2.14	Han är son till en danitisk kvinna och hans far är en tyrisk man. Han vet hur man arbetar i guld och silver, koppar, järn, sten och trä och i purpurrött, violett, vitt och karminrött garn, och han är en skicklig gravör och vet att skapa de konstfulla arbeten han blir ålagd att göra. Han kan arbeta tillsammans med de konstskickliga män som du och min herre David, din far, har anställt. 
2CH.2.15	Så sänd nu, herre, vetet och kornet, oljan och vinet som du har lovat, 
2CH.2.16	så skall vi hugga allt det timmer du behöver på Libanon och föra det till dig i flottar över havet till Jafo. Därifrån får du själv forsla det upp till Jerusalem.«
2CH.2.17	Salomo lät räkna alla invandrare i Israel, liksom hans far David tidigare hade räknat dem: det var 153 600 män. 
2CH.2.18	Av dem tog han 70 000 till bärare och 80 000 till stenhuggare i bergen och 3 600 till arbetsledare som skulle hålla folket i arbete.
2CH.3.1	Salomo började bygga Herrens hus i Jerusalem på berget Moria, där Herren visat sig för hans far David, på den plats som David ställt i ordning på jevusén Ornans tröskplats. 
2CH.3.2	Han började bygga i andra månaden av sitt fjärde regeringsår.
2CH.3.3	När Salomo byggde Guds hus bestämde han följande: längden skulle, med den gamla alnen, vara 60 alnar och bredden 20 alnar. 
2CH.3.4	Förhallen som låg framför templet var 20 alnar bred, vilket motsvarade templets bredd, och höjden var 20 alnar; han belade den invändigt med rent guld. 
2CH.3.5	Han klädde huvudbyggnadens inre med cypressträ som han täckte med finaste guld och smyckade med palmer och kedjor. 
2CH.3.6	Han lade in dyrbar sten för att pryda huset. Guldet var Parvajim-guld. 
2CH.3.7	Han täckte husets bjälkar, trösklar, väggar och dörrar med guld, och på väggarna graverade han keruber.
2CH.3.8	Han gjorde också det allra heligaste: det var 20 alnar brett, vilket motsvarade templets bredd, och djupet var 20 alnar. Han belade det med 600 talenter finaste guld; 
2CH.3.9	enbart guldet till spikarna vägde 50 siklar. Också de övre salarna täckte han med guld. 
2CH.3.10	För det allra heligaste gjorde han två keruber i form av statyer som belades med guld. 
2CH.3.11	Kerubernas vingar mätte tillsammans 20 alnar. Den ena kerubens ena vinge var fem alnar och rörde vid husets vägg, den andra vingen var fem alnar och rörde vid den andra kerubens vinge. 
2CH.3.12	Den andra kerubens ena vinge var fem alnar och rörde vid husets vägg, och den andra vingen var fem alnar och nådde till den första kerubens vinge. 
2CH.3.13	Kerubernas vingar bredde alltså ut sig 20 alnar; de stod på sina fötter med ansiktena vända mot det heliga. 
2CH.3.14	Han gjorde också förhänget av violett, purpurrött, karminrött och vitt garn och smyckade det med keruber.
2CH.3.15	Vidare gjorde han två pelare som skulle stå framför huset. Varje pelare var 35 alnar hög och hade upptill ett kapitäl om fem alnar. 
2CH.3.16	Han gjorde kedjor som liknade halsband och satte dem upptill på pelarna, och han gjorde 100 granatäpplen som han fäste i kedjorna. 
2CH.3.17	Han reste pelarna framför templet, en till höger och en till vänster, och han gav den högra namnet Jakin och den vänstra namnet Boas.
2CH.4.1	Han gjorde också ett altare av koppar, 20 alnar långt, 20 alnar brett och tio alnar högt.
2CH.4.2	Han gjorde vidare Havet i gjutgods. Det var cirkelrunt och mätte tio alnar från kant till kant; det var fem alnar högt och 30 alnar i omkrets. 
2CH.4.3	Runt omkring, nertill, löpte två rader med tjurbilder som gjutits i samma stycke som själva Havet. 
2CH.4.4	Det stod på tolv tjurar, tre av dem vända mot norr, tre mot väster, tre mot söder och tre mot öster. Havet vilade ovanpå dem, och alla tjurarna hade bakdelen vänd inåt. 
2CH.4.5	Godset i Havet var en handsbredd tjockt, och kanten var formad som kanten på en bägare, lik kalken av en lotusblomma. Havet kunde rymma 3 000 bat.
2CH.4.6	Han gjorde tio kittlar och ställde fem på den högra sidan och fem på den vänstra. De var till för tvättningen; i dem skulle man skölja det som hörde till brännoffret. I Havet skulle prästerna tvätta sig.
2CH.4.7	Han gjorde också de tio gyllene lampställen enligt föreskrifterna och ställde dem i långhuset, fem till höger och fem till vänster.
2CH.4.8	Han gjorde tio bord och ställde dem i långhuset, fem till höger och fem till vänster. Dessutom gjorde han 100 gyllene offerskålar.
2CH.4.9	Vidare gjorde han prästernas förgård och den stora förgården med dess dörrar, som han belade med koppar.
2CH.4.10	Havet ställde han på den högra sidan, åt sydost.
2CH.4.11	Hiram gjorde grytorna, skovlarna och offerskålarna. Han fullbordade arbetet med de föremål han fått i uppdrag att göra åt kung Salomo i Guds hus: 
2CH.4.12	två pelare, de två klotformiga pelarhuvudena, de två flätverken som skulle täcka de båda klotformiga pelarhuvudena, 
2CH.4.13	de 400 granatäpplena till de båda flätverken, två rader granatäpplen för varje flätverk, till att täcka de båda klotformiga pelarhuvudena, 
2CH.4.14	vidare de tio stativen och de tio kittlarna till stativen, 
2CH.4.15	Havet och de tolv tjurarna under det, 
2CH.4.16	slutligen också grytorna, skovlarna och offerskålarna. Alla föremål som mäster Hiram gjorde åt kung Salomo till Herrens hus var av polerad brons. 
2CH.4.17	Det var i Jordandalen, mellan Suckot och Saretan, som kungen lät gjuta dem i lerformar. 
2CH.4.18	Salomo gjorde alla dessa föremål i så stor mängd att vikten av bronsen inte kunde fastställas.
2CH.4.19	Salomo gjorde alla föremål i Guds hus: det gyllene altaret, borden för skådebröden, 
2CH.4.20	de gyllene lampställen framför koret med sina lampor som skulle tändas enligt föreskrifterna, 
2CH.4.21	blommönstret, lamporna och tängerna av guld, ja, av renaste guld, 
2CH.4.22	vidare knivarna, offerskålarna, pannorna och fyrfaten av guld, och slutligen templets dörrar med dörrhalvor av guld, såväl till det inre rummet, det allra heligaste, som till långhuset.
2CH.5.1	När alla Salomos arbeten för Herrens hus var fullbordade lät han föra dit in det som hans far David hade helgat åt Herren; silvret och guldet och alla kärlen lade han i skattkamrarna i Guds hus.
2CH.5.2	Nu samlade Salomo de äldste i Israel och stamhövdingarna, överhuvudena för de olika familjerna i Israel. Han kallade dem till Jerusalem för att hämta upp Herrens förbundsark från Davids stad, Sion. 
2CH.5.3	Och alla israeliterna samlades inför kungen under högtiden i sjunde månaden. 
2CH.5.4	När alla de äldste hade kommit lyfte leviterna arken 
2CH.5.5	och bar upp den tillsammans med uppenbarelsetältet och alla de heliga föremålen i tältet. Allt detta bars av de levitiska prästerna. 
2CH.5.6	Kung Salomo och hela Israels menighet, som var samlad hos honom, stod framför arken och offrade får och tjurar i sådan mängd att de inte kunde räknas. 
2CH.5.7	Prästerna förde in Herrens förbundsark till dess plats i tempelkoret, det allra heligaste, under kerubernas vingar. 
2CH.5.8	Keruberna hade vingarna utbredda över den plats där arken stod, så att både arken och dess bärstänger doldes av keruberna. 
2CH.5.9	Bärstängerna var så långa att deras ändar syntes från det heliga framför koret, men de var inte synliga utifrån. De finns där ännu i denna dag. 
2CH.5.10	I arken fanns ingenting annat än de två tavlorna som Mose hade lagt ner i den vid Horeb, då Herren slöt förbund med israeliterna sedan de dragit ut ur Egypten. 
2CH.5.11	När prästerna lämnade helgedomen — ty alla närvarande präster, oberoende av avdelning, hade renat sig, 
2CH.5.12	och alla de levitiska sångarna, Asaf, Heman, Jedutun och deras söner och bröder, var klädda i fint linne och stod öster om altaret med cymbaler, harpor och lyror, och tillsammans med dem 120 präster som blåste trumpet, 
2CH.5.13	och trumpetarna och sångarna stämde samtidigt och samstämmigt upp en sång för att prisa och tacka Herren, och trumpeter, cymbaler och andra instrument började ljuda, och man prisade Herren: »Ty han är god, evigt varar hans nåd« — då fylldes huset, Herrens hus, av ett moln, 
2CH.5.14	så att prästerna inte kunde förrätta sin tjänst: Herrens härlighet uppfyllde templet.
2CH.6.1	Då sade Salomo:
2CH.6.1	»Herren har valt att bo i töcknet,
2CH.6.2	och jag har byggt dig en furstlig boning,
2CH.6.2	ett hus där du evigt skall trona.«
2CH.6.3	Kungen vände sig om och välsignade de församlade israeliterna, medan alla stod upp. 
2CH.6.4	Han sade: »Prisad vare Herren, Israels Gud, som med sina händer har fullbordat det som han med sin mun lovade min far David: 
2CH.6.5	Alltsedan jag förde mitt folk ut ur Egypten har jag inte bland Israels stammar utvalt någon stad för att i den bygga ett hus, där mitt namn skulle vara, och jag har inte utvalt någon man att vara furste över mitt folk Israel. 
2CH.6.6	Men nu har jag utvalt Jerusalem för att mitt namn skall vara där, och jag har utvalt David att härska över mitt folk Israel. — 
2CH.6.7	Min far David hade föresatt sig att bygga ett hus åt Herrens, Israels Guds, namn, 
2CH.6.8	men Herren sade till honom: Din föresats att bygga ett hus åt mitt namn är god. 
2CH.6.9	Men det skall inte bli du som bygger huset utan din son, den son som skall födas åt dig. Han skall bygga huset åt mitt namn. — 
2CH.6.10	Och Herren lät sitt ord gå i fullbordan: jag efterträdde min far David på Israels tron, så som Herren hade lovat, och jag byggde huset åt Herrens, Israels Guds, namn. 
2CH.6.11	Där inne har jag ställt arken, som innehåller stadgarna till det förbund som Herren slöt med israeliterna.«
2CH.6.12	Inför de församlade israeliterna trädde Salomo fram till Herrens altare och sträckte ut sina händer. 
2CH.6.13	Salomo hade gjort ett podium av brons och ställt det på förgården; det var fem alnar långt, fem alnar brett och tre alnar högt. Han steg upp på podiet, föll på knä inför de församlade israeliterna, sträckte händerna mot himlen 
2CH.6.14	och sade: »Herre, Israels Gud, det finns ingen gud som du, varken i himlen eller på jorden. Du står fast vid förbundet och visar godhet mot dina tjänare när de i uppriktig lydnad vandrar dina vägar. 
2CH.6.15	Du har hållit ditt löfte till din tjänare, min far David, du har i dag med din hand fullbordat det som du med din mun har lovat. 
2CH.6.16	Uppfyll också, Herre, Israels Gud, detta som du har lovat din tjänare David, min far: att han aldrig skall sakna en ättling som sitter inför dig på Israels tron, om bara hans efterkommande vaktar på sina steg och lever efter din lag, så som han själv gjorde. 
2CH.6.17	Låt nu ditt löfte till din tjänare David gå i uppfyllelse, Herre, Israels Gud!
2CH.6.18	Men kan verkligen Gud bo på jorden bland människorna? Himlen, himlarnas himmel, rymmer dig inte, än mindre detta hus som jag har byggt. 
2CH.6.19	Vänd dig ändå hit, hör din tjänares bön och åkallan, Herre, min Gud. Lyssna på det rop och den bön jag uppsänder, 
2CH.6.20	och låt din blick dag och natt vila på detta hus, den plats om vilken du sagt att den skall vara hemvist för ditt namn. Hör den bön som din tjänare ber, vänd mot denna plats. 
2CH.6.21	Hör din tjänare och ditt folk Israel då de åkallar dig, vända mot denna plats; må du själv lyssna på dem i himlen, där du tronar. Hör dem och förlåt!
2CH.6.22	Om någon förbryter sig mot en annan och åläggs att fria sig med en ed och svär inför ditt altare i detta tempel, 
2CH.6.23	hör det då i himlen, grip in och skipa rätt åt dina tjänare. Döm den som är skyldig och ge honom det straff han förtjänar, men frikänn den som är oskyldig och ge honom vad rättvisan kräver.
2CH.6.24	Och om ditt folk Israel lider nederlag mot en fiende, eftersom de syndat mot dig, men vänder om och prisar ditt namn, ber till dig i detta hus och ropar om nåd, 
2CH.6.25	hör det då i himlen och förlåt ditt folk Israel deras synd och låt dem återvända till den mark du gav dem och deras fäder.
2CH.6.26	Om himlen är stängd och inget regn faller, därför att de har syndat mot dig, men de sedan ber, vända mot denna plats, och prisar ditt namn och omvänder sig från sin synd när du tuktar dem, 
2CH.6.27	lyssna då i himlen och förlåt din tjänare och ditt folk Israel deras synd. Lär dem den rätta vägen som de skall vandra, och låt regnet falla över ditt land, som du har gett ditt folk som egendom.
2CH.6.28	Om det blir hungersnöd i landet eller pest, om rost och sot härjar eller gräshoppor och larver, om fienden belägrar någon av städerna, ja, vilken sjukdom eller plåga det än är, 
2CH.6.29	och vilken bön och åkallan som vem det vara må i ditt folk Israel än uppsänder — var och en känner bäst sin egen plåga och smärta — om han då sträcker händerna i bön mot detta hus, 
2CH.6.30	hör det då i himlen, där du tronar. Förlåt honom och behandla var och en som han förtjänar, du som känner hans tankar — ja, du ensam känner människornas tankar. 
2CH.6.31	Då skall de frukta dig och följa dina vägar så länge de lever i det land som du gav våra fäder.
2CH.6.32	Även om det är en främling, som inte tillhör ditt folk Israel utan kommer från fjärran land för att han hört om ditt stora namn, din starka hand och din lyftade arm, och denne främling kommer och åkallar dig, vänd mot detta hus, 
2CH.6.33	lyssna då i himlen, där du tronar, och gör det som han ber dig om. Då skall alla jordens folk lära känna ditt namn och frukta dig, så som ditt folk Israel gör, och förstå att detta hus som jag har byggt är helgat åt ditt namn.
2CH.6.34	Om du sänder ut ditt folk att strida mot sina fiender och de ber till dig, vända mot denna stad som du har utvalt och det hus som jag har byggt åt ditt namn, 
2CH.6.35	lyssna då i himlen på deras bön och åkallan och skaffa dem rätt.
2CH.6.36	Om de syndar mot dig — det finns ju ingen människa som inte syndar — och du vredgas på dem och ger dem i fiendens våld och de förs bort i fångenskap till ett annat land, långt borta eller nära, 
2CH.6.37	men där borta i fångenskapen ångrar sig och åter ropar till dig: Vi har syndat, vi har gjort orätt och står med skuld inför dig, 
2CH.6.38	och om de så, i det land där de är fångna, vänder om till dig med uppriktigt hjärta och sinne och ber, vända mot sitt land, det som du gav deras fäder, och mot den stad som du har utvalt och mot det hus som jag har byggt åt ditt namn, 
2CH.6.39	lyssna då i himlen, där du tronar, till deras bön och åkallan och skaffa dem rätt. Förlåt ditt folk att de har syndat mot dig. 
2CH.6.40	Min Gud, öppna dina ögon och öron och hör de böner de ber på denna plats. 
2CH.6.41	Ja:
2CH.6.41	Kom, Herre Gud, till din viloplats,
2CH.6.41	du och din mäktiga ark.
2CH.6.41	Må dina präster, Herre Gud, vara klädda i seger,
2CH.6.41	må dina trogna glädjas åt det goda du ger.
2CH.6.42	Herre Gud, avvisa inte din smorde,
2CH.6.42	tänk på den nåd du visat din tjänare David.«
2CH.7.1	När Salomo hade slutat sin bön kom eld ner från himlen och förtärde brännoffret och slaktoffren. Herrens härlighet uppfyllde templet. 
2CH.7.2	Prästerna kunde inte gå in där, eftersom Herrens härlighet uppfyllde templet. 
2CH.7.3	När israeliterna såg hur elden och Herrens härlighet kom ner över templet knäböjde de på stengolvet med ansiktet mot marken och tillbad och tackade Herren: »Ty han är god, evigt varar hans nåd.«
2CH.7.4	Nu frambar kungen och hela folket offer inför Herren. 
2CH.7.5	Kung Salomo offrade 22 000 tjurar och 120 000 får. Så invigde kungen och hela folket Guds hus. 
2CH.7.6	Prästerna förrättade sin tjänst, det gjorde också leviterna med de instrument för tempelmusiken som kung David gjort för att man skulle tacka Herren — »evigt varar hans nåd«; David prisade Herren genom dem. Mitt emot stod de präster som blåste trumpet. Alla israeliterna stod upp. 
2CH.7.7	Salomo helgade den mellersta delen av förgården framför Herrens hus; där frambar han brännoffren och matoffren och fettstyckena från gemenskapsoffren. Kopparaltaret som Salomo gjort kunde nämligen inte rymma alla brännoffren och matoffren och fettstyckena.
2CH.7.8	Sedan firade Salomo högtiden i sju dagar tillsammans med hela Israel, en mycket stor skara från hela landet, ända från Levo-Hamat till Egyptens gränsflod. 
2CH.7.9	Den åttonde dagen höll de en högtidssamling. De hade firat altarets invigning i sju dagar och högtiden i sju dagar. 
2CH.7.10	På den tjugotredje dagen i sjunde månaden fick folket bryta upp; de drog hem, glada och tacksamma över det goda som Herren hade gjort mot David och Salomo och sitt folk Israel.
2CH.7.11	Så fullbordade Salomo Herrens hus och kungens hus. Allt han föresatt sig att göra i Herrens hus och i sitt eget hus genomförde han framgångsrikt. 
2CH.7.12	Då visade sig Herren för honom om natten och sade: »Jag har hört din bön och utvalt denna plats till offerhus åt mig. 
2CH.7.13	Om jag skulle stänga till himlen så att inget regn faller, om jag skulle befalla gräshoppor att härja landet eller om jag skulle skicka pest på mitt folk, 
2CH.7.14	och om då mitt folk, som mitt namn är utropat över, ödmjukar sig och ber och söker sig till mig och lämnar sina onda vägar, då skall jag höra det i himlen och förlåta dem deras synd och bota deras land. 
2CH.7.15	Ja, jag skall öppna mina ögon och öron och höra de böner de ber på denna plats. 
2CH.7.16	Ja, jag har utvalt detta hus och gjort det till en helig plats, där mitt namn skall vara för evigt. Mina ögon och mitt hjärta skall alltid vara vända dit. 
2CH.7.17	Om du nu vandrar mina vägar, så som din far David gjorde, så att du i allt gör som jag har befallt dig och håller mina bud och stadgar, 
2CH.7.18	då skall jag låta ditt kungadöme bestå. Det löftet gav jag din far David när jag sade att det aldrig skulle saknas en ättling till honom som härskare över Israel. 
2CH.7.19	Men om ni vänder er bort och överger de bud och befallningar som jag förelagt er och börjar dyrka andra gudar och faller ner för dem, 
2CH.7.20	då skall jag rycka upp er ur min mark som jag gav er, och detta hus som jag har vigt åt mitt namn skall jag förkasta, jag skall låta det bli till spott och spe bland alla folk. 
2CH.7.21	Detta hus som var så upphöjt kommer att te sig som en öde plats för var och en som har vägen förbi. När någon frågar varför Herren har handlat så mot detta land och detta hus 
2CH.7.22	blir svaret: Därför att folket övergav Herren, sina fäders Gud, som hade fört dem ut ur Egypten; de höll sig till andra gudar, som de föll ner för och dyrkade. Därför lät han allt detta onda drabba dem.«
2CH.8.1	Efter de tjugo år som det tog för Salomo att uppföra Herrens hus och sitt eget hus — 
2CH.8.2	han byggde också upp de städer som Hiram gett honom och lät israeliterna bosätta sig där — 
2CH.8.3	drog Salomo ut mot Hamat Sova och lade det under sig. 
2CH.8.4	Han befäste Tadmor i öknen och alla de förrådsstäder han byggt i Hamat. 
2CH.8.5	Han byggde också upp Övre Bet-Horon och Nedre Bet-Horon, befästa städer med murar, portar och bommar, 
2CH.8.6	och Baalat, alla sina förrådsstäder och alla städerna för vagnar och för hästar. Han byggde allt det han längtat efter att bygga i Jerusalem och på Libanon och överallt i det rike han härskade över. 
2CH.8.7	Alla som var kvar av hettiterna, amoreerna, perisseerna, hiveerna och jevuseerna, dessa som inte hörde till Israel — 
2CH.8.8	de av deras efterkommande som var kvar i landet, därför att israeliterna inte hade gjort slut på dem — alla dessa satte Salomo till tvångsarbete; så är det än i dag. 
2CH.8.9	Av israeliterna däremot tog han inte några till slavar vid sina arbeten; de var i stället soldater, officerare, vagnskämpar och befälhavare för hans stridsvagnsstyrkor.
2CH.8.10	Fogdarna hos kung Salomo hade under sig 250 förmän som befallde över arbetarna.
2CH.8.11	Salomo flyttade faraos dotter från Davids stad till det hus som han uppfört åt henne. »Jag kan inte låta en kvinna bo i Davids, Israels kungs, hus«, sade han, »det är en helig plats, eftersom Herrens ark har stått där.«
2CH.8.12	Salomo offrade brännoffer till Herren på Herrens altare, som han hade byggt framför förhallen. 
2CH.8.13	Enligt ordningen för varje dag offrade han, så som Mose befallt, på sabbaterna, på nymånadsdagarna och på de tre årliga högtiderna: det osyrade brödets högtid, veckohögtiden och lövhyddefesten. 
2CH.8.14	I enlighet med sin far Davids anvisningar inrättade han avdelningarna för prästerna och deras tjänstgöring, för leviterna som utförde sin uppgift att lovsjunga och att göra tjänst under prästerna, enligt ordningen för varje dag, och för dörrvaktarnas avdelningar vid varje port, ty så hade gudsmannen David befallt. 
2CH.8.15	Man avvek inte i något avseende från vad kungen befallt prästerna och leviterna, inte heller när det gällde förråden.
2CH.8.16	Nu var alla Salomos arbeten slutförda, från templets grundläggning till dess fullbordande. Herrens hus var färdigt.
2CH.8.17	Sedan for Salomo till Esjon-Gever och till Elot vid kusten i Edom. 
2CH.8.18	Genom sina underlydande sände Hiram honom skepp med erfaren besättning. De seglade tillsammans med Salomos män till Ofir och hämtade därifrån 450 talenter guld till kung Salomo.
2CH.9.1	Drottningen av Saba hade hört ryktet om Salomo och kom till Jerusalem för att sätta Salomo på prov med svåra frågor. Hon hade med sig stora rikedomar, kameler lastade med kryddor, guld i mängd och ädelstenar. Hon kom till Salomo och talade med honom om allt hon hade tänkt på, 
2CH.9.2	och han gav henne svar på alla hennes frågor. Det fanns ingenting som Salomo inte kände till och kunde ge besked om. 
2CH.9.3	När drottningen av Saba såg Salomos vishet, såg huset som han hade byggt 
2CH.9.4	och rätterna på hans bord, såg hovmännen sitta där och tjänarna och munskänkarna i sina dräkter passa upp, såg offren han frambar i Herrens hus, då blev hon andlös av häpnad. 
2CH.9.5	Och hon sade till kungen: »Det var alltså sant, det jag hörde i mitt land om dig och din vishet. 
2CH.9.6	Jag kunde inte tro vad man berättade förrän jag kom hit och fick se det med egna ögon. Ändå hade man inte ens berättat hälften för mig om vidden av din vishet, du överträffar allt jag fått höra. 
2CH.9.7	Lyckliga dina män, och lyckliga dessa dina tjänare som ständigt får stå inför dig och lyssna till din vishet. 
2CH.9.8	Herren, din Gud, vare lovad, som har funnit behag i dig och satt dig på sin tron som kung inför Herren, din Gud. I sin kärlek till Israel vill han låta sitt folk bestå i evighet och har satt dig till kung över det, för att du skall sörja för lag och rätt.« 
2CH.9.9	Och hon skänkte kungen 120 talenter guld, kryddor i mängd och ädelstenar. Sådana kryddor som drottningen av Saba gav kung Salomo hade man aldrig sett.
2CH.9.10	Hirams män och Salomos män, som förde hem guld från Ofir, hade också med sig almugträ och ädelstenar. 
2CH.9.11	Av almugträet gjorde kungen utsmyckningar till Herrens hus och sitt eget hus och dessutom lyror och harpor åt sångarna. Sådant hade aldrig förr skådats i Juda.
2CH.9.12	Kung Salomo gav i gengäld drottningen av Saba allt hon önskade förutom vad han gav henne som tack för det hon hade fört med till honom. Sedan återvände hon till sitt land med sina tjänare.
2CH.9.13	Vikten på det guld som kom in till Salomo under ett enda år uppgick till 666 talenter, 
2CH.9.14	förutom vad affärsmännens ombud och handelsmännen kom med. Dessutom kom alla arabkungar och ståthållarna i landet med guld och silver till Salomo.
2CH.9.15	Kung Salomo lät göra 200 långsköldar av hamrat guld, var och en på 600 siklar guld, 
2CH.9.16	och 300 rundsköldar, var och en på 300 siklar guld. Alla dessa sköldar lät han hänga upp i Libanonskogshuset.
2CH.9.17	Kungen lät också göra en stor elfenbenstron, som han belade med rent guld. 
2CH.9.18	Sex trappsteg och en plattform av guld satt ihop med tronen. På båda sidor om sätet fanns armstöd, och vid dem stod två lejon. 
2CH.9.19	Ytterst på de sex trappstegen stod tolv lejon, sex på var sida. Aldrig har någonting liknande tillverkats i något annat kungarike.
2CH.9.20	Alla kung Salomos dryckeskärl var av guld, och även alla föremålen i Libanonskogshuset var av gediget guld; på Salomos tid satte man inget värde på silver. 
2CH.9.21	Kungen hade skepp som seglade på Tarshish med Hirams män ombord, och en gång vart tredje år kom de hem, lastade med guld, silver och elfenben samt apor och påfåglar.
2CH.9.22	Kung Salomo överträffade alla kungar på jorden i rikedom och vishet. 
2CH.9.23	Alla jordens kungar besökte Salomo för att lyssna till den vishet Gud hade skänkt honom. 
2CH.9.24	Alla medförde gåvor, föremål av silver och guld, klädnader, rökelse, kryddor, hästar och mulor. Så fortsatte det år efter år.
2CH.9.25	Salomo hade 4 000 stallplatser med hästar och vagnar och ytterligare 12 000 hästar, som var förlagda dels i vagnsstäderna, dels hos kungen i Jerusalem. 
2CH.9.26	Han härskade över alla kungar från Eufrat ända fram till filisteernas land och fram till gränsen mot Egypten. 
2CH.9.27	Tack vare Salomo blev silver lika vanligt i Jerusalem som sten, och cederträ blev något lika vanligt som sykomorer i Låglandet. 
2CH.9.28	Hästar importerades till Salomo från Musri och från alla andra länder.
2CH.9.29	Resten av Salomos historia, från början till slut, har nedtecknats i profeten Natans krönika, i Achias från Shilo profetior och i siaren Iddos syner om Jerobeam, Nevats son. 
2CH.9.30	I fyrtio år regerade han i Jerusalem över hela Israel. 
2CH.9.31	Därefter gick han till vila hos sina fäder och begravdes i sin far Davids stad. Hans son Rehabeam blev kung efter honom.
2CH.10.1	Rehabeam begav sig till Shekem, där hela Israel hade samlats för att göra honom till kung. 
2CH.10.2	Jerobeam, Nevats son, var i Egypten, dit han hade flytt undan kung Salomo, men när han fick höra vad som hänt vände han tillbaka. 
2CH.10.3	Man skickade bud efter honom, och Jerobeam och hela Israel gick till Rehabeam och sade: 
2CH.10.4	»Din far gjorde vårt ok tungt. Lätta nu vår arbetsbörda, det tunga ok din far lade på oss, så skall vi tjäna dig.« 
2CH.10.5	Han sade åt dem att komma igen två dagar senare, och de gick sin väg.
2CH.10.6	Kung Rehabeam rådgjorde med de gamla som hade varit i tjänst hos hans far Salomo medan han levde: »Vad råder ni mig att svara dessa människor?« 
2CH.10.7	De sade: »Om du är vänlig och tillmötesgående mot dem och talar välvilligt med dem, då kommer de i all framtid att tjäna dig.« 
2CH.10.8	Men Rehabeam förkastade de gamlas råd och hörde sig för hos de unga som vuxit upp tillsammans med honom och nu var i hans tjänst. 
2CH.10.9	»Vad tycker ni att vi skall svara dessa människor?« frågade han dem. »De begär att jag skall lätta det ok som min far lade på dem.« 
2CH.10.10	Då svarade de unga, de som hade vuxit upp tillsammans med honom: »Så här skall du säga till dem som klagar på din fars tunga ok och begär att du skall lätta deras börda, säg så här: Min lem är grövre än min fars lår. 
2CH.10.11	Och det skall ni veta: Om min far lade ett tungt ok på er skall jag göra det ännu tyngre, och om min far pryglade er med spö skall jag göra det med skorpiongissel.«
2CH.10.12	Efter två dagar kom Jerobeam och folket tillbaka till Rehabeam; han hade ju sagt åt dem att komma tillbaka då. 
2CH.10.13	Kung Rehabeam gav dem ett hårt svar. Han förkastade de gamlas råd 
2CH.10.14	och svarade så som de unga hade rått honom att göra: »Om min far gjorde ert ok tungt skall jag göra det ännu tyngre, och om min far pryglade er med spö skall jag göra det med skorpiongissel.« 
2CH.10.15	Kungen lyssnade inte på folket; så hade Gud styrt det för att det ord skulle uppfyllas som Herren talat till Jerobeam, Nevats son, genom Achia från Shilo.
2CH.10.16	När israeliterna märkte att kungen inte lyssnade på dem svarade de:
2CH.10.16	»Vad har vi för del i David?
2CH.10.16	Vi har inget gemensamt med Jishajs son.
2CH.10.16	Vänd hem, israeliter!
2CH.10.16	Sköt ditt eget rike, David!«
2CH.10.16	Därefter återvände alla israeliterna hem. 
2CH.10.17	Men över de israeliter som bodde i Judas städer var Rehabeam kung.
2CH.10.18	När Rehabeam skickade fram Adoram, som förestod tvångsarbetena, stenade israeliterna honom till döds. Kung Rehabeam måste rädda sig upp i sin vagn och fly till Jerusalem.
2CH.10.19	Så bröt Israel med Davids ätt. De är skilda åt än i dag.
2CH.11.1	När Rehabeam kom tillbaka till Jerusalem bådade han upp judeerna och benjaminiterna, 180 000 utvalda krigare, som skulle strida mot Israel och återföra kungamakten till Rehabeam. 
2CH.11.2	Men Herrens ord kom till gudsmannen Shemaja: 
2CH.11.3	»Säg till kungen av Juda, Rehabeam, Salomos son, och till alla israeliter i Juda och Benjamin: 
2CH.11.4	Så säger Herren: Ni skall inte dra ut och strida mot era bröder. Vänd tillbaka, var och en till sitt, ty det som har skett är mitt verk.« De lyssnade till Herrens ord och avstod från att tåga mot Jerobeam.
2CH.11.5	Rehabeam bodde i Jerusalem, och han byggde upp befästa städer i Juda. 
2CH.11.6	Betlehem, Etam, Tekoa, 
2CH.11.7	Bet-Sur, Soko, Adullam, 
2CH.11.8	Gat, Maresha, Sif, 
2CH.11.9	Adorajim, Lakish, Aseka, 
2CH.11.10	Sora, Ajalon och Hebron, som alla ligger i Juda och Benjamin, gjorde han till befästningsstäder. 
2CH.11.11	Han förstärkte deras befästningar, han tillsatte kommendanter, lade upp förråd av livsmedel, olja och vin 
2CH.11.12	och försåg varje stad med sköldar och spjut. Han gjorde städerna mycket starka.
2CH.11.12	Rehabeam härskade nu över Juda och Benjamin, 
2CH.11.13	och prästerna och leviterna i Israel kom från alla sina områden och inställde sig hos honom. 
2CH.11.14	Leviterna övergav sina betesmarker och egendomar och begav sig till Juda och Jerusalem, eftersom Jerobeam och hans söner hindrade dem att tjäna Herren som präster 
2CH.11.15	och i stället skaffade sig andra präster för offerplatserna och bockdemonerna och för tjurkalvarna som Jerobeam hade gjort. 
2CH.11.16	Och från alla Israels stammar kom i leviternas efterföljd de som bestämt sig för att söka sig till Herren, Israels Gud. De kom till Jerusalem för att offra till Herren, sina fäders Gud. 
2CH.11.17	Genom dem stärktes kungamakten i Juda, och i tre års tid var de ett stöd för Rehabeam, Salomos son. I tre år var David och Salomo deras föredömen.
2CH.11.18	Rehabeam tog Machalat till hustru, en dotter till Jerimot, Davids son, och till Avihajil, dotter till Eliav, Jishajs son. 
2CH.11.19	Hon födde honom sönerna Jeush, Shemarja och Saham. 
2CH.11.20	Han tog också Maaka, Absaloms dotter, och hon födde honom Avia, Attaj, Sisa och Shelomot. 
2CH.11.21	Rehabeam älskade Maaka, Absaloms dotter, mer än alla sina andra hustrur och bihustrur — han hade 18 hustrur och 60 bihustrur och fick 28 söner och 60 döttrar — 
2CH.11.22	och han gjorde därför Maakas son Avia till överhuvud och furste över bröderna, ty han tänkte göra honom till kung. 
2CH.11.23	[---]
2CH.12.1	När nu Rehabeams kungamakt var säkrad och hans ställning var stark övergav han Herrens lag, och med honom hela Israel.
2CH.12.2	Under Rehabeams femte regeringsår tågade Shishak, kungen av Egypten, mot Jerusalem, ty folket hade varit trolöst mot Herren. 
2CH.12.3	Han kom med 1 200 vagnar och 60 000 ryttare och en oräknelig skara som följt honom från Egypten: libyer, suckeer och kushiter. 
2CH.12.4	Han intog befästningsstäderna i Juda och nådde ända fram till Jerusalem.
2CH.12.5	Profeten Shemaja kom till Rehabeam och Judas furstar, som hade samlats i Jerusalem inför hotet från Shishak, och sade till dem: »Så säger Herren: Ni har övergett mig, därför skall jag överge er och lämna er i Shishaks våld.« 
2CH.12.6	Då ödmjukade sig Israels furstar och kungen och sade: »Herren är rättfärdig.« 
2CH.12.7	När Herren såg att de ödmjukade sig kom Herrens ord till Shemaja: »Eftersom de ödmjukar sig skall jag inte utplåna dem utan snart skänka dem räddning. Jag skall inte utgjuta min vrede över Jerusalem genom Shishak, 
2CH.12.8	men de skall bli hans tjänare för att de skall förstå skillnaden mellan att tjäna mig och att tjäna främmande kungariken.«
2CH.12.9	Shishak angrep nu Jerusalem och plundrade både Herrens hus och kungens palats på deras skatter. Allt tog han, också de guldsköldar som Salomo låtit göra. 
2CH.12.10	I stället för dem lät kung Rehabeam tillverka sköldar av koppar; dem anförtrodde han åt officerarna i livgardet, som höll vakt vid ingången till kungens palats. 
2CH.12.11	Var gång kungen gick in i Herrens hus gick livgardet med och bar sköldarna och förde dem sedan tillbaka till vaktrummet. 
2CH.12.12	Eftersom Rehabeam ödmjukade sig vändes Herrens vrede från honom, och han krossades inte helt. Det fanns också något gott i Juda.
2CH.12.13	Kung Rehabeam stärkte sin ställning i Jerusalem och fortsatte att regera där. Han var fyrtioett år då han blev kung, och han regerade sjutton år i Jerusalem, den stad som Herren utvalt bland alla Israels stammar till hemvist för sitt namn. Hans mor hette Naama och var från Ammon. 
2CH.12.14	Han gjorde det som var ont, ty han lade sig inte vinn om att rådfråga Herren.
2CH.12.15	Rehabeams historia, från början till slut, har nedtecknats i profeten Shemajas och siaren Iddos krönika, med släkttavlor. Hela tiden rådde krig mellan Rehabeam och Jerobeam. 
2CH.12.16	Rehabeam gick till vila hos sina fäder och begravdes i Davids stad. Hans son Avia blev kung efter honom.
2CH.13.1	Under Jerobeams artonde regeringsår blev Avia kung över Juda, 
2CH.13.2	och han regerade tre år i Jerusalem. Hans mor hette Mikaja och var dotter till Uriel från Giva.
2CH.13.2	Avia och Jerobeam låg i krig med varandra. 
2CH.13.3	Avia inledde striden med en här av tappra krigare, 400 000 elitsoldater, medan Jerobeam ställde upp 800 000 elitsoldater, tappra kämpar, mot honom. 
2CH.13.4	Avia gick upp på Semarajimberget i Efraims bergsbygd och ropade: »Hör på mig, Jerobeam och alla israeliter! 
2CH.13.5	Ni vet ju att Herren, Israels Gud, har gett kungamakten över Israel åt David för evigt — åt honom och hans söner — genom ett saltförbund. 
2CH.13.6	Men Jerobeam, Nevats son, som stod i tjänst hos Salomo, Davids son, reste sig mot sin herre och gjorde uppror. 
2CH.13.7	Slödder och skurkar slöt sig till honom och fick makt över Rehabeam, Salomos son, som var ung och vek och inte kunde stå emot dem. 
2CH.13.8	Och nu tror ni att ni skall kunna stå emot Herrens kungamakt som utövas av Davids ättlingar, därför att ni är så många och hos er har tjurkalvarna av guld som Jerobeam har gjort till era gudar. 
2CH.13.9	Ni har ju fördrivit Herrens präster, Arons söner, och leviterna och skaffat er egna präster precis som de andra folken. Vem som helst som kommer med en ungtjur och sju baggar för att bli prästvigd, han blir präst åt dessa icke-gudar. 
2CH.13.10	Vi däremot har Herren som vår Gud, och vi har inte övergett honom. Vi har präster som är Arons söner och som gör tjänst inför Herren, och vi har leviter till tempelsysslorna. 
2CH.13.11	De offrar brännoffer till Herren varje morgon och kväll, bränner välluktande rökelse, lägger upp skådebröden på bordet av rent guld och tänder varje kväll lamporna på det gyllene lampstället. Vi håller alltså våra förpliktelser mot Herren, vår Gud, men ni har övergett honom. 
2CH.13.12	Se, Gud går i spetsen för oss, hans präster har signaltrumpeterna som blåser till strid mot er. Israeliter, strid inte mot Herren, era fäders Gud. Ni kommer inte att lyckas.«
2CH.13.13	Jerobeam hade låtit en styrka gå runt för att falla judeerna i ryggen, så att dessa hade israeliterna framför sig samtidigt som de hotades bakifrån. 
2CH.13.14	När judeerna vände sig om och fick se att de hade fiender både framför och bakom sig ropade de till Herren. Prästerna blåste i trumpeterna, 
2CH.13.15	och judeerna höjde ett härskri. Vid detta härskri lät Gud Jerobeam och hela Israel bli slagna av Avia och Juda. 
2CH.13.16	Israeliterna flydde, och Gud gav dem i judeernas våld. 
2CH.13.17	Avia och hans här tillfogade dem stora förluster: av israeliterna stupade 500 000 soldater. 
2CH.13.18	Israeliterna blev alltså kuvade vid detta tillfälle, medan judeerna var de starkare eftersom de förlitade sig på Herren, sina fäders Gud. 
2CH.13.19	Avia förföljde Jerobeam och intog några av hans städer: Betel med lydstäder, Jeshana med lydstäder och Efron med lydstäder. 
2CH.13.20	Jerobeam förmådde ingenting mer så länge Avia levde. Herren slog honom, och han dog.
2CH.13.21	Avia stärkte sin ställning, och han tog sig 14 hustrur och fick 22 söner och 16 döttrar. 
2CH.13.22	Avias historia i övrigt, allt han gjorde och sade, har nedtecknats i profeten Iddos tilläggsskrift.
2CH.14.1	Avia gick till vila hos sina fäder och begravdes i Davids stad. Hans son Asa blev kung efter honom. Under hans tid hade landet lugn och ro i tio år.
2CH.14.2	Asa gjorde det som var gott och rätt i Herrens, sin Guds, ögon. 
2CH.14.3	Han avskaffade avgudaaltarna och offerplatserna, krossade stenstoderna och högg ner asherapålarna. 
2CH.14.4	Han befallde judeerna att dyrka Herren, sina fäders Gud, och att hålla lagen och buden. 
2CH.14.5	Han avskaffade offerplatserna och rökelsealtarna i alla städer i Juda. Under honom hade riket lugn och ro. 
2CH.14.6	Han byggde befästningsstäder i Juda, medan det rådde lugn och ro i landet. Under dessa år var han aldrig i krig, eftersom Herren låtit honom få fred. 
2CH.14.7	Han sade till judeerna: »Låt oss bygga upp dessa städer och förse dem med murar och torn, portar och bommar! Landet är ännu i vår hand. Vi har vänt oss till Herren, vår Gud, och därför har han vänt sig till oss och låtit oss få fred på alla sidor.« De byggde, och allt gick dem väl i händer.
2CH.14.8	Asa hade en här om 300 000 man från Juda med sköld och lans samt 280 000 man från Benjamin med sköld och båge; alla dessa var tappra kämpar. 
2CH.14.9	Kushiten Serach drog ut mot dem med en här om en miljon man och 300 vagnar. När han nått fram till Maresha 
2CH.14.10	drog Asa ut mot honom, och de ställde upp sig till strid i dalen norr om Maresha. 
2CH.14.11	Asa ropade till Herren, sin Gud: »Herre, ingen utom du kan hjälpa i striden mellan den starke och den som är svag. Så hjälp oss nu, Herre, vår Gud, ty vi förlitar oss på dig, och i ditt namn har vi dragit ut mot denna skara. Herre, du är vår Gud, låt inte en dödlig bli din överman.«
2CH.14.12	Då lät Herren kushiterna bli slagna av Asa och Juda, och kushiterna flydde. 
2CH.14.13	Asa och hans folk förföljde dem ända till Gerar. Kushiterna stupade till sista man, de tillintetgjordes av Herren och hans här. Judeerna tog ett mycket rikt byte. 
2CH.14.14	De kunde också inta alla städer runt Gerar, eftersom Herren hade fyllt befolkningen med skräck. De plundrade alla städerna, där fanns gott om byte. 
2CH.14.15	Även beduintälten överföll de, och de tog mängder av får och kameler och återvände sedan till Jerusalem.
2CH.15.1	Guds ande kom över Asarja, Odeds son, 
2CH.15.2	och han trädde fram inför Asa och sade till honom: »Hör på mig, Asa och hela Juda och Benjamin! Herren är med er om ni är med honom. Om ni söker honom skall han låta er finna honom, men om ni överger honom skall han överge er. 
2CH.15.3	Under lång tid var Israel utan den sanne Guden, utan präster som undervisade och utan lagen. 
2CH.15.4	Men i sin nöd vände de om till Herren, Israels Gud. De sökte honom, och han lät dem finna honom. 
2CH.15.5	På den tiden kunde ingen färdas tryggt. Bland ländernas invånare rådde kaos, 
2CH.15.6	folk drabbade samman med folk och stad med stad, eftersom Gud med alla slags olyckor skapade kaos bland dem. 
2CH.15.7	Men ni skall vara starka och inte tappa modet, ni skall få lön för er möda.«
2CH.15.8	När Asa hörde vad Asarja, Odeds son, sade i sin profetia stärktes han i sitt uppsåt att få bort de vidriga avgudarna i hela Juda och Benjamin och i de städer han erövrat i Efraims bergsbygd. Han ställde i ordning Herrens altare, som stod framför templets förhall. 
2CH.15.9	Han samlade då hela Juda och Benjamin och alla från Efraim, Manasse och Simon som slagit sig ner bland dem — det var nämligen många i Israel som hade gått över till Asa när de såg att Herren, hans Gud, var med honom. 
2CH.15.10	De samlades i Jerusalem i den tredje månaden av Asas femtonde regeringsår. 
2CH.15.11	Den dagen offrade de 700 tjurar och 7 000 får till Herren av det byte de hade hemfört. 
2CH.15.12	De ingick ett förbund: de skulle dyrka Herren, sina fäders Gud, med uppriktigt hjärta och sinne, 
2CH.15.13	och var och en, gammal eller ung, man eller kvinna, som inte dyrkade Herren, Israels Gud, skulle dödas. 
2CH.15.14	Med hög röst svor de eden till Herren, under jubel och till ljudet av trumpeter och horn. 
2CH.15.15	Alla judeer gladde sig över eden, ty de hade svurit den med uppriktigt hjärta. Och när de beslutsamt sökte Herren lät han dem finna honom, och han lät dem få fred på alla sidor.
2CH.15.16	Sin mor Maaka berövade kung Asa ställningen som kungamoder, därför att hon hade rest ett beläte åt Ashera. Asa högg sönder belätet, krossade det och brände upp det i Kidrondalen. 
2CH.15.17	Men i Israel fick offerplatserna vara kvar. Asa var dock trogen av hela sitt hjärta så länge han levde. 
2CH.15.18	Sin fars offergåvor och sina egna förde han till Guds hus: silver, guld och tempelkärl.
2CH.15.19	Före Asas trettiofemte regeringsår förekom inget krig,
2CH.16.1	men under hans trettiosjätte regeringsår tågade kung Basha av Israel mot Juda och befäste Rama för att på det sättet avskära förbindelserna för kung Asa av Juda. 
2CH.16.2	Då hämtade Asa silver och guld ur skattkamrarna i Herrens hus och kungapalatset och skickade det till arameerkungen i Damaskus, Ben-Hadad, och lät säga: 
2CH.16.3	»Ett förbund består mellan mig och dig, liksom mellan min far och din far. Jag sänder dig här silver och guld; bryt nu ditt förbund med kung Basha av Israel, så att han lämnar mig i fred.« 
2CH.16.4	Ben-Hadad gick med på kung Asas förslag och skickade sina befälhavare mot Israels städer, och de erövrade Ijon, Dan, Avel Majim och alla förrådsstäder i Naftali. 
2CH.16.5	När Basha fick underrättelse om detta avbröt han befästningsarbetena vid Rama och lät all verksamhet där upphöra. 
2CH.16.6	Då tog kung Asa med sig alla judeer, och de förde bort sten och virke som Basha använt till befästningarna vid Rama. Han befäste med detta Geva och Mispa.
2CH.16.7	Vid den tiden kom siaren Hanani till Asa, kungen av Juda, och sade till honom: »Du förlitade dig på kungen av Aram och inte på Herren, din Gud, därför får du inte den arameiske kungens här i din makt. 
2CH.16.8	Kushiterna och libyerna hade ju en stor här med mängder av vagnar och ryttare, men eftersom du förlitade dig på Herren gav han dem i ditt våld. 
2CH.16.9	Herrens ögon överblickar hela jorden, för att han skall kunna stärka dem som av hela sitt hjärta håller sig till honom. Denna gång har du handlat som en dåre, och hädanefter kommer du alltid att vara i krig.« 
2CH.16.10	Asa blev ursinnig på siaren, och han satte honom i stocken, så rasande blev han. Även mot andra i sitt folk gick Asa våldsamt fram vid den tiden.
2CH.16.11	Asas historia, från början till slut, har nedtecknats i boken om Judas och Israels kungar. 
2CH.16.12	Under sitt trettionionde regeringsår drabbades Asa av en svår åkomma i fötterna. Men inte ens under sin sjukdom sökte han sig till Herren utan till läkare. 
2CH.16.13	Asa gick till vila hos sina fäder; han dog under sitt fyrtioförsta regeringsår 
2CH.16.14	och begravdes i den grav han låtit hugga ut åt sig i Davids stad. Man lade honom på en bädd som fyllts med kryddor och en konstfärdig blandning av alla slags örter, och man tände en mycket stor eld till hans ära.
2CH.17.1	Asas son Joshafat blev kung efter honom, och han stärkte sin ställning i Israel. 
2CH.17.2	Han förlade trupper i befästningsstäderna i Juda och insatte kommendanter i Juda och i de städer i Efraim som hans far Asa hade erövrat. 
2CH.17.3	Herren var med Joshafat, eftersom han handlade som hans far till en början hade gjort och inte dyrkade baalsgudarna 
2CH.17.4	utan dyrkade sin fars Gud och följde hans bud; han gjorde inte som Israel. 
2CH.17.5	Herren befäste hans kungamakt, hela Juda kom med gåvor till Joshafat, och han vann stor rikedom och ära. 
2CH.17.6	Med stolthet följde han Herrens vägar, och han avskaffade också offerplatserna och asherapålarna i Juda.
2CH.17.7	Under sitt tredje regeringsår sände han ut ämbetsmännen Ben-Hajil, Obadja, Sakarja, Netanel och Mika för att undervisa i Judas städer. 
2CH.17.8	De åtföljdes av leviterna Shemaja, Netanja, Sevadja, Asael, Shemiramot, Jonatan, Adonia och Tobia, och med dem följde prästerna Elishama och Joram. 
2CH.17.9	När de undervisade i Juda förde de med sig Herrens lagbok; de for runt till alla Judas städer och undervisade bland folket.
2CH.17.10	Herren lät alla riken runt Juda fyllas av skräck, och de gav sig inte i krig med Joshafat. 
2CH.17.11	Från filisteerna kom man med en last av silver som gåva till Joshafat, och araberna kom till honom med småboskap: 7 700 baggar och 7 700 bockar. 
2CH.17.12	Så blev Joshafat mäktigare och mäktigare, och han byggde borgar och förrådsstäder i Juda. 
2CH.17.13	Han lät utföra stora arbeten i Judas städer, och i Jerusalem hade han soldater, tappra kämpar, 
2CH.17.14	som var indelade i avdelningar familj för familj. De högsta officerarna i Juda var: general Adna, som hade 300 000 tappra kämpar, 
2CH.17.15	och vid hans sida general Jochanan, som hade 280 000 man, 
2CH.17.16	och vid hans sida Amasja, Sikris son, som frivilligt ställt sig i Herrens tjänst och som hade 200 000 tappra kämpar. 
2CH.17.17	Och från Benjamin: den tappre kämpen Eljada, som hade 200 000 man beväpnade med båge och sköld, 
2CH.17.18	och vid hans sida Josavad, som hade 180 000 stridsrustade män. 
2CH.17.19	Dessa stod i kungens tjänst, förutom de män som kungen förlagt i de befästa städerna runt om i Juda.
2CH.18.1	Joshafat hade vunnit stor rikedom och ära, och han knöt släktskapsband med Achav. 
2CH.18.2	Efter några år kom han på besök till Achav i Samaria, och Achav slaktade mängder av får och oxar åt honom och folket han hade med sig och lockade honom att tåga mot Ramot i Gilead. 
2CH.18.3	Achav, Israels kung, frågade Joshafat, Judas kung, om denne ville dra ut med honom mot Ramot i Gilead. Han svarade: »Jag och du är ett, mitt folk skall liksom ditt vara med dig i striden.« 
2CH.18.4	Men Joshafat bad den israelitiske kungen att först söka råd hos Herren. 
2CH.18.5	Då samlade Israels kung profeterna, 400 man. »Skall vi angripa Ramot i Gilead eller skall jag låta bli?« frågade han. Profeterna svarade: »Angrip staden! Gud skall låta den falla i kungens händer.« 
2CH.18.6	Men Joshafat undrade: »Finns här ingen annan Herrens profet vi kan fråga?« — 
2CH.18.7	»Jo«, sade Israels kung, »det finns en till som kan fråga Herren åt oss. Men jag kan inte fördra den mannen, han profeterar aldrig något gott för min räkning utan alltid bara ont. Han heter Mika, Jimlas son.« Joshafat svarade: »Säg inte så, konung.« 
2CH.18.8	Då ropade Israels kung på en hovman och befallde honom att genast hämta Mika.
2CH.18.9	På tröskplatsen vid Samarias stadsport satt Israels kung och Judas kung Joshafat på var sin tron; de satt där klädda i sina skrudar, medan alla profeterna höll på att profetera inför dem. 
2CH.18.10	Sidkia, Kenaanas son, hade gjort sig horn av järn, och han ropade: »Så säger Herren: Med dessa skall du stånga Aram sönder och samman.« 
2CH.18.11	Alla de andra profeterade på samma sätt: »Angrip Ramot i Gilead, och du skall lyckas. Herren skall låta staden falla i kungens händer.«
2CH.18.12	Budbäraren som hade gått för att kalla på Mika sade till honom: »Profeterna förkunnar med en mun framgång för kungen. Låt nu dina ord stämma med deras och lova framgång.«
2CH.18.13	»Så sant Herren lever«, svarade Mika, »vad min Gud säger, det skall jag frambära.« 
2CH.18.14	När han sedan kom inför kungen frågade denne: »Mika, skall vi angripa Ramot i Gilead eller skall jag låta bli?« Mika svarade: »Gå till angrepp, och ni skall lyckas; de skall falla i era händer.« 
2CH.18.15	Men kungen sade: »Hur många gånger skall jag besvärja dig att inte säga annat än sanningen när du talar till mig i Herrens namn?« 
2CH.18.16	Då sade Mika: »Jag såg alla israeliterna skingrade över bergen, som får utan herde. Och Herren sade: De har ingen ledare. De skall återvända hem i fred, var och en till sitt.«
2CH.18.17	Då vände sig Israels kung till Joshafat: »Var det inte det jag sade? Han profeterar aldrig något gott för min räkning, bara ont.« 
2CH.18.18	Men Mika fortsatte: »Lyssna då till vad Herren säger. Jag såg Herren sitta på sin tron, och hela den himmelska hären stod till höger och till vänster om honom. 
2CH.18.19	Och Herren sade: Vem kan förleda Achav, Israels kung, så att han tågar mot Ramot i Gilead och stupar där? — Den ene svarade ett, den andre ett annat. 
2CH.18.20	Då steg en ande fram och ställde sig inför Herren och sade: Jag kan förleda honom. Herren frågade: Hur? 
2CH.18.21	och anden svarade: Jag går dit och talar som en lögnens ande genom alla hans profeter. Herren sade: Förled honom du, du kommer att lyckas. Gå och gör som du sagt. — 
2CH.18.22	Nu har alltså Herren låtit en lögnens ande tala genom dessa dina profeter. Han har bestämt att olyckan skall drabba dig.« 
2CH.18.23	Sidkia, Kenaanas son, gick då fram och gav Mika en örfil och sade: »Skulle Herrens ande ha lämnat mig för att tala med dig i stället?« 
2CH.18.24	Mika svarade: »Det skall du bli varse den dag du måste springa och gömma dig längst in i huset.«
2CH.18.25	Israels kung befallde att de skulle gripa Mika och överlämna honom åt stadskommendanten Amon och åt kungens son Joash 
2CH.18.26	och säga till dem: »Så säger kungen: Sätt den här mannen i fängelse på vatten och bröd tills jag återvänder välbehållen.« 
2CH.18.27	Men Mika sade: »Skulle du återvända välbehållen, då har Herren inte talat genom mig.«
2CH.18.27	Mika sade: »Hör, alla folk …«
2CH.18.28	Israels kung och Joshafat, Judas kung, tågade nu mot Ramot i Gilead, 
2CH.18.29	och Israels kung sade till Joshafat: »Jag måste vara förklädd under kampen, men du kan bära dina egna kläder.« Och Israels kung förklädde sig, och de gav sig ut i striden. 
2CH.18.30	Arameerkungen hade gett sina vagnsbefälhavare order att inte inlåta sig i strid med någon, hög eller låg, utom med Israels kung. 
2CH.18.31	När vagnsbefälhavarna nu fick syn på Joshafat tänkte de: »Där är kungen av Israel.« De omringade honom och skulle just gå till anfall då Joshafat höjde ett rop. Och Herren hjälpte honom, Gud lockade bort dem från honom. 
2CH.18.32	När de märkte att det inte var Israels kung lät de honom vara.
2CH.18.33	Men en man som spände sin båge och sköt på måfå råkade träffa Israels kung i en skarv på rustningen. Kungen sade åt kusken att vända om och föra honom ut ur striden, eftersom han var sårad. 
2CH.18.34	Kampen var dock hela dagen så hård att Israels kung fick stå kvar i vagnen under striden mot arameerna ända till kvällen, och vid solnedgången dog han.
2CH.19.1	Kung Joshafat av Juda återvände välbehållen hem till Jerusalem. 
2CH.19.2	Där möttes han av siaren Jehu, Hananis son, som sade: »Hur kan du hjälpa en ogudaktig och älska dem som hatar Herren? Det är därför Herren låter sin vrede drabba dig. 
2CH.19.3	Men du har också gjort något gott, du har utplånat asherapålarna i landet och lagt dig vinn om att dyrka Gud.«
2CH.19.4	Joshafat bodde nu i Jerusalem, men han for därifrån igen, ut bland folket, från Beer Sheva till Efraims bergsbygd, och fick dem att återvända till Herren, sina fäders Gud. 
2CH.19.5	Han insatte domare i landet, i var och en av befästningsstäderna i Juda, 
2CH.19.6	och han sade till dem: »Ge akt på vad ni gör, ty det är inte på människors vägnar ni dömer utan på Herrens, och han är med er när ni dömer. 
2CH.19.7	Låt fruktan för Herren vägleda er. Ge noga akt på vad ni gör, ty hos Herren, vår Gud, finns ingenting orätt, han är aldrig partisk, han kan inte mutas.« 
2CH.19.8	I Jerusalem insatte Joshafat några av leviterna och prästerna och israeliternas familjeöverhuvuden till att döma för Herrens räkning och avgöra rättstvister bland invånarna i staden, 
2CH.19.9	och han befallde dem: »Så här skall ni gå till väga, i fruktan för Herren, med trohet och hängivenhet: 
2CH.19.10	var gång en rättssak överlämnas till er av era ämbetsbröder ute i städerna, vare sig det gäller dråpmål eller tillämpningen av lag och bud, stadgar och regler, skall ni råda och varna dem så att de inte ådrar sig skuld inför Herren och vreden drabbar er och dem. På detta sätt skall ni gå till väga för att inte ådra er skuld. 
2CH.19.11	Översteprästen Amarja skall leda er i mål som rör Herren och Sevadja, Ismaels son, fursten av Juda, i mål som rör kronan, och leviterna skall vara era biträden. Gå till verket med kraft, må Herren vara med den som gör det goda.«
2CH.20.1	En tid därefter kom moabiterna och ammoniterna, och tillsammans med dem en del meuniter, för att angripa Joshafat. 
2CH.20.2	Joshafat fick rapport om att en stor skara fiender kommit mot honom från landet på andra sidan Döda havet, från Edom, och att de redan befann sig i Haseson Tamar, dvs. En-Gedi. 
2CH.20.3	Joshafat blev rädd och bestämde sig för att vända sig till Herren. Han utlyste en fasta i hela Juda, 
2CH.20.4	och judeerna samlades för att söka råd hos Herren. Från alla städer i Juda kom man för att söka Herrens hjälp.
2CH.20.5	Joshafat ställde sig bland de församlade från Juda och Jerusalem i Herrens hus, framför den nya förgården, 
2CH.20.6	och han sade: »Herre, våra fäders Gud, det är du som är Gud i himlen och som råder över alla folkens riken. I din hand är kraft och styrka, och ingen kan stå emot dig. 
2CH.20.7	Du, vår Gud, drev bort invånarna i detta land för ditt folk Israel och gav det åt din vän Abrahams ättlingar för evigt. 
2CH.20.8	Där bosatte de sig, och där byggde de en helgedom åt dig, åt ditt namn, och sade: 
2CH.20.9	’Om olycka drabbar oss — straffande svärd, pest eller svält — skall vi ställa oss framför detta hus och inför dig, ty ditt namn bor i detta hus, och ropa till dig i vår nöd, och du skall höra det och hjälpa oss.’ 
2CH.20.10	Och nu vill ammoniterna och folk från Moab och Seirs bergsbygd — det var genom deras land du inte lät israeliterna gå när de kom från Egypten, utan de fick ta en omväg, och de utrotade dem inte — 
2CH.20.11	nu vill de löna oss genom att komma hit och driva undan oss från din egendom som du gav oss att ta i besittning. 
2CH.20.12	Vår Gud, straffa dem, ty vi står maktlösa mot denna stora skara som kommit emot oss. Vi vet inte vad vi skall göra, vi riktar våra blickar mot dig.«
2CH.20.13	Alla judeer stod inför Herren med sina familjer, sina kvinnor och barn. 
2CH.20.14	Herrens ande kom över Jachasiel, son till Sakarja, son till Benaja, son till Jeiel, son till leviten Mattanja av Asafs ätt, där han stod mitt i församlingen, 
2CH.20.15	och han ropade: »Hör upp, alla judeer och invånare i Jerusalem och du, kung Joshafat! Så säger Herren till er: Ni skall inte vara rädda och förskräckta för denna stora skara, ty striden är inte er utan Guds. 
2CH.20.16	I morgon skall ni dra ut mot dem; de är på väg uppför Sisbranten, och ni kommer att möta dem där bäckravinen börjar, invid Jeruels öken. 
2CH.20.17	Men det är inte er sak att strida, ställ upp er och stå stilla; ni skall bli vittnen till den seger som Herren ger er, Juda och Jerusalem. Var inte rädda och förskräckta! Dra ut mot dem i morgon, Herren skall vara med er.« 
2CH.20.18	Och Joshafat föll ner med ansiktet mot marken, och alla judeer och invånare i Jerusalem kastade sig ner inför Herren och tillbad honom, 
2CH.20.19	medan leviterna av Kehats ätt, Korachs ättlingar, stod upp och prisade Herren, Israels Gud, med stark röst.
2CH.20.20	När de tidigt nästa morgon drog ut mot Tekoas öken steg Joshafat fram och sade: »Hör på mig, judeer och invånare i Jerusalem! Låt er tro på Herren, er Gud, bestå, så skall ni bestå. Tro på hans profeter, så skall ni lyckas.« 
2CH.20.21	Efter att ha rådslagit med folket utsåg han sångare som i helig skrud skulle prisa Herren när de drog ut framför hären och sjunga: »Tacka Herren, evigt varar hans nåd.«
2CH.20.22	När de började jubla och lovsjunga lät Herren ammoniterna och folket från Moab och Seirs bergsbygd som dragit ut mot Juda överrumplas, så att de blev slagna: 
2CH.20.23	ammoniterna och moabiterna vände sig mot folket från Seirs bergsbygd för att förinta dem och göra slut på dem, och när de hade utplånat folket från Seir hjälptes de åt att förgöra varandra. 
2CH.20.24	När judeerna kom fram till utsiktsplatsen vid öknen och blickade ut mot fiendehären såg de bara stupade, ingen hade undkommit. 
2CH.20.25	Joshafat och hans folk började ta byte, och de fann mängder av boskap, varor, kläder och dyrbarheter. De tog så mycket att de inte kunde bära allt. I tre dagar fortsatte de att plundra, så mycket fanns det. 
2CH.20.26	Men den fjärde dagen samlades de i Lovsångsdalen för att lovsjunga Herren, därför heter denna plats än i dag Lovsångsdalen.
2CH.20.27	Alla män från Juda och Jerusalem vände om med Joshafat i spetsen och återvände glada hem till Jerusalem, eftersom Herren hade låtit dem glädjas över fiendens nederlag. 
2CH.20.28	De kom till Jerusalem och Herrens hus spelande på lyror, harpor och trumpeter. 
2CH.20.29	Gud lät alla riken fyllas av skräck när de hörde att Herren hade stridit mot Israels fiender. 
2CH.20.30	Joshafats rike hade lugn och ro, och hans Gud lät honom få fred på alla sidor.
2CH.20.31	Joshafat var kung av Juda. Han var trettiofem år då han blev kung, och han regerade tjugofem år i Jerusalem. Hans mor hette Asuva, dotter till Shilchi. 
2CH.20.32	Joshafat följde i sin far Asas spår utan att vika av och gjorde det som var rätt i Herrens ögon. 
2CH.20.33	Ändå fick offerplatserna vara kvar, och folket fortsatte att vara likgiltigt för sina fäders Gud.
2CH.20.34	Joshafats historia i övrigt, från början till slut, har nedtecknats i Jehus, Hananis sons, krönika som ingår i boken om Israels kungar.
2CH.20.35	Efter en tid lierade sig kung Joshafat av Juda med Achasja, kungen av Israel, han som gjorde så mycket ont. 
2CH.20.36	Han slog sig samman med honom för att bygga skepp som skulle segla på Tarshish; de byggde skeppen i Esjon-Gever. 
2CH.20.37	Då profeterade Elieser från Maresha, Dodias son, mot Joshafat: »Eftersom du lierade dig med Achasja kommer Herren att krossa ditt verk.« Skeppen förliste och kunde aldrig segla till Tarshish.
2CH.21.1	Joshafat gick till vila hos sina fäder och begravdes bland dem i Davids stad. Hans son Joram blev kung efter honom.
2CH.21.2	Jorams bröder, söner till Joshafat, hette Asarja, Jechiel, Sakarja, Mikael och Shefatja. Alla dessa var söner till Joshafat, Israels kung. 
2CH.21.3	Deras far hade gett dem rika skänker, silver och guld och andra dyrbara gåvor, liksom befästningsstäder i Juda. Men kungadömet gav han åt Joram, eftersom han var den förstfödde.
2CH.21.4	När Joram övertagit kungadömet efter sin far stärkte han sin ställning genom att avrätta alla sina bröder och några av Israels furstar. 
2CH.21.5	Joram var trettiotvå år då han blev kung, och han regerade åtta år i Jerusalem. 
2CH.21.6	Han följde de israelitiska kungarna i spåren, som Achavs familj hade gjort; så var han också gift med en dotter till Achav. Han gjorde det som var ont i Herrens ögon. 
2CH.21.7	Ändå ville Herren inte utplåna Davids ätt, på grund av det förbund han slutit med David. Han hade lovat att en lampa alltid skulle brinna för honom och hans efterkommande. 
2CH.21.8	Under Jorams tid lösgjorde sig Edom från Judas överhöghet och tog sig en egen kung. 
2CH.21.9	Joram drog upp dit med sina furstar och alla vagnstrupperna. På natten gick han till anfall, men edomeerna, som omringat honom, slog honom och vagnsbefälhavarna. 
2CH.21.10	Sedan Edom bröt sig loss har det aldrig stått under Judas överhöghet. Vid samma tid lösgjorde sig också Livna från Judas överhöghet, eftersom Joram övergett Herren, sina fäders Gud. 
2CH.21.11	Han hade också inrättat offerplatser i Judas städer och förlett Jerusalems invånare till otrohet och lockat Juda till avfall.
2CH.21.12	Då kom ett brev till Joram från profeten Elia, där det stod: »Så säger Herren, din fader Davids Gud: Du har inte följt din far Joshafat och kung Asa av Juda i spåren 
2CH.21.13	utan följt Israels kungar, och du har förlett Juda och Jerusalems invånare till otrohet på samma sätt som Achavs ätt gjorde och till och med dödat dina bröder, din fars söner, som var bättre än du. 
2CH.21.14	Därför skall Herren utsätta ditt folk, dina söner, dina hustrur och allt du äger för en svår hemsökelse, 
2CH.21.15	och du själv skall drabbas av svåra plågor, en sjukdom i inälvorna, så att de till sist faller ut till följd av sjukdomen.«
2CH.21.16	Herren uppeggade filisteerna och de araber som bodde nära kushiterna mot Joram, 
2CH.21.17	så att de drog upp mot Juda. De trängde in i landet och förde bort allt de fann i kungens palats, och likaså hans söner och hustrur, så att Joram bara hade sin yngste son, Joachas, kvar. 
2CH.21.18	Efter allt detta lät Herren honom drabbas av en obotlig sjukdom i inälvorna. 
2CH.21.19	En tid senare, efter ett par år, föll hans inälvor ut till följd av sjukdomen, och han dog under svåra smärtor. Folket tände ingen eld till hans ära som de gjort för hans fäder.
2CH.21.20	Joram var trettiotvå år då han blev kung, och han regerade åtta år i Jerusalem. Han gick bort, saknad av ingen, och han begravdes i Davids stad, dock inte i kungagravarna.
2CH.22.1	Jerusalems invånare gjorde Jorams yngste son Achasja till kung efter honom. Alla de äldre sönerna hade dödats av det rövarband som gått till angrepp tillsammans med araberna. Så blev Achasja, Jorams son, kung över Juda. 
2CH.22.2	Han var tjugotvå år då han blev kung, och han regerade ett år i Jerusalem. Hans mor hette Atalja och var sondotter till Omri. 
2CH.22.3	Även Achasja följde Achavs familj i spåren, ty hans mor fick honom att synda genom sina råd. 
2CH.22.4	Han gjorde liksom Achavs familj det som var ont i Herrens ögon; sedan hans far hade dött gav de honom råd som ledde honom i fördärvet. 
2CH.22.5	Och det var på deras råd han drog i fält tillsammans med Achavs son Joram, Israels kung, mot Hasael, kungen av Aram, och kämpade mot denne vid Ramot i Gilead, där Joram sårades av arameerna.
2CH.22.6	Joram drog sig tillbaka till Jisreel för att få de sår läkta som tillfogats honom vid Rama under kriget mot Arams kung Hasael. Medan han låg sjuk i Jisreel kom kung Achasja av Juda, Jorams son, på besök till honom; 
2CH.22.7	Gud hade styrt det så att Achasja skulle besöka honom. När han kom dit drog han ut tillsammans med Joram mot Jehu, Nimshis son, som Herren hade smort till kung för att utrota Achavs ätt. 
2CH.22.8	Under kampen mot Achavs ätt träffade Jehu på Judas furstar och Achasjas brorsöner, som ingick i hans uppvaktning, och avrättade dem. 
2CH.22.9	Han lät söka efter Achasja, och man grep honom när han gömde sig i Samaria och förde honom till Jehu och dödade honom. Men de begravde honom, för de tänkte: »Han var ändå ättling till Joshafat, som helhjärtat dyrkade Herren.«
2CH.22.9	Nu fanns det ingen av Achasjas ätt som förmådde styra riket.
2CH.22.10	När Atalja, Achasjas mor, fick veta att hennes son var död föresatte hon sig att utplåna hela kungaätten i Juda. 
2CH.22.11	Men prinsessan Joshavat lyckades gömma undan Achasjas son Joash, just som kungabarnen skulle dödas. Hon förde honom och hans amma till klädkammaren. Joshavat, dotter till kung Joram och hustru till prästen Jojada, var syster till Achasja, och hon höll Joash dold för Atalja, så att hon inte kunde döda honom. 
2CH.22.12	I sex år stannade han hos dem, gömd i Guds hus, under den tid Atalja regerade i landet.
2CH.23.1	Under det sjunde året tog Jojada mod till sig och gick samman med officerarna Asarja, Jerochams son, Ismael, Jochanans son, Asarja, Oveds son, Maaseja, Adajas son, och Elishafat, Sikris son. 
2CH.23.2	De reste runt i Juda och samlade leviterna från alla Judas städer och de israelitiska familjeöverhuvudena. När de kom till Jerusalem 
2CH.23.3	slöt hela församlingen ett förbund med kungen i Guds hus, och Jojada sade: »Här är kungens son! Han skall bli kung, så som Herren sagt om Davids ättlingar. 
2CH.23.4	Så här skall ni göra: den tredjedel av er präster och leviter som går i tjänst på sabbaten skall stå på vakt vid trösklarna, 
2CH.23.5	och en tredjedel skall vara i palatset och en tredjedel vid Jesodporten, medan folket skall uppehålla sig på förgårdarna till Herrens hus. 
2CH.23.6	Ingen får gå in i templet utom prästerna och de leviter som är i tjänst. De får gå in eftersom de är helgade, men folket skall iaktta sina förpliktelser mot Herren. 
2CH.23.7	Leviterna skall sluta upp omkring kungen, alla med vapen i hand. Om någon försöker ta sig in i templet skall han mista livet. Följ kungen vart han än går.«
2CH.23.8	Leviterna och alla judeerna gjorde som prästen Jojada hade befallt dem; var och en tog sitt manskap, både dem som gick på och dem som gick av sitt pass på sabbaten, eftersom Jojada inte gav avdelningarna ledigt. 
2CH.23.9	Jojada gav officerarna de spjut, sköldar och koger som hade tillhört kung David och som fanns i Guds hus. 
2CH.23.10	Han ställde upp folket, alla med vapen i händerna, runt omkring kungen, från templets södra sida till dess norra, framför altare och tempelhus. 
2CH.23.11	Därefter förde de ut kungasonen och satte på honom diademet och armringarna. De utropade honom till kung, och Jojada och hans söner smorde honom, och de ropade: »Leve konungen!«
2CH.23.12	När Atalja hörde jublet från folket som skyndat till för att hylla kungen gick hon bort till dem som var i Herrens hus. 
2CH.23.13	Där fick hon se kungen stå vid sin pelare intill ingången, med officerarna och trumpetarna närmast sig. Folket jublade och trumpeterna smattrade, och sångarna med sina instrument ledde hyllningarna. Då rev Atalja sönder sina kläder och utbrast: »Förräderi! Förräderi!« 
2CH.23.14	Prästen Jojada gav officerarna som hade befälet över trupperna order att föra bort henne till andra sidan om pelarraden och att hugga ner var och en som följde efter henne. Han ville inte att man skulle döda henne i Herrens hus. 
2CH.23.15	De grep henne, och hon fördes fram till Hästporten i kungapalatset. Där dödade de henne.
2CH.23.16	Jojada slöt ett förbund mellan sig själv, folket och kungen: de skulle vara Herrens folk. 
2CH.23.17	Och hela folket begav sig till baalstemplet och rev ner det; de slog sönder altarna och gudabilderna, och de dräpte Baals präst Mattan framför altarna. 
2CH.23.18	Men Jojada satte ut vakt kring Herrens hus under ledning av de levitiska prästerna och återinförde de avdelningar för präster och leviter som David inrättat i Herrens hus för att de skulle offra brännoffer åt Herren, så som det är föreskrivet i Moses lag, med glädje och sång, allt enligt Davids anvisningar. 
2CH.23.19	Han ställde dörrvaktarna vid portarna till Herrens hus, för att ingen som på något sätt var oren skulle kunna komma in. 
2CH.23.20	Sedan tog han med sig officerarna, de förnämsta och de styrande bland folket och hela folket och förde kungen från templet genom Övre porten in i kungapalatset. Där lät de Joash ta plats på den kungliga tronen. 
2CH.23.21	Folket gladde sig och allt var lugnt i staden.
2CH.23.21	Atalja dödade man med svärd.
2CH.24.1	Joash var sju år då han blev kung, och han regerade fyrtio år i Jerusalem. Hans mor hette Sivja och var från Beer Sheva. 
2CH.24.2	Så länge prästen Jojada levde gjorde Joash det som var rätt i Herrens ögon. 
2CH.24.3	Prästen Jojada skaffade honom två hustrur, och han fick söner och döttrar.
2CH.24.4	En tid därefter föresatte sig Joash att restaurera Herrens hus. 
2CH.24.5	Han samlade prästerna och leviterna och sade till dem: »Dra ut till Judas städer och samla år för år in pengar från alla israeliter för att sätta er Guds hus i stånd. Låt det ske utan dröjsmål.« Men leviterna gjorde sig ingen brådska. 
2CH.24.6	Då kallade kungen till sig översteprästen Jojada och frågade honom: »Varför har du inte sett till att leviterna drivit in den skatt från Juda och Jerusalem som Herrens tjänare Mose och Israels församling bestämt för förbundstecknets tält?« — 
2CH.24.7	Den ogudaktiga Ataljas söner hade trängt sig in i Guds hus och till och med använt för baalsgudarna det som var helgat för Herrens hus.
2CH.24.8	På kungens befallning gjorde man en kista, som ställdes utanför porten till Herrens hus. 
2CH.24.9	Ett påbud gick ut i Juda och Jerusalem att alla skulle komma till Herren med den skatt som ålagts Israel i öknen av Guds tjänare Mose. 
2CH.24.10	Alla furstarna och hela folket kom med glädje och lade pengar i kistan tills den blev full. 
2CH.24.11	När det var dags att föra kistan till den kontroll som leviterna utförde för kungens räkning och man fann att det var mycket pengar i den, kom kungens sekreterare och översteprästens tillsyningsman och tömde kistan, varefter den bars tillbaka till sin plats. Så gjorde man dag efter dag och man samlade in mycket pengar, 
2CH.24.12	som kungen och Jojada överlämnade till dem som skulle utföra arbetena i Herrens hus, och de lejde stenhuggare och timmermän för reparationerna i Herrens hus liksom järn- och kopparsmeder till templets restaurering. 
2CH.24.13	Arbetarna gick till verket och skadorna botades genom deras försorg; de återställde Guds hus i ursprungligt och förbättrat skick. 
2CH.24.14	När de var färdiga lämnade de pengarna som blivit över till kungen och Jojada. Av dem tillverkades föremål till Herrens hus, både för gudstjänsten och offren, skålar och andra föremål av guld och silver. Så länge Jojada levde offrades dagligen brännoffer i Herrens hus.
2CH.24.15	Jojada dog, gammal och mätt av år, i en ålder av 130 år, 
2CH.24.16	och han begravdes i Davids stad, bland kungarna, eftersom han hade gjort så mycket gott i Israel, för Gud och hans hus.
2CH.24.17	När Jojada var död kom Judas furstar till kungen och gjorde sin uppvaktning, och han lyssnade till dem. 
2CH.24.18	De övergav Herrens, sina fäders Guds, hus och tillbad asherapålar och avgudar. Deras brott drog vrede över Juda och Jerusalem. 
2CH.24.19	Herren sände då profeter till dem för att få dem att återvända till honom; profeterna varnade dem, men de ville inte lyssna.
2CH.24.20	Guds ande uppfyllde Sakarja, prästen Jojadas son, och han ställde sig framför folket och sade: »Så säger Gud: Varför bryter ni mot Herrens bud så att lyckan sviker er? Ni har övergett Herren, därför har han övergett er.« 
2CH.24.21	De sammansvor sig mot honom, och på kungens order stenade de honom på templets förgård. 
2CH.24.22	Kung Joash hade glömt den kärlek Sakarjas far Jojada visat honom och dödade hans son. I dödsögonblicket ropade han: »Må Herren se och straffa.«
2CH.24.23	Vid årsskiftet tågade den arameiska hären mot Joash. Arameerna trängde in i Juda och Jerusalem, de utplånade alla furstar i folket, och det byte de tog sände de till kungen i Damaskus. 
2CH.24.24	Trots att den arameiska hären var liten lät Herren en mycket stor här falla i dess våld, eftersom folket hade övergett Herren, sina fäders Gud. Så verkställde de domen över Joash.
2CH.24.25	Arameerna lämnade Joash svårt sårad och drog sig tillbaka. Då sammansvor sig hans närmaste män mot honom för att hämnas prästen Jojadas sons död, och de dräpte honom i hans säng. Han begravdes i Davids stad, men han lades inte i kungagravarna. 
2CH.24.26	De som sammansvor sig mot honom var Savad, ammonitiskan Shimats son, och Josavad, moabitiskan Shimrits son. 
2CH.24.27	Joashs söner, de många profetorden mot honom och återuppbyggnaden av Guds hus, allt detta har nedtecknats i tilläggsskriften till boken om kungarna. Hans son Amasja blev kung efter honom.
2CH.25.1	Amasja var tjugofem år då han blev kung, och han regerade tjugonio år i Jerusalem. Hans mor hette Joaddan och var från Jerusalem. 
2CH.25.2	Han gjorde det som var rätt i Herrens ögon, dock inte av hela sitt hjärta.
2CH.25.3	När Amasjas kungamakt var säkrad lät han avrätta dem av sina män som hade dräpt hans far kungen. 
2CH.25.4	Men deras barn skonade han i enlighet med det som står skrivet i lagen i Moses bok, där Herren befaller: »Fäderna skall inte dö för barnens skull och inte barnen för fädernas skull, utan var och en skall dö för sitt eget brott.«
2CH.25.5	Amasja samlade judeerna och ställde hela Juda och Benjamin familjevis under befäl av högre och lägre officerare. Han mönstrade dem som var tjugo år och äldre; det fanns 300 000 vapenföra soldater som kunde hantera lans och sköld. 
2CH.25.6	Han lejde också 100 000 tappra kämpar från Israel för 100 talenter silver. 
2CH.25.7	Men en gudsman kom till honom och sade: »Konung, låt inte den israelitiska hären dra ut tillsammans med dig, för Herren är inte med Israel — alla dessa efraimiter! 
2CH.25.8	Dra ut på egen hand och gå modigt ut i striden, annars skall Gud låta dig falla för fienden. Gud har makt att hjälpa och att stjälpa.« — 
2CH.25.9	»Hur går det då med de 100 talenterna jag gav till den israelitiska styrkan?« frågade Amasja, och gudsmannen svarade: »Herren kan ge dig mer än så.« 
2CH.25.10	Då hemförlovade Amasja den styrka som hade kommit från Efraim. De blev ursinniga på judeerna och återvände hem i vredesmod.
2CH.25.11	Amasja tog mod till sig och ledde sitt folk till Saltdalen och slog där 10 000 man från Seir. 
2CH.25.12	Ytterligare 10 000 togs till fånga av judeerna, som förde upp dem på toppen av en klippa och störtade ner dem därifrån så att alla krossades till döds. 
2CH.25.13	Men männen i den styrka som Amasja hade skickat hem och som inte fått följa med ut i striden överföll judeiska städer från Samaria till Bet-Horon, slog ihjäl 3 000 av invånarna där och tog ett rikt byte.
2CH.25.14	När Amasja kom tillbaka efter segern över edomeerna förde han med sig de gudar man hade i Seir och ställde upp dem som sina egna gudar. Dem tillbad han och tände rökelse åt. 
2CH.25.15	Då blev Herren vred på Amasja och sände en profet till honom som sade: »Varför dyrkar du gudar som inte kunde rädda sitt eget folk ur ditt våld?« 
2CH.25.16	Men Amasja avbröt honom: »När gjorde vi dig till kunglig rådgivare? Sluta, annars blir du dödad!« Profeten slutade men sade: »Jag vet att Gud har beslutat att förgöra dig eftersom du gör så här och inte lyssnar till mina råd.«
2CH.25.17	Kung Amasja av Juda höll rådslag och sände sedan bud till Israels kung Joash, son till Joachas, son till Jehu, och utmanade honom: »Låt oss mötas öga mot öga!« 
2CH.25.18	Israels kung Joash skickade detta svar till kung Amasja av Juda: »Tisteln på Libanon sände bud till cedern på Libanon: Ge din dotter till hustru åt min son! Men de vilda djuren på Libanon kom förbi och trampade ner tisteln. — 
2CH.25.19	Du skryter med att du slog edomeerna, och det har stigit dig åt huvudet så att du vill vinna ännu mera ära. Stanna hellre hemma! Varför utmana olyckan? Du skulle gå under och Juda med dig.« 
2CH.25.20	Men Amasja lyssnade inte på honom; så hade Gud styrt det för att ge dem i fiendens våld, eftersom de hade dyrkat edomeernas gudar. 
2CH.25.21	Israels kung Joash drog då ut, och vid Bet-Shemesh i Juda ställdes de öga mot öga, han och Judas kung Amasja. 
2CH.25.22	Judeerna besegrades av israeliterna och flydde var och en hem till sig. 
2CH.25.23	Israels kung Joash tillfångatog vid Bet-Shemesh Judas kung Amasja, son till Joash, son till Joachas, och förde honom till Jerusalem, där han rev ner 400 alnar av stadsmuren, från Efraimporten till Hörnporten. 
2CH.25.24	Han lade beslag på allt guld och silver och alla föremål som fanns i Guds hus — hos Oved-Edom — och kungapalatsets skatter. Dessutom tog han gisslan och återvände så till Samaria.
2CH.25.25	Kung Amasja av Juda, Joashs son, levde i femton år efter det att kung Joash av Israel, Joachas son, hade dött. 
2CH.25.26	Amasjas historia i övrigt, från början till slut, har nedtecknats i boken om Judas och Israels kungar. 
2CH.25.27	När Amasja övergav Herren stämplade man mot honom i Jerusalem, och han flydde till Lakish, men de sammansvurna skickade dit folk som slog ihjäl honom. 
2CH.25.28	Sedan hämtades han med hästspann och begravdes bland sina fäder i Davids stad.
2CH.26.1	Och folket i Juda tog Ussia, som då var sexton år, och utropade honom till kung efter hans far Amasja. 
2CH.26.2	Han befäste Elot och återförenade staden med Juda, sedan kungen hade gått till vila hos sina fäder.
2CH.26.3	Ussia var sexton år då han blev kung, och han regerade femtiotvå år i Jerusalem. Hans mor hette Jekolja och var från Jerusalem. 
2CH.26.4	Han gjorde det som var rätt i Herrens ögon, alldeles som hans far Amasja. 
2CH.26.5	Han dyrkade Gud så länge Sakarja levde, han som lärt honom gudsfruktan, och så länge han dyrkade Herren lät Gud honom ha lyckan med sig.
2CH.26.6	Han drog ut i strid mot filisteerna och rev ner stadsmurarna i Gat, Javne och Ashdod. 
2CH.26.7	Gud hjälpte honom mot filisteerna, mot araberna som bodde i Gerar och mot meuniterna, 
2CH.26.8	som fick erlägga tribut till Ussia. Ryktet om honom spreds ända ner till Egypten, så mäktig var han. 
2CH.26.9	I Jerusalem byggde Ussia torn vid Hörnporten, Dalporten och murvinkeln och befäste dem. 
2CH.26.10	Han byggde också torn ute i ödemarken och högg ut många vattencisterner, för han ägde stora hjordar. Han hade bönder i Låglandet och på högslätten och vingårdsarbetare i bergen och i bördiga trakter. Ja, han ivrade för jordbruk.
2CH.26.11	Ussia hade en krigshär, som drog ut i strid indelad enligt den mönstring som gjorts av sekreteraren Jeiel och förmannen Maaseja. Den stod under befäl av Hananja, en av kungens generaler. 
2CH.26.12	Familjeöverhuvudena som anförde de tappra krigarna var 2 600, 
2CH.26.13	och den här de förde befäl över bestod av 307 500 man, som med kraft och styrka hjälpte kungen i striden mot fienden. 
2CH.26.14	Ussia utrustade hela hären med sköldar och lansar, hjälmar och harnesk, bågar och slungstenar, 
2CH.26.15	och i Jerusalem byggde han sinnrikt uttänkta krigsmaskiner. De skulle stå på tornen och murhörnen, och man kunde skjuta pilar och stora stenar med dem. Ryktet om honom spreds vida omkring; på ett underbart sätt blev han hjälpt så att han fick stor makt.
2CH.26.16	Men när han hade fått denna makt blev han så högmodig att han gjorde något förfärligt. Han handlade trolöst mot Herren, sin Gud: han trädde in i Herrens tempel för att tända rökelse på rökelsealtaret. 
2CH.26.17	Då gick prästen Asarja in efter honom, åtföljd av Herrens präster, åttio modiga män. 
2CH.26.18	De ställde sig i vägen för kung Ussia och sade: »Ussia, det är inte din sak att tända rökelse åt Herren, det får bara prästerna göra, Arons söner, som har helgats för detta. Gå ut ur helgedomen! Du har varit trolös, detta ger dig ingen ära inför Herren Gud.« 
2CH.26.19	Ussia blev rasande där han stod med rökelsekaret i handen, beredd att tända. Och när han rasade mot prästerna slog spetälska ut i hans panna inför prästerna vid rökelsealtaret i Herrens hus. 
2CH.26.20	Översteprästen Asarja och de andra prästerna vände sig mot honom och såg att han hade fått spetälska i pannan, och de jagade ut honom därifrån. Även han själv ville snabbt komma ut, eftersom Herren slagit honom med sjukdom. 
2CH.26.21	Kung Ussia var sedan spetälsk ända till sin dödsdag och måste som spetälsk bo i ett hus för sig; han var utestängd från Herrens hus. Under tiden var det hans son Jotam som styrde över hovet och folket i landet.
2CH.26.22	Ussias historia i övrigt, från början till slut, blev nedtecknad av profeten Jesaja, Amos son. 
2CH.26.23	Ussia gick till vila hos sina fäder och begravdes bland dem, men ute på det kungliga gravfältet, med hänvisning till att han var spetälsk. Hans son Jotam blev kung efter honom.
2CH.27.1	Jotam var tjugofem år då han blev kung, och han regerade sexton år i Jerusalem. Hans mor hette Jerusha, Sadoks dotter. 
2CH.27.2	Han gjorde det som var rätt i Herrens ögon, alldeles som hans far Ussia, och han trädde dessutom inte in i Herrens tempel. Folket fortsatte dock att handla fördärvligt. 
2CH.27.3	Han byggde Övre porten i Herrens hus och byggde mycket på Ofelmuren. 
2CH.27.4	Han byggde städer i Juda bergsbygd, och i skogstrakterna byggde han borgar och torn. 
2CH.27.5	Han förde krig mot ammoniternas kung och segrade. Ammoniterna måste det året ge honom 100 talenter silver, 10 000 kor vete och 10 000 kor korn; så mycket betalade ammoniterna också de två följande åren. 
2CH.27.6	Jotams ställning var stark, eftersom han orubbligt höll sig till Herren, sin Gud.
2CH.27.7	Jotams historia i övrigt, alla hans krig och hans gärningar, har nedtecknats i boken om Israels och Judas kungar. 
2CH.27.9	Jotam gick till vila hos sina fäder och begravdes i Davids stad. Hans son Achas blev kung efter honom.
2CH.28.1	Achas var tjugo år då han blev kung, och han regerade sexton år i Jerusalem. Han gjorde inte det som var rätt i Herrens ögon, så som hans fader David hade gjort, 
2CH.28.2	utan följde i de israelitiska kungarnas spår. Han gick så långt att han gjorde gjutna beläten åt baalsgudarna, 
2CH.28.3	tände offereld i Ben-Hinnoms dal och brände sina söner på bål enligt det vedervärdiga bruket hos de folk som Herren hade drivit undan för israeliterna. 
2CH.28.4	Han offrade och tände offereld på offerplatserna och kullarna och under alla grönskande träd.
2CH.28.5	Herren, hans Gud, gav honom i den arameiske kungens våld. Arameerna besegrade honom och tog ett stort antal fångar, som de förde till Damaskus. Han gavs också i den israelitiske kungens våld, och denne tillfogade honom stora förluster: 
2CH.28.6	Pekach, Remaljas son, dödade på en enda dag 120 000 judeer, allesammans tappra män. Detta skedde därför att folket hade övergett Herren, sina fäders Gud. 
2CH.28.7	Sikri, en kämpe från Efraim, dödade kungens son Maaseja, överståthållaren Asrikam och kungens närmaste man Elkana. 
2CH.28.8	Israeliterna tog 200 000 fångar från sitt broderfolk, kvinnor, pojkar och flickor, och de tog också ett rikt byte och förde det till Samaria.
2CH.28.9	Där fanns en Herrens profet vid namn Oded, som gick för att möta hären när den kom tillbaka till Samaria. Han sade: »Herren, era fäders Gud, var vred på judeerna, och därför gav han dem i ert våld. Men ni har dödat med ett himmelsskriande raseri. 
2CH.28.10	Och nu tänker ni göra män och kvinnor från Juda och Jerusalem till era slavar! Som om inte ni själva ställt er i skuld till Herren, er Gud! 
2CH.28.11	Hör nu på mig: Skicka tillbaka fångarna ni tagit från era bröder, för Herrens vrede flammar mot er!« 
2CH.28.12	Och några av efraimiternas överhuvuden, Asarja, Jochanans son, Berekja, Meshillemots son, Hiskia, Shallums son, och Amasa, Hadlajs son, vände sig till dem som kommit tillbaka från kriget 
2CH.28.13	och sade: »För inte fångarna hit! Tänker ni dra på oss skuld till Herren och öka den synd och skuld vi redan har? Vår skuld är stor, och vreden flammar mot Israel.« 
2CH.28.14	Då lämnade soldaterna ifrån sig fångarna och bytet inför furstarna och hela församlingen. 
2CH.28.15	De män som nämnts tog hand om fångarna: alla som var nakna klädde de med vad som fanns bland bytet. De gav dem kläder och skor, lät dem äta och dricka och smorde dem med olja. De som var svaga sattes på åsnor, och de förde dem alla till Jeriko, Palmstaden, nära deras bröder. Därefter återvände de till Samaria.
2CH.28.16	Vid den tiden sände kung Achas bud till kungen av Assyrien och bad honom om hjälp. 
2CH.28.17	Även edomeerna hade nämligen anfallit Juda och tagit fångar. 
2CH.28.18	Och filisteerna hade angripit städer i Låglandet och Negev som hörde till Juda och intagit Bet-Shemesh, Ajalon och Gederot samt Soko med kringliggande byar, Timna med kringliggande byar och Gimso med kringliggande byar, och de hade bosatt sig där. 
2CH.28.19	Herren förödmjukade Juda på grund av Achas, Israels kung, som hade orsakat upplösningen i Juda och handlat trolöst mot Herren. 
2CH.28.20	Men då drog Tiglat Pileser, kungen av Assyrien, ut mot honom och ansatte honom i stället för att stödja honom. 
2CH.28.21	Achas plundrade både templet och palatset och furstarna och gav allt till kungen av Assyrien, men det hjälpte honom inte. 
2CH.28.22	När han ansattes blev han än mer trolös mot Herren — sådan var kung Achas. 
2CH.28.23	Han offrade till Damaskus gudar som hade besegrat honom, för han tänkte: »De arameiska kungarnas gudar har ju hjälpt dem, nu offrar jag till dem så att de hjälper mig.« Men i stället fick de både honom och hela Israel på fall. 
2CH.28.24	Achas samlade ihop tempelföremålen och högg sönder dem. Han stängde också porten till Herrens hus och gjorde sig altaren i varje hörn av Jerusalem. 
2CH.28.25	Och i varenda stad i Juda inrättade han offerplatser för att tända offereld åt andra gudar. Så väckte han vrede hos Herren, sina fäders Gud.
2CH.28.26	Hans historia i övrigt och hans gärningar, från början till slut, har nedtecknats i boken om Judas och Israels kungar. 
2CH.28.27	Achas gick till vila hos sina fäder och begravdes i Jerusalem, men inne i staden; man lade honom inte i Israels kungars gravar. Hans son Hiskia blev kung efter honom.
2CH.29.1	Hiskia var tjugofem år då han blev kung, och han regerade tjugonio år i Jerusalem. Hans mor hette Avia, Sakarjas dotter. 
2CH.29.2	Han gjorde det som var rätt i Herrens ögon, alldeles som hans fader David hade gjort. 
2CH.29.3	Det var han som i sitt första regeringsår, i den första månaden, öppnade porten till Herrens hus och reparerade dörrarna. 
2CH.29.4	Han lät hämta prästerna och leviterna och samlade dem på Östra torget 
2CH.29.5	och sade till dem: »Hör på mig, leviter! Helga nu er själva och helga Herrens, era fäders Guds, hus. För ut det orena ur helgedomen! 
2CH.29.6	Våra fäder har varit trolösa och gjort det som är ont i Herrens, vår Guds, ögon. De har övergett honom och vänt sig bort från Herrens boning, ja, de har vänt den ryggen. 
2CH.29.7	De har också stängt dörrarna till förhallen och släckt lamporna, de har inte tänt rökelse eller offrat brännoffer i helgedomen åt Israels Gud. 
2CH.29.8	Därför har Herrens vrede drabbat Juda och Jerusalem, och han har gjort dem till en skräckbild och utsatt dem för ödeläggelse och hån, som ni kan se med egna ögon. 
2CH.29.9	Ja, våra fäder har fallit för svärd, och våra söner och döttrar och hustrur är i fångenskap på grund av detta. 
2CH.29.10	Nu har jag föresatt mig att sluta ett förbund med Herren, Israels Gud, för att vända hans flammande vrede från oss. 
2CH.29.11	Mina söner, dröj inte! Er har Herren utvalt till att göra tjänst inför honom, att vara hans tjänare och att tända rökelse.«
2CH.29.12	Leviterna Machat, Amasajs son, och Joel, Asarjas son, av Kehats ätt, trädde då fram, och likaså av Meraris ätt Kish, Avdis son, och Asarja, Jehallelels son, och av Gershons ätt Joach, Simmas son, och Eden, Joachs son, 
2CH.29.13	och av Elisafans ätt Shimri och Jeiel och av Asafs ätt Sakarja och Mattanja 
2CH.29.14	och av Hemans ätt Jechiel och Shimi och av Jedutuns ätt Shemaja och Ussiel. 
2CH.29.15	De samlade sina ämbetsbröder, de helgade sig och som kungen hade befallt i enlighet med Herrens ord gick de för att rena templet. 
2CH.29.16	Sedan gick prästerna in i tempelhuset för att rena det. De förde allt orent de hittade i Herrens tempel till förgården, och där tog leviterna emot det och förde det ut till Kidrondalen. 
2CH.29.17	Helgandet inleddes på första dagen i första månaden, och den åttonde dagen i månaden hade de kommit till förhallen. Sedan helgade de tempelhuset under åtta dagar, och på sextonde dagen i första månaden var de färdiga.
2CH.29.18	De gick in till kung Hiskia och sade: »Vi har renat hela Herrens hus och brännofferaltaret med alla dess tillbehör och skådebrödsbordet med alla dess tillbehör. 
2CH.29.19	Och alla de föremål som vanhelgades under den trolöse kung Achas regeringstid har vi ställt i ordning och helgat, och de finns nu på sin plats vid Herrens altare.«
2CH.29.20	Tidigt nästa morgon samlade kung Hiskia de ledande männen i staden och gick till templet. 
2CH.29.21	De förde med sig sju tjurar, sju baggar och sju lamm, dessutom sju bockar som syndoffer för kungadömet, för helgedomen och för judeerna. Han befallde prästerna, Arons söner, att offra dem på Herrens altare. 
2CH.29.22	De slaktade tjurarna, och prästerna tog hand om blodet och stänkte det på altaret, och de slaktade baggarna och stänkte blodet på altaret, och de slaktade lammen och stänkte blodet på altaret. 
2CH.29.23	Sedan förde de fram syndofferbockarna till kungen och församlingen, och man lade händerna på dem, 
2CH.29.24	och prästerna slaktade dem och offrade blodet som ett syndoffer på altaret för att bringa försoning åt hela Israel. Kungen hade nämligen bestämt att brännoffret och syndoffret skulle gälla hela Israel.
2CH.29.25	Han lät leviterna ställa upp sig i templet med cymbaler, harpor och lyror, så som David, kungens siare Gad och profeten Natan hade befallt; befallningen kom från Herren genom hans profeter. 
2CH.29.26	Leviterna ställde upp sig med de instrument David införde och prästerna med sina trumpeter. 
2CH.29.27	Hiskia befallde att brännoffret skulle offras på altaret, och samtidigt som offrandet inleddes började sången till Herren och trumpeterna att ljuda, tillsammans med de instrument Israels kung David införde, 
2CH.29.28	och hela församlingen tillbad, och sångarna sjöng, och trumpetarna blåste i trumpeterna — allt detta tills offren var avslutade. 
2CH.29.29	När man slutat offra föll kungen och alla som fanns där tillsammans med honom ner på knä och tillbad. 
2CH.29.30	Kung Hiskia och de ledande männen uppmanade leviterna att prisa Herren med Davids och siaren Asafs ord, och de prisade honom med glädje och föll ner och tillbad.
2CH.29.31	Hiskia tog till orda och sade: »Ni har nu blivit vigda åt Herren. Träd fram med slaktoffer och tackoffer till Herrens hus.« Församlingen kom med slaktoffer och tackoffer, och de som kände sig manade kom med brännoffer. 
2CH.29.32	Antalet brännofferdjur som församlingen kom med var 70 tjurar, 100 baggar och 200 lamm; alla dessa var brännoffer åt Herren. 
2CH.29.33	De heliga gåvorna utgjordes av 600 tjurar och 3 000 får. 
2CH.29.34	Men prästerna var för få för att kunna flå alla offerdjuren, och därför hjälpte deras bröder leviterna dem tills arbetet var färdigt och tills alla präster hade helgat sig; leviterna hade nämligen varit mer villiga att helga sig än prästerna. 
2CH.29.35	Till den stora mängden brännoffer kom också fettstyckena från gemenskapsoffren samt dryckesoffren som hörde till brännoffren.
2CH.29.35	Så återupprättades tjänsten i Herrens hus, 
2CH.29.36	och Hiskia och hela folket gladde sig över vad Gud hade gjort för folket. Allt hade gått mycket fort.
2CH.30.1	Hiskia sände bud till hela Israel och Juda — han skrev också brev till Efraim och Manasse — och uppmanade folket att komma till templet i Jerusalem för att fira Herrens, Israels Guds, påsk.
2CH.30.2	Kungen, furstarna och hela församlingen i Jerusalem enade sig om att fira påsk i andra månaden. 
2CH.30.3	De kunde nämligen inte fira den vid rätt tidpunkt, eftersom inte tillräckligt många präster hade helgat sig och folket inte hade samlats i Jerusalem. 
2CH.30.4	Både kungen och församlingen menade att det var riktigt att göra så. 
2CH.30.5	Man beslöt att sända ut en kungörelse i hela Israel, från Beer Sheva ända till Dan, om att folket skulle komma och fira Herrens, Israels Guds, påsk i Jerusalem; det hade man förut inte gjort gemensamt, så som det är föreskrivet.
2CH.30.6	I enlighet med kungens befallning gav sig kurirerna i väg till hela Israel och Juda med breven från kungen och furstarna. Där stod: »Israeliter, vänd om till Herren, Abrahams, Isaks och Israels Gud, så skall han vända sig till den rest av er som räddats ur de assyriska kungarnas våld. 
2CH.30.7	Gör inte som era fäder och bröder, som var trolösa mot Herren, sina fäders Gud, så att han utsatte dem för ödeläggelse, som ni själva kan se. 
2CH.30.8	Var nu inte hårdnackade som era fäder utan böj er för Herren och kom till hans helgedom, som han har helgat för evigt. Tjäna Herren, er Gud, då vänds hans flammande vrede från er. 
2CH.30.9	Om ni vänder om till Herren kommer era bröder och era söner att möta barmhärtighet hos dem som fört bort dem, så att de får återvända till detta land, ty Herren, er Gud, är nådig och barmhärtig, och han skall inte vända bort sitt ansikte från er om ni vänder om till honom.«
2CH.30.10	Kurirerna for från stad till stad i Efraim och Manasse, ja, ända till Sebulon, men man bara skrattade åt dem och drev med dem. 
2CH.30.11	Några män från Asher, Manasse och Sebulon ödmjukade sig dock och kom till Jerusalem. 
2CH.30.12	Också i Juda gjorde Gud så att invånarna blev eniga om att göra som kungen och furstarna hade befallt i enlighet med Herrens ord.
2CH.30.13	En stor skara människor samlades i Jerusalem för att fira det osyrade brödets högtid i andra månaden; det var en mycket stor församling. 
2CH.30.14	De grep sig an med att avlägsna altarna i Jerusalem, och rökelsealtarna kastade de i Kidrondalen. 
2CH.30.15	På fjortonde dagen i andra månaden slaktade de påsklammet. Skamsna hade prästerna och leviterna helgat sig och kommit med brännoffer till templet. 
2CH.30.16	De intog nu sina bestämda platser i enlighet med gudsmannen Moses lag. Prästerna stänkte det blod leviterna tagit hand om — 
2CH.30.17	det var nämligen många i församlingen som inte hade helgat sig, och leviterna slaktade därför lammen åt alla som inte var rena, så att påsklammet blev helgat åt Herren. 
2CH.30.18	Folkets flertal, många från Efraim och Manasse, Isaskar och Sebulon, hade inte renat sig och åt påsklammet på annat sätt än som är föreskrivet. Men Hiskia bad för dem: »Må Herren, den gode, bringa försoning åt 
2CH.30.19	var och en som helhjärtat dyrkar Gud, Herren, sina fäders Gud, men inte kan uppfylla helgedomens renhetsregler.« 
2CH.30.20	Herren lyssnade på Hiskia och skonade folket.
2CH.30.21	Så firade de israeliter som fanns i Jerusalem det osyrade brödets högtid i sju dagar under stor glädje. Och varje dag prisade leviterna och prästerna Herren med all kraft. 
2CH.30.22	Hiskia talade uppmuntrande till leviterna, som visat sig väl förfarna i Herrens tjänst. När man hade firat högtiden under de sju dagarna och offrat gemenskapsoffer och tackat Herren, sina fäders Gud, 
2CH.30.23	enade sig hela församlingen om att fira högtiden ytterligare sju dagar. Också dessa sju dagar firades under glädje. 
2CH.30.24	Församlingen fick av kung Hiskia av Juda motta 1 000 tjurar och 7 000 får, och av furstarna 1 000 tjurar och 10 000 får. Dessutom helgade sig ett stort antal präster. 
2CH.30.25	Hela Judas församling gladde sig, liksom prästerna och leviterna och hela den församling som kommit från Israel och de främlingar som kommit från Israel eller som bodde i Juda. 
2CH.30.26	Glädjen var stor i Jerusalem, något liknande hade inte ägt rum sedan Salomo, Davids son, var Israels kung. 
2CH.30.27	De levitiska prästerna trädde fram och välsignade folket, och Herren hörde dem. Deras bön nådde himlen, hans heliga boning.
2CH.31.1	När allt var slutfört drog alla israeliter som varit där ut till städerna i Juda. De krossade stenstoderna och högg ner asherapålarna och förstörde fullständigt offerplatserna och altarna i hela Juda och Benjamin och i Efraim och Manasse. Sedan återvände israeliterna till sina städer, var och en till sin egendom.
2CH.31.2	Hiskia återinrättade avdelningarna för präster och leviter. Prästerna och leviterna delades in för tjänstgöring med brännoffer och gemenskapsoffer och för tjänsten i portarna till Herrens läger, där de skulle lova och prisa Herren. 
2CH.31.3	Kungen bidrog med en del av sin egen förmögenhet till brännoffren: brännoffren morgon och kväll och brännoffren på sabbater, nymånadsfester och högtider, så som det är föreskrivet i Herrens lag. 
2CH.31.4	Han befallde folket som bodde i Jerusalem att ge prästerna och leviterna deras andel, så att de skulle kunna upprätthålla Herrens lag. 
2CH.31.5	Så snart denna befallning blivit allmänt känd lämnade israeliterna rikliga förstlingsgåvor av säd, vin, olja och honung och av allt vad marken gav, och de kom också med tionde av allt i mängd. 
2CH.31.6	Även de israeliter och judeer som bodde i Judas städer kom med tionde av oxar och får och med de heliga gåvor som helgats åt Herren, deras Gud, och lade upp det högvis. 
2CH.31.7	I tredje månaden började de lägga upp högarna, och i sjunde månaden var de färdiga. 
2CH.31.8	När Hiskia och furstarna inspekterade högarna prisade de Herren och hans folk Israel. 
2CH.31.9	Hiskia frågade prästerna och leviterna om högarna, 
2CH.31.10	och översteprästen Asarja av Sadoks ätt svarade honom: »Alltsedan gåvorna började strömma in till Herrens hus har vi kunnat äta oss mätta, och dessutom har vi fått mycket över, för Herren har välsignat sitt folk. Allt detta är bara det som blivit över.«
2CH.31.11	Hiskia befallde att man skulle ställa i ordning förrådskamrar i templet. När de ställts i ordning 
2CH.31.12	förde man samvetsgrant dit gåvorna, tiondet och offergåvorna. Leviten Konanja hade huvudansvaret, och hans bror Shimi var hans närmaste man. 
2CH.31.13	Jechiel, Asasja, Nachat, Asael, Jerimot, Josavad, Eliel, Jismakja, Machat och Benaja var uppsyningsmän under Konanja och hans bror Shimi och var utsedda av kung Hiskia och Asarja, den främste i Guds hus. 
2CH.31.14	Leviten Kore, Jimnas son, som vaktade den östra porten, hade ansvaret för de frivilliga gåvorna till Gud och skulle fördela vad som getts åt Herren och de högheliga gåvorna. 
2CH.31.15	Eden, Minjamin, Jeshua, Shemaja, Amarja och Shekanja arbetade under honom i präststäderna med att samvetsgrant fördela gåvorna bland sina bröder, avdelning för avdelning, stora som små. 
2CH.31.16	Undantagna var alla i släktregistren uppförda av mankön, från tre års ålder och uppåt, som kom till templet för att avdelningsvis fullgöra sina åligganden enligt ordningen för varje dag. 
2CH.31.17	Uppförandet i släktregister gjordes för prästernas del familjevis och för leviternas, från tjugo års ålder och uppåt, avdelningsvis efter deras sysslor. 
2CH.31.18	De skulle uppföras i släktregistret tillsammans med sina familjer, sina hustrur, söner och döttrar, allesammans. [---] 
2CH.31.19	För de präster, Arons söner, som uppehöll sig på landsbygden utanför städerna fanns i varje stad namngivna män som skulle fördela andelarna åt alla av mankön i prästfamiljerna och åt de leviter som var uppförda i släktregistret.
2CH.31.20	Så gjorde Hiskia i hela Juda: han gjorde det som var gott, rätt och riktigt inför Herren, sin Gud. 
2CH.31.21	I allt han företog sig, både när det gällde tjänsten i Guds hus och när det gällde lagen och buden, dyrkade han sin Gud helhjärtat, och allt lyckades honom väl.
2CH.32.1	Sedan Hiskia troget hade utfört allt detta kom den assyriske kungen Sanherib och föll in i Juda. Han omringade de befästa städerna och tänkte erövra dem. 
2CH.32.2	När Hiskia förstod att Sanherib kommit för att angripa Jerusalem 
2CH.32.3	rådgjorde han med sina befälhavare och officerare om att täppa till källorna som fanns utanför staden, och de understödde honom i detta. 
2CH.32.4	Mycket folk samlades, och de täppte till alla källorna och bäcken som flöt genom området. »Den assyriske kungen skall inte få komma hit och finna gott om vatten«, sade de. 
2CH.32.5	Hiskia grep sig verket an med kraft. Han byggde upp hela den nedrivna delen av muren, han försåg muren med torn, han uppförde en ny mur utanför den gamla och han befäste Millo i Davids stad. Han tillverkade mängder av kastvapen och sköldar. 
2CH.32.6	Han tillsatte befälhavare över hären och samlade dem alla hos sig på torget vid stadsporten och talade manande till dem: 
2CH.32.7	»Var tappra och starka! Var inte rädda och förskräckta för den assyriske kungen och den stora skara han har med sig, den som är med oss är större. 
2CH.32.8	Han har bara mänsklig makt, men vi har Herren, vår Gud. Han skall hjälpa oss och föra vår strid.« Folket kände sig styrkt av vad Hiskia, Judas kung, sade.
2CH.32.9	Efter en tid sände den assyriske kungen Sanherib, som med hela sin här låg vid Lakish, några män till Hiskia, kungen av Juda, och alla judeer som var i Jerusalem och lät hälsa: 
2CH.32.10	»Så säger Sanherib, Assyriens konung: Vad är det ni hoppas på när ni håller er kvar i det belägrade Jerusalem? 
2CH.32.11	Hiskia lurar er och tänker låta er dö av hunger och törst med sitt ’Herren, vår Gud, skall rädda oss ur den assyriske kungens våld’. 
2CH.32.12	Var det inte samme Hiskia som avskaffade hans offerplatser och altaren när han befallde Juda och Jerusalem att tillbe vid ett enda altare och tända rökelse på det? 
2CH.32.13	Vet ni inte vad jag och mina fäder har gjort med folken i alla andra länder? Förmådde dessa folks gudar att rädda sina länder ur mitt våld? 
2CH.32.14	Vilken av alla gudar hos de folk mina fäder förintat har förmått rädda sitt folk ur mitt våld eftersom ni tror att er gud skulle kunna rädda er? 
2CH.32.15	Låt alltså inte Hiskia lura och bedra er så här! Tro honom inte, ingen gud hos något folk eller i något rike har förmått rädda sitt folk ur mitt och mina fäders våld. Hur skulle då er gud kunna rädda er?« 
2CH.32.16	Och männen sade ännu mera sådant om Herren Gud och hans tjänare Hiskia. 
2CH.32.17	Sanherib skrev också ett brev där han smädade Herren, Israels Gud, och sade: »Lika lite som andra folks gudar kunde rädda sina folk ur mitt våld, lika lite skall Hiskias gud kunna rädda sitt.« 
2CH.32.18	Och till folket i Jerusalem som samlats på muren ropade männen högt på hebreiska för att göra dem modlösa och rädda, så att de skulle kunna inta staden. 
2CH.32.19	De talade om Jerusalems Gud på samma sätt som om gudarna hos andra folk på jorden, som är människoverk.
2CH.32.20	Därför bad kung Hiskia och profeten Jesaja, Amos son, och ropade till himlen. 
2CH.32.21	Då sände Herren en ängel som förgjorde alla tappra kämpar, befälhavare och officerare i den assyriske kungens läger, så att han nesligen måste återvända till sitt land. När han gick in i sin guds tempel högg några av hans egna avkomlingar ner honom med svärd. 
2CH.32.22	Så räddade Herren Hiskia och Jerusalems invånare ur den assyriske kungen Sanheribs våld, och alla andras, och han lät dem få fred på alla sidor. 
2CH.32.23	Många kom till Jerusalem med gåvor till Herren och med dyrbara skänker till Hiskia, kungen av Juda. Efter detta vann han högt anseende bland folken.
2CH.32.24	Vid denna tid blev Hiskia allvarligt sjuk. Han bad till Herren, som svarade honom med ett under. 
2CH.32.25	Hiskia hade inte återgäldat Herrens välgärningar utan blivit högmodig, och därför drabbade vreden honom och Juda och Jerusalem. 
2CH.32.26	Men när den högmodige Hiskia ödmjukade sig, både han och Jerusalems invånare, utsattes de inte för Herrens vrede så länge Hiskia levde.
2CH.32.27	Hiskia vann mycket stor rikedom och ära. Han byggde skattkamrar för silver och guld, ädelstenar, kryddor, sköldar och andra dyrbarheter. 
2CH.32.28	Han byggde förråd för vad som kom in av säd, vin och olja och stall för alla slags kreatur och fållor för hjordarna. 
2CH.32.29	Han byggde också städer, och han hade stora hjordar med får och kor; Gud gav honom väldiga rikedomar. 
2CH.32.30	Det var också denne Hiskia som täppte till Gichonkällans övre utlopp och ledde ner vattnet väster om Davids stad. Hiskia lyckades väl med allt han företog sig, 
2CH.32.31	så också när det gällde sändebuden från Babyloniens furste, som sänts till honom för att förhöra sig om det under som inträffade i landet när Gud hade övergett honom och satt honom på prov för att utröna hans innersta tankar.
2CH.32.32	Hiskias historia i övrigt och hans fromma gärningar har nedtecknats i profeten Jesajas, Amos sons, syner i boken om Judas och Israels kungar. 
2CH.32.33	Hiskia gick till vila hos sina fäder, och han begravdes högst upp bland Davidsättens gravar. Alla i Juda och invånarna i Jerusalem ärade honom vid hans död. Hans son Manasse blev kung efter honom.
2CH.33.1	Manasse var tolv år då han blev kung, och han regerade femtiofem år i Jerusalem. 
2CH.33.2	Han gjorde det som var ont i Herrens ögon och följde de vedervärdiga bruken hos de folk som Herren hade drivit undan för israeliterna. 
2CH.33.3	Manasse återställde de offerplatser som hans far Hiskia hade förstört. Han reste altaren åt baalsgudarna och gjorde asherapålar, och han tillbad och dyrkade himlens hela härskara, 
2CH.33.4	som han byggde altaren åt i Herrens hus, fastän Herren hade sagt: »I Jerusalem skall mitt namn bo för alltid.« 
2CH.33.5	På de båda förgårdarna till Herrens hus byggde han altaren åt himlens hela härskara. 
2CH.33.6	Denne Manasse lät också offra sina söner på bålet i Ben-Hinnoms dal. Han bedrev häxeri, trolldom och svartkonst, andebesvärjelse och spådomskonster och gjorde mycket som var ont i Herrens ögon och väckte hans vrede. 
2CH.33.7	Han lät tillverka ett beläte, som han satte upp i Guds hus, fastän Gud hade sagt till David och hans son Salomo: »Detta hus och Jerusalem, som jag har utvalt bland alla Israels stammar, skall jag för alltid göra till hemvist för mitt namn. 
2CH.33.8	Jag skall aldrig mer tvinga bort israeliterna från det land jag tilldelade deras fäder om de bara håller allt jag befallt dem, hela den lag och alla de bud och befallningar som de fått genom Mose.« 
2CH.33.9	Manasse förledde judeerna och invånarna i Jerusalem till att göra mer ont än de folk som Herren hade röjt undan för israeliterna.
2CH.33.10	Herren talade till Manasse och hans folk, men de ville inte lyssna. 
2CH.33.11	Därför lät Herren den assyriske kungens befälhavare anfalla dem. De tog Manasse till fånga och satte krokar i honom, slog honom i bojor och förde honom till Babylon. 
2CH.33.12	I sin nöd försökte han beveka Herren, sin Gud, och han ödmjukade sig inför sina fäders Gud 
2CH.33.13	och bad till honom. Herren lät sig bevekas och lyssnade på Manasses bön och lät honom återvända till Jerusalem och sitt rike. Då insåg Manasse att det är Herren som är Gud.
2CH.33.14	Senare byggde han en yttre mur för Davids stad, väster om Gichon i dalen, åt Fiskporten till och runt Ofel; han gjorde den mycket hög. Han tillsatte också kommendanter i alla befästa städer i Juda. 
2CH.33.15	Han avlägsnade de främmande gudarna och belätet ur templet, liksom alla altaren som han byggt på tempelberget och i Jerusalem, och han kastade dem utanför staden. 
2CH.33.16	Han reparerade också Herrens altare, och på det offrade han gemenskapsoffer och tackoffer. Han befallde judeerna att tjäna Herren, Israels Gud. 
2CH.33.17	Ändå fortsatte folket att offra på offerplatserna, men bara åt Herren, sin Gud.
2CH.33.18	Manasses historia i övrigt, hans bön till sin Gud och det siarna sade till honom i Herrens, Israels Guds, namn, finns i Israels kungars krönika. 
2CH.33.19	Hans bön och hur han blev bönhörd, all hans synd och trolöshet, liksom namnen på de ställen där han inrättade offerplatser och reste asherapålar och gudabilder innan han ödmjukade sig, allt detta har nedtecknats i hans siares krönika. 
2CH.33.20	Manasse gick till vila hos sina fäder och begravdes i sitt palats. Hans son Amon blev kung efter honom.
2CH.33.21	Amon var tjugotvå år då han blev kung, och han regerade två år i Jerusalem. 
2CH.33.22	Han gjorde det som var ont i Herrens ögon, liksom hans far Manasse hade gjort. Alla gudabilder som hans far Manasse hade tillverkat offrade Amon åt, och han dyrkade dem. 
2CH.33.23	Men han ödmjukade sig inte inför Herren så som hans far Manasse hade gjort, utan denne Amon ökade tvärtom skulden. 
2CH.33.24	Men hans män sammansvor sig mot honom och dödade honom i hans palats. 
2CH.33.25	Folket lät döda alla dem som sammansvurit sig mot kung Amon och utropade sedan hans son Josia till kung efter honom.
2CH.34.1	Josia var åtta år då han blev kung, och han regerade trettioett år i Jerusalem. 
2CH.34.2	Han gjorde det som var rätt i Herrens ögon och följde i sin fader Davids spår utan att vika av åt något håll.
2CH.34.3	Under sitt åttonde regeringsår, medan han ännu var helt ung, började han åkalla sin fader Davids Gud, och under sitt tolfte år började han rena Juda och Jerusalem från offerplatser, asherapålar och snidade och gjutna gudabilder. 
2CH.34.4	Han såg till att man förstörde baalsgudarnas altaren, och rökelsealtarna som stod ovanpå dem högg han i stycken. Asherapålarna och de snidade och gjutna gudabilderna bröt han sönder och krossade till stoft, som han strödde ut på gravarna — där de som offrat åt dem låg — 
2CH.34.5	och prästernas ben brände han på deras altaren. Han renade Juda och Jerusalem. 
2CH.34.6	Också i städerna i Manasse, Efraim och Simon, ja, ända till Naftali ödelade han alla deras tempel. 
2CH.34.7	Han förstörde altarna, och asherapålarna och gudabilderna slog han sönder och krossade, och rökelsealtarna i hela Israel högg han i stycken. Sedan återvände han till Jerusalem.
2CH.34.8	Under sitt artonde regeringsår, när han hade renat landet och templet, skickade han Shafan, Asaljas son, stadskommendanten Maaseja och kanslern Joach, Joachas son, för att reparera Herrens, sin Guds, hus. 
2CH.34.9	De gick till översteprästen Hilkia med det silver som hade kommit in till Guds hus och som de levitiska tröskelväktarna tagit emot av Manasse, Efraim och resten av Israel samt av Juda och Benjamin och Jerusalems invånare. 
2CH.34.10	Silvret överlämnade de till förmännen för tempelarbetena, och dessa gav det i sin tur vidare till dem som arbetade med att åter sätta Herrens hus i stånd, 
2CH.34.11	snickarna och byggnadsarbetarna, som skulle använda det till att köpa byggnadssten och timmer till bjälklag och till att timra upp de byggnader som Judas kungar hade låtit förfalla. 
2CH.34.12	Männen arbetade samvetsgrant, och som förmän hade de leviterna Jachat och Obadja av Meraris ätt samt Sakarja och Meshullam av Kehats ätt, vilka ledde arbetet. De leviter som var musiker 
2CH.34.13	hade tillsyn över bärarna och var ledare för alla som utförde de olika arbetena. Andra leviter var sekreterare, förmän och dörrvaktare.
2CH.34.14	När man tog fram silvret som hade kommit in till Herrens hus fann prästen Hilkia boken med Herrens lag som hade givits genom Mose. 
2CH.34.15	Hilkia underrättade kungens sekreterare Shafan: »Jag har funnit bokrullen med lagen i Herrens hus.« Och han gav den till Shafan. 
2CH.34.16	Shafan tog med sig boken till kungen när han gav honom sin rapport: »Allt dina tjänare fått i uppdrag utför de, 
2CH.34.17	och silvret som fanns i Herrens hus har de smält ner i formar och lämnat till förmännen och till dem som utför arbetet.« 
2CH.34.18	Sedan berättade sekreteraren Shafan att prästen Hilkia hade gett honom en bokrulle. Och han läste ur den för kungen.
2CH.34.19	När kungen hörde vad som stod i lagen rev han sönder sina kläder 
2CH.34.20	och gav sedan följande befallning åt Hilkia, åt Achikam, Shafans son, åt Avdon, Mikas son, åt sekreteraren Shafan och åt kungens minister Asaja: 
2CH.34.21	»Gå och fråga Herren för min räkning och för den rest som finns kvar av Israel och Juda om det som står skrivet i den bok som påträffats. Ty Herrens vrede är stor; den har vällt ut över oss därför att våra fäder inte lydde Herrens ord och inte handlade så som det står skrivet i denna bok.«
2CH.34.22	Då gick Hilkia tillsammans med kungens män till Hulda, en kvinnlig profet, som var gift med föreståndaren för klädkammaren, Shallum, son till Tokhat, son till Hasra; hon bodde i Jerusalem, i Nya staden. När de framfört sitt ärende 
2CH.34.23	svarade hon dem: »Så säger Herren, Israels Gud: Säg till den man som skickade er till mig: 
2CH.34.24	Så säger Herren: Jag skall låta olycka drabba denna plats och dess invånare, alla de förbannelser som nedtecknats i den bok som man har läst för kungen av Juda. 
2CH.34.25	Därför att de övergav mig och tände offereld åt andra gudar och väckte min förbittring med allt vad de gjorde skall min vrede välla ut över denna plats och inte slockna. 
2CH.34.26	Men till kungen av Juda, som har skickat er hit för att fråga Herren, skall ni säga: Så säger Herren, Israels Gud: De domsord du lyssnade till … 
2CH.34.27	Du visade dig ödmjuk och botfärdig inför Gud då du hörde hans ord mot denna plats och dess invånare. Du ödmjukade dig inför mig, du rev sönder dina kläder och grät inför mig. Därför har jag också lyssnat till dig, säger Herren. 
2CH.34.28	Jag skall låta dig förenas med dina fäder, så att du i ro får läggas i din grav, och du skall slippa se den olycka som jag skall låta drabba denna plats och dess invånare.« Och de återvände till kungen med detta svar.
2CH.34.29	Kungen lät kalla samman alla de äldste i Juda och Jerusalem. 
2CH.34.30	Han gick upp till Herrens hus, och alla män i Juda och invånarna i Jerusalem följde med, präster och leviter, ja, hela folket, gamla som unga, och han läste upp för dem allt som stod i förbundsboken som påträffats i Herrens hus. 
2CH.34.31	Kungen ställde sig sedan vid sin pelare och bekräftade inför Herren förbundet, enligt vilket de skulle hålla sig till Herren och följa hans bud och befallningar och stadgar med hela sitt hjärta och med hela sin själ och utföra bestämmelserna som fanns nedskrivna i boken. 
2CH.34.32	Och han lät alla som samlats i Jerusalem träda in i förbundet. Invånarna i Jerusalem handlade i enlighet med Guds, sina fäders Guds, förbund. 
2CH.34.33	Josia avlägsnade alla skändligheter från israeliternas alla områden och gjorde så att alla som fanns i Israel tjänade Herren, sin Gud. Så länge han levde vände de sig inte bort från Herren, sina fäders Gud.
2CH.35.1	Josia firade Herrens påsk i Jerusalem; man slaktade påsklammet på fjortonde dagen i första månaden. 
2CH.35.2	Han insatte prästerna i deras tjänst och stärkte dem inför arbetet i Herrens hus. 
2CH.35.3	Till leviterna, som undervisade israeliterna och som var helgade åt Herren, sade han: »Ställ den heliga arken i templet som Israels kung Salomo, Davids son, byggde; ni skall inte mer behöva bära den på era axlar. Gör i stället tjänst åt Herren, er Gud, och hans folk Israel. 
2CH.35.4	Gör er redo familjevis och avdelningsvis, så som Israels kung David och hans son Salomo föreskrivit, 
2CH.35.5	och inta era platser i helgedomen enligt den indelning i familjer som gäller för era bröder, lekmännen, och enligt de levitiska familjeavdelningarna, 
2CH.35.6	och slakta påsklammet och tillred de heliga gåvorna åt era bröder så att allt sker i enlighet med Herrens ord genom Mose.«
2CH.35.7	Lekmännen fick av Josia motta småboskap, lamm och killingar, till ett antal av 30 000, allt som påskoffer för dem som var närvarande, och dessutom 3 000 tjurar. Allt detta kom från kungens egendom. 
2CH.35.8	Av furstarna fick folket, prästerna och leviterna frivilliga gåvor; Hilkia, Sakarja och Jechiel, de främsta i Guds hus, gav prästerna 2 600 djur som påskoffer och 300 tjurar, 
2CH.35.9	och av de ledande bland leviterna, av Konanja och hans bröder Shemaja och Netanel och av Hashavja, Jeiel och Josavad fick leviterna 5 000 djur som påskoffer och 500 tjurar.
2CH.35.10	Så ordnades alltså tjänsten. Prästerna intog sina platser, och leviterna ställde upp sig avdelningsvis, så som kungen hade befallt. 
2CH.35.11	De slaktade påsklammet, och prästerna stänkte det blod leviterna tagit hand om och leviterna flådde djuren. 
2CH.35.12	De tog undan det som skulle användas till brännoffer och gav det åt lekmännen, enligt deras indelning i familjer, för att de skulle frambära det åt Herren, så som det står skrivet i Moses bok. På samma sätt gjorde de med tjurarna. 
2CH.35.13	De tillagade påsklammet över eld, så som det är stadgat, och de heliga gåvorna kokade de i grytor, pannor och kittlar och gav dem genast åt lekmännen. 
2CH.35.14	Sedan tillredde de måltiden åt sig själva och åt prästerna, eftersom prästerna, Arons söner, var upptagna med att offra de feta delarna som brännoffer ända till kvällen. Därför tillredde leviterna åt sig själva och prästerna, Arons söner. 
2CH.35.15	Sångarna, Asafs söner, stod på sina platser, så som David, Asaf, Heman och kungens siare Jedutun hade befallt, och dörrvaktarna stod var och en vid sin port. Ingen av dem behövde lämna sin syssla, för deras bröder leviterna tillredde måltiden åt dem.
2CH.35.16	Så ordnades det med tjänsten åt Herren den dagen: de firade påsk och offrade brännoffer på Herrens altare, så som kung Josia hade befallt. 
2CH.35.17	De israeliter som var samlade kunde nu fira påsk, och dessutom det osyrade brödets högtid i sju dagar. 
2CH.35.18	Någon sådan påsk hade inte firats i Israel sedan profeten Samuels tid. Ingen av Israels kungar hade firat en påsk sådan som den som firades av Josia och prästerna och leviterna och alla judeer och de israeliter som var samlade och Jerusalems invånare. 
2CH.35.19	Det var under kung Josias artonde regeringsår man firade denna påsk.
2CH.35.20	Efter allt detta, när Josia satt templet i stånd, tågade Neko, kungen av Egypten, ut för att strida vid Karkemish, vid Eufrat. Josia drog ut för att möta honom, 
2CH.35.21	men Neko skickade sändebud och lät säga: »Juda konung, vad vill du mig? Det är inte mot dig jag har kommit i dag utan mot det folk jag är i krig med, och Gud har sagt åt mig att skynda mig. Sluta att sätta dig upp mot Gud, som är med mig, annars förgör han dig!« 
2CH.35.22	Men Josia föll inte undan utan förklädde sig för att strida mot honom. Han lyssnade inte till vad Neko sade på Guds uppdrag utan drog ut i strid på Megiddoslätten. 
2CH.35.23	Bågskyttarna sköt kung Josia, och han sade till sina män att föra bort honom, eftersom han var svårt sårad. 
2CH.35.24	Hans män tog honom från stridsvagnen över till hans andra vagn och förde honom i den till Jerusalem, där han dog. Han begravdes på sina fäders gravplats, och hela Juda och Jerusalem sörjde Josia. 
2CH.35.25	Jeremia diktade en klagosång över Josia, och alltsedan dess har alla sångare och sångerskor sjungit om Josia i sina klagosånger. Det blev sed i Israel att sjunga dem, och de har nedtecknats i Klagosångerna.
2CH.35.26	Josias historia i övrigt och hans fromma gärningar, som var i överensstämmelse med Herrens lag, 
2CH.35.27	hans historia, från början till slut, har nedtecknats i boken om Israels och Judas kungar.
2CH.36.1	Folket i landet gjorde Josias son Joachas till kung efter honom i Jerusalem.
2CH.36.2	Joachas var tjugotre år då han blev kung, och han regerade tre månader i Jerusalem. 
2CH.36.3	Kungen av Egypten avsatte honom i Jerusalem och utkrävde av landet en skatt på 100 talenter silver och en talent guld. 
2CH.36.4	Kungen av Egypten insatte hans bror Eljakim som kung över Juda och Jerusalem och ändrade hans namn till Jojakim. Neko förde hans bror Joachas till Egypten.
2CH.36.5	Jojakim var tjugofem år då han blev kung, och han regerade elva år i Jerusalem. Han gjorde det som var ont i Herrens, sin Guds, ögon. 
2CH.36.6	Den babyloniske kungen Nebukadnessar drog i krig mot honom, slog honom i bojor och förde honom till Babylon. 
2CH.36.7	Nebukadnessar tog också med sig föremål från Herrens hus till Babylon och ställde upp dem i sitt tempel där. 
2CH.36.8	Jojakims historia i övrigt, det avskyvärda han gjorde och befanns skyldig till, har nedtecknats i boken om Israels och Judas kungar. Hans son Jojakin blev kung efter honom.
2CH.36.9	Jojakin var arton år då han blev kung, och han regerade tre månader i Jerusalem. Han gjorde det som var ont i Herrens ögon. 
2CH.36.10	Vid årsskiftet lät kung Nebukadnessar hämta honom och förde honom till Babylon tillsammans med de dyrbara föremålen i Herrens hus. Han insatte hans bror Sidkia som kung över Juda och Jerusalem.
2CH.36.11	Sidkia var tjugoett år då han blev kung, och han regerade elva år i Jerusalem. 
2CH.36.12	Han gjorde det som var ont i Herrens, sin Guds, ögon; han ödmjukade sig inte för profeten Jeremia, som talade på Herrens uppdrag. 
2CH.36.13	Ja, han bröt också med kung Nebukadnessar, som hade låtit honom svära en ed vid Gud, och han var styvnackad och omedgörlig och ville inte vända om till Herren, Israels Gud. 
2CH.36.14	Och alla de ledande bland prästerna och folket blev mer och mer trolösa och tog efter de avskyvärda bruken hos andra folk, och de orenade Herrens hus, som han hade helgat i Jerusalem. 
2CH.36.15	Gång på gång sände Herren, deras fäders Gud, varningar till dem genom sina sändebud, eftersom han ville skona sitt folk och sin boning. 
2CH.36.16	Men de förolämpade Guds sändebud, föraktade hans ord och förhånade hans profeter, tills Herrens vrede mot sitt folk blev så stor att den inte längre kunde hejdas. 
2CH.36.17	Då sände han den kaldeiske kungen mot dem och dräpte deras unga män med svärd i helgedomen; han skonade varken ynglingar och flickor eller den som var gammal och svag — alla gav han i Nebukadnessars våld. 
2CH.36.18	Och alla föremålen i Guds hus, både stora och små, och templets skatter och kungens och furstarnas skatter — allt förde han till Babylon. 
2CH.36.19	Man brände ner Guds hus och rev ner Jerusalems stadsmur; alla dess borgar stacks i brand och alla dess dyrbarheter förstördes.
2CH.36.20	Den rest som undsluppit svärdet förde han bort i fångenskap till Babylon. Där fick de vara slavar åt honom och hans efterträdare tills det persiska riket uppstod — 
2CH.36.21	för att Herrens ord genom Jeremia skulle uppfyllas — och tills landet tagit igen sina uteblivna sabbater. Hela den tid landet låg öde hade det sabbat, tills sjuttio år hade gått.
2CH.36.21	[ 
2CH.36.22	Under den persiske kungen Kyros första regeringsår ingav Herren — för att Herrens ord genom Jeremia skulle uppfyllas — Kyros tanken att sända ut en förordning, och han tillkännagav i hela sitt rike, både muntligt och skriftligt: 
2CH.36.23	»Så säger Kyros, konung av Persien: Alla jordens riken har Herren, himlens Gud, givit mig, och han har ålagt mig att bygga ett hus åt honom i Jerusalem i Juda. De av er som tillhör hans folk — må er Gud vara med er — skall bege sig …«]
EZR.1.1	Under den persiske kungen Kyros första regeringsår ingav Herren — för att Herrens ord genom Jeremia skulle uppfyllas — Kyros tanken att sända ut en förordning, och han tillkännagav i hela sitt rike, både muntligt och skriftligt: 
EZR.1.2	»Så säger Kyros, konung av Persien: Alla jordens riken har Herren, himlens Gud, givit mig, och han har ålagt mig att bygga ett hus åt honom i Jerusalem i Juda. 
EZR.1.3	De av er som tillhör hans folk — må er Gud vara med er — skall bege sig till Jerusalem i Juda och bygga ett hus åt Herren, Israels Gud. Han är den Gud som bor i Jerusalem. 
EZR.1.4	Alla som finns kvar av hans folk skall få hjälp av invånarna på de platser där de bor. De skall få silver och guld, gods och boskap och därtill frivilliga gåvor till Guds hus i Jerusalem.«
EZR.1.5	Överhuvudena för Judas och Benjamins familjer, liksom prästerna och leviterna, alla som fått Guds ingivelse, gjorde sig nu redo att ge sig i väg för att bygga Herrens hus i Jerusalem. 
EZR.1.6	Och alla deras grannar bistod dem med föremål av silver, med guld, med gods och boskap och dyrbarheter, förutom de frivilliga gåvorna. 
EZR.1.7	Kung Kyros lät också hämta de kärl från Herrens hus som Nebukadnessar hade fört bort från Jerusalem och ställt i sin guds hus. 
EZR.1.8	Kyros, kungen av Persien, lät skattmästaren Mitredat ta hand om kärlen och redovisa dem för Sheshbassar, fursten av Juda. 
EZR.1.9	Antalet var: 30 guldpokaler, 1 000 silverpokaler, 29 offerskålar, 
EZR.1.10	30 guldbägare, 410 silverbägare och 1 000 andra kärl. 
EZR.1.11	Kärlen av guld och silver var sammanlagt 5 400. Allt detta tog Sheshbassar med sig när de deporterade fördes från Babylonien tillbaka till Jerusalem.
EZR.2.1	Detta är de män från vår provins som återvände från deportation och fångenskap. Den babyloniske kungen Nebukadnessar hade fört bort dem till Babylonien, men nu kom de tillbaka till Jerusalem och Juda, var och en till sin stad. 
EZR.2.2	De kom tillsammans med Serubbabel, Jeshua, Nehemja, Seraja, Reelaja, Mordokaj, Bilshan, Mispar, Bigvaj, Rechum och Baana.
EZR.2.2	Antalet israelitiska män: 
EZR.2.3	Paroshs släkt 2 172, 
EZR.2.4	Shefatjas släkt 372, 
EZR.2.5	Arachs släkt 775, 
EZR.2.6	Pachat Moabs släkt, dvs. Jeshuas och Joavs släkt, 2 812, 
EZR.2.7	Elams släkt 1 254, 
EZR.2.8	Sattus släkt 945, 
EZR.2.9	Sackajs släkt 760, 
EZR.2.10	Banis släkt 642, 
EZR.2.11	Bevajs släkt 623, 
EZR.2.12	Asgads släkt 1 222, 
EZR.2.13	Adonikams släkt 666, 
EZR.2.14	Bigvajs släkt 2 056, 
EZR.2.15	Adins släkt 454, 
EZR.2.16	Aters, dvs. Hiskias, släkt 98, 
EZR.2.17	Besajs släkt 323, 
EZR.2.18	Joras släkt 112, 
EZR.2.19	Hashums släkt 223, 
EZR.2.20	Gibbars släkt 95, 
EZR.2.21	männen från Betlehem 123, 
EZR.2.22	männen från Netofa 56, 
EZR.2.23	männen från Anatot 128, 
EZR.2.24	männen från Asmavet 42, 
EZR.2.25	männen från Kirjat-Jearim, Kefira och Beerot 743, 
EZR.2.26	männen från Rama och Geva 621, 
EZR.2.27	männen från Mikmas 122, 
EZR.2.28	männen från Betel och Aj 223, 
EZR.2.29	männen från Nebo 52, 
EZR.2.30	Magbishs släkt 156, 
EZR.2.31	den andre Elams släkt 1 254, 
EZR.2.32	Harims släkt 320, 
EZR.2.33	männen från Lod, Hadid och Ono 725, 
EZR.2.34	männen från Jeriko 345 
EZR.2.35	och Senaas släkt 3 630.
EZR.2.36	Präster: Jedajas släkt, dvs. Jeshuas familj, 973, 
EZR.2.37	Immers släkt 1 052, 
EZR.2.38	Pashchurs släkt 1 247 
EZR.2.39	och Harims släkt 1 017.
EZR.2.40	Leviter: Jeshuas och Kadmiels släkt, dvs. Hodavjas släkt, 74.
EZR.2.41	Sångare: Asafs släkt 128.
EZR.2.42	Dörrvaktare: Shallums släkt, Aters släkt, Talmons släkt, Ackuvs släkt, Hatitas släkt och Shovajs släkt, sammanlagt 139.
EZR.2.43	Tempeltjänare: Sichas släkt, Hasufas släkt, Tabbaots släkt, 
EZR.2.44	Keros släkt, Sias släkt, Padons släkt, 
EZR.2.45	Levanas släkt, Hagavas släkt, Ackuvs släkt, 
EZR.2.46	Hagavs släkt, Salmajs släkt, Hanans släkt, 
EZR.2.47	Giddels släkt, Gachars släkt, Reajas släkt, 
EZR.2.48	Resins släkt, Nekodas släkt, Gassams släkt, 
EZR.2.49	Ussas släkt, Paseachs släkt, Besajs släkt, 
EZR.2.50	Asnas släkt, meuniternas släkt, nefusiternas släkt, 
EZR.2.51	Bakbuks släkt, Hakufas släkt, Harchurs släkt, 
EZR.2.52	Basluts släkt, Mechidas släkt, Harshas släkt, 
EZR.2.53	Barkos släkt, Siseras släkt, Temachs släkt, 
EZR.2.54	Nesiachs släkt och Hatifas släkt.
EZR.2.55	Ättlingar till Salomos slavar: Sotajs släkt, Hassoferets släkt, Perudas släkt, 
EZR.2.56	Jalas släkt, Darkons släkt, Giddels släkt, 
EZR.2.57	Shefatjas släkt, Hattils släkt, Pokeret Hassevajims släkt och Amis släkt. 
EZR.2.58	Tempeltjänarna och ättlingarna till Salomos slavar var sammanlagt 392.
EZR.2.59	De som vänt tillbaka från Tel Melach, Tel Harsha, Keruv, Addan och Immer men som inte kunde uppge om deras familj och släkt härstammade från Israel: 
EZR.2.60	Delajas, Tobias och Nekodas släkter 652.
EZR.2.61	Av prästernas släkter: Hovajas släkt, Hackos släkt och Barsillajs släkt, han som tog en av gileaditen Barsillajs döttrar till hustru och antog dennes namn. 
EZR.2.62	De letade i släktregistren, men eftersom de inte fanns med där var de inte behöriga till prästämbetet. 
EZR.2.63	Provinsguvernören förbjöd dem att äta av det högheliga tills det framträdde en präst med urim och tummim.
EZR.2.64	Hela församlingen bestod av inalles 42 360 personer 
EZR.2.65	förutom deras slavar och slavinnor som var 7 337. Dessutom hade de 200 sångare och sångerskor. 
EZR.2.66	De hade 736 hästar, 245 mulor, 
EZR.2.67	435 kameler och 6 720 åsnor. 
EZR.2.68	När de kom till templet i Jerusalem gav några av familjeöverhuvudena frivilliga gåvor till Guds hus för att det skulle byggas upp på sin gamla plats. 
EZR.2.69	Var och en gav efter förmåga till tempelfonden, 61 000 gulddareiker, 5 000 silverminor och 100 prästdräkter. 
EZR.2.70	Prästerna, leviterna och en del av folket bosatte sig i Jerusalem, medan sångarna, dörrvaktarna och tempeltjänarna slog sig ner i sina hemstäder liksom alla övriga israeliter.
EZR.3.1	Den sjunde månaden närmade sig, och israeliterna bodde nu i sina städer. Då samlades folket mangrant i Jerusalem, 
EZR.3.2	och Jeshua, Josadaks son, hans ämbetsbröder prästerna och Serubbabel, Shealtiels son, och dennes bröder grep sig an med att bygga altaret åt Israels Gud. På det skulle man offra brännoffer, som det är skrivet i gudsmannen Moses lag. 
EZR.3.3	De uppförde altaret på dess gamla plats, ty de fruktade folken i landet, och på det offrade de morgon och kväll brännoffer åt Herren. 
EZR.3.4	De firade lövhyddefesten som det är föreskrivet, med det bestämda antalet dagliga brännoffer, varje dag det för den dagen bestämda antalet. 
EZR.3.5	Och sedan offrade de det dagliga brännoffret och särskilda brännoffer för nymånadsdagarna och för alla andra högtider helgade åt Herren. Till detta kom alla de gåvor som var och en frivilligt offrade åt Herren.
EZR.3.6	Den första dagen i sjunde månaden började de offra brännoffer åt Herren, fastän grunden till Herrens tempel ännu inte var lagd. 
EZR.3.7	De betalade stenhuggare och hantverkare med pengar och folket från Sidon och Tyros med mat, dryck och olja för att de sjövägen skulle föra cederträ från Libanon till Jafo, vilket den persiske kungen Kyros hade gett dem tillstånd till.
EZR.3.8	Andra året efter deras ankomst till Guds hus i Jerusalem, i andra månaden, påbörjades arbetet av Serubbabel, Shealtiels son, och Jeshua, Josadaks son, och alla deras landsmän: prästerna, leviterna och alla andra som kommit till Jerusalem från fångenskapen. De leviter som var tjugo år och däröver satte de till att leda arbetet på Herrens hus. 
EZR.3.9	Jeshua, hans släkt och fränder, och Kadmiel och hans söner, dvs. Hodavjas släkt, åtog sig gemensamt ledningen för dem som arbetade på Guds hus, liksom Henadads söner och deras söner och ämbetsbröder, leviterna.
EZR.3.10	När de som byggde hade lagt grunden till Herrens tempel steg prästerna i full skrud fram med trumpeter och leviterna, Asafs söner, med cymbaler för att lovsjunga Herren efter de anvisningar som getts av David, Israels kung. 
EZR.3.11	Under lovsång och tacksägelser prisade de Herren: »Ty han är god, evigt varar hans nåd mot Israel.« Och allt folket jublade högt och lovsjöng Herren för att grunden till Herrens hus var lagd. 
EZR.3.12	Många av prästerna, leviterna och familjeöverhuvudena som var så gamla att de hade sett det förra templet grät högljutt. Men många jublade och ropade ut sin glädje för full hals, 
EZR.3.13	så att det inte gick att urskilja gråten i det väldiga jublet. Folket jublade så högt att det hördes vida omkring.
EZR.4.1	När Judas och Benjamins fiender fick höra att de som hade återvänt från fångenskapen höll på att bygga ett tempel åt Herren, Israels Gud, 
EZR.4.2	vände de sig till Serubbabel, Jeshua och familjeöverhuvudena och sade till dem: »Vi vill bygga tillsammans med er! Vi dyrkar samme Gud som ni, och åt honom har vi offrat ända sedan kung Assarhaddon av Assyrien förde oss hit.« 
EZR.4.3	Men Serubbabel, Jeshua och alla Israels familjeöverhuvuden svarade dem: »Det går inte an att vi bygger ett hus åt vår Gud tillsammans med er. Vi tänker ensamma bygga åt Herren, Israels Gud, så som kung Kyros av Persien har befallt oss.«
EZR.4.4	Folket i landet gjorde allt för att judarna skulle tappa modet och avskräckte dem från att bygga. 
EZR.4.5	De mutade också kungens rådgivare för att omintetgöra deras planer. Detta fortgick så länge Persiens kung Kyros levde och ända tills Dareios blev kung över Persien.
EZR.4.6	Sedan Xerxes blivit kung, alldeles i början av hans regering, skrevs en anklagelseskrift mot invånarna i Juda och Jerusalem. 
EZR.4.7	Och under Artaxerxes tid skrev Bishlam, Mitredat och Taveel och hans kolleger ett brev till kung Artaxerxes av Persien. Brevet var skrivet på arameiska och blev översatt.
EZR.4.7	(Arameiska:) 
EZR.4.8	Landshövdingen Rechum och sekreteraren Shimshaj skrev ett brev angående Jerusalem till kung Artaxerxes med nedanstående innehåll. 
EZR.4.9	Avsändare var landshövdingen Rechum, sekreteraren Shimshaj och deras kolleger, domarna, ämbetsmännen, förvaltningsmännen, tjänstemännen, männen från Erek, Babylon och Susa, dvs. elamiterna, 
EZR.4.10	och alla andra folk som den store och mäktige Asenappar hade fört bort och låtit bo i Samariens städer och i övriga delar av provinsen Väster om Eufrat. 
EZR.4.11	Detta är en avskrift av brevet som de sände till honom:
EZR.4.11	»Till konung Artaxerxes. Från dina tjänare, männen från provinsen Väster om Eufrat. 
EZR.4.12	Må det härmed bli känt för konungen att de judar som begett sig från dig till oss har kommit till Jerusalem. De är i färd med att bygga upp den upproriska och onda staden; de sätter murar och grunder i stånd. 
EZR.4.13	Må det nu bli känt för konungen att om denna stad blir uppbyggd och dess murar sätts i stånd, då kommer den inte att ge vare sig skatt, avgifter eller tull, vilket till slut vållar riket skada. 
EZR.4.14	Eftersom vi står i konungens tjänst och inte stillatigande kan åse hur konungen vanäras, överlämnar vi detta till konungens kännedom 
EZR.4.15	för att man må företa efterforskningar i dina fäders krönikor. I dessa krönikor kommer du att finna att detta är en upprorisk stad som vållat riket och dess provinser skada. Sedan gammalt har man där anstiftat oroligheter, och det är skälet till att staden blev ödelagd. 
EZR.4.16	Vi låter nu konungen veta att om staden byggs upp och dess murar sätts i stånd, då kommer du att mista provinsen Väster om Eufrat.«
EZR.4.17	Kungen sände detta svar: »Till landshövdingen Rechum, sekreteraren Shimshaj och deras kolleger i Samaria och övriga delar av provinsen Väster om Eufrat. Var hälsade! 
EZR.4.18	Den skrivelse ni har sänt till oss har i översättning blivit uppläst för mig. 
EZR.4.19	Jag gav befallning om efterforskningar, och det har framkommit att denna stad sedan gammalt har satt sig upp mot riket och att uppror och oroligheter har uppstått där. 
EZR.4.20	Mäktiga kungar har härskat över Jerusalem och regerat över hela området Väster om Eufrat, och skatt, avgifter och tull har betalats till dem. 
EZR.4.21	Ge nu befallning om att dessa män skall hindras. Staden får inte byggas upp förrän jag ger befallning om det. 
EZR.4.22	Se till att ni inte handlar försumligt i denna sak; då kan skadan förvärras, till men för kungariket!«
EZR.4.23	Så snart en avskrift av kung Artaxerxes skrivelse hade lästs upp för landshövdingen Rechum, sekreteraren Shimshaj och deras kolleger, skyndade de till judarna i Jerusalem och hindrade dem med vapenmakt.
EZR.4.24	Arbetet på Guds hus i Jerusalem avbröts och låg nere till det andra året av den persiske kungen Dareios regering.
EZR.5.1	Men profeterna Haggaj, profeten, och Sakarja, Iddos son, talade i Israels Guds namn till judarna i Juda och Jerusalem. 
EZR.5.2	Då började Serubbabel, Shealtiels son, och Jeshua, Josadaks son, bygga upp Guds hus i Jerusalem. Guds profeter var med dem och stödde dem.
EZR.5.3	Vid samma tid kom Tattenaj, ståthållaren i provinsen Väster om Eufrat, och Shetar Bosnaj och deras kolleger och sade till dem: »Vem har gett er befallning att bygga och inreda detta tempel?« 
EZR.5.4	Och de frågade: »Vad heter de män som låter uppföra denna byggnad?« 
EZR.5.5	Men Gud vakade över judarnas äldste; de tilläts fortsätta medan man sände en rapport till Dareios och väntade på besked i saken.
EZR.5.6	Det följande är en avskrift av det brev som Tattenaj, ståthållare i provinsen Väster om Eufrat, och Shetar Bosnaj och hans kolleger, inspektörerna i provinsen, sände till kung Dareios. 
EZR.5.7	I skrivelsen de sände honom stod:
EZR.5.7	»Var hälsad, konung Dareios! 
EZR.5.8	Må det bli känt för konungen att vi for till provinsen Juda och såg att den store Gudens tempel byggs upp i huggen sten, med trävirke i väggarna. Arbetet görs grundligt och går stadigt framåt. 
EZR.5.9	Vi förhörde de äldste och frågade vem som hade gett dem befallning att bygga och inreda templet. 
EZR.5.10	Vi frågade dem också vad de hette för att skriva upp namnen på deras ledare och kunna underrätta dig. 
EZR.5.11	Vi fick detta svar:
EZR.5.11	Vi tjänar himlens och jordens Gud. Vi bygger upp det tempel som en gång för många år sedan uppfördes här. En stor konung i Israel byggde och färdigställde det. 
EZR.5.12	Men eftersom våra fäder gjorde himlens Gud vred utlämnade han dem åt kaldén Nebukadnessar, den babyloniske konungen. Och han förstörde detta hus och förde bort folket till Babylonien. 
EZR.5.13	Men under sitt första regeringsår gav konung Kyros av Babylonien befallning att detta tempel skulle återuppbyggas. 
EZR.5.14	Och de kärl av guld och silver som tillhört Guds hus, men som Nebukadnessar hade tagit från Jerusalems tempel och fört till templet i Babylon, hämtade nu konung Kyros därifrån och överlämnade åt en man vid namn Sheshbassar, som han hade utnämnt till ståthållare. 
EZR.5.15	Han sade: ’Ta dessa kärl och för dem till templet i Jerusalem, ty Guds hus skall byggas upp på sin gamla plats.’ 
EZR.5.16	Så kom Sheshbassar hit och lade grunden till Guds hus i Jerusalem. Och från den tiden tills i dag har man byggt, och det är ännu inte färdigt. 
EZR.5.17	Om det behagar konungen må man efterforska i den kungliga skattkammaren i Babylon om konung Kyros verkligen gav befallning att bygga detta tempel i Jerusalem. Låt sedan meddela oss konungens beslut i denna fråga.«
EZR.6.1	Då befallde kung Dareios att man skulle göra efterforskningar i Babylon, i skattkammaren som rymde arkiven. 
EZR.6.2	På borgen i Ekbatana i provinsen Medien fann man en skriftrulle som innehöll följande minnesanteckning:
EZR.6.3	»Under sitt första regeringsår gav konung Kyros denna befallning om templet i Jerusalem: Huset skall byggas upp igen så att offer kan förrättas där. Grunden skall behållas. Höjden skall vara 60 alnar och bredden 60 alnar, 
EZR.6.4	med tre lager huggen sten och ett lager trävirke. Kostnaden skall bestridas av kronan. 
EZR.6.5	Dessutom skall de kärl av guld och silver från Guds hus som Nebukadnessar tog från templet i Jerusalem och förde till Babylon lämnas tillbaka. De skall föras till templet i Jerusalem, där de hör hemma, och få sin plats i Guds hus.«
EZR.6.6	»Därför skall saken inte drivas vidare av er, Tattenaj, ståthållare i provinsen Väster om Eufrat, och Shetar Bosnaj och era kolleger, inspektörerna i provinsen. 
EZR.6.7	Låt arbetet på detta Guds hus fortgå ostört, och låt judarnas ståthållare och judarnas äldste bygga upp templet på dess gamla plats. 
EZR.6.8	Och härmed ger jag befallning om hur ni skall samarbeta med judarnas äldste vid byggandet av templet: deras utgifter skall sorgfälligt betalas med kronans skatteintäkter från provinsen Väster om Eufrat, så att arbetet inte hindras. 
EZR.6.9	Vad prästerna i Jerusalem uppger att de behöver, ungtjurar, baggar och lamm till brännoffer åt himlens Gud, vete, salt, vin och olja, det skall utan försumlighet ges åt dem varje dag. 
EZR.6.10	Så skall de kunna bära fram offer åt himlens Gud och be för konungens och hans söners liv. 
EZR.6.11	Vidare befaller jag att om någon överträder denna förordning skall en bjälke brytas loss ur hans hus och han skall hängas upp, fastnaglad vid den, och hans hus skall bli en grushög. 
EZR.6.12	Må den Gud som har låtit sitt namn bo i detta tempel i Jerusalem slå ner varje konung eller folk som vågar överträda förordningen och förstör templet! Jag, Dareios, har själv givit befallningen, må den utföras med största sorgfällighet!«
EZR.6.13	Tattenaj, ståthållaren i provinsen Väster om Eufrat, och Shetar Bosnaj och deras kolleger rättade sig sorgfälligt efter det som kung Dareios hade förordnat. 
EZR.6.14	Och judarnas äldste byggde framgångsrikt vidare, sporrade av vad profeten Haggaj och Sakarja, Iddos son, förkunnade. Byggnaden fullbordades så som Israels Gud hade befallt och så som Kyros och Dareios och perserkungen Artaxerxes hade befallt.
EZR.6.15	Huset stod färdigt på den tredje dagen i månaden adar, under kung Dareios sjätte regeringsår.
EZR.6.16	Israeliterna — prästerna och leviterna och de övriga som hade återvänt från fångenskapen — invigde Guds hus med en glädjefest. 
EZR.6.17	Vid denna invigning offrade de 100 tjurar, 200 baggar, 400 lamm och till syndoffer för hela Israel 12 bockar, motsvarande antalet av Israels stammar. 
EZR.6.18	De insatte prästerna enligt deras ordningar och leviterna enligt deras avdelningar till att göra tjänst i Guds hus i Jerusalem, som det är föreskrivet i Moses bok.
EZR.6.19	De som hade återvänt firade påsk den fjortonde dagen i första månaden, 
EZR.6.20	ty prästerna och leviterna hade då allesammans renat sig. De övriga som återvänt hade inte renat sig, men leviterna var nu alla rena. De slaktade påsklammet för dem som hade återvänt från fångenskapen, för sina bröder prästerna och för sig själva. 
EZR.6.21	I måltiden deltog de israeliter som hade återvänt hem liksom alla de som tillsammans med dem ville dyrka Herren, Israels Gud, och därför hade avskilt sig från folken i landet och deras orenhet. 
EZR.6.22	I sju dagar firade de det osyrade brödets högtid. Glädjen var stor, ty Herren hade gjort dem glada genom att göra kungen av Assyrien välvilligt stämd, så att han stödde dem under arbetet på Guds, Israels Guds, hus.
EZR.7.1	Efter en tid, under den persiske kungen Artaxerxes regering, återvände Esra, son till Seraja, son till Asarja, son till Hilkia, 
EZR.7.2	son till Shallum, son till Sadok, son till Achituv, 
EZR.7.3	son till Amarja, son till Asarja, son till Merajot, 
EZR.7.4	son till Serachja, son till Ussi, son till Bucki, 
EZR.7.5	son till Avishua, son till Pinechas, son till Elasar, son till översteprästen Aron. 
EZR.7.6	Denne Esra återvände från Babylon. Han var skriftlärd och mycket kunnig i Moses lag, den som Herren, Israels Gud, hade givit. Kungen lät honom få allt vad han begärde, eftersom Herren, hans Gud, höll sin hand över honom. 
EZR.7.7	Också en del israeliter, präster, leviter, sångare, dörrvaktare och tempeltjänare begav sig till Jerusalem under Artaxerxes sjunde regeringsår. 
EZR.7.8	Esra kom till Jerusalem i den femte månaden, under kungens sjunde regeringsår. 
EZR.7.9	Han hade bestämt sig för att resa från Babylon den första dagen i första månaden, och den första dagen i femte månaden kom han till Jerusalem, ty hans Gud höll sin skyddande hand över honom. 
EZR.7.10	Esra hade vigt sitt liv åt att studera Herrens lag, att följa den och att undervisa Israel i lag och rätt.
EZR.7.11	Det följande är en avskrift av den skrivelse som kung Artaxerxes gav åt prästen Esra, den skriftlärde, sakkunnig i de bud och stadgar som Herren hade gett Israel:
EZR.7.12	»Artaxerxes, konungarnas konung, till prästen Esra, sakkunnig i himlens Guds lag, etc. 
EZR.7.13	Härmed utfärdar jag en förordning om att var och en i mitt rike som tillhör Israels folk eller dess präster och leviter och vill resa till Jerusalem får resa med dig. 
EZR.7.14	Ty du är utsänd av konungen och hans sju rådgivare för att undersöka förhållandena i Juda och Jerusalem med ledning av din Guds lag, som du förvaltar. 
EZR.7.15	Vidare skall du överlämna det silver och guld som konungen och hans rådgivare har skänkt som gåva åt Israels Gud, som har sin boning i Jerusalem. 
EZR.7.16	Du skall också ta med dig allt silver och guld som du får i hela provinsen Babylonien och de frivilliga gåvor som folket och prästerna skänker till sin Guds hus i Jerusalem.
EZR.7.17	För dessa pengar skall du välja ut och köpa tjurar, baggar och lamm med tillhörande matoffer och dryckesoffer och offra dem på altaret i er Guds hus i Jerusalem. 
EZR.7.18	Med det silver och guld som blir över kan du och dina bröder förfara som ni efter er Guds vilja finner för gott. 
EZR.7.19	De kärl som du tagit emot för tjänsten i din Guds hus skall du överlämna inför Gud i Jerusalem. 
EZR.7.20	Det som du i övrigt behöver för din Guds hus och som det åligger dig att skaffa skall du få ut från de kungliga skattkamrarna.
EZR.7.21	Jag, konung Artaxerxes, ger alla skattmästare i provinsen Väster om Eufrat denna befallning: Allt vad prästen Esra, sakkunnig i himlens Guds lag, begär av er skall sorgfälligt levereras, 
EZR.7.22	upp till 100 talenter silver, 100 kor vete, 100 bat vin, 100 bat olja och obegränsat med salt. 
EZR.7.23	Allt vad himlens Gud befaller skall omsorgsfullt göras för hans tempel, så att vreden inte drabbar konungens och hans söners rike. 
EZR.7.24	Och vi kungör för er att varken skatt, avgifter eller tull skall läggas på någon präst, levit, sångare, dörrvaktare eller tempeltjänare eller någon annan som gör tjänst i detta Guds hus.
EZR.7.25	Men du, Esra, skall i enlighet med den vishet som din Gud har givit dig tillsätta domare och lagmän, som skall döma allt folk i provinsen Väster om Eufrat, alla dem som känner din Guds lagar. Och den som är okunnig skall ni undervisa. 
EZR.7.26	Var och en som inte lever efter din Guds lag och konungens lag skall dömas med största sorgfällighet: till dödsstraff, till prygel, till böter eller till fängelse.«
EZR.7.27	Lovad vare Herren, våra fäders Gud, som ingav kungen att göra Herrens hus i Jerusalem så härligt 
EZR.7.28	och som lät mig möta välvilja från kungen och hans rådgivare och från kungens alla mäktiga ämbetsmän! Eftersom Herren, min Gud, höll sin hand över mig fick jag mod, och jag samlade några av Israels ledare för att de skulle återvända med mig.
EZR.8.1	Detta är släktregistret för de familjeöverhuvuden som under kung Artaxerxes regering bröt upp med mig från Babylonien:
EZR.8.2	Av Pinechas släkt Gershom. Av Itamars släkt Daniel. Av Davids släkt Hattush, 
EZR.8.3	Shekanjas son. Av Paroshs släkt Sakarja och med honom 150 män, upptagna i släktregistret. 
EZR.8.4	Av Pachat Moabs släkt Eljoenaj, Serachjas son, och med honom 200 män. 
EZR.8.5	Av Sattus släkt Shekanja, Jachasiels son, och med honom 300 män. 
EZR.8.6	Av Adins släkt Eved, Jonatans son, och med honom 50 män. 
EZR.8.7	Av Elams släkt Jesaja, Ataljas son, och med honom 70 män. 
EZR.8.8	Av Shefatjas släkt Sevadja, Mikaels son, och med honom 80 män. 
EZR.8.9	Av Joavs släkt Obadja, Jechiels son, och med honom 218 män. 
EZR.8.10	Av Banis släkt Shelomit, Josifjas son, och med honom 160 män. 
EZR.8.11	Av Bevajs släkt Sakarja, Bevajs son, och med honom 28 män. 
EZR.8.12	Av Asgads släkt Jochanan, Hackatans son, och med honom 110 män. 
EZR.8.13	Av Adonikams släkt de sista, som hette Elifelet, Jeiel och Shemaja, och med dem 60 män. 
EZR.8.14	Av Bigvajs släkt Utaj och Sackur och med dem 70 män.
EZR.8.15	Jag samlade dessa vid floden som flyter mot Ahava, och där hade vi vårt läger i tre dagar. Där lade jag märke till att det fanns både lekmän och präster men ingen levit. 
EZR.8.16	Då sände jag Elieser, Ariel, Shemaja, Elnatan, Jariv, Elnatan, Natan, Sakarja och Meshullam, som var ledare, och Jojariv och Elnatan, som var lärare, 
EZR.8.17	med order att gå till Iddo, ledaren på en plats som hette Kasifja. Jag gav dem ett meddelande att framföra till Iddo och hans ämbetsbröder och tempeltjänarna i Kasifja, att de skulle sända oss tjänare till vår Guds hus. 
EZR.8.18	Och eftersom Gud höll sin skyddande hand över oss sände de oss en duglig man av Machlis släkt, han som var son till Levi, son till Israel, nämligen Sherevja och hans söner och bröder, 18 män. 
EZR.8.19	Vidare kom Hashavja och med honom Jesaja av Meraris släkt med sina bröder och deras söner, sammanlagt 20, 
EZR.8.20	och dessutom 220 tempeltjänare, alla namngivna, sådana som David hade satt att biträda leviterna i deras tjänst.
EZR.8.21	Sedan utlyste jag en fasta där vid floden Ahava, för att vi skulle ödmjuka oss inför vår Gud och be honom om en god resa för oss själva, våra kvinnor och barn och all vår egendom. 
EZR.8.22	Jag skämdes nämligen för att be kungen om trupper och ryttare till skydd mot fiender på vägen. Vi hade ju sagt till honom: »Vår Gud håller sin skyddande hand över alla dem som söker sig till honom, men hans mäktiga vrede drabbar dem som överger honom.« 
EZR.8.23	Därför fastade vi och bad vår Gud om hjälp, och han hörde vår bön.
EZR.8.24	Jag tog ut tolv av de främsta bland prästerna och dessutom Sherevja och Hashavja och med dem tio av deras ämbetsbröder. 
EZR.8.25	Och jag vägde upp åt dem silvret och guldet och kärlen, den gåva till vår Guds hus som hade skänkts av kungen, hans rådgivare och ämbetsmän och alla israeliterna som var där. 
EZR.8.26	Jag vägde upp och gav dem 650 talenter silver, 100 silverkärl till ett värde av 2 talenter, 100 talenter guld 
EZR.8.27	och dessutom 20 guldkannor till ett värde av 1 000 dareiker samt två kärl av vackert glänsande koppar, dyrbara som guld. 
EZR.8.28	Och jag sade till dem: »Ni är helgade åt Herren, kärlen är helgade och silvret och guldet är en frivillig gåva åt Herren, era fäders Gud. 
EZR.8.29	Ta väl vara på detta tills ni kan väga upp det inför de främsta prästerna och leviterna och de israelitiska familjeöverhuvudena i Jerusalem, i kamrarna i Herrens hus.« 
EZR.8.30	Prästerna och leviterna tog hand om det uppvägda, silvret och guldet och kärlen, för att föra det till Jerusalem, till vår Guds hus.
EZR.8.31	Den tolfte dagen i första månaden bröt vi upp från floden Ahava för att färdas till Jerusalem. Vår Gud höll sin hand över oss och räddade oss från fiender och stråtrövare på vägen. 
EZR.8.32	Så kom vi fram till Jerusalem, och där vilade vi oss i tre dagar. 
EZR.8.33	Den fjärde dagen vägdes silvret, guldet och kärlen i vår Guds hus och överlämnades till prästen Meremot, Urias son. Tillsammans med honom var Elasar, Pinechas son, och leviterna Josavad, Jeshuas son, och Noadja, Binnujs son. 
EZR.8.34	Allt räknades och vägdes, och samtidigt antecknades vikten.
EZR.8.35	De deporterade som hade kommit hem från fångenskapen offrade brännoffer åt Israels Gud: 12 tjurar för hela Israel, 96 baggar, 77 lamm och som syndoffer 12 bockar — alltsammans som brännoffer åt Herren. 
EZR.8.36	Sedan överlämnade de kungens förordningar till de kungliga satraperna och ståthållarna i provinsen Väster om Eufrat, och dessa gav sitt stöd åt folket och åt Guds hus.
EZR.9.1	När detta var avslutat kom ledarna till mig och sade: »Israels folk, prästerna och leviterna har inte avskilt sig från folken i landet och deras avskyvärda seder, från kanaaneerna, hettiterna, perisseerna, jevuseerna, ammoniterna, moabiterna, egypterna och amoreerna. 
EZR.9.2	De har tagit kvinnor från dessa folk till hustrur åt sig och sina söner, så att det heliga släktet har blandats med folken i landet. Ledarna och styresmännen var de första att begå en sådan trolöshet.« 
EZR.9.3	När jag hörde detta rev jag sönder mina kläder och även manteln, slet mitt hår och mitt skägg och blev sittande som förstenad. 
EZR.9.4	Hos mig samlades alla som fruktade Israels Guds ord, fulla av oro över trolösheten hos dem som återvänt. Jag satt som förstenad ända till kvällsoffret.
EZR.9.5	Vid kvällsoffret reste jag mig ur min förkrosselse. Med kläderna och manteln sönderrivna föll jag på knä, lyfte händerna mot Herren, min Gud, 
EZR.9.6	och sade: »Min Gud, i skam och förödmjukelse vänder jag mig till dig, min Gud, ty våra synder har vuxit oss över huvudet och vår skuld räcker upp till himlen. 
EZR.9.7	Från våra fäders tid intill nu har vår skuld varit stor. För våra synders skull har vi, våra kungar och präster utlämnats åt främmande kungar, åt svärd, fångenskap, plundring och vanära, och så är det än i dag. 
EZR.9.8	Men nu har Herren, vår Gud, en kort stund visat oss sin nåd, så att en rest av oss har sluppit undan och vi har fått slå upp vårt tält på hans heliga plats. Vår Gud har låtit oss se en ljusning, så att livet börjar återvända i vårt slaveri. 
EZR.9.9	Ty slavar är vi, men vår Gud har inte övergivit oss i vårt slaveri utan har låtit oss möta välvilja från Persiens kungar, så att livet återvänder och vi kan bygga upp vår Guds hus ur ruinerna och få en tryggad plats i Juda och Jerusalem.
EZR.9.10	Vår Gud, vad kan vi då säga? Vi har ju övergivit dina bud, 
EZR.9.11	som du gav oss genom dina tjänare profeterna och som löd: ’Det land som ni skall ta i besittning är ett orent land. Folken i landet har i sin orenhet fyllt det med sina vidrigheter från den ena änden till den andra. 
EZR.9.12	Därför skall ni inte ge era döttrar åt deras söner och inte ta deras döttrar till hustrur åt era söner. Ni skall aldrig någonsin främja deras lycka och välfärd. Då skall ni bli starka och få njuta av allt det goda i landet och lämna det i arv åt era barn för all framtid.’ 
EZR.9.13	Efter allt som har drabbat oss på grund av våra onda gärningar och vår stora skuld — men du, vår Gud, har skonat oss och inte straffat oss som våra gärningar har förtjänat utan har låtit oss slippa undan så som nu skett — 
EZR.9.14	skulle vi då på nytt bryta mot dina bud och gifta in oss bland dessa folk med alla deras vidrigheter? Skulle du då inte bli vred på oss och förgöra oss, slutgiltigt och räddningslöst? 
EZR.9.15	Du, Herre, Israels Gud, är rättvis — ändå är vi i dag en rest som räddats undan. Nu träder vi fram inför dig med vår skuld. Efter det som har hänt kan ingen undgå din dom.«
EZR.10.1	Medan Esra låg på knä framför Guds hus och bad och bekände under tårar samlades runt honom en väldig skara av israeliter, män, kvinnor och barn, och de grät alla högljutt. 
EZR.10.2	Då sade Shekanja, son till Jechiel av Elams släkt, till Esra: »Vi har handlat trolöst mot vår Gud genom att ta oss hustrur från de främmande folken här i landet. Men trots detta finns det ännu hopp för Israel. 
EZR.10.3	Låt oss nu högtidligt lova Gud att vi skall sända bort alla våra hustrur och de barn de fött, så som du, herre, och de som fruktar Guds bud har rått oss. Låt lagen gälla! 
EZR.10.4	Grip in, ty det här är din uppgift, vi är på din sida! Fatta mod och gå till verket!«
EZR.10.5	Esra lät genast de främsta bland prästerna, leviterna och hela Israel svära på att de skulle göra som det var sagt, och de svor eden. 
EZR.10.6	Därefter lämnade Esra platsen framför Guds hus och gick in i den kammare som tillhörde Jochanan, Eljashivs son, och tillbringade natten där. Han varken åt eller drack i sin sorg över de hemkomnas trolöshet.
EZR.10.7	Nu kungjorde man i Juda och Jerusalem för alla som återvänt att de skulle samlas i Jerusalem. 
EZR.10.8	Ledarna och de äldste hade beslutat att om någon inte kom inom tre dagar skulle hela hans egendom förklaras förverkad och han själv uteslutas ur de hemkomnas församling. 
EZR.10.9	Innan tre dagar gått samlades i Jerusalem alla män från Juda och Benjamin; det var den tjugonde dagen i nionde månaden. Folket slog sig ner på platsen framför Guds hus, och alla darrade i det strida regnet inför vad som skulle ske. 
EZR.10.10	Prästen Esra tog till orda och sade till dem: »Ni har varit trolösa mot Gud genom att gifta er med främmande kvinnor, och på detta sätt har ni ökat Israels skuld. 
EZR.10.11	Men bekänn nu inför Herren, era fäders Gud, och handla efter hans vilja. Bryt med folken i landet och med de främmande kvinnorna!«
EZR.10.12	Då svarade hela församlingen med hög röst: »Vad du har sagt är det vår plikt att göra. 
EZR.10.13	Men här är mycket folk, det är regntid och vi orkar inte stanna kvar här ute. Det är inte heller gjort på en dag eller två, ty vi är många som har syndat i detta avseende. 
EZR.10.14	Låt därför våra ledare företräda församlingen. Och låt alla i våra städer som har gift sig med främmande kvinnor på bestämda tider infinna sig tillsammans med de äldste och domarna i varje stad för att avvända vår Guds glödande vrede mot oss för det vi gjort.«
EZR.10.15	Endast Jonatan, Asaels son, och Jachseja, Tikvas son, motsatte sig detta, och Meshullam och leviten Shabbetaj understödde dem. 
EZR.10.16	De som återvänt gjorde dock som det var föreslaget. Prästen Esra tog genom namnupprop ut dem som var familjeöverhuvuden. Den första dagen i tionde månaden satte de sig ner för att inleda undersökningen, 
EZR.10.17	och den första dagen i första månaden var de färdiga med de fall där män hade gift sig med främmande kvinnor.
EZR.10.18	Det visade sig att följande män i prästfamiljerna hade gift sig med främmande kvinnor: av Jeshuas, Josadaks sons, släkt och fränder Maaseja, Elieser, Jariv och Gedalja. 
EZR.10.19	De förband sig att sända bort sina hustrur och offrade för sin skuld en bagge som skuldoffer. 
EZR.10.20	Av Immers släkt Hanani och Sevadja. 
EZR.10.21	Av Harims släkt Maaseja, Elia och Shemaja, Jechiel och Ussia. 
EZR.10.22	Av Pashchurs släkt Eljoenaj, Maaseja, Ismael, Netanel, Josavad och Elasa.
EZR.10.23	Av leviterna: Josavad, Shimi, Kelaja, som också kallas Kelita, Petachja, Juda och Elieser. 
EZR.10.24	Av sångarna: Eljashiv. Av dörrvaktarna: Shallum, Telem och Uri.
EZR.10.25	Av det övriga Israel: av Paroshs släkt Ramja, Jissia, Malkia, Mijamin, Elasar, Hashavja och Benaja. 
EZR.10.26	Av Elams släkt Mattanja, Sakarja, Jechiel, Avdi, Jeremot och Elia. 
EZR.10.27	Av Sattus släkt Eljoenaj, Eljashiv, Mattanja, Jeremot, Savad och Asisa. 
EZR.10.28	Av Bevajs släkt Jochanan, Hananja, Sabbaj och Atlaj. 
EZR.10.29	Av Banis släkt Meshullam, Malluk, Adaja, Jashuv, Sheal och Jeremot. 
EZR.10.30	Av Pachat Moabs släkt Adna, Kelal, Benaja, Maaseja, Mattanja, Besalel, Binnuj och Manasse. 
EZR.10.31	Av Harims släkt Elieser, Jishia, Malkia, Shemaja, Simon, 
EZR.10.32	Benjamin, Malluk och Shemarja. 
EZR.10.33	Av Hashums släkt Mattenaj, Mattatta, Savad, Elifelet, Jeremaj, Manasse och Shimi. 
EZR.10.34	Av Banis släkt Maadaj, Amram, Uel, 
EZR.10.35	Benaja, Bedja, Keluhu, 
EZR.10.36	Vanja, Meremot, Eljashiv, 
EZR.10.37	Mattanja, Mattenaj och Jaasaj. 
EZR.10.38	Av Binnujs släkt Shimi, 
EZR.10.39	Shelemja, Natan, Adaja, 
EZR.10.40	Maknadvaj, Shashaj, Sharaj, 
EZR.10.41	Asarel, Shelemja, Shemarja, 
EZR.10.42	Shallum, Amarja och Josef. 
EZR.10.43	Av männen från Nebo Jeiel, Mattitja, Savad, Sevina, Jaddaj, Joel och Benaja. 
EZR.10.44	Alla dessa hade äktat främmande kvinnor, men nu skickade de bort både hustrur och barn.
NEH.1.1	Nehemjas, Hakaljas sons, berättelse.
NEH.1.1	I månaden kislev, under det tjugonde året, befann jag mig på borgen i Susa. 
NEH.1.2	Dit kom då Hanani, en av mina bröder, tillsammans med några män från Juda. Jag frågade dem hur det hade gått för den skara judar som var kvar där och som undsluppit fångenskapen och hur det var med Jerusalem. 
NEH.1.3	De svarade: »De som är kvar i landet och sluppit undan fångenskapen lever i nöd och förnedring. Jerusalems mur är raserad och portarna nerbrända.«
NEH.1.4	När jag hörde detta satte jag mig ner och grät. Jag sörjde i flera dagar, fastade och bad till himlens Gud. 
NEH.1.5	Jag sade:
NEH.1.5	O Herre, himlens Gud, du store och fruktansvärde Gud, du som troget står fast vid ditt förbund med dem som älskar dig och håller dina bud. 
NEH.1.6	Öppna dina ögon och öron och hör din tjänares bön. Dag och natt ber jag nu till dig för dina tjänare israeliterna, och jag bekänner de synder som vi israeliter, även jag och de mina, har begått mot dig. 
NEH.1.7	Vi har förbrutit oss svårt mot dig genom att inte lyda de bud, stadgar och lagar som du gav din tjänare Mose. 
NEH.1.8	Kom ihåg det du sade till din tjänare Mose: »Om ni är trolösa skall jag skingra er bland folken, 
NEH.1.9	men om ni vänder om till mig, håller mina bud och handlar efter dem skall jag samla er igen, om ni så har fördrivits till världens ände. Jag skall föra er därifrån till den plats jag har utvalt, där mitt namn skall bo.« 
NEH.1.10	Israeliterna är ju dina tjänare och ditt folk, som du har befriat med stor kraft och mäktig hand. 
NEH.1.11	Lyssna, Herre, till din tjänares bön, till alla dina tjänares böner. Vi vill inte annat än frukta och vörda ditt namn. Ge nu din tjänare framgång: låt honom möta medlidande hos denne man.
NEH.2.1	Det var i månaden nisan, under kung Artaxerxes tjugonde regeringsår. Vinet var framdukat för kungen, och jag tog vinet och skänkte i åt honom. Kungen hade aldrig förr sett mig nedstämd, 
NEH.2.2	men nu frågade han mig: »Varför ser du så ledsen ut? Sjuk är du ju inte. Det måste vara något som tynger dig.« Jag blev mycket rädd 
NEH.2.3	och sade: »Må du leva för evigt, min konung! Skulle jag inte se ledsen ut när staden där mina fäder har sina gravar är ödelagd och när dess portar härjats av eld?« 
NEH.2.4	Kungen frågade mig: »Vad önskar du?« Då bad jag till himlens Gud 
NEH.2.5	och svarade: »Om det behagar dig, min konung, och om din tjänare äger din ynnest, så låt mig fara till Juda, till den stad där mina fäder har sina gravar, för att bygga upp den igen.« 
NEH.2.6	Då frågade kungen — och hans gemål satt bredvid honom: »Hur länge blir du borta? När kommer du tillbaka?« Kungen gav mig alltså tillåtelse att resa, och jag angav en viss tid. 
NEH.2.7	Sedan fortsatte jag: »Om det behagar dig, min konung, låt mig få brev med mig till ståthållarna i provinsen Väster om Eufrat, så att de underlättar min resa till Juda, 
NEH.2.8	och likaså ett brev till Asaf, kungens skogsförvaltare, så att han ger mig timmer till bjälkar för tempelborgens portar, stadsmuren och det hus där jag skall bo.« Kungen gav mig det jag bad om, ty min Gud höll sin skyddande hand över mig.
NEH.2.9	När jag kom till ståthållarna i provinsen Väster om Eufrat överlämnade jag kungens brev. Kungen hade dessutom sänt med mig officerare och en beriden eskort. 
NEH.2.10	Men när horoniten Sanvallat och ammoniten Tobia, ämbetsmannen, fick reda på allt detta blev de mycket förargade över att det kom någon som ville förbättra israeliternas villkor.
NEH.2.11	Så anlände jag till Jerusalem. När jag hade varit där i tre dagar 
NEH.2.12	gick jag om natten ut med bara ett par man. Jag hade inte berättat för någon vad min Gud hade ingivit mig att göra för Jerusalem, och jag tog inte med mig något annat djur än det jag själv red på. 
NEH.2.13	Mitt i natten red jag ut genom Dalporten i riktning mot Drakkällan och Dyngporten. Jag undersökte Jerusalems raserade murar och nerbrända portar. 
NEH.2.14	Jag fortsatte till Källporten och Kungsdammen, men mitt riddjur kunde inte ta sig fram där. 
NEH.2.15	Under natten fortsatte jag upp längs dalen och undersökte muren, tills jag än en gång kom genom Dalporten och var tillbaka igen.
NEH.2.16	Styresmännen visste inte var jag hade varit och vad jag hade gjort, ty jag hade ännu inte underrättat judarna, varken präster, stormän, styresmän eller övriga som hade med saken att göra. 
NEH.2.17	Men nu sade jag till dem: »Ni ser själva hur illa det står till med oss: Jerusalem är ödelagt och dess portar nerbrända. Låt oss bygga upp Jerusalems mur igen och göra slut på vår vanära!« 
NEH.2.18	Och jag berättade för dem hur min Gud hade hållit sin skyddande hand över mig och vad kungen hade lovat mig. »Låt oss börja bygga!« sade de och grep sig an med detta goda verk.
NEH.2.19	Men när horoniten Sanvallat, ammoniten Tobia, ämbetsmannen, och araben Geshem fick reda på detta öste de spott och spe över oss: »Vad håller ni på med? Tänker ni göra uppror mot kungen?« 
NEH.2.20	Men jag gav dem svar på tal: »Himlens Gud skall ge oss framgång. Nu börjar vi, hans tjänare, att bygga. Varken lag eller hävd ger er någon rätt till Jerusalem.«
NEH.3.1	Översteprästen Eljashiv och de andra prästerna började nu bygga upp Fårporten, och de välsignade den och satte in dörrar. Sedan fortsatte de ända fram till Hundradetornet, till Hananeltornet. 
NEH.3.2	Bredvid dem byggde männen från Jeriko och bredvid dem Sackur, Imris son.
NEH.3.3	Fiskporten byggdes upp av ättlingar till Hassenaa. De timrade upp den och satte in dörrar med lås och bommar. 
NEH.3.4	Bredvid dem arbetade Meremot, son till Uria, son till Hackos, och bredvid honom arbetade Meshullam, son till Berekja, son till Meshesavel, och bredvid honom Sadok, Baanas son. 
NEH.3.5	Bredvid honom arbetade männen från Tekoa, men de förnämsta av dem ville inte axla sin herres ok.
NEH.3.6	Jeshanaporten reparerades av Jojada, Paseachs son, och Meshullam, Besodejas son. De timrade upp den och satte in dörrar med lås och bommar. 
NEH.3.7	Bredvid dem arbetade Melatja från Givon och Jadon från Meronot samt männen från Givon och Mispa, säte för ståthållaren i provinsen Väster om Eufrat. 
NEH.3.8	Bredvid dem arbetade Ussiel, Harhajas son, en guldsmed, och bredvid honom Hananja, en parfymberedare, ända fram till Breda muren och avstod så från en del av Jerusalem. 
NEH.3.9	Bredvid dem arbetade Refaja, Hurs son, ledare för det ena Jerusalemområdet. 
NEH.3.10	Bredvid honom arbetade Jedaja, Harumafs son, utanför sitt eget hus, och bredvid honom Hattush, Hashavnejas son.
NEH.3.11	Malkia, Harims son, och Hashuv, Pachat Moabs son, arbetade på nästa mursträcka och på Ugnstornet. 
NEH.3.12	Bredvid dem arbetade Shallum, Hallocheshs son, ledare för det andra Jerusalemområdet — han och hans döttrar. 
NEH.3.13	Dalporten reparerades av Hanun och invånarna i Sanoach. De byggde upp den och satte in dörrar med lås och bommar. Dessutom reparerade de 1 000 alnar av muren ända fram till Dyngporten. 
NEH.3.14	Malkia, Rekavs son, ledare för Bet-Hackeremområdet, reparerade Dyngporten. Han byggde upp den och satte in dörrar med lås och bommar.
NEH.3.15	Shallun, Kol-Hoses son, ledare för Mispaområdet, reparerade Källporten. Han byggde upp den, lade tak på den och satte in dörrar med lås och bommar. Han byggde också muren runt vattenledningsdammen nära Kungliga trädgården, fram till trappan ner från Davids stad. 
NEH.3.16	Intill honom arbetade Nehemja, Asbuks son, ledare för det ena Bet-Surområdet, fram till en punkt utanför Davids gravar, dammanläggningen och livgardets kasern. 
NEH.3.17	Intill honom arbetade leviter: Rechum, Banis son, och bredvid honom Hashavja, ledare för det ena Keilaområdet, som reparerade vad som ålåg hans distrikt. 
NEH.3.18	Intill dem arbetade deras ämbetsbröder Binnuj, Henadads son, ledare för det andra Keilaområdet, 
NEH.3.19	och bredvid honom Eser, Jeshuas son, ledare i Mispa, som reparerade nästa sträcka, framför trappan till vapenförrådet vid murvinkeln.
NEH.3.20	Intill honom reparerade Baruk, Sackajs son, nästa sträcka, från vinkeln fram till ingången till översteprästen Eljashivs hus. 
NEH.3.21	Intill honom reparerade Meremot, son till Uria, son till Hackos, nästa sträcka, från ingången fram till hörnet av Eljashivs hus. 
NEH.3.22	Intill honom arbetade de präster som bodde i stadens omgivning. 
NEH.3.23	Intill dem arbetade Benjamin och Hashuv utanför sitt eget hus. Intill dem arbetade Asarja, son till Maaseja, son till Ananja, invid sitt hus.
NEH.3.24	Intill honom reparerade Binnuj, Henadads son, nästa sträcka, från Asarjas hus till murvinkeln och fram till hörnet. 
NEH.3.25	Intill honom arbetade Palal, Usajs son, i anslutning till vinkeln och tornet som skjuter ut från palatset, det övre tornet vid vaktgården. Intill honom arbetade Pedaja, Paroshs son, 
NEH.3.26	fram till Vattenporten, på östsidan, och det utskjutande tornet. 
NEH.3.27	Intill honom reparerade männen från Tekoa nästa sträcka, från platsen utanför det stora utskjutande tornet och fram till Ofelmuren.
NEH.3.28	Ovanför Hästporten arbetade prästerna, var och en utanför sitt eget hus. 
NEH.3.29	Intill dem arbetade Sadok, Immers son, framför sitt eget hus, och intill honom arbetade Shemaja, Shekanjas son, som var vakt vid Östra porten. 
NEH.3.30	Intill honom reparerade Hananja, Shelemjas son, och Hanun, Salafs sjätte son, nästa sträcka. Intill dem arbetade Meshullam, Berekjas son, framför sin tempelkammare. 
NEH.3.31	Intill honom arbetade Malkia, en av guldsmederna, fram till tempeltjänarnas och köpmännens hus vid Mönstringsporten och ända till Hörnloftet. 
NEH.3.32	Mellan Hörnloftet och Fårporten arbetade guldsmederna och köpmännen.
NEH.4.1	När Sanvallat fick höra att vi höll på att bygga upp muren blev han ursinnig, och i sin vrede hånade han judarna 
NEH.4.2	inför sina medarbetare och den samariska truppstyrkan: »Vad sysslar de eländiga judarna med? Tror de att de kan lämna sin sak åt Gud och offra och bli klara på en enda dag? Tror de att de här brända stenarna i grushögarna kan bli som nya igen?« 
NEH.4.3	Ammoniten Tobia, som stod bredvid honom, fortsatte: »Låt dem bygga! Deras stenmur rasar nog, bara en räv skuttar upp på den.«
NEH.4.4	Vår Gud, hör hur vi blir föraktade! Låt deras hån falla tillbaka på dem själva. Låt dem föras bort som fångar till ett främmande land och bli utplundrade. 
NEH.4.5	Glöm aldrig deras brott och utplåna inte deras synd, ty de har kränkt dem som bygger.
NEH.4.6	Vi fortsatte att bygga upp muren, och snart var den färdig till hälften, ty folket lade ner sin själ i arbetet.
NEH.4.7	När Sanvallat och Tobia och araber, ammoniter och ashdoditer fick höra att Jerusalems sargade murar helades, att bräscherna börjat fyllas igen, blev de utom sig av vrede. 
NEH.4.8	De gaddade sig samman för att angripa Jerusalem och skapa förvirring bland oss. 
NEH.4.9	Vi bad till vår Gud och satte dag och natt ut vakter till skydd mot dem. 
NEH.4.10	Men folket i Juda klagade:
NEH.4.10	Bärarnas kraft rinner ut,
NEH.4.10	mycket grus är kvar.
NEH.4.10	All vår ork är slut,
NEH.4.10	muren blir aldrig klar.
NEH.4.11	Och våra fiender sade: »Innan de vet ordet av skall vi vara över dem och slå ihjäl dem och sätta stopp för arbetet.« 
NEH.4.12	De judar som bodde i närheten av dem kom till oss och varnade oss gång efter annan för deras planer. 
NEH.4.13	Jag satte ut posteringar vid de lägsta ställena, innanför blottorna i muren; jag placerade ut folket släktvis med svärd, spjut och bågar. 
NEH.4.14	Efter att ha inspekterat dem sade jag till stormännen, styresmännen och resten av folket: »Var inte rädda för dem! Tänk på Herren, den store och fruktansvärde, och kämpa för era bröder, era söner och döttrar, era hustrur och era hem.«
NEH.4.15	När våra fiender fick reda på att vi kände till deras plan och att Gud hade gjort den om intet, kunde vi alla återvända till muren, var och en till sin syssla. 
NEH.4.16	Från den dagen fick bara hälften av mina män arbeta, medan den andra hälften stod med spjut och sköld, båge och harnesk bakom Judas folk, 
NEH.4.17	som byggde på muren. Även bärarna var beväpnade: med ena handen arbetade de och med den andra höll de sitt vapen. 
NEH.4.18	Och alla som byggde hade svärdet hängande vid höften under arbetet. Hornblåsaren gick bredvid mig, 
NEH.4.19	och jag sade till stormännen, styresmännen och resten av folket: »Arbetet är stort och omfattande, och vi är utspridda längs hela muren, långt ifrån varandra. 
NEH.4.20	Var ni än är när hornsignalen ljuder skall ni samlas här hos oss. Vår Gud skall kämpa för oss.«
NEH.4.21	Så fortsatte vi arbetet, medan hälften stod med sina spjut, från gryningen till dess att stjärnorna började synas. 
NEH.4.22	Det var också nu som jag sade till folket: »Alla skall tillbringa natten inne i Jerusalem, tjänarna också, så att vi kan hålla vakt om natten och arbeta under dagen.« 
NEH.4.23	Och varken jag själv eller mina närmaste eller mina tjänare eller min livvakt var ur kläderna på hela tiden, och alla hade vi våra vapen i handen.
NEH.5.1	Folket, även kvinnorna, klagade bittert över sina judiska landsmän. 
NEH.5.2	»Vi måste lämna söner och döttrar i pant för att få brödsäd så att vi kan överleva«, sade några. 
NEH.5.3	Andra sade: »Vi måste lämna åkrar, vingårdar och hus i pant för att få brödsäd och hålla hungern borta.« 
NEH.5.4	Andra åter: »Vi måste låna pengar med åkrar och vingårdar som säkerhet för att kunna betala skatt till kungen. 
NEH.5.5	Vi är av samma kött och blod som våra landsmän, våra barn är lika goda som deras, och ändå tvingas vi låta våra söner och döttrar bli slavar — ja, några av våra döttrar har redan blivit utnyttjade. Och vi kan ingenting göra, det är andra som äger våra åkrar och vingårdar.«
NEH.5.6	Jag blev mycket upprörd när jag lyssnade till deras förtvivlade klagan. 
NEH.5.7	Jag tänkte noga igenom saken och gick så till rätta med stormännen och styresmännen. »Skall ni kräva in fordringar av era egna bröder?« sade jag. Sedan kallade jag samman ett stort folkmöte mot dem 
NEH.5.8	och sade: »Vi har gjort allt vi kan för att köpa tillbaka judiska bröder som sålts till utlänningar. Skall nu ni sälja era bröder, så att vi måste köpa tillbaka dem också!« Då teg de, de kunde inte komma på någonting att säga. 
NEH.5.9	Jag fortsatte: »Det ni gör är inte rätt. Ni borde ju visa gudsfruktan och inte utsätta oss för hån från folk som är våra fiender. 
NEH.5.10	Också jag själv, mina närmaste män och mina tjänare har pengar och brödsäd att fordra av dem, men vi är beredda att avskriva skulden. 
NEH.5.11	Lämna nu omedelbart tillbaka deras åkrar, vingårdar, olivlundar och hus, och avskriv de fordringar i pengar, säd, vin eller olja som ni har på dem.« 
NEH.5.12	De svarade: »Vi skall lämna tillbaka allt och inte kräva något mer, precis som du har sagt.« Jag kallade då på prästerna, och i deras närvaro fick de med ed bekräfta sitt löfte. 
NEH.5.13	Själv skakade jag ur mantelvecket, medan jag sade: »Må Gud på samma sätt skaka bort från gård och grund var och en som bryter detta löfte. Må en sådan man bli utskakad och utblottad.« De församlade ropade »amen« och prisade Herren. Och de höll sitt löfte.
NEH.5.14	Och dessutom: från den dag då jag utsågs till ståthållare över Juda — dvs. från kung Artaxerxes tjugonde regeringsår till hans trettioandra, i tolv år — avstod jag och mina närmaste män från det underhåll som tillkom ståthållaren. 
NEH.5.15	Mina företrädare som ståthållare lade tunga bördor på folket och utkrävde 40 siklar silver om dagen till mat och dryck. Och folket tyranniserades av deras män. Men så handlade inte jag, ty jag är en gudfruktig man.
NEH.5.16	Dessutom tog jag del i arbetet på muren, fastän jag inte var markägare, och alla mina tjänare var samlade där för att arbeta. 
NEH.5.17	Vid mitt bord förplägades hundrafemtio stormän och styresmän, förutom gäster från grannländerna. 
NEH.5.18	Varje dag stod jag för en oxe, sex får av bästa sort samt fågel och var tionde dag för ett stort antal vinsäckar. Trots det utnyttjade jag aldrig ståthållarens underhåll, ty detta folk hade pålagor nog ändå.
NEH.5.19	Min Gud, räkna mig till godo allt det som jag har gjort för mitt folk.
NEH.6.1	När Sanvallat, Tobia, araben Geshem och våra övriga fiender fått rapport om att jag hade byggt upp muren och att inga bräscher fanns kvar — låt vara att jag ännu inte satt in dörrar i portarna — 
NEH.6.2	sände Sanvallat och Geshem bud till mig: »Kom till Kefirim i Onodalen och möt oss där.« De ville komma åt mig. 
NEH.6.3	Jag skickade budbärare till dem med svaret: »Jag står mitt uppe i ett viktigt arbete och kan inte komma. Arbetet avstannar om jag lämnar det för att träffa er.« 
NEH.6.4	Fyra gånger sände de sin inbjudan, och varje gång svarade jag likadant. 
NEH.6.5	Sanvallat skickade sin tjänare med samma bud en femte gång, nu i form av ett öppet brev 
NEH.6.6	med följande lydelse: »Bland icke-judarna sägs — och Geshem bekräftar det — att du och de andra judarna tänker göra uppror, att det är därför du bygger muren och att du skall bli deras kung. 
NEH.6.7	Du lär till och med ha ordnat med profeter i Jerusalem som skall ropa: Juda har fått en konung! De här ryktena kommer nog att nå fram till kungen. Kom därför hit. Låt oss rådslå om saken.«
NEH.6.8	Jag sände honom följande svar: »Inget av det du talar om har ägt rum. Du har själv hittat på alltihop.« 
NEH.6.9	Vad de allesammans ville var att skrämma oss. »De kommer att ge upp och arbetet blir aldrig utfört«, tänkte de. Men i stället fortsatte jag med förnyade krafter.
NEH.6.10	En dag gick jag till Shemaja, son till Delaja, son till Mehetavel, som inte kunde lämna sitt hem. Han sade:
NEH.6.10	»Låt oss mötas i Guds hus,
NEH.6.10	inne i templet.
NEH.6.10	Låt oss stänga templets portar,
NEH.6.10	ty de kommer för att döda dig,
NEH.6.10	om natten skall de komma för att döda dig.«
NEH.6.11	Jag svarade: »Skulle en man som jag ta till flykten? Och skulle en sådan som jag få gå in i templet och ändå behålla livet? Nej, jag går inte dit in.« 
NEH.6.12	Jag insåg nu att han inte var sänd av Gud. Profetian om mig uttalade han därför att Tobia och Sanvallat hade mutat honom. 
NEH.6.13	Avsikten var att jag skulle bli rädd och begå en synd genom att göra som de ville. Jag skulle få en fläck på mitt rykte, så att de kunde sprida sitt förtal om mig.
NEH.6.14	Min Gud, glöm aldrig Tobia och Sanvallat och deras ogärningar, eller profetissan Noadja och de andra profeterna som försökte skrämma mig.
NEH.6.15	Muren stod färdig den 25 elul, efter femtiotvå dagar. 
NEH.6.16	När våra fiender fick reda på det och folken omkring oss upptäckte det, framstod det för dem som ett under. De förstod att detta verk hade kommit till stånd med vår Guds hjälp.
NEH.6.17	Under den här tiden skrev stormännen i Juda åtskilliga brev till Tobia och Tobia i sin tur till dem. 
NEH.6.18	Många i Juda var förbundna med honom genom ed; han var ju svärson till Shekanja, son till Arach, och hans son Jochanan var gift med en dotter till Meshullam, son till Berekja. 
NEH.6.19	De talade väl om honom inför mig och underrättade honom om mina göranden och låtanden. Tobia skickade också brev i syfte att skrämma mig.
NEH.7.1	När muren nu var uppbyggd lät jag sätta in portdörrarna. Sedan fick dörrvaktare, sångare och leviter sina uppgifter. 
NEH.7.2	Befälet över Jerusalem gav jag åt min bror Hanani och fästningskommendanten Hananja, en plikttrogen man och gudfruktig som få. 
NEH.7.3	Jag gav dem denna order: »Jerusalems portar får inte öppnas förrän solen börjar bränna, och dörrarna skall stängas och reglas innan vakten går av. Dela in Jerusalems invånare i vaktlag och ställ var och en på sin post, var och en utanför sitt eget hus.«
NEH.7.4	Staden var stor och vidsträckt, men befolkningen var liten och inga nya hus hade byggts. 
NEH.7.5	Min Gud ingav mig att samla stormännen, styresmännen och folket för att de skulle föras in i släktregistret. Jag fann då registret över dem som först bröt upp ur fångenskapen, och där stod skrivet:
NEH.7.6	Detta är de män från vår provins som återvände från deportation och fångenskap. Den babyloniske kungen Nebukadnessar hade fört bort dem, men nu kom de tillbaka till Jerusalem och Juda, var och en till sin stad. 
NEH.7.7	De kom tillsammans med Serubbabel, Jeshua, Nehemja, Asarja, Raamja, Nachamani, Mordokaj, Bilshan, Misperet, Bigvaj, Nechum och Baana.
NEH.7.7	Antalet israelitiska män: 
NEH.7.8	Paroshs släkt 2 172, 
NEH.7.9	Shefatjas släkt 372, 
NEH.7.10	Arachs släkt 652, 
NEH.7.11	Pachat Moabs släkt, dvs. Jeshuas och Joavs släkt, 2 818, 
NEH.7.12	Elams släkt 1 254, 
NEH.7.13	Sattus släkt 845, 
NEH.7.14	Sackajs släkt 760, 
NEH.7.15	Binnujs släkt 648, 
NEH.7.16	Bevajs släkt 628, 
NEH.7.17	Asgads släkt 2 322, 
NEH.7.18	Adonikams släkt 667, 
NEH.7.19	Bigvajs släkt 2 067, 
NEH.7.20	Adins släkt 655, 
NEH.7.21	Aters, dvs. Hiskias, släkt 98, 
NEH.7.22	Hashums släkt 328, 
NEH.7.23	Besajs släkt 324, 
NEH.7.24	Harifs släkt 112, 
NEH.7.25	männen från Givon 95, 
NEH.7.26	männen från Betlehem och Netofa 188, 
NEH.7.27	männen från Anatot 128, 
NEH.7.28	männen från Bet-Asmavet 42, 
NEH.7.29	männen från Kirjat-Jearim, Kefira och Beerot 743, 
NEH.7.30	männen från Rama och Geva 621, 
NEH.7.31	männen från Mikmas 122, 
NEH.7.32	männen från Betel och Aj 123, 
NEH.7.33	männen från Nebo 52, 
NEH.7.34	den andre Elams släkt 1 254, 
NEH.7.35	Harims släkt 320, 
NEH.7.36	männen från Jeriko 345, 
NEH.7.37	männen från Lod, Hadid och Ono 721 
NEH.7.38	och Senaas släkt 3 930.
NEH.7.39	Präster: Jedajas släkt, dvs. Jeshuas familj, 973, 
NEH.7.40	Immers släkt 1 052, 
NEH.7.41	Pashchurs släkt 1 247 
NEH.7.42	och Harims släkt 1 017.
NEH.7.43	Leviter: Jeshuas och Kadmiels släkt, dvs. Hodavjas släkt, 74.
NEH.7.44	Sångare: Asafs släkt 148.
NEH.7.45	Dörrvaktare: Shallums släkt, Aters släkt, Talmons släkt, Ackuvs släkt, Hatitas släkt och Shovajs släkt 138.
NEH.7.46	Tempeltjänare: Sichas släkt, Hasufas släkt, Tabbaots släkt, 
NEH.7.47	Keros släkt, Sias släkt, Padons släkt, 
NEH.7.48	Levanas släkt, Hagavas släkt, Salmajs släkt, 
NEH.7.49	Hanans släkt, Giddels släkt, Gachars släkt, 
NEH.7.50	Reajas släkt, Resins släkt, Nekodas släkt, 
NEH.7.51	Gassams släkt, Ussas släkt, Paseachs släkt, 
NEH.7.52	Besajs släkt, meuniternas släkt, nefusiternas släkt, 
NEH.7.53	Bakbuks släkt, Hakufas släkt, Harchurs släkt, 
NEH.7.54	Baslits släkt, Mechidas släkt, Harshas släkt, 
NEH.7.55	Barkos släkt, Siseras släkt, Temachs släkt, 
NEH.7.56	Nesiachs släkt och Hatifas släkt.
NEH.7.57	Ättlingar till Salomos slavar: Sotajs släkt, Soferets släkt, Peridas släkt, 
NEH.7.58	Jalas släkt, Darkons släkt, Giddels släkt, 
NEH.7.59	Shefatjas släkt, Hattils släkt, Pokeret Hassevajims släkt och Amons släkt. 
NEH.7.60	Tempeltjänarna och ättlingarna till Salomos slavar var sammanlagt 392.
NEH.7.61	De som vänt tillbaka från Tel Melach, Tel Harsha, Keruv, Addon och Immer men som inte kunde uppge om deras familj och släkt härstammade från Israel: 
NEH.7.62	Delajas, Tobias och Nekodas släkter 642.
NEH.7.63	Av prästerna: Hovajas släkt, Hackos släkt och Barsillajs släkt, han som tog en av gileaditen Barsillajs döttrar till hustru och antog dennes namn. 
NEH.7.64	De letade i släktregistren, men eftersom de inte fanns med där var de inte behöriga till prästämbetet. 
NEH.7.65	Provinsguvernören förbjöd dem att äta av det högheliga tills det framträdde en präst med urim och tummim.
NEH.7.66	Hela församlingen bestod av inalles 42 360 personer, 
NEH.7.67	förutom deras slavar och slavinnor som var 7 337. Dessutom hade de 200 sångare och sångerskor. 
NEH.7.68	De hade 736 hästar, 245 mulor, 
NEH.7.69	435 kameler och 6 720 åsnor.
NEH.7.70	Några av familjeöverhuvudena gav donationer till tempelfonden. Provinsguvernören gav 1 000 gulddareiker, 50 skålar och 30 prästdräkter till fonden. 
NEH.7.71	Andra familjeöverhuvuden gav 20 000 gulddareiker och 2 200 silverminor till tempelfonden. 
NEH.7.72	Det övriga folkets gåvor utgjordes av 20 000 gulddareiker, 2 000 silverminor och 67 prästdräkter.
NEH.7.73	Prästerna, leviterna och en del av folket bosatte sig i Jerusalem, medan dörrvaktarna, sångarna, tempeltjänarna och alla övriga israeliter slog sig ner i sina hemstäder.
NEH.8.1	Hela folket samlades nu mangrant på torget framför Vattenporten. De bad Esra, den skriftlärde, att hämta bokrullen med Moses lag, som Herren hade gett Israel. 
NEH.8.2	Prästen Esra bar fram lagboken inför hela församlingen av män och kvinnor och alla som var mogna nog att lyssna. Det var den första dagen i sjunde månaden. 
NEH.8.3	Han läste ur lagen på torget framför Vattenporten, från tidigt på morgonen till mitt på dagen, för männen och kvinnorna och alla som var mogna nog, och hela folket lyssnade uppmärksamt till lagens ord. 
NEH.8.4	Esra, den skriftlärde, stod på en tribun av trä som hade byggts enkom för detta tillfälle. Till höger om honom stod Mattitja, Shema, Anaja, Uria, Hilkia och Maaseja, och till vänster stod Pedaja, Mishael, Malkia, Hashum, Hashbaddana, Sakarja och Meshullam. 
NEH.8.5	Esra öppnade bokrullen i hela folkets åsyn — han stod ju högre än de — och när han öppnade den reste sig hela folket upp. 
NEH.8.6	Esra prisade Herren, den store Guden, och med lyfta händer ropade hela folket: »Amen, amen.« De böjde knä och föll ner och tillbad Herren med ansiktet mot marken. 
NEH.8.7	Leviterna Jeshua, Bani, Sherevja, Jamin, Ackuv, Shabbetaj, Hodia, Maaseja, Kelita, Asarja, Josavad, Hanan och Pelaja förklarade lagen för folket, som stod kvar på sina platser. 
NEH.8.8	De läste ur Guds lagbok, tolkade den och utlade den, så att folket förstod vad som lästes.
NEH.8.9	Provinsguvernören Nehemja, prästen Esra, den skriftlärde, och leviterna, som undervisade folket, sade till de församlade: »Denna dag är helgad åt Herren, er Gud. Ni skall inte sörja och gråta.« Ty hela folket grät när de hörde vad som stod i lagen. 
NEH.8.10	Och Esra fortsatte: »Gå nu hem och njut av god mat och sött vin och dela med er åt dem som inte har kunnat förbereda någonting. Ty denna dag är helgad åt vår Herre. Var inte bedrövade. Den glädje Herren ger är er styrka.« 
NEH.8.11	Och för att folket skulle tystna sade leviterna: »Var stilla, detta är en helig dag. Var inte bedrövade.«
NEH.8.12	Då gick alla hem till sitt för att äta och dricka och dela med sig åt andra. De firade en stor glädjefest; de hade förstått det som man hade undervisat dem om.
NEH.8.13	På månadens andra dag samlades överhuvudena för alla folkets familjer samt prästerna och leviterna hos Esra, den skriftlärde, för att studera lagen. 
NEH.8.14	De fann att det var skrivet i lagen att Herren genom Mose hade befallt israeliterna att bo i lövhyddor under högtiden i den sjunde månaden. 
NEH.8.15	I alla städer och i Jerusalem skulle kungöras och tillkännages att man skulle gå ut bland bergen och hämta grenar av olivträd och vildoliv, myrten, palmer och andra lövträd för att bygga hyddor, så som det är skrivet.
NEH.8.16	Och folket gick ut och hämtade grenar, och var och en byggde en hydda på sitt tak eller på sin gård. Man byggde också på gårdarna till Guds hus och på torgen vid Vattenporten och Efraimporten. 
NEH.8.17	Hela den församling som återvänt från fångenskapen byggde sig lövhyddor och bodde i dem. Så hade israeliterna inte gjort under tiden från Josua, Nuns son, till denna dag.
NEH.8.17	Nu var glädjen stor hos alla, 
NEH.8.18	och varje dag, från den första till den sista, läste Esra ur rullen med Guds lag. I sju dagar varade festen och den åttonde hölls en högtidssamling, så som det är stadgat.
NEH.9.1	Den tjugofjärde dagen i samma månad samlades israeliterna. De höll fasta, klädda i säcktyg och med jord på huvudet. 
NEH.9.2	De som var av israelitisk härkomst avskilde sig då från alla av främmande ursprung. De trädde fram och bekände sina synder och sina fäders överträdelser. 
NEH.9.3	De stod upp, var och en på sin plats, och läste ur Herrens, sin Guds, lag under en fjärdedel av dagen. Under nästa fjärdedel bekände de sina synder och föll ner och tillbad Herren, sin Gud. 
NEH.9.4	Jeshua, Bani, Kadmiel, Shevanja, Bunni, Sherevja, Bani och Kenani gick upp på leviternas podium och ropade med hög röst till Herren, sin Gud. 
NEH.9.5	Leviterna Jeshua, Kadmiel, Bani, Hashavneja, Sherevja, Hodia, Shevanja och Petachja sade: »Stå upp och lovprisa Herren, er Gud, han som är från evighet till evighet.«
NEH.9.5	Må ditt ärofulla namn bli prisat,
NEH.9.5	det är upphöjt över allt vad lovsång heter.
NEH.9.6	Du, Herre, är den ende.
NEH.9.6	Himlen har du gjort,
NEH.9.6	himlarnas himmel och hela dess härskara,
NEH.9.6	jorden och allt som lever där,
NEH.9.6	haven och allt som finns i dem.
NEH.9.6	Du är den som ger liv åt allt,
NEH.9.6	och himlens härskara tillber dig.
NEH.9.7	Du är Herren Gud,
NEH.9.7	som utvalde Abram,
NEH.9.7	som förde honom från Ur i Kaldeen
NEH.9.7	och gav honom namnet Abraham.
NEH.9.8	Du fann att han var dig trogen,
NEH.9.8	och du slöt ett förbund med honom:
NEH.9.8	det land som beboddes av kanaaneer,
NEH.9.8	hettiter och amoreer,
NEH.9.8	perisseer, jevuseer och girgasheer
NEH.9.8	lovade du hans ättlingar.
NEH.9.8	Och du höll ditt löfte,
NEH.9.8	ty du är trofast.
NEH.9.9	Du såg hur våra fäder led i Egypten,
NEH.9.9	vid Sävhavet hörde du deras rop.
NEH.9.10	Du gjorde tecken och under med farao,
NEH.9.10	hans tjänare och folket i hans land,
NEH.9.10	ty du såg deras övermod mot våra fäder
NEH.9.10	och gjorde ditt namn ryktbart intill denna dag.
NEH.9.11	Havet klöv du framför dem,
NEH.9.11	och de gick genom havet på torr mark.
NEH.9.11	Förföljarna vräkte du i djupet,
NEH.9.11	som en sten i mäktiga vatten.
NEH.9.12	Du ledde dem om dagen i en pelare av moln
NEH.9.12	och om natten i en pelare av eld,
NEH.9.12	som lyste den väg de skulle gå.
NEH.9.13	Du steg ner på Sinaiberget
NEH.9.13	och talade med dem från himlen.
NEH.9.13	Du gav dem rätta stadgar och riktiga lagar,
NEH.9.13	goda bud och befallningar.
NEH.9.14	Din heliga sabbat kungjorde du,
NEH.9.14	och befallningar, bud och lag
NEH.9.14	gav du dem genom din tjänare Mose.
NEH.9.15	Du gav dem bröd från himlen mot hungern,
NEH.9.15	vatten ur klippan mot törsten.
NEH.9.15	Du befallde dem
NEH.9.15	att gå och ta i besittning
NEH.9.15	det land du svurit att ge dem.
NEH.9.16	Men våra fäder blev övermodiga och styvnackade
NEH.9.16	och lyssnade inte till dina befallningar.
NEH.9.17	De vägrade att lyda
NEH.9.17	och ville inte minnas de under
NEH.9.17	som du hade gjort med dem.
NEH.9.17	De var styvnackade och tog saken i egna händer
NEH.9.17	och ville återvända till slaveriet i Egypten.
NEH.9.17	Men du är en förlåtande Gud,
NEH.9.17	nådig och barmhärtig,
NEH.9.17	sen till vrede och rik på kärlek,
NEH.9.17	och du övergav dem inte.
NEH.9.18	De gjorde sig en gjuten kalv
NEH.9.18	och sade: »Detta är din Gud,
NEH.9.18	som har fört dig ut ur Egypten!«
NEH.9.18	och de hädade dig grovt.
NEH.9.19	Ändå övergav du dem inte i öknen,
NEH.9.19	ty din barmhärtighet är stor.
NEH.9.19	Molnpelaren vek inte från dem om dagen
NEH.9.19	utan ledde dem på deras väg.
NEH.9.19	Eldpelaren lyste för dem om natten
NEH.9.19	på den väg de skulle gå.
NEH.9.20	Du gav dem din goda ande
NEH.9.20	för att undervisa dem.
NEH.9.20	Du vägrade dem inte manna att äta,
NEH.9.20	du gav dem vatten i deras törst.
NEH.9.21	I fyrtio år sörjde du för dem i öknen
NEH.9.21	så att de inte saknade något.
NEH.9.21	Deras kläder slets inte ut,
NEH.9.21	och deras fötter svullnade inte.
NEH.9.22	Du gav dem folk och riken,
NEH.9.22	som du gjorde till deras randområden.
NEH.9.22	Så intog de länder som tillhörde
NEH.9.22	Sichon, kungen i Heshbon,
NEH.9.22	och Og, kungen av Bashan.
NEH.9.23	Deras barn gjorde du talrika som himlens stjärnor,
NEH.9.23	och du lät dem komma till det land
NEH.9.23	som deras fäder blivit lovade att ta i besittning.
NEH.9.24	Och barnen tog landet i besittning.
NEH.9.24	Framför dem underkuvade du
NEH.9.24	kanaaneerna som bodde i landet,
NEH.9.24	och du gav dem i deras våld,
NEH.9.24	både kungarna och folket i landet,
NEH.9.24	de fick göra med dem vad de ville.
NEH.9.25	De intog befästa städer
NEH.9.25	och bördiga landområden.
NEH.9.25	De tog i besittning välfyllda hus,
NEH.9.25	vattencisterner och vingårdar,
NEH.9.25	olivlundar och fruktträd i mängd.
NEH.9.25	De åt, de blev mätta och feta
NEH.9.25	och frossade på dina rika gåvor.
NEH.9.26	Men de satte sig upp mot dig.
NEH.9.26	De gjorde uppror och vände ryggen åt din lag,
NEH.9.26	de dödade dina profeter,
NEH.9.26	som med varningar sökte föra dem åter,
NEH.9.26	och de hädade dig grovt.
NEH.9.27	Du utlämnade dem åt förtryckare,
NEH.9.27	de levde under förtryck.
NEH.9.27	Då ropade de i sin nöd till dig,
NEH.9.27	och du hörde det i din himmel.
NEH.9.27	I din stora barmhärtighet
NEH.9.27	sände du dem räddare,
NEH.9.27	de räddades ur förtryckarnas våld.
NEH.9.28	Men när allt var lugnt igen
NEH.9.28	gjorde de på nytt vad som är ont inför dig.
NEH.9.28	Du prisgav dem åt fiender,
NEH.9.28	som fick herraväldet över dem.
NEH.9.28	När de åter ropade till dig
NEH.9.28	hörde du det i himlen och räddade dem
NEH.9.28	i din barmhärtighet, gång på gång.
NEH.9.29	Med varningar sökte du få dem
NEH.9.29	att vända tillbaka till din lag.
NEH.9.29	Men de var övermodiga
NEH.9.29	och lydde inte dina befallningar.
NEH.9.29	De syndade mot dina stadgar,
NEH.9.29	som ger liv åt den som följer dem.
NEH.9.29	De spjärnade emot i trots,
NEH.9.29	de var sturska och vägrade lyda.
NEH.9.30	Du hade tålamod med dem i många år
NEH.9.30	och lät din ande varna dem
NEH.9.30	genom dina profeter,
NEH.9.30	men de ville inte lyssna.
NEH.9.30	Då gav du dem i de främmande folkens våld,
NEH.9.31	men i din stora barmhärtighet
NEH.9.31	förgjorde du dem inte helt,
NEH.9.31	och du övergav dem inte,
NEH.9.31	ty du är en nådig och barmhärtig Gud.
NEH.9.32	Och nu, vår Gud,
NEH.9.32	store, väldige, fruktansvärde Gud,
NEH.9.32	du som troget står fast vid ditt förbund:
NEH.9.32	visa inte likgiltighet
NEH.9.32	för allt lidande som vi fått utstå
NEH.9.32	— våra kungar, våra furstar och präster,
NEH.9.32	våra profeter, våra fäder, ja, hela ditt folk —
NEH.9.32	från de assyriska kungarnas tid
NEH.9.32	ända till denna dag.
NEH.9.33	Du har varit rättvis
NEH.9.33	vad som än har drabbat oss,
NEH.9.33	du har visat dig trogen
NEH.9.33	även när vi förbrutit oss.
NEH.9.34	Våra kungar och våra furstar,
NEH.9.34	våra präster och våra fäder
NEH.9.34	handlade inte efter din lag,
NEH.9.34	lyssnade inte på dina befallningar
NEH.9.34	och de varningar du givit.
NEH.9.35	Och fast de hade sitt eget rike
NEH.9.35	och njöt allt det goda du givit dem,
NEH.9.35	fast de ägde det rymliga och bördiga land
NEH.9.35	som du hade låtit dem inta,
NEH.9.35	tjänade de ändå inte dig,
NEH.9.35	vände inte om från det onda de gjorde.
NEH.9.36	I dag är vi slavar.
NEH.9.36	I det land du gav våra fäder,
NEH.9.36	att njuta dess frukter och goda gåvor,
NEH.9.36	där är vi slavar i dag.
NEH.9.37	Dess rika gröda tillfaller kungar
NEH.9.37	som du satt över oss för våra synders skull.
NEH.9.37	Över våra kroppar och över vår boskap
NEH.9.37	härskar de egenmäktigt.
NEH.9.37	Vår nöd är stor.
NEH.9.38	Med hänsyn till allt detta avlägger vi ett högtidligt löfte som vi låter nedteckna. På det förseglade dokumentet står våra furstars, våra leviters och våra prästers namn.
NEH.10.1	Undertecknarna var:
NEH.10.1	Provinsguvernören Nehemja, son till Hakalja, samt Sidkia, 
NEH.10.2	Seraja, Asarja, Jeremia, 
NEH.10.3	Pashchur, Amarja, Malkia, 
NEH.10.4	Hattush, Shevanja, Malluk, 
NEH.10.5	Harim, Meremot, Obadja, 
NEH.10.6	Daniel, Ginneton, Baruk, 
NEH.10.7	Meshullam, Avia, Mijamin, 
NEH.10.8	Maasja, Bilgaj, Shemaja — detta var prästerna.
NEH.10.9	Leviter: Jeshua, son till Asanja, Binnuj av Henadads släkt, Kadmiel 
NEH.10.10	och deras ämbetsbröder Shevanja, Hodia, Kelita, Pelaja, Hanan, 
NEH.10.11	Mika, Rechov, Hashavja, 
NEH.10.12	Sackur, Sherevja, Shevanja, 
NEH.10.13	Hodia, Bani och Beninu.
NEH.10.14	Folkets ledare: Parosh, Pachat Moab, Elam, Sattu, Bani, 
NEH.10.15	Bunni, Asgad, Bevaj, 
NEH.10.16	Adonia, Bigvaj, Adin, 
NEH.10.17	Ater, Hiskia, Assur, 
NEH.10.18	Hodia, Hashum, Besaj, 
NEH.10.19	Harif, Anatot, Nevaj, 
NEH.10.20	Magpiash, Meshullam, Hesir, 
NEH.10.21	Meshesavel, Sadok, Jaddua, 
NEH.10.22	Pelatja, Hanan, Anaja, 
NEH.10.23	Hosea, Hananja, Hashuv, 
NEH.10.24	Hallochesh, Pilcha, Shovek, 
NEH.10.25	Rechum, Hashavna, Maaseja, 
NEH.10.26	Achia, Hanan, Anan, 
NEH.10.27	Malluk, Harim och Baana.
NEH.10.28	Resten av folket — präster, leviter, dörrvaktare, sångare, tempeltjänare, alla som har avskilt sig från främmande folkslag i lydnad för Guds lag samt deras hustrur och de söner och döttrar som har kommit till mognad — 
NEH.10.29	förenar sig med sina främsta företrädare och lovar dyrt och heligt att leva efter Guds lag, som har förmedlats av Guds tjänare Mose, och noga hålla alla Herrens, vår härskares, bud, hans befallningar och stadgar.
NEH.10.30	»Vi lovar att inte gifta bort våra döttrar med män av främmande ursprung och att inte ta deras döttrar till hustrur åt våra söner. 
NEH.10.31	När folken i landet kommer med sina varor och med spannmål av olika slag för att sälja på sabbaten skall vi inte köpa av dem, vare sig på sabbatsdagen eller någon annan helig dag. Vi lovar att vart sjunde år låta marken vila och avstå från att indriva skulder. 
NEH.10.32	Och vi förpliktar oss att årligen betala en tredjedels sikel till gudstjänsten i vår Guds hus, 
NEH.10.33	för skådebröden, de dagliga matoffren och de dagliga brännoffren och för offren på sabbatsdagarna, nymånadsdagarna och högtiderna, för de heliga gåvor och syndoffer som bärs fram till försoning för Israel och för allt arbete i vår Guds hus.
NEH.10.34	Vi — prästerna, leviterna och folket — har kastat lott om hur vedoffret skall föras familjevis till vår Guds hus vid bestämda tider varje år för att brinna på Herrens, vår Guds, altare, som det är skrivet i lagen.
NEH.10.35	Vi förpliktar oss att årligen föra till Herrens hus den första grödan från vår mark och den första frukten från träd av alla slag. 
NEH.10.36	Vidare skall de förstfödda av våra söner och våra djur, som det är skrivet i lagen, och de förstfödda av både nötboskap och småboskap lämnas i vår Guds hus till prästerna som tjänstgör där. 
NEH.10.37	Det första av det vi bakar och de första frukterna av alla slags träd, av vin och av olja skall vi föra till prästernas förråd i vår Guds hus.
NEH.10.37	Tiondet av det som växer på vår mark skall vi ge till leviterna — de leviter som uppbär tionde i alla landsortsstäder. 
NEH.10.38	En präst, en av Arons släkt, skall följa med leviterna när de samlar in tiondet, och leviterna skall föra en tiondel av tiondet till vår Guds hus, till kamrarna i förrådshuset. 
NEH.10.39	Det är till dessa förråd som israeliterna och leviterna skall föra gåvorna av säd, vin och olja. Där förvaras också tempelkärlen och utrustningen för de tjänstgörande prästerna, dörrvaktarna och sångarna. Vi skall aldrig försumma vår Guds hus.«
NEH.11.1	Folkets ledare bosatte sig i Jerusalem. Resten av folket utsåg genom lottkastning en tiondel att bo i Jerusalem, den heliga staden, och nio tiondelar att bo i övriga städer. 
NEH.11.2	De män som frivilligt bosatte sig i Jerusalem välsignades av folket.
NEH.11.3	Detta är de familjeöverhuvuden i provinsen Juda som bodde i Jerusalem, medan vanliga israeliter, präster, leviter, tempeltjänare och ättlingar till Salomos slavar bodde i Judas städer, var och en på sin egen tomt i sin egen stad. 
NEH.11.4	I Jerusalem bodde ättlingar av både Judas och Benjamins stammar.
NEH.11.4	Judas ättlingar: Ataja, son till Ussia, son till Sakarja, son till Amarja, son till Shefatja, son till Mahalalel av Peres släkt, 
NEH.11.5	och Maaseja, son till Baruk, son till Kol-Hose, son till Hasaja, son till Adaja, son till Jojariv, son till Sakarja av Shelas släkt. 
NEH.11.6	Peres släkt, som bodde i Jerusalem, omfattade sammanlagt 468 vapenföra män.
NEH.11.7	Och detta är Benjamins ättlingar: Sallu, son till Meshullam, son till Joed, son till Pedaja, son till Kolaja, son till Maaseja, son till Itiel, son till Jesaja, 
NEH.11.8	och hans släktingar, tappra krigare, sammanlagt 928. 
NEH.11.9	Joel, son till Sikri, hade befälet över dem, och Juda, Hassenuas son, var näst högste befälhavare i staden.
NEH.11.10	Präster: Jedaja, son till Jojariv, Jakin, 
NEH.11.11	Seraja, son till Hilkia, son till Meshullam, son till Sadok, son till Merajot, son till Achituv, den främste i Guds hus, 
NEH.11.12	och deras släktingar, som tjänstgjorde i templet, sammanlagt 822, och Adaja, son till Jerocham, son till Pelalja, son till Amsi, son till Sakarja, son till Pashchur, son till Malkia, 
NEH.11.13	och hans släktingar, familjeöverhuvuden, sammanlagt 242, och Amasaj, son till Asarel, son till Achsaj, son till Meshillemot, son till Immer, 
NEH.11.14	och hans släktingar, tappra krigare, sammanlagt 128. Savdiel, son till Haggadol, hade befälet över dem.
NEH.11.15	Leviter: Shemaja, son till Hashuv, son till Asrikam, son till Hashavja, son till Bunni, 
NEH.11.16	och Shabbetaj och Josavad, som ledde det yttre arbetet på Guds hus och hörde till leviternas överhuvuden. 
NEH.11.17	Vidare Mattanja, son till Mika, son till Savdi, son till Asaf, som var ledare för lovsången och den som vid bönen stämde upp tackpsalmen, hans släkting Bakbukja, som var hans ställföreträdare, och Avda, son till Shammua, son till Galal, son till Jedutun. 
NEH.11.18	Sammanlagt fanns det 284 leviter i den heliga staden.
NEH.11.19	Dörrvaktare var Ackuv, Talmon och deras ämbetsbröder som höll vakt vid portarna, sammanlagt 172. 
NEH.11.20	Resten av israeliterna, prästerna och leviterna bodde i de andra städerna i Juda, var och en i sitt eget hus. 
NEH.11.21	Tempeltjänarna bodde på Ofel, och Sicha och Gishpa hade uppsikt över dem. 
NEH.11.22	Föreståndare för leviterna i Jerusalem var Ussi, son till Bani, son till Hashavja, son till Mattanja, son till Mika av Asafs släkt, som svarade för sången enligt ordningen för Guds hus. 
NEH.11.23	För dem fanns en kunglig förordning; den bestämde sångarnas dagliga tjänstgöring. 
NEH.11.24	Petachja, son till Meshesavel, en av ättlingarna till Serach, son till Juda, gick kungen till handa i allt som rörde folket.
NEH.11.25	Beträffande orter med omgivande åkrar: några av Judas ättlingar bodde i Kirjat Arba med kringliggande byar, i Divon med dess byar, i Jekavseel med omgivande orter, 
NEH.11.26	i Jeshua, Molada och Bet Pelet, 
NEH.11.27	i Hasar Shual, i Beer Sheva med dess byar, 
NEH.11.28	i Siklag, i Mekona och i dess byar, 
NEH.11.29	i En Rimmon, i Sora och Jarmut, 
NEH.11.30	i Sanoach, i Adullam med omgivande orter, i Lakish med omgivande åkrar och i Aseka med dess byar. De bosatte sig alltså från Beer Sheva till Hinnoms dal.
NEH.11.31	Några av Benjamins ättlingar bodde i Geva, Mikmas, Aja och Betel med kringliggande byar, 
NEH.11.32	i Anatot, Nov, Ananja, 
NEH.11.33	Hasor, Rama, Gittajim, 
NEH.11.34	Hadid, Sevoim, Nevallat, 
NEH.11.35	Lod, Ono och Ge Hacharashim. 
NEH.11.36	Och av leviternas avdelningar fördes några över från Juda till Benjamin.
NEH.12.1	Detta är de präster och leviter som återvände tillsammans med Serubbabel, Shealtiels son, och Jeshua:
NEH.12.1	Seraja, Jeremia, Esra, 
NEH.12.2	Amarja, Malluk, Hattush, 
NEH.12.3	Shekanja, Rechum, Meremot, 
NEH.12.4	Iddo, Ginneton, Avia, 
NEH.12.5	Mijamin, Maadja, Bilga, 
NEH.12.6	Shemaja, Jojariv, Jedaja, 
NEH.12.7	Sallu, Amok, Hilkia och Jedaja. De var ledare för prästerna och för deras ämbetsbröder på Jeshuas tid.
NEH.12.8	Leviter: Jeshua, Binnuj, Kadmiel, Sherevja, Juda och Mattanja. Han och hans ämbetsbröder ledde lovsången, 
NEH.12.9	medan Bakbukja, Unni och deras ämbetsbröder stod mitt emot dem, indelade i avdelningar.
NEH.12.10	Jeshua blev far till Jojakim, Jojakim till Eljashiv, Eljashiv till Jojada, 
NEH.12.11	Jojada till Jochanan och Jochanan till Jaddua.
NEH.12.12	På Jojakims tid var prästsläkternas överhuvuden följande: Meraja för Serajas släkt, Hananja för Jeremias släkt, 
NEH.12.13	Meshullam för Esras släkt, Jochanan för Amarjas släkt, 
NEH.12.14	Jonatan för Malluks släkt, Josef för Shevanjas släkt, 
NEH.12.15	Adna för Harims släkt, Helkaj för Merajots släkt, 
NEH.12.16	Sakarja för Iddos släkt, Meshullam för Ginnetons släkt, 
NEH.12.17	Sikri för Avias släkt, … för Minjamins släkt, Piltaj för Moadjas släkt, 
NEH.12.18	Shammua för Bilgas släkt, Jonatan för Shemajas släkt, 
NEH.12.19	Mattenaj för Jojarivs släkt, Ussi för Jedajas släkt, 
NEH.12.20	Kallaj för Sallus släkt, Ever för Amoks släkt, 
NEH.12.21	Hashavja för Hilkias släkt och Netanel för Jedajas släkt.
NEH.12.22	Under Eljashivs, Jojadas, Jochanans och Jadduas tid förtecknades prästsläkternas överhuvuden ända fram till persern Dareios regeringstid. 
NEH.12.23	De levitiska släkternas överhuvuden förtecknades i krönikorna fram till Jochanans, Eljashivs sons, tid.
NEH.12.24	Leviternas överhuvuden var Hashavja, Sherevja, Jeshua, Binnuj, Kadmiel och de ämbetsbröder som stod mitt emot dem, indelade i avdelningar, för att tacka och lova Gud, som gudsmannen David hade föreskrivit. 
NEH.12.25	Mattanja, Bakbukja och Obadja var sångare. Talmon och Ackuv var dörrvaktare, med uppsikt över förråden vid portarna. 
NEH.12.26	Dessa var samtida med Jojakim, son till Jeshua, son till Josadak, och med ståthållaren Nehemja och prästen Esra, den skriftlärde.
NEH.12.27	När Jerusalems mur skulle invigas hämtade man leviterna till Jerusalem från alla platser där de bodde för att fira en invigningsfest med lovsång och med musik av cymbaler, harpor och lyror. 
NEH.12.28	De levitiska sångarna kom både från området kring Jerusalem och från netofateernas byar, 
NEH.12.29	från Bet Haggilgal och från trakten kring Geva och Asmavet, ty sångarna hade byggt sig byar runt Jerusalem. 
NEH.12.30	Prästerna och leviterna renade först sig själva. Sedan renade de folket, portarna och muren.
NEH.12.31	Därefter lät jag ledarna i Juda stiga upp på muren och ställde upp två stora lovsångskörer. Den ena gick åt höger, uppe på muren, i riktning mot Dyngporten. 
NEH.12.32	Efter gick Hoshaja med hälften av ledarna i Juda. 
NEH.12.33	Asarja, Esra, Meshullam, 
NEH.12.34	Juda, Benjamin, Shemaja och Jeremia, 
NEH.12.35	som var präster, blåste trumpet. Här gick också Sakarja, son till Jonatan, son till Shemaja, son till Mattanja, son till Mikaja, son till Sackur, son till Asaf, 
NEH.12.36	och hans ämbetsbröder Shemaja, Asarel, Milalaj, Gilalaj, Maaj, Netanel, Juda och Hanani. De spelade på de musikinstrument som gudsmannen David hade bestämt, och Esra, den skriftlärde, gick i spetsen för dem. 
NEH.12.37	De gick förbi Källporten och rakt fram uppför trappan till Davids stad, trappan till muren ovanför Davids palats, och därefter fram till Vattenporten på östsidan. 
NEH.12.38	Den andra lovsångskören gick åt vänster, och jag följde efter med den andra hälften av folket. Vi gick uppe på muren förbi Ugnstornet till Breda muren 
NEH.12.39	och förbi Efraimporten, Jeshanaporten, Fiskporten, Hananeltornet, dvs. Hundradetornet, fram till Fårporten och stannade vid Vaktporten.
NEH.12.40	De båda lovsångskörerna ställde sedan upp sig i Guds hus. Så gjorde också jag tillsammans med hälften av styresmännen, 
NEH.12.41	och dessutom prästerna Eljakim, Maaseja, Minjamin, Mikaja, Eljoenaj, Sakarja och Hananja med sina trumpeter 
NEH.12.42	och Maaseja, Shemaja, Elasar, Ussi, Jochanan, Malkia, Elam och Eser. Sångarna stämde upp under ledning av Jisrachja.
NEH.12.43	Denna dag offrades stora offer och alla gladde sig, ty Gud hade givit dem stor glädje. Också kvinnorna och barnen var glada. Och glädjen i Jerusalem hördes vida omkring.
NEH.12.44	Denna dag tillsattes också män som skulle ha uppsikt över de kamrar som tjänade till förråd för offergåvorna, det första av skörden och tiondet. Där samlades det som prästerna och leviterna enligt lagen skulle ha från städernas åkrar. Glädjen var stor i Juda över att prästerna och leviterna var i tjänst 
NEH.12.45	och att de skötte gudstjänsterna och reningsriterna, liksom sångarna och dörrvaktarna skötte sina uppgifter enligt Davids och hans son Salomos anvisningar. 
NEH.12.46	Ty redan på Davids och Asafs tid fanns ledare för sångarna vid tackpsalmen och lovsången till Gud. 
NEH.12.47	Och på Serubbabels och Nehemjas tid brukade hela Israel ge sångarna och dörrvaktarna vad de behövde för var dag. Man gav leviterna vad som helgats åt dem, och leviterna gav Arons söner deras andel.
NEH.13.1	Denna dag läste man för folket ur Moses bok och fann att det stod skrivet där att ingen ammonit eller moabit någonsin skulle få upptas i Guds församling. 
NEH.13.2	De kom ju inte israeliterna till mötes med bröd och vatten utan lejde Bileam till att förbanna dem, men vår Gud förvandlade förbannelsen till välsignelse. 
NEH.13.3	När de hade hört lagen avskilde de alla av främmande ursprung från Israel.
NEH.13.4	En tid förut hade prästen Eljashiv, som fått uppsikt över förråden i Guds hus och var släkt med Tobia, 
NEH.13.5	gjort i ordning ett stort rum åt honom. Där hade man tidigare förvarat matoffren, rökelsen, kärlen och det tionde av säd, vin och olja som var leviternas, sångarnas och dörrvaktarnas andelar samt gåvorna till prästerna. 
NEH.13.6	När detta hände var jag inte i Jerusalem, ty under kung Artaxerxes trettioandra regeringsår i Babylon hade jag rest till honom. Men efter en tid bad jag kungen att få 
NEH.13.7	resa till Jerusalem. När jag kom dit och fick se det onda som Eljashiv hade gjort genom att ställa i ordning en kammare åt Tobia på förgårdarna till Guds hus, 
NEH.13.8	blev jag mycket upprörd och lät kasta ut Tobias alla ägodelar ur rummet. 
NEH.13.9	Därefter gav jag befallning om att kamrarna skulle renas och lät sedan flytta tillbaka tempelkärlen jämte matoffren och rökelsen.
NEH.13.10	Jag fick också veta att leviterna inte hade fått vad de skulle ha. Därför hade alla gett sig av till sina gårdar, både leviterna och sångarna som fullgjorde tempeltjänsten. 
NEH.13.11	Då gick jag till rätta med styresmännen, jag frågade: »Varför har Guds hus blivit försummat?« Och jag lät kalla tillbaka leviterna och satte dem i tjänst igen. 
NEH.13.12	Sedan förde alla i Juda tionde av säd, vin och olja till förrådskamrarna. 
NEH.13.13	Till att ha uppsikt över förråden satte jag prästen Shelemja, sekreteraren Sadok och Pedaja, en av leviterna, och till medhjälpare fick de Hanan, son till Sackur, son till Mattanja. De betraktades nämligen som pålitliga och fick nu ansvaret för utdelningen till sina ämbetsbröder.
NEH.13.14	Min Gud, kom ihåg mig för detta och glöm inte de fromma gärningar som jag har gjort för min Guds hus och tjänsten där.
NEH.13.15	Vid samma tid såg jag i Juda några som trampade vinpressarna på sabbaten. Andra kom med spannmål som de lastade på åsnor eller med vin, druvor, fikon och andra varor och förde det till Jerusalem på sabbatsdagen. Jag varnade dem för att sälja sina livsmedel. 
NEH.13.16	Några män från Tyros som bodde i Jerusalem förde in fisk och allehanda varor för att sälja till judarna på sabbaten — och det i Jerusalem. 
NEH.13.17	Då gick jag till rätta med stormännen i Juda och sade till dem: »Hur kan ni bära er så illa åt och vanhelga sabbatsdagen? 
NEH.13.18	Var det inte därför att våra fäder gjorde så som vår Gud lät alla dessa olyckor komma över oss och staden? Och nu drar ni ännu mer vrede över Israel genom att vanhelga sabbaten!« 
NEH.13.19	När mörkret föll över Jerusalems portar på kvällen före sabbaten gav jag order om att dörrarna skulle stängas och inte öppnas igen förrän sabbaten var över. Jag ställde också några av mina män vid portarna för att inget gods skulle föras in på sabbaten. 
NEH.13.20	Det hände ett par gånger att köpmän och varuförsäljare tillbringade natten utanför Jerusalem, 
NEH.13.21	men jag varnade dem: »Varför tillbringar ni natten framför muren? Om det upprepas kommer jag att ta i med hårdhandskarna!« I fortsättningen kom de inte under sabbaten. 
NEH.13.22	Sedan gav jag order till leviterna att rena sig och komma och hålla vakt vid portarna för att sabbatsdagen skulle hållas helig.
NEH.13.22	Min Gud, kom ihåg mig också för detta och skona mig i din stora godhet.
NEH.13.23	Vid samma tid upptäckte jag att några judar hade gift sig med kvinnor från Ashdod, Ammon och Moab. 
NEH.13.24	Av deras barn talade hälften ashdoditiska eller något av de andra språken och kunde inte längre tala hebreiska. 
NEH.13.25	Jag gick till rätta med dem, förbannade dem, slog några av dem, drog dem i håret och besvor dem vid Gud: »Ni får inte ge era döttrar åt deras söner och inte heller ta deras döttrar till hustrur åt era söner eller er själva. 
NEH.13.26	Var det inte på det sättet som Salomo, Israels kung, syndade? Bland de många folken fanns det ingen kung som var hans like, och han var så älskad av sin Gud att han sattes till kung över hela Israel. Men utländska kvinnor fick även honom att synda. 
NEH.13.27	Och nu får man höra om er att ni gör er skyldiga till detta stora onda och är otrogna mot vår Gud genom att gifta er med utländska kvinnor!«
NEH.13.28	En son till Jojada, son till översteprästen Eljashiv, var svärson till horoniten Sanvallat; honom skickade jag bort.
NEH.13.29	Min Gud, glöm dem aldrig, ty de har befläckat prästämbetet, prästernas och leviternas förbund.
NEH.13.30	Så renade jag israeliterna från allt utländskt, och jag fastställde arbetsordningar för prästerna och leviterna, så att var och en av dem visste vad han hade att göra. 
NEH.13.31	Jag föreskrev också vid vilka tider vedoffret och det första av grödan skulle frambäras.
NEH.13.31	Min Gud, kom ihåg detta och räkna mig det till godo.
EST.1.1	Det som här berättas tilldrog sig på Xerxes tid, den Xerxes som härskade över 127 provinser från Indien ända till Kush. 
EST.1.2	Han satt nu på kungatronen i borgen i Susa. 
EST.1.3	Under sitt tredje regeringsår gav han ett gästabud för alla sina furstar och ämbetsmän. Krigsbefälhavarna i Persien och Medien och adeln och furstarna i provinserna hade alla samlats hos honom, 
EST.1.4	och under en lång tid, 180 dagar, visade han dem sitt väldes rikedom och sin lysande kungliga prakt. 
EST.1.5	Som avslutning gav kungen under sju dagar ett gästabud för alla på borgen i Susa, från den högste till den lägste. Festen ägde rum på den öppna platsen i slottsträdgården. 
EST.1.6	Där hängde draperier av finaste vita och violetta tyger i vita och purpurröda snören på stänger av silver och pelare av alabaster. Där stod divaner av guld och silver på ett golv av marmor, alabaster, pärlemor och ädelsten. 
EST.1.7	Dryckerna serverades i gyllene bägare, alla olika, och kungens vin flödade med kunglig frikostighet. 
EST.1.8	Men det rådde inget dryckestvång; kungen hade befallt marskalkarna att rätta sig efter vars och ens önskan. 
EST.1.9	Samtidigt höll drottning Vashti ett gästabud för kvinnorna inne i kung Xerxes palats.
EST.1.10	Den sjunde dagen, då kungen var upprymd av vinet, befallde han Mehuman, Bisseta, Harvona, Bigta, Avagta, Setar och Karkas, de sju hovmän som var hans personliga tjänare, 
EST.1.11	att föra drottning Vashti till honom, med kunglig krona på huvudet. Han ville låta folken och furstarna se hennes skönhet — hon var mycket vacker. 
EST.1.12	Men då hovmännen framförde kungens befallning vägrade drottning Vashti att komma. Kungen blev ursinnig, vreden brann inom honom. 
EST.1.13	Han vände sig till de visa, de som visste vad stunden krävde, eftersom det var brukligt att kungen rådgjorde med alla som var förfarna i lag och rätt. 
EST.1.14	Hans närmaste förtrogna var Karshena, Shetar, Admata, Tarshish, Meres, Marsena och Memukan, de sju furstar från Persien och Medien som när som helst kunde få företräde hos honom och var de främsta i riket. 
EST.1.15	Dem frågade han vad som enligt lagen borde ske med drottning Vashti, då hon inte hade gjort som kungen befallde henne genom sina hovmän.
EST.1.16	Memukan tog till orda inför kungen och furstarna: »Det är inte bara mot kungen som drottning Vashti har förbrutit sig utan mot alla furstar och folk i alla kung Xerxes provinser. 
EST.1.17	Drottningens handlingssätt blir bekant för alla kvinnor och får dem att ringakta sina män och säga: Kung Xerxes skickade efter drottning Vashti, och hon kom inte! 
EST.1.18	Redan i dag börjar furstinnorna i Persien och Medien som har hört vad drottningen sade att föra det på tal med sina män, och då blir det försmädligheter och gräl utan ände. 
EST.1.19	Om du finner det lämpligt, min konung, bör du därför utfärda en kunglig förordning som skall skrivas in bland Persiens och Mediens lagar så att den inte kan återkallas: ett förbud för Vashti att någonsin visa sig inför kungen. Ge sedan hennes drottningvärdighet åt någon annan, som är bättre än hon. 
EST.1.20	När detta kungliga påbud blir känt i ditt rike, i hela ditt väldiga rike, kommer varje kvinna att visa respekt för sin make, hög som låg.«
EST.1.21	Förslaget tilltalade kungen och furstarna, och kungen gjorde som Memukan hade sagt. 
EST.1.22	Han lät sända ut skrivelser till alla sina provinser, till varje provins med dess egen skrift och till varje folk på dess eget språk, för att var man skulle vara herre i sitt hus.
EST.2.1	En tid därefter, när kung Xerxes vrede hade lagt sig, började han tänka på vad Vashti hade gjort och vad man hade beslutat om henne. 
EST.2.2	Kungens pager föreslog då att man skulle leta upp vackra orörda flickor åt honom. 
EST.2.3	Kungen skulle utse ombud i varje provins och låta dem samla alla unga vackra flickor till hans harem i borgen i Susa. Där skulle de stå under uppsikt av kungens eunuck Hegaj, haremsvakten, och få skönhetsbehandling. 
EST.2.4	Den flicka som behagade kungen mest skulle bli drottning i Vashtis ställe. Förslaget vann kungens gillande, och han följde det.
EST.2.5	På borgen i Susa fanns en jude som hette Mordokaj, son till Jair, son till Shimi, son till Kish av Benjamins stam. 
EST.2.6	Han hörde till dem som blivit bortförda från Jerusalem tillsammans med kung Jekonja av Juda, då denne fördes i fångenskap av den babyloniske kungen Nebukadnessar. 
EST.2.7	Han var fosterfar åt sin farbrors dotter Hadassa, även kallad Ester; hon hade varken far eller mor i livet. Det var en välväxt och vacker flicka. Mordokaj hade adopterat henne efter hennes föräldrars död.
EST.2.8	Då kungens befallning och förordning hade blivit känd och många flickor fördes till borgen i Susa och togs om hand av Hegaj, hämtades även Ester till kungens palats och ställdes under uppsikt av Hegaj, haremsvakten. 
EST.2.9	Flickan gjorde intryck på honom och vann hans välvilja. Han lät henne genast få de skönhetsmedel och den kost som hon skulle ha och de sju tjänsteflickor från palatset som valts ut åt henne. Han lät henne flytta in i den förnämsta delen av haremet tillsammans med dem. 
EST.2.10	Ester berättade inte vilket folk eller vilken släkt hon tillhörde, eftersom Mordokaj hade förbjudit henne det. 
EST.2.11	Varje dag vandrade Mordokaj förbi haremsgården för att få reda på hur det stod till med Ester och hur hon behandlades.
EST.2.12	I tur och ordning skulle flickorna få komma in till kung Xerxes. Då hade man under tolv månaders tid låtit dem genomgå det som var föreskrivet. Det var den tid som hela skönhetsbehandlingen krävde: sex månader med myrraolja och sex månader med balsamolja och andra skönhetsmedel. 
EST.2.13	När en flicka skulle gå till kungen fick hon ta med sig allt vad hon begärde från kungens harem till hans palats. 
EST.2.14	Hon skulle komma om aftonen och följande morgon återvända till den andra haremsavdelningen och överlämnas till kungens eunuck Shaashgas, som vaktade konkubinerna. Hon fick inte komma fler gånger till kungen, om inte denne hade blivit så förtjust i henne att han kallade henne till sig.
EST.2.15	Så kom turen till Ester, dotter till Avichajil, farbrodern till Mordokaj som hade adopterat henne. När hon skulle till kungen begärde hon ingenting annat än det som hade föreslagits av kungens eunuck Hegaj, haremsvakten. Alla som såg henne blev betagna i henne. 
EST.2.16	Det var i årets tionde månad, månaden tevet, det sjunde året kung Xerxes regerade, som Ester fördes till honom i hans kungapalats. 
EST.2.17	Han kom att älska Ester högre än någon annan kvinna, ja, hon vann hans ynnest och kärlek framför alla de andra flickorna, och han satte den kungliga kronan på hennes huvud och gjorde henne till drottning i Vashtis ställe. 
EST.2.18	Sedan gav han ett stort gästabud för alla sina furstar och ämbetsmän, ett gästabud till Esters ära, och han efterskänkte skatt i provinserna och delade ut gåvor med kunglig frikostighet.
EST.2.19	När man samlade de unga flickorna tjänstgjorde Mordokaj vid Kungliga porten. 
EST.2.20	På hans uppmaning förteg Ester vilken släkt och vilket folk hon tillhörde. Hon fortsatte att lyda honom som när hon var i hans vård.
EST.2.21	Under den tid då Mordokaj tjänstgjorde vid Kungliga porten hade tröskelväktarna Bigtan och Teresh, två av kungens hovmän, blivit så förbittrade på kung Xerxes att de sökte ett tillfälle att bringa honom om livet. 
EST.2.22	Mordokaj fick kännedom om detta och talade om det för drottning Ester, som underrättade kungen på Mordokajs vägnar. 
EST.2.23	Saken undersöktes, och när anklagelserna visade sig riktiga hängde man upp de båda männen på pålar. Denna händelse nedtecknades i krönikan i närvaro av kungen.
EST.3.1	Någon tid senare hedrade kung Xerxes agagiten Haman, Hammedatas son: han befordrade honom och gav honom högre rang än någon av sina furstar. 
EST.3.2	Alla ämbetsmännen vid Kungliga porten föll ner i vördnad inför Haman, så som kungen befallt. Men Mordokaj föll inte ner inför honom. 
EST.3.3	Ämbetsmännen i Kungliga porten frågade Mordokaj varför han trotsade kungens befallning. 
EST.3.4	Dag efter dag talade de med honom utan att han lyssnade till dem. Då underrättade de Haman för att se om Mordokajs skäl skulle godtas: han hade sagt dem att han var jude.
EST.3.5	När Haman såg att Mordokaj inte föll ner i vördnad inför honom fylldes han av vrede. 
EST.3.6	Det var inte nog för honom att ta livet enbart av Mordokaj, utan när han fick reda på vilket folk denne tillhörde ville han utrota alla judar i Xerxes rike, Mordokajs folk.
EST.3.7	Under årets första månad, månaden nisan, det tolfte året kung Xerxes regerade, kastade man i Hamans närvaro »pur«, dvs. lott, om dag och månad då man i ett enda slag skulle förgöra Mordokajs folk. Lotten föll på den trettonde dagen i årets tolfte månad, månaden adar.
EST.3.8	Haman gick till kung Xerxes och sade: »Det finns ett folk som bor utspritt bland de andra folken i ditt rikes alla provinser. De håller sig för sig själva. Deras lagar liknar inget annat folks, och kungens lagar rättar de sig inte efter. Det är mot dina intressen att låta dem hållas. 
EST.3.9	Om du finner det lämpligt, så utfärda ett påbud att de skall förintas. Jag skall då väga upp 10 000 talenter silver till dina tjänstemän för den kungliga skattkammarens räkning.« 
EST.3.10	Då tog kungen sin sigillring från fingret och gav den åt agagiten Haman, Hammedatas son, judarnas fiende, 
EST.3.11	med orden: »Silvret är ditt, och med folket får du göra vad du vill!«
EST.3.12	Den trettonde dagen i årets första månad inkallades kungens sekreterare, och efter Hamans anvisningar avfattades en skrivelse till kungens satraper, till ståthållarna i de olika provinserna och till de olika folkens furstar; till varje provins med dess egen skrift och till varje folk på dess eget språk. Skrivelsen utfärdades i kung Xerxes namn och bekräftades med hans sigill, 
EST.3.13	och till kungens alla provinser sändes brev med kurir. Alla judar, unga och gamla, barn och kvinnor, skulle förgöras, dödas och utplånas på en och samma dag, den trettonde i årets tolfte månad, månaden adar, och deras egendom skulle tas som byte. 
EST.3.14	Skrivelsen skulle gälla som lag i varje provins och genom avskrifter göras bekant för alla folk så att alla skulle vara beredda när dagen kom.
EST.3.15	På kungens order gav sig kurirerna i väg i stor hast, och samtidigt offentliggjordes förordningen på borgen i Susa. Kungen och Haman slog sig ner till ett dryckeslag, men i staden Susa rådde bestörtning.
EST.4.1	När Mordokaj fick höra vad som hade skett rev han sönder sina kläder och klädde sig i säck och aska och gick ut i staden och klagade högljutt och bittert. 
EST.4.2	Han fortsatte ända till Kungliga porten, där ingen fick komma in klädd i sorgdräkt. 
EST.4.3	I varje provins dit kungens befallning och förordning nådde blev sorgen stor bland judarna: de fastade, de grät och klagade. Många gjorde sig en bädd av säck och aska. 
EST.4.4	När drottning Esters tjänsteflickor och hovmän kom och berättade det för henne blev hon förfärad och sände kläder till Mordokaj som han skulle ha på sig i stället för säcktyget. Men han vägrade att ta emot dem. 
EST.4.5	Då kallade Ester till sig eunucken Hatak, som kungen ställt i hennes tjänst, och befallde honom att fråga Mordokaj vad han menade. 
EST.4.6	Hatak gick ut till Mordokaj på stadens torg framför Kungliga porten. 
EST.4.7	Mordokaj berättade om allt som hade drabbat honom och nämnde även den mängd silver som Haman hade lovat lämna till den kungliga skattkammaren om han fick förinta judarna. 
EST.4.8	Han gav också Hatak en avskrift av den förordning som hade utfärdats i Susa angående utrotningen, så att han skulle kunna visa skrivelsen för Ester och förklara allt för henne. Han skulle säga åt henne att gå till kungen och vädja till honom att skona hennes folk.
EST.4.9	Då Hatak kom och berättade för Ester vad Mordokaj hade sagt 
EST.4.10	befallde hon honom att gå tillbaka till Mordokaj och säga: 
EST.4.11	»Alla kungens ämbetsmän och hans undersåtar i provinserna vet att för den man eller kvinna som utan kungens kallelse går in till honom på inre borggården gäller bara en lag: döden. Endast den som kungen sträcker sin gyllene spira mot får behålla livet. Själv har jag inte på trettio dagar varit kallad till kungen.«
EST.4.12	När Mordokaj fick höra vad Ester sagt 
EST.4.13	lät han svara henne: »Tro inte att du ensam bland alla judar skall komma undan bara därför att du bor i kungens hus. 
EST.4.14	Tiger du i detta ögonblick kommer befrielse och räddning för judarna från något annat håll, men du och din fars familj skall gå under. Kanske var det för en stund som denna du blev drottning.«
EST.4.15	Då sände Ester detta svar till Mordokaj: 
EST.4.16	»Samla genast alla judar som finns i Susa och håll fasta för min skull. Ni skall inte äta eller dricka på tre dygn, varken dag eller natt. Jag och mina tjänsteflickor skall fasta på samma sätt. Sedan går jag till kungen, trots att det är mot lagen. Är jag förlorad, så är jag förlorad.« 
EST.4.17	Mordokaj gav sig i väg och gjorde precis som Ester hade sagt till honom.
EST.5.1	Den tredje dagen klädde sig Ester i sin drottningskrud och ställde sig på det kungliga palatsets inre borggård, mitt för palatsbyggnaden. Kungen satt på sin härskartron i palatset, rakt framför ingången. 
EST.5.2	När han fick se drottning Ester stå där på borggården lyste han upp och sträckte sin gyllene spira mot henne. Ester gick fram och vidrörde spetsen av spiran. 
EST.5.3	»Vad vill du, drottning Ester?« frågade han. »Vad önskar du? Du skall få det, om det så är halva riket.« — 
EST.5.4	»Om det behagar dig, min konung«, svarade Ester, »skall du och Haman i dag komma till en festmåltid som jag har ordnat till din ära.« 
EST.5.5	Kungen sade: »Hämta genast hit Haman, så att vi kan göra Ester till viljes.«
EST.5.5	Kungen och Haman kom till måltiden som Ester ordnat, 
EST.5.6	och medan man drack av vinet frågade kungen: »Vad vill du be om, Ester? Det beviljas! Vad är din önskan? Den skall uppfyllas, om den så gäller halva riket.« 
EST.5.7	Ester svarade: »Vad jag ber om och önskar är detta: 
EST.5.8	Om jag har vunnit din ynnest, min konung, och om du finner för gott att bevilja min bön och uppfylla min önskan, så skall du och Haman komma till en festmåltid som jag ger för er i morgon. Då skall jag svara på din fråga, min konung.«
EST.5.9	Den dagen gick Haman hem glad och upprymd. Men då han fick se Mordokaj i Kungliga porten och denne inte reste sig eller ens rörde sig, blev han ursinnig på honom. 
EST.5.10	Dock behärskade han sig och gick hem. Sedan kallade han på sina vänner och sin hustru Seresh. 
EST.5.11	För dem utbredde han sig över hur rik han var, hur många söner han hade och vilken ära kungen hade visat honom då han upphöjt honom över furstarna och de kungliga ämbetsmännen. 
EST.5.12	»Och inte nog med det«, sade han, »jag var den ende som drottning Ester hade bjudit att tillsammans med kungen komma till en fest som hon gav. I morgon är jag bjuden dit igen tillsammans med kungen. 
EST.5.13	Men jag är ändå inte nöjd så länge jag måste se den där juden Mordokaj i Kungliga porten.« 
EST.5.14	Då föreslog hans hustru Seresh och alla vännerna: »Låt resa en påle, tjugofem meter hög, och be kungen i morgon bitti att Mordokaj hängs upp på den. Sedan kan du med glatt hjärta gå med kungen till festen.« Haman gillade förslaget och lät resa pålen.
EST.6.1	Den natten kunde kungen inte sova, och han lät då bära fram krönikan över minnesvärda händelser. Ur den läste man för honom. 
EST.6.2	Där fanns upptecknat att Mordokaj hade avslöjat tröskelväktarna Bigtan och Teresh, de två hovmän som hade tänkt bringa kung Xerxes om livet. 
EST.6.3	Då undrade kungen: »Vad fick Mordokaj för ära och lön för detta?« Och pagerna svarade: »Han fick ingenting.« — 
EST.6.4	»Vem står på borggården?« frågade kungen. Det var Haman som just hade kommit till palatsets yttre borggård på väg att be kungen låta hänga upp Mordokaj på pålen som var rest för honom. 
EST.6.5	»Det är Haman som står på borggården«, svarade pagerna. »Låt honom komma in«, sade kungen. 
EST.6.6	Haman gick in och kungen frågade: »Vad skall man göra för den som kungen vill ära?« Haman tänkte: »Den som kungen vill ära — kan det vara någon annan än jag?« 
EST.6.7	Och han svarade: »Den som kungen vill ära 
EST.6.8	skall man ge en kunglig skrud som kungen själv har burit och en häst som kungen själv har ridit och vars huvud är prytt med kunglig krona. 
EST.6.9	Skruden och hästen skall anförtros åt en av kungens främsta furstar. Han skall sätta skruden på den som kungen vill ära och leda hans ritt genom huvudgatan i staden och ropa framför honom: Se här vad man gör för den som kungen vill ära!« — 
EST.6.10	»Hämta genast skruden och hästen som du har talat om«, sade kungen till Haman, »och gör på det sättet med juden Mordokaj som tjänstgör vid Kungliga porten. Glöm ingenting av det du har nämnt.«
EST.6.11	Haman hämtade skrud och häst, satte skruden på Mordokaj och ledde hans ritt längs huvudgatan i staden medan han ropade framför honom: »Se här vad man gör för den som kungen vill ära!«
EST.6.12	Mordokaj återvände därefter till Kungliga porten, medan Haman skyndade hem i sorg, med ansiktet dolt. 
EST.6.13	Han berättade för sin hustru Seresh och för sina vänner allt som hade hänt honom, och då sade hans rådgivare och hustrun: »Är han av judisk börd, denne Mordokaj som du nu fått falla ner för, så lär du aldrig få bukt med honom. Han kommer att bli ditt fall.« 
EST.6.14	Medan de talade med Haman kom kungens hovmän för att omedelbart hämta honom till festmåltiden som Ester ordnat.
EST.7.1	Så kom kungen och Haman till måltiden hos drottning Ester. 
EST.7.2	Även denna andra dag frågade kungen medan man drack av vinet: »Vad vill du be om, drottning Ester? Det beviljas! Vad är din önskan? Den skall uppfyllas, om den så gäller halva riket.« 
EST.7.3	Ester svarade: »Om jag har vunnit din ynnest, min konung, och om du så finner för gott, är min bön att du skänker mig livet och min önskan att du skonar mitt folk. 
EST.7.4	Vi har blivit sålda till att förgöras, dödas och utplånas, jag och mitt folk. Om vi hade sålts som slavar och slavinnor skulle jag ha tigit. En sådan olycka hade inte varit stor nog att besvära konungen med.« — 
EST.7.5	»Vem är det som vågar göra något sådant?« frågade kung Xerxes. »Var är han?« — 
EST.7.6	»En förtryckare och fiende«, sade Ester, »den onde Haman här.« Haman darrade av skräck inför kungen och drottningen. 
EST.7.7	I vredesmod reste sig kungen från bordet och gick ut i palatsets trädgård medan Haman stannade kvar för att bönfalla drottning Ester om sitt liv; han såg att kungen redan hade fällt domen över honom.
EST.7.8	Just då kung Xerxes kom tillbaka från trädgården in i festsalen kastade sig Haman mot soffan där Ester låg till bords. »Går han så långt att han antastar drottningen i mitt eget slott?« ropade kungen. Knappt hade han sagt detta förrän man täckte över Hamans ansikte. 
EST.7.9	»En påle är redan rest«, sade Harvona, en av kungens hovmän. »Den har Haman ställt i ordning åt Mordokaj, vars ord en gång räddade kungen. Pålen står vid Hamans hus, tjugofem meter hög.« — »Häng upp honom där«, befallde kungen. 
EST.7.10	Så hängdes Haman upp på den påle som han själv hade rest åt Mordokaj. Nu lade sig kungens vrede.
EST.8.1	Samma dag skänkte kung Xerxes drottning Ester det hus som hade tillhört Haman, judarnas fiende, och Mordokaj fick företräde hos kungen sedan Ester hade talat om hur nära han stod henne. 
EST.8.2	Kungen drog av sig sin sigillring, som han hade tagit tillbaka från Haman, och gav den åt Mordokaj. Och Ester lät Mordokaj ta hand om Hamans hus.
EST.8.3	Ännu en gång vände sig Ester till kungen. Hon föll ner för hans fötter och bönföll honom under tårar att avvända den olycka som agagiten Haman hade förberett och de ogärningar han hade planlagt mot judarna. 
EST.8.4	Kungen sträckte den gyllene spiran mot Ester, och hon reste sig och trädde fram till honom. 
EST.8.5	»Om du så finner för gott, min konung«, sade hon, »och om jag har vunnit din ynnest, om min bön tycks dig berättigad och om du sätter värde på mig, ber jag att du utfärdar en förordning som återkallar de brev som agagiten Haman, Hammedatas son, skrev när han tänkte utplåna judarna i alla dina provinser. 
EST.8.6	Hur skulle jag kunna se denna olycka drabba mitt folk, hur skulle jag kunna se min släkt förintas?« 
EST.8.7	Då sade kung Xerxes till drottning Ester och juden Mordokaj: »Hamans hus har jag gett åt Ester, och honom själv har jag låtit hänga upp på pålen för att han sökt bringa judarna om livet. 
EST.8.8	Skriv förordningen om judarna som ni finner det bäst, skriv i mitt namn, med mitt sigill. En skrivelse utfärdad i kungens namn och bekräftad med kungens sigill kan inte återkallas.«
EST.8.9	Då, den tjugotredje dagen i årets tredje månad, månaden sivan, inkallades kungens sekreterare. Helt efter Mordokajs anvisningar avfattades en skrivelse till judarna, liksom till satraperna, ståthållarna och furstarna i provinserna från Indien till Kush, 127 provinser, till varje provins med dess egen skrift och till varje folk på dess eget språk, också till judarna med deras egen skrift och på deras eget språk. 
EST.8.10	Mordokaj lät utfärda skrivelsen i kung Xerxes namn och bekräfta den med hans sigill och sände breven med beridna kurirer på hästar från kungens stall. 
EST.8.11	I breven stod att kungen gav judarna i varje stad rätt att samlas för att försvara sig och förgöra, döda och utplåna varje väpnad styrka hos ett folk eller i en provins som uppträdde fientligt, även barn och kvinnor, och att ta deras egendom som byte. 
EST.8.12	Detta skulle ske på en och samma dag i alla kung Xerxes provinser: den trettonde i årets tolfte månad, månaden adar. 
EST.8.13	Skrivelsen skulle gälla som lag i varje provins och genom avskrifter göras bekant för alla folk, så att judarna den dagen skulle stå beredda att ta hämnd på sina fiender. 
EST.8.14	På kungens order gav sig kurirerna av på de kungliga hästarna i största hast, och samtidigt offentliggjordes förordningen på borgen i Susa. 
EST.8.15	Klädd i kunglig skrud i violett och vitt lämnade Mordokaj kungen. Han bar ett stort gyllene diadem och en mantel av vitt och purpurrött tyg. I staden Susa rådde glädjeyra. 
EST.8.16	För judarna blev det ljus och glädje, lycka och ära. 
EST.8.17	I varje provins och i varje stad dit kungens befallning och förordning nådde blev glädjen stor bland judarna: de höll fest och firade högtid. Många ur de andra folken i landet utgav sig för att vara judar, eftersom de hade gripits av fruktan för judarna.
EST.9.1	Så kom den trettonde dagen i årets tolfte månad, månaden adar. Det var den dag då kungens befallning och förordning skulle verkställas, den dag då judarnas fiender hade hoppats få dem i sitt våld men då det tvärtom blev så att judarna fick makt över sina motståndare. 
EST.9.2	I alla kung Xerxes provinser samlades judarna i sina städer för att göra upp med dem som ville deras olycka. Ingen kunde hålla stånd, alla var fyllda av fruktan för dem. 
EST.9.3	Judarna understöddes av furstarna i provinserna, av satraperna och ståthållarna och dem som stod i kungens tjänst. Alla var de fyllda av fruktan för Mordokaj. 
EST.9.4	Han hade nämligen fått stort inflytande i det kungliga palatset; hans rykte nådde ut i alla provinserna, och han blev allt mäktigare. 
EST.9.5	Så besegrade judarna alla sina fiender med svärd och nedgjorde och dräpte dem. De gjorde vad de ville med sina motståndare. 
EST.9.6	I Susas borg nedgjorde och dräpte de 500 man 
EST.9.7	och dessutom Parshandata, Dalfon, Aspata, 
EST.9.8	Porata, Adalja, Aridata, 
EST.9.9	Parmashta, Arisaj, Aridaj och Vajsata, 
EST.9.10	de tio sönerna till Haman, Hammedatas son, judarnas fiende. Men de avstod från att plundra.
EST.9.11	När kungen samma dag fick reda på hur många som hade dödats på borgen i Susa 
EST.9.12	sade han till drottning Ester: »I Susas borg har judarna nedgjort och dräpt 500 man, och därtill Hamans tio söner. Vad har de då inte gjort i mina övriga provinser? Vad vill du be om? Det beviljas! Vad är din önskan nu? Den skall uppfyllas!« — 
EST.9.13	»Om du så finner för gott, min konung«, svarade Ester, »ge då judarna i Susa rätt att också i morgon handla efter den lag som gäller i dag. Och låt hänga upp Hamans tio söner på pålen.« 
EST.9.14	Kungen befallde att så skulle ske. En förordning utfärdades i Susa, och man lät hänga upp Hamans tio söner. 
EST.9.15	Judarna i Susa samlades även den fjortonde dagen i månaden adar och dödade 300 man där. Men de avstod från att plundra.
EST.9.16	De övriga judarna i kungens provinser samlades också för att försvara sig och få ro för sina fiender. De dödade 75 000 av sina motståndare. Men de avstod från att plundra. 
EST.9.17	Detta ägde rum den trettonde dagen i månaden adar, men den fjortonde vilade de och gjorde den till en fest- och glädjedag. 
EST.9.18	Judarna i Susa samlades både den trettonde och den fjortonde dagen men vilade den femtonde och gjorde den till en fest- och glädjedag. 
EST.9.19	Därför firar judarna på landet, de som bor i landsortsstäderna, den fjortonde dagen i månaden adar som en högtidsdag med glada gästabud, då man skickar matgåvor till varandra.
EST.9.20	Mordokaj skrev ner vad som hänt och sände brev till alla judar i kung Xerxes provinser, både nära och fjärran. 
EST.9.21	Han förordnade att de skulle fira den fjortonde och femtonde dagen i månaden adar varje år, 
EST.9.22	alltså de dagar då judarna fick ro för sina fiender och den månad då deras kval vändes i lycka, deras sorg i högtidsglädje. Dessa dagar skulle de göra till fest- och glädjedagar. De skulle skicka matgåvor till varandra och ge gåvor åt de fattiga. 
EST.9.23	Det som judarna nu hade gjort och som Mordokajs skrivelse handlade om lät de bli tradition.
EST.9.24	Agagiten Haman, Hammedatas son, alla judars fiende, hade planerat att utplåna judarna och låtit kasta »pur«, dvs. lott, i syfte att krossa och förgöra dem. 
EST.9.25	Men när saken lades fram för kungen gav han — trots sitt tidigare brev — befallning om att den onda plan som Haman hade smitt mot judarna skulle slå tillbaka mot honom själv. Både han och hans söner hängdes upp på pålen. 
EST.9.26	Därför fick dessa dagar namnet purim, av ordet pur.
EST.9.26	På grund av allt det som stod i detta brev och som judarna själva hade bevittnat och upplevt, 
EST.9.27	antog och fastställde de för egen räkning och för sina efterkommande och för dem som sluter sig till dem seden att oföränderligt varje år fira dessa båda dagar på föreskrivet sätt och på bestämd tid. 
EST.9.28	Så skulle de dagarna kommas ihåg och firas i varje släktled, i varje familj, i varje provins och i varje stad, så att dessa purimdagar aldrig skulle glömmas bort av judarna och minnet av dem aldrig slockna bland deras efterkommande.
EST.9.29	Drottning Ester, Avichajils dotter, och juden Mordokaj utfärdade med makt och myndighet skrivelser för att stadfästa detta andra purimbrev. 
EST.9.30	Mordokaj sände dem till alla judar i de 127 provinserna i Xerxes rike med tillönskan om fred och trygghet, 
EST.9.31	för att de skulle fira dessa purimdagar på bestämda tider, så som juden Mordokaj och drottning Ester hade fastställt dem och de själva inrättat dem för sig och sina efterkommande med tillbörlig fasta och klagan. 
EST.9.32	Esters befallning som fastställde dessa regler för purim nedtecknades i en bok.
EST.10.1	Kung Xerxes utkrävde skatt av riket och kustprovinserna. 
EST.10.2	Alla hans mäktiga dåd och bedrifter liksom beskrivningen av den upphöjelse som kungen gav Mordokaj har nedtecknats i krönikan om Mediens och Persiens kungar. 
EST.10.3	Juden Mordokaj var kung Xerxes närmaste man. Han var högt ansedd bland judarna, älskad av sina bröder. Han sökte sitt folks bästa och hans ord var till gagn för hans landsmän.
JOB.1.1	I landet Us fanns en man som hette Job. Det var en oförvitlig och rättrådig man som fruktade Gud och skydde allt ont. 
JOB.1.2	Sju söner och tre döttrar hade fötts åt honom. 
JOB.1.3	Han ägde 7 000 får, 3 000 kameler, 500 par oxar och 500 åsneston och hade många tjänare. Han var den mäktigaste mannen i hela Östlandet. 
JOB.1.4	Hans söner brukade turas om att bjuda hem varandra till fest, och de inbjöd då också sina tre systrar att komma och äta och dricka tillsammans med dem. 
JOB.1.5	När alla hade hållit sin fest såg Job till att hans barn blev renade. Tidigt på morgonen offrade han brännoffer för var och en av dem. Han tänkte: »De kan ju ha syndat och i sina tankar förbannat Gud.« — Så brukade Job alltid göra.
JOB.1.6	En dag när gudasönerna trädde fram inför Herren var också Anklagaren med bland dem. 
JOB.1.7	Herren frågade honom: »Var har du varit?« Anklagaren svarade: »Jag har vandrat kors och tvärs över jorden.« 
JOB.1.8	Herren frågade: »Lade du märke till min tjänare Job? På hela jorden finns ingen så oförvitlig och rättrådig som han, ingen som så fruktar Gud och skyr allt ont.« 
JOB.1.9	Anklagaren svarade: »Det är väl inte utan orsak som Job är gudfruktig. 
JOB.1.10	Du har ju själv på allt sätt skyddat honom och hans familj och allt som tillhör honom, du välsignar allt han gör, och hans hjordar brer ut sig över landet. 
JOB.1.11	Men sträck ut din hand och rör det som tillhör honom, då kommer han att förbanna dig rakt i ansiktet.« 
JOB.1.12	Herren sade till Anklagaren: »Gör vad du vill med det som tillhör honom, bara du inte rör honom själv.« Så lämnade Anklagaren Herren.
JOB.1.13	En dag när Jobs söner och döttrar var på fest hemma hos den äldste brodern 
JOB.1.14	kom en budbärare till Job och sade: »Oxarna gick för plogen och åsnorna betade bredvid. 
JOB.1.15	Då kom sabeerna och rövade bort dem och högg ner folket. Jag ensam kom undan och kan berätta det för dig.«
JOB.1.16	Medan han ännu talade kom en till och sade: »Guds eld slog ner från himlen och brände ihjäl fåren och folket. Jag ensam kom undan och kan berätta det för dig.«
JOB.1.17	Medan han ännu talade kom en till och berättade: »Kaldeerna anföll med tre horder, de tog kamelerna och högg ner folket. Jag ensam kom undan och kan berätta det för dig.«
JOB.1.18	Medan han ännu talade kom en till och sade: »Dina söner och döttrar var på fest hemma hos den äldste brodern. 
JOB.1.19	Då kom en väldig stormby farande från öknen. Den tog tag i husets fyra hörn, och huset föll samman över folket och alla dog. Jag ensam kom undan och kan berätta det för dig.«
JOB.1.20	Då reste sig Job och rev sönder sin mantel och skar av sitt hår. Han föll på knä 
JOB.1.21	och sade:
JOB.1.21	»Naken kom jag ur min moders liv,
JOB.1.21	naken vänder jag åter.
JOB.1.21	Herren gav och Herren tog,
JOB.1.21	lovat vare Herrens namn.«
JOB.1.22	Under allt detta syndade inte Job och klandrade inte Gud.
JOB.2.1	En dag när gudasönerna trädde fram inför Herren var också Anklagaren med bland dem. 
JOB.2.2	Herren frågade honom: »Var har du varit?« Anklagaren svarade: »Jag har vandrat kors och tvärs över jorden.« 
JOB.2.3	Herren frågade: »Lade du märke till min tjänare Job? På hela jorden finns ingen så oförvitlig och rättrådig som han, ingen som så fruktar Gud och skyr allt ont. Och han håller fortfarande fast vid sin oförvitlighet. Du uppeggade mig mot honom, och han störtades i fördärvet utan orsak.« 
JOB.2.4	Anklagaren svarade: »Hud för hud. Man kan ge allt man äger för att skydda sig själv. 
JOB.2.5	Men sträck ut din hand och rör hans egen kropp, då kommer han att förbanna dig rakt i ansiktet.« 
JOB.2.6	Herren sade till Anklagaren: »Gör vad du vill med honom, bara du skonar hans liv.«
JOB.2.7	Så lämnade Anklagaren Herren. Han lät Job drabbas av varbölder från huvud till fot. 
JOB.2.8	Job tog en krukskärva att skrapa sig med, där han satt på askhögen. 
JOB.2.9	Hans hustru sade till honom: »Håller du fortfarande fast vid din oförvitlighet? Förbanna Gud och dö!« 
JOB.2.10	Han svarade henne: »Du talar som en dåre. Vi tar emot det goda från Gud, skall vi då inte också ta emot det onda?« — Under allt detta kom inte ett syndigt ord över Jobs läppar.
JOB.2.11	Tre vänner till Job fick höra om alla olyckor som hade drabbat honom. Då kom de samman, var och en från sitt håll, för att gå och visa honom sin medkänsla och trösta honom. Det var Elifas från Teman, Bildad från Shuach och Sofar från Naama. 
JOB.2.12	De såg honom redan på avstånd men kände inte igen honom. Då grät de och klagade, de rev sönder sina mantlar och kastade upp jord över sina huvuden. 
JOB.2.13	Så satt de hos honom på marken i sju dagar och sju nätter. Ingen sade något till honom, ty de såg hur han led.
JOB.3.1	Då tog Job till orda och förbannade den dag han blev född. 
JOB.3.2	Han sade:
JOB.3.3	Må den dag då jag föddes förintas,
JOB.3.3	den natt då man sade: »Ett gossebarn!«
JOB.3.4	Den dagen må bli till mörker,
JOB.3.4	må Gud i höjden inte fråga efter den
JOB.3.4	och inget ljus skina över den.
JOB.3.5	Må töcken och mörker kräva den åter,
JOB.3.5	molnen sänka sig över den,
JOB.3.5	förmörkelse slå den med skräck.
JOB.3.6	Må den natten slukas av dunklet.
JOB.3.6	Låt den inte räknas bland årets dagar,
JOB.3.6	låt månaderna vägra den plats.
JOB.3.7	Den natten må bli ofruktsam
JOB.3.7	och inte fyllas av glädjerop.
JOB.3.8	Må den förbannas av Havets besvärjare,
JOB.3.8	av dem som kan mana fram Leviatan.
JOB.3.9	Må dess morgonstjärnor aldrig tändas.
JOB.3.9	Förgäves må den vänta på ljuset,
JOB.3.9	aldrig se gryningen slå upp sina ögon,
JOB.3.10	för att den inte stängde moderlivets port,
JOB.3.10	inte dolde plågan för min syn.
JOB.3.11	Varför dog jag inte när jag föddes,
JOB.3.11	genast då jag kom till världen?
JOB.3.12	Varför fanns en famn som tog emot mig
JOB.3.12	och bröst som jag fick dia?
JOB.3.16	Varför blev jag inte som ett nergrävt foster,
JOB.3.16	som barnen som aldrig fick se ljuset?
JOB.3.13	Då skulle jag nu ligga i ro,
JOB.3.13	sova en ostörd sömn
JOB.3.14	i sällskap med kungar och rådsherrar,
JOB.3.14	med dem som byggde upp förödda städer,
JOB.3.15	med furstar som ägde guld
JOB.3.15	och fyllde sina hus med silver.
JOB.3.17	Där rasar inte de onda mer,
JOB.3.17	där får de trötta vila,
JOB.3.18	fångarna har fått ro
JOB.3.18	och hör inte längre fogden ryta.
JOB.3.19	Där är både hög och låg,
JOB.3.19	slaven är fri från sin herre.
JOB.3.20	Varför ges dagens ljus åt den plågade,
JOB.3.20	varför skall de olyckliga leva,
JOB.3.21	de som längtar förgäves efter döden
JOB.3.21	och söker den ivrigare än nergrävda skatter,
JOB.3.22	de som skulle jubla av glädje
JOB.3.22	och prisa sig lyckliga om de fann sin grav?
JOB.3.23	Varför lever den som famlar i mörker,
JOB.3.23	den vars vägar Gud har spärrat?
JOB.3.24	Suckar har blivit mitt dagliga bröd,
JOB.3.24	min klagan är som forsande vatten.
JOB.3.25	Det jag fruktade har drabbat mig,
JOB.3.25	det jag bävade för har nått mig.
JOB.3.26	Jag finner ingen frid, ingen ro, ingen vila,
JOB.3.26	bara vånda och kval.
JOB.4.1	Elifas från Teman sade:
JOB.4.2	Orkar du höra vad vi har att säga?
JOB.4.2	Vem kan hålla tillbaka sina ord!
JOB.4.3	Själv har du visat många till rätta,
JOB.4.3	du gav styrka åt kraftlösa armar,
JOB.4.4	dina ord höll den vacklande uppe,
JOB.4.4	du gav stadga åt skälvande knän.
JOB.4.5	Men nu när du själv drabbas orkar du inte,
JOB.4.5	när det träffar dig själv blir du rädd.
JOB.4.6	Ger din gudsfruktan ingen tillförsikt,
JOB.4.6	din oförvitlighet inget hopp?
JOB.4.7	Tänk efter! När gick en oskyldig under,
JOB.4.7	var gick en rättrådig förlorad?
JOB.4.8	Detta har jag sett: de som plöjer ondska
JOB.4.8	och sår ofärd, de får skörda det.
JOB.4.9	De går under när Gud andas på dem,
JOB.4.9	förintas av hans vredes fnysning.
JOB.4.10	Lejonet vrålar, vilddjuret ryter,
JOB.4.10	men bestarnas tänder krossas.
JOB.4.11	Utan byte går lejonet under
JOB.4.11	och lejonungarna skingras.
JOB.4.12	Ett ord smög sig till mig,
JOB.4.12	nådde mitt öra i en viskning.
JOB.4.13	Det var under ängslande syner om natten,
JOB.4.13	när människorna sov sin djupaste sömn.
JOB.4.14	Jag fylldes av skräck och bävan,
JOB.4.14	hela kroppen skälvde av skräck.
JOB.4.15	En vind drog förbi,
JOB.4.15	en storm som fick mig att rysa.
JOB.4.16	Då stod där något jag aldrig sett,
JOB.4.16	en gestalt trädde fram för min syn.
JOB.4.16	I tystnaden hörde jag en röst:
JOB.4.17	»Kan en människa ha rätt mot Gud,
JOB.4.17	kan en man vara ren inför sin skapare?«
JOB.4.18	Nej, inte ens sina tjänare litar han på,
JOB.4.18	även hos änglarna ser han brister,
JOB.4.19	än mer då hos dem som bor i hyddor av ler,
JOB.4.19	dem som har sitt ursprung i jord.
JOB.4.19	De krossas som mal,
JOB.4.20	innan dagen blir kväll förgås de,
JOB.4.20	oförmärkt går de under för alltid.
JOB.4.21	Deras tältpluggar rycks upp,
JOB.4.21	de dör utan att ha vunnit vishet.
JOB.5.1	Ropa bara! Finns det någon som svarar?
JOB.5.1	Vem av de heliga vänder du dig till?
JOB.5.2	Grämelse tar livet av dåren,
JOB.5.2	förbittring dräper den oförnuftige.
JOB.5.3	Jag såg en dåre som levde trygg,
JOB.5.3	men plötsligt drabbade förbannelse hans hem,
JOB.5.4	hans barn var bortom räddning,
JOB.5.4	värnlösa krossades de i rätten.
JOB.5.5	Vad de skördat slukade de hungrande,
JOB.5.5	[---]
JOB.5.5	de törstande ville åt deras egendom.
JOB.5.6	Olycka växer inte ur jorden,
JOB.5.6	ofärd spirar inte ur marken.
JOB.5.7	Nej, människan själv föder ofärd,
JOB.5.7	så visst som lågorna stiger mot höjden.
JOB.5.8	Själv skulle jag vända mig till Gud,
JOB.5.8	för Gud skulle jag lägga fram min sak.
JOB.5.9	Han gör större ting än någon kan fatta,
JOB.5.9	fler under än någon kan räkna.
JOB.5.10	Han skänker regn åt jorden
JOB.5.10	och vattnar markerna.
JOB.5.11	Han upphöjer de ringa
JOB.5.11	och för de betryckta i säkerhet.
JOB.5.12	Han korsar de slugas planer,
JOB.5.12	så att ingenting lyckas för dem.
JOB.5.13	Han snärjer de kloka i deras slughet,
JOB.5.13	de listigas ränker får ett brått slut.
JOB.5.14	De omvärvs av mörker på ljusan dag,
JOB.5.14	famlar mitt på dagen som om det var natt.
JOB.5.15	Så räddar han från deras tungors svärd,
JOB.5.15	räddar den svage från den som har makt.
JOB.5.16	Det tänds ett hopp för den fattige,
JOB.5.16	och ondskan tvingas till tystnad.
JOB.5.17	Lycklig den människa som tuktas av Gud.
JOB.5.17	Förkasta inte den Väldiges fostran!
JOB.5.18	Han som sargar förbinder också,
JOB.5.18	de händer som sårar ger läkedom.
JOB.5.19	Ur sex olyckor räddar han dig,
JOB.5.19	ja, ur sju kommer du undan.
JOB.5.20	I hungersnöd skonar han dig från döden,
JOB.5.20	i krig från svärdet.
JOB.5.21	Mot förtalets gissel är du skyddad
JOB.5.21	och fruktar inte våldet som kommer.
JOB.5.22	Mot våld och nöd kan du le,
JOB.5.22	och vilddjuren fruktar du inte,
JOB.5.23	ty du står i förbund med markens stenar
JOB.5.23	och lever i fred med de vilda djuren.
JOB.5.24	Du skall finna att allt går väl i ditt hus,
JOB.5.24	när du går runt på dina ägor saknar du inget.
JOB.5.25	Du skall se din släkt bli talrik,
JOB.5.25	din avkomma bli som gräset på marken.
JOB.5.26	När du kommit till mognad läggs du i graven,
JOB.5.26	liksom kärven bärgas när tiden är inne.
JOB.5.27	Detta har vi funnit, och så är det.
JOB.5.27	Lyssna, och inse det även du!
JOB.6.1	Job sade:
JOB.6.2	Om blott mina kval kunde vägas,
JOB.6.2	mina olyckor läggas på vågen!
JOB.6.3	De skulle väga tyngre än havets sand,
JOB.6.3	därför är mina ord bittra.
JOB.6.4	Den Väldiges pilar sitter i mig,
JOB.6.4	deras gift tränger in i min själ.
JOB.6.4	Gud låter fasor rycka fram mot mig.
JOB.6.5	Inte skriar vildåsnan när det finns gräs,
JOB.6.5	inte bölar oxen när han har foder.
JOB.6.6	Men vem kan äta det fadda utan salt?
JOB.6.6	Vad finns det för smak i slemörtens saft?
JOB.6.7	Det som jag kände avsmak för
JOB.6.7	har blivit min vämjeliga föda.
JOB.6.8	O att min bön blev hörd,
JOB.6.8	att Gud uppfyllde min önskan,
JOB.6.9	att Gud gick med på att krossa mig,
JOB.6.9	lyfte handen och gjorde slut på mig.
JOB.6.10	Det skall ändå vara min tröst,
JOB.6.10	när jag vrider mig i olidlig plåga,
JOB.6.10	att jag aldrig har dolt den Heliges ord.
JOB.6.11	Har jag styrka som kan ge mig hopp,
JOB.6.11	finns ett slut som ger mig tålamod?
JOB.6.12	Är min styrka stenens,
JOB.6.12	är min kropp av brons?
JOB.6.13	Nej, för mig finns ingen hjälp,
JOB.6.13	alla vägar är stängda.
JOB.6.14	Den som sviker sin nästa i nöd
JOB.6.14	har upphört att frukta den Väldige.
JOB.6.15	Bröder, ni är opålitliga som bäckar,
JOB.6.15	som sinande bäckfåror.
JOB.6.16	Först mörknar de av smältande is
JOB.6.16	och snö som blandar sig med vattnet,
JOB.6.17	men torrtiden kommer och tystar dem,
JOB.6.17	i hettan försvinner de helt.
JOB.6.18	Karavaner söker följa deras lopp,
JOB.6.18	drar ut i ödemarken och går under.
JOB.6.19	Karavaner från Tema letar efter dem,
JOB.6.19	köpmän från Saba sätter sitt hopp till dem.
JOB.6.20	Men förhoppningarna grusas,
JOB.6.20	de når fram och blir besvikna.
JOB.6.21	Så har ni blivit för mig,
JOB.6.21	ni såg det fasansfulla och blev skrämda.
JOB.6.22	Har jag begärt att få något av er,
JOB.6.22	bett er att köpa mig fri?
JOB.6.23	Har jag ropat: »Hjälp mig mot fienden,
JOB.6.23	rädda mig från våldsmännen«?
JOB.6.24	Undervisa mig, så skall jag tiga,
JOB.6.24	förklara på vad sätt jag har felat.
JOB.6.25	Visst är sanningen hård att höra,
JOB.6.25	men vad är det ni vill klandra mig för?
JOB.6.26	Tänker ni klandra vad jag har sagt,
JOB.6.26	göra den förtvivlades ord till intet?
JOB.6.27	Ni kastar lott om faderlösa,
JOB.6.27	ni köpslår om era egna vänner.
JOB.6.28	Se mig i ansiktet nu!
JOB.6.28	Jag ljuger inte för er.
JOB.6.29	Tänk om och låt all orätt fara!
JOB.6.29	Tänk om! Än har ingen bevisat min skuld.
JOB.6.30	Skulle jag ta fördärvliga ord i min mun?
JOB.6.30	Nog skulle jag känna smaken av orätt.
JOB.7.1	En trältjänst är människans tid på jorden,
JOB.7.1	hennes dagar är som daglönarens.
JOB.7.2	Hon är en slav som längtar efter skuggan,
JOB.7.2	en daglönare som väntar på sin lön.
JOB.7.3	Månad efter månad av elände,
JOB.7.3	nätter av plåga har blivit min lott.
JOB.7.4	När jag har lagt mig tänker jag:
JOB.7.4	»Är det inte snart dags att gå upp?«
JOB.7.4	Kvällen kommer,
JOB.7.4	och jag är full av oro till gryningen.
JOB.7.5	Min kropp är täckt av mask och skorv,
JOB.7.5	huden spricker och flyter av var.
JOB.7.6	Mina dagar flög snabbare än vävarens skyttel,
JOB.7.6	i hopplöshet har de slutat.
JOB.7.7	Minns att mitt liv är en vindfläkt,
JOB.7.7	aldrig mer får jag uppleva glädje.
JOB.7.8	Den som ser mig nu skall aldrig se mig mer,
JOB.7.8	när din blick söker mig är jag borta.
JOB.7.9	Molnet löses upp och försvinner,
JOB.7.9	den som går ner i dödsriket kommer inte åter,
JOB.7.10	aldrig kommer han hem igen,
JOB.7.10	hans plats känner inte till honom mer.
JOB.7.11	Därför lägger jag inte band på mig,
JOB.7.11	jag vill ge ord åt min smärta,
JOB.7.11	klaga i min bittra förtvivlan.
JOB.7.12	Är jag kanske Havet eller Draken,
JOB.7.12	eftersom du låter bevaka mig?
JOB.7.13	Om jag tänker: »Det lättar när jag lagt mig,
JOB.7.13	sömnen skall lindra min sorg«,
JOB.7.14	då skrämmer du mig med drömmar,
JOB.7.14	förfärar mig med syner,
JOB.7.15	så att jag hellre vill kvävas.
JOB.7.15	Hellre döden än denna plåga!
JOB.7.16	Jag tynar bort, jag lever inte för evigt.
JOB.7.16	Lämna mig i fred, mitt liv är bara en vindil.
JOB.7.17	Vad är en människa
JOB.7.17	att du gör så stor sak av henne
JOB.7.17	och bryr dig så mycket om henne,
JOB.7.18	granskar henne varje morgon,
JOB.7.18	prövar henne var dag och stund.
JOB.7.19	När skall du vända blicken från mig,
JOB.7.19	låta mig vara medan jag hämtar andan?
JOB.7.20	Om jag har syndat, vad gör det dig,
JOB.7.20	du människornas bevakare?
JOB.7.20	Varför gör du mig till mål för dina angrepp,
JOB.7.20	tröttar ut dig med att slå mig?
JOB.7.21	Varför förlåter du inte min synd,
JOB.7.21	utplånar min skuld?
JOB.7.21	Snart vilar jag ändå i mullen,
JOB.7.21	söker du mig är jag borta.
JOB.8.1	Bildad från Shuach sade:
JOB.8.2	Hur länge skall du tala så där?
JOB.8.2	Dina ord är en vinande vind.
JOB.8.3	Vränger Gud rättvisan?
JOB.8.3	Vränger den Väldige rätten?
JOB.8.4	Dina barn syndade mot honom
JOB.8.4	och fick plikta för sina synder.
JOB.8.5	Men om du själv vänder dig till Gud,
JOB.8.5	om du ber den Väldige om nåd
JOB.8.6	och är ren och redbar,
JOB.8.6	då griper han in för dig,
JOB.8.6	och du återfår din rättmätiga egendom.
JOB.8.7	Din början var ringa,
JOB.8.7	men du slutar i storhet.
JOB.8.8	Fråga tidigare släkten,
JOB.8.8	håll fast vid vad fäderna funnit.
JOB.8.9	Själva är vi födda i går och vet ingenting,
JOB.8.9	som en skugga är våra dagar på jorden.
JOB.8.10	Men de kan undervisa dig,
JOB.8.10	de kan tala till dig och förmedla sin insikt.
JOB.8.11	Växer papyrus hög där det inte är sankt,
JOB.8.11	skjuter säven i höjden utan vatten?
JOB.8.12	Nej, den vissnar före allt annat gräs,
JOB.8.12	så snart den skjutit upp, innan den kan skäras.
JOB.8.13	Så går det för alla som glömmer Gud,
JOB.8.13	den ogudaktiges hopp blir till intet.
JOB.8.14	Hans tillförsikt är en sommartråd,
JOB.8.14	hans förtröstan som spindelväv.
JOB.8.15	Stöder han sig mot den faller han,
JOB.8.15	håller han sig i den störtar han omkull.
JOB.8.16	Han är ett lummigt träd i solen,
JOB.8.16	grenarna sträcker sig ut över trädgården,
JOB.8.17	rötterna flätar sig in i röset,
JOB.8.17	söker fäste bland stenarna.
JOB.8.18	Men när trädet tas bort
JOB.8.18	förnekas det av platsen där det stått:
JOB.8.18	»Jag har aldrig sett dig.«
JOB.8.19	Det är dömt att ruttna bort,
JOB.8.19	ett annat träd skjuter upp ur jorden.
JOB.8.20	Gud förkastar inte en oförvitlig,
JOB.8.20	han skänker inte de onda sitt stöd.
JOB.8.21	Än en gång skall han låta dig skratta,
JOB.8.21	låta dig jubla av glädje.
JOB.8.22	Dina fiender skall kläs i skam,
JOB.8.22	de gudlösas hem förintas.
JOB.9.1	Job sade:
JOB.9.2	Jag vet förvisso hur det är:
JOB.9.2	En människa kan inte få rätt mot Gud.
JOB.9.3	Om han behagar föra talan mot henne
JOB.9.3	kan hon inte svara ens en gång på tusen.
JOB.9.4	Ingen, hur klok och stark han än var,
JOB.9.4	har oskadd kunnat trotsa honom,
JOB.9.5	han som flyttar berg innan de vet vad som sker
JOB.9.5	och vräker dem över ända i sin vrede,
JOB.9.6	han som skakar jorden så att den rubbas
JOB.9.6	och dess pelare svajar,
JOB.9.7	han som kan förbjuda solen att gå upp
JOB.9.7	och kan låsa inne stjärnorna,
JOB.9.8	han som ensam har spänt upp himlen
JOB.9.8	och betvingat Havet,
JOB.9.9	han som har gjort Stora Björn och Orion,
JOB.9.9	Sjustjärnorna och söderns stjärnbilder.
JOB.9.10	Han gör större ting än någon kan fatta,
JOB.9.10	fler under än någon kan räkna.
JOB.9.11	Han kan korsa min väg utan att jag ser honom,
JOB.9.11	gå förbi mig utan att jag märker det.
JOB.9.12	När han griper sitt byte, vem kan hindra honom,
JOB.9.12	vem kan säga: »Vad gör du?«
JOB.9.13	Gud lägger inte band på sin vrede,
JOB.9.13	för honom hukar Rahavs anhang.
JOB.9.14	Hur skulle då jag våga svara honom,
JOB.9.14	finna ord att bemöta honom med?
JOB.9.15	Även om jag har rätt kan jag inte svara,
JOB.9.15	jag måste tigga min motpart om nåd.
JOB.9.16	Även om han skulle svara när jag ropar
JOB.9.16	tror jag inte att han skulle lyssna på mig.
JOB.9.17	Han krossar mig med sin storm
JOB.9.17	och ger mig utan orsak slag på slag.
JOB.9.18	Han låter mig inte dra efter andan
JOB.9.18	men mättar mig med bitter plåga.
JOB.9.19	Gäller det makt är han starkast,
JOB.9.19	gäller det rätt — vem ställer honom till svars?
JOB.9.20	Även om jag har rätt dömer mig min egen mun,
JOB.9.20	är jag oskyldig fäller den mig.
JOB.9.21	Jag är oskyldig!
JOB.9.21	Men mitt liv är meningslöst,
JOB.9.21	jag vill inte leva mer.
JOB.9.22	Allt gör detsamma, därför säger jag:
JOB.9.22	Oskyldig och skyldig, han förgör dem båda.
JOB.9.23	När olyckan plötsligt dödar
JOB.9.23	hånler han åt de oskyldigas undergång.
JOB.9.24	Världen är utlämnad åt en brottsling,
JOB.9.24	han gör dess domare blinda.
JOB.9.24	Vem om inte han?
JOB.9.25	Snabbare än löparen har mina dagar ilat,
JOB.9.25	de har flytt och såg ingen glädje.
JOB.9.26	De for bort likt vassbåtar,
JOB.9.26	snabbt som örnen när den störtar mot bytet.
JOB.9.27	Om jag tänkte: »Nu glömmer jag min sorg,
JOB.9.27	jag ändrar uppsyn och ser glad ut«,
JOB.9.28	skulle jag ändå frukta allt jag måste lida.
JOB.9.28	Jag vet att du aldrig frikänner mig.
JOB.9.29	När jag ändå förklaras skyldig,
JOB.9.29	vad tjänar det till att jag anstränger mig?
JOB.9.30	Om jag också tvättar mig med snö,
JOB.9.30	skrubbar mina händer i lut,
JOB.9.31	doppar du mig i dyn,
JOB.9.31	så att mina kläder vämjes vid mig.
JOB.9.32	Inte kan en människa som jag svara honom,
JOB.9.32	så att vi båda kunde mötas i rätten.
JOB.9.33	Om ändå en medlare fanns mellan oss,
JOB.9.33	som vi båda måste böja oss för!
JOB.9.34	Om han ändå slutade slå mig,
JOB.9.34	så att skräcken för honom släppte,
JOB.9.35	då skulle jag tala utan att frukta honom.
JOB.9.35	Nu kan jag det inte.
JOB.10.1	Jag äcklas av livet.
JOB.10.1	Jag kan inte hålla tillbaka min klagan,
JOB.10.1	jag vill ge ord åt min bitterhet.
JOB.10.2	Jag säger till Gud: Döm mig inte skyldig,
JOB.10.2	låt mig veta varför du söker sak med mig.
JOB.10.3	Vad har du för glädje av att förtrycka,
JOB.10.3	att förkasta den du själv har skapat,
JOB.10.3	medan ditt ljus lyser över de gudlösa?
JOB.10.4	Har du en människas ögon,
JOB.10.4	ser du som dödliga ser?
JOB.10.5	Är din livstid en människas,
JOB.10.5	dina år en mans,
JOB.10.6	eftersom du söker fel hos mig,
JOB.10.6	letar efter mina synder,
JOB.10.7	fastän du vet att jag är oskyldig?
JOB.10.7	Det finns ingen räddning undan dig.
JOB.10.8	Du som skapat mig med dina egna händer,
JOB.10.8	du störtar mig nu i fördärvet.
JOB.10.9	Tänk på hur du formade mig som lera,
JOB.10.9	nu låter du mig bli till jord igen.
JOB.10.10	Du hällde ut mig som mjölk
JOB.10.10	och lät mig stelna som ost.
JOB.10.11	Du klädde mig i hud och kött,
JOB.10.11	vävde mig samman med ben och senor.
JOB.10.12	Du gav mig livet, du visade mig godhet,
JOB.10.12	din omsorg bevarade mig vid liv.
JOB.10.13	Men vad du hade i sinnet var detta,
JOB.10.13	jag vet vilka planer du hyste:
JOB.10.14	att vakta på om jag syndade
JOB.10.14	och aldrig fria mig från min skuld.
JOB.10.15	Om jag är skyldig — ve mig!
JOB.10.15	Och är jag oskyldig går jag ändå inte fri
JOB.10.15	utan mättas av skam och elände.
JOB.10.16	Om jag står på mig jagar du mig lik ett lejon,
JOB.10.16	jag får åter känna på hur underbart du handlar.
JOB.10.17	Du skaffar ständigt nya vittnen mot mig
JOB.10.17	och eggar upp dig mot mig mer och mer.
JOB.10.17	Plåga och åter plåga blir min lott.
JOB.10.18	Varför lät du mig lämna moderlivet?
JOB.10.18	Jag borde ha fått dö innan någon sett mig.
JOB.10.19	Då hade det varit som om jag aldrig funnits,
JOB.10.19	jag hade burits från modersskötet till graven.
JOB.10.20	Flyktiga är mina livsdagar,
JOB.10.20	låt mig vara, unna mig en flyktig glädje,
JOB.10.21	innan jag går för att aldrig komma åter,
JOB.10.21	bort till ett land av djupaste mörker,
JOB.10.22	landet där natt och kaos härskar,
JOB.10.22	där ljuset är ogenomträngligt mörker.
JOB.11.1	Sofar från Naama sade:
JOB.11.2	Skall detta ordsvall inte besvaras,
JOB.11.2	skall en pratmakare få sista ordet?
JOB.11.3	Ditt svammel förstummar alla,
JOB.11.3	du smädar och ingen sätter dig på plats.
JOB.11.4	Du tror att du kommer med sanningen
JOB.11.4	och att du är fläckfri inför Gud.
JOB.11.5	Om ändå Gud ville tala,
JOB.11.5	ta till orda och svara dig!
JOB.11.6	Han skulle kunna avslöja vishetens dolda djup
JOB.11.6	— där finns klokhet i dubbelt mått.
JOB.11.6	Då förstod du att Gud inte utkräver hela din skuld.
JOB.11.7	Kan du tränga in i Guds hemligheter,
JOB.11.7	in i den Väldiges fullkomlighet?
JOB.11.8	Högre än himlen är den
JOB.11.8	— vad kan du göra? —
JOB.11.8	djupare än dödsriket
JOB.11.8	— vad förstår du?
JOB.11.9	Längre än jorden sträcker den sig,
JOB.11.9	vidare än havet.
JOB.11.10	Om han vill gripa och spärra in
JOB.11.10	och kalla till rättegång,
JOB.11.10	vem kan då hindra honom?
JOB.11.11	Han känner de lögnaktiga,
JOB.11.11	han känner igen synden när han ser den.
JOB.11.12	Om fånen kan få förstånd,
JOB.11.12	då kan vildåsnan födas som människa!
JOB.11.13	Men om du tar ditt förnuft till fånga
JOB.11.13	och lyfter dina händer i bön till honom,
JOB.11.14	om du lägger bort allt som är syndigt
JOB.11.14	och inte låter någon ondska bo hos dig,
JOB.11.15	då kan du fläckfri, med högburet huvud,
JOB.11.15	stå stark och utan fruktan.
JOB.11.16	Du kan glömma ditt lidande,
JOB.11.16	minnas det som bortrunnet vatten.
JOB.11.17	Din tillvaro blir ljus som den klaraste dag,
JOB.11.17	själva mörkret blir till morgon.
JOB.11.18	Du kan vara full av tillförsikt och hopp,
JOB.11.18	du är beskyddad och kan sova tryggt.
JOB.11.19	Ingen skall hota din vila,
JOB.11.19	många skall söka din gunst.
JOB.11.20	Men de gudlösa stirrar med tom blick,
JOB.11.20	berövade varje utväg.
JOB.11.20	Deras hopp är en vanmäktig suck.
JOB.12.1	Job sade:
JOB.12.2	Ja visst, ni är ju så kloka,
JOB.12.2	visheten dör nog ut med er!
JOB.12.3	Men jag har förstånd lika väl som ni,
JOB.12.3	jag är inte dummare än ni.
JOB.12.3	Vad har ni som inte andra har?
JOB.12.4	Jag har blivit till allmänt åtlöje,
JOB.12.4	en som ropade till Gud och fick svar,
JOB.12.4	en rättfärdig och oförvitlig — till åtlöje!
JOB.12.5	En olycksdrabbad är värd förakt,
JOB.12.5	så tycker den trygge,
JOB.12.5	de som snavar får skylla sig själva.
JOB.12.6	Men rövare bor i ostörd ro,
JOB.12.6	de som utmanar Gud går säkra,
JOB.12.6	fastän Gud har dem i sitt våld.
JOB.12.7	Fråga djuren, de kan lära dig,
JOB.12.7	himlens fåglar kan ge dig svar.
JOB.12.8	Fråga markens kryp, de kan lära dig,
JOB.12.8	havets fiskar kan upplysa dig.
JOB.12.9	Finns det någon av dem som inte vet
JOB.12.9	att detta är Herrens verk?
JOB.12.10	Han har alla varelsers liv i sin hand,
JOB.12.10	varje människas ande.
JOB.12.11	Örat prövar orden
JOB.12.11	som tungan prövar matens smak.
JOB.12.12	Med hög ålder följer vishet,
JOB.12.12	långt liv skänker insikt.
JOB.12.13	Hos Gud finns vishet och styrka,
JOB.12.13	han har beslutsamhet och insikt.
JOB.12.14	När han river ner bygger ingen upp,
JOB.12.14	när han spärrar in släpps ingen ut.
JOB.12.15	När han håller vattnet inne blir det torka,
JOB.12.15	när han låter det forsa förhärjas jorden.
JOB.12.16	Hos honom finns kraft och klokhet,
JOB.12.16	han härskar över förledare och förledd.
JOB.12.17	Rådsherrar för han barfota bort,
JOB.12.17	domare gör han till dårar.
JOB.12.18	Han klär av kungar deras skrud
JOB.12.18	och binder ett skynke kring deras höfter.
JOB.12.19	Präster för han barfota bort,
JOB.12.19	maktens män får han på fall.
JOB.12.20	Han tar talets gåva från de betrodda
JOB.12.20	och berövar de gamla deras vett.
JOB.12.21	Han öser skam över stormän
JOB.12.21	och lossar de starkas bälte.
JOB.12.22	Mörkrets hemligheter blottar han
JOB.12.22	och för fram det dunkla i ljuset.
JOB.12.23	Han gör folken stora, och han förgör dem,
JOB.12.23	han skingrar dem, och han leder dem rätt.
JOB.12.24	Från folkets ledare tar han förståndet,
JOB.12.24	han för dem vilse i väglös ödemark.
JOB.12.25	De famlar i ett mörker utan ljus,
JOB.12.25	han låter dem ragla som druckna.
JOB.13.1	Jag har sett alltsammans,
JOB.13.1	jag har hört det och förstått.
JOB.13.2	Det ni vet vet också jag,
JOB.13.2	jag är inte dummare än ni.
JOB.13.3	Nu vill jag vända mig till den Väldige,
JOB.13.3	jag tänker försvara mig inför Gud.
JOB.13.4	Ni ljuger och skönmålar,
JOB.13.4	kvacksalvare är vad ni är.
JOB.13.5	Å, om ni ville tiga!
JOB.13.5	Det vore det klokaste ni kunde göra.
JOB.13.6	Lyssna nu till mitt försvar,
JOB.13.6	hör på när jag för min talan.
JOB.13.7	Är det för Guds skull ni far med lögn,
JOB.13.7	är det för hans skull ni ljuger?
JOB.13.8	Skall ni vara partiska för honom,
JOB.13.8	uppträda som Guds advokater?
JOB.13.9	Hur skall det gå om han prövar er?
JOB.13.9	Lurar ni honom som man lurar en människa?
JOB.13.10	Nej, han kommer att straffa er
JOB.13.10	om ni är partiska i det fördolda.
JOB.13.11	Hans upphöjdhet slår er med skräck,
JOB.13.11	ni grips av fruktan för honom.
JOB.13.12	Era visdomsord blir aska,
JOB.13.12	era gensagor skärvor.
JOB.13.13	Tig, nu är det jag som skall tala!
JOB.13.13	Sedan må det gå mig hur det vill.
JOB.13.14	Jag tar en dödlig risk,
JOB.13.14	jag sätter mitt liv på spel.
JOB.13.15	Må han döda mig, jag väntar inget annat,
JOB.13.15	jag vill ändå försvara mig inför honom.
JOB.13.16	Redan det borde bli min räddning,
JOB.13.16	ty en gudlös skulle inte träda fram inför honom.
JOB.13.17	Hör på vad jag säger,
JOB.13.17	lyssna noga på mina ord!
JOB.13.18	Jag lägger nu fram min sak,
JOB.13.18	och jag vet att jag har rätt.
JOB.13.19	Kan någon överbevisa mig,
JOB.13.19	då skall jag tiga och dö.
JOB.13.20	Blott två ting måste du skona mig för,
JOB.13.20	så att jag slipper gömma mig för dig:
JOB.13.21	ta din tunga hand ifrån mig
JOB.13.21	och låt skräcken för dig släppa!
JOB.13.22	För din talan, så skall jag svara,
JOB.13.22	eller ge mig ordet och bemöt mig sedan!
JOB.13.23	Hur många är mina brott och synder?
JOB.13.23	Vad ont har jag gjort? Låt mig veta mitt brott!
JOB.13.24	Varför döljer du ditt ansikte
JOB.13.24	och räknar mig som din fiende?
JOB.13.25	Vill du skrämma ett virvlande löv,
JOB.13.25	jaga ett visset strå,
JOB.13.26	eftersom du dömt mig till detta bittra öde
JOB.13.26	och låter mig plikta för ungdomssynder?
JOB.13.27	Du sätter mig i stocken,
JOB.13.27	du bevakar alla mina vägar
JOB.13.27	och ger akt på varje steg jag tar,
JOB.13.28	jag, en murknande träbit,
JOB.13.28	en maläten klädnad.
JOB.14.1	Människan, av kvinna född,
JOB.14.1	lever en kort tid och mättas av oro.
JOB.14.2	Hon växer som blomman och vissnar,
JOB.14.2	en skugga som snart är borta.
JOB.14.3	Och en sådan skärskådar du
JOB.14.3	och drar inför rätta!
JOB.14.4	Som om en oren kunde bli ren!
JOB.14.5	Om nu människans dagar är fastställda
JOB.14.5	och hennes tid är utmätt av dig,
JOB.14.5	om du satt den gräns hon inte överskrider,
JOB.14.6	vänd då blicken ifrån henne, låt henne vara,
JOB.14.6	tills daglönarens dag är slut.
JOB.14.7	För ett träd finns det hopp:
JOB.14.7	om det fälls kan det växa upp igen
JOB.14.7	och skjuta nya skott.
JOB.14.8	Även om rötterna åldras i jorden
JOB.14.8	och stubben multnar i mullen,
JOB.14.9	spirar det på nytt när det anar vatten
JOB.14.9	och grenar sig som en ung planta.
JOB.14.10	Men när en man dör är allt förbi.
JOB.14.10	När en människa gått bort, var finns hon då?
JOB.14.11	Om än vattnet tar slut i havet,
JOB.14.11	floderna sinar och torkar ut,
JOB.14.12	reser sig aldrig en död igen.
JOB.14.12	Förr skall himlen rämna än han vaknar,
JOB.14.12	aldrig väcks han ur sin sömn.
JOB.14.13	Om du ändå ville gömma mig i dödsriket,
JOB.14.13	hålla mig dold tills din vrede lagt sig,
JOB.14.13	glömma mig, men blott för en tid
JOB.14.14	— kan en som har dött få liv igen? —
JOB.14.14	då skulle jag hålla ut på min post
JOB.14.14	tills min avlösning kom.
JOB.14.15	Du skulle ropa på mig, och jag skulle svara,
JOB.14.15	du skulle längta efter den du skapat.
JOB.14.16	Nu räknar du alla mina steg
JOB.14.16	och vaktar på om jag syndar.
JOB.14.17	Mina brott förvarar du under sigill,
JOB.14.17	varje skuld finns bokförd.
JOB.14.18	Liksom berget vittrar och rasar
JOB.14.18	och klippan rubbas från sin plats,
JOB.14.19	liksom stenarna mals sönder av vattnet
JOB.14.19	och skyfall sköljer bort gruset,
JOB.14.19	så krossar du människans hopp.
JOB.14.20	Du besegrar henne i grund, och hon är borta,
JOB.14.20	vanställd, förvisad ur din åsyn.
JOB.14.21	Hennes barn vinner ära, men hon vet det inte,
JOB.14.21	de ringaktas, men hon märker det ej.
JOB.14.22	Hon känner bara smärtan i sin egen kropp
JOB.14.22	och sorgen i sin egen själ.
JOB.15.1	Elifas från Teman sade:
JOB.15.2	Hur kan en vis tala så i vädret
JOB.15.2	och fylla lungorna med vind,
JOB.15.3	försvara sig med gagnlöst prat,
JOB.15.3	med ord som är till ingen nytta?
JOB.15.4	Du undergräver gudsfruktan,
JOB.15.4	du fördärvar fromheten.
JOB.15.5	Din synd lägger orden i din mun,
JOB.15.5	så att du väljer detta försåtliga språk.
JOB.15.6	Din egen mun dömer dig, inte jag,
JOB.15.6	dina läppar vittnar mot dig.
JOB.15.7	Var du den första människa som föddes,
JOB.15.7	blev du till innan bergen fanns?
JOB.15.8	Lyssnade du vid Guds rådslag
JOB.15.8	och tog all vishet för egen del?
JOB.15.9	Vad vet du som inte vi vet,
JOB.15.9	har du någon insikt som vi inte har?
JOB.15.10	Här finns gamla och grånade män,
JOB.15.10	ännu äldre än din far.
JOB.15.11	Är Guds tröst inte nog för dig,
JOB.15.11	ord som talas med mildhet?
JOB.15.12	Varför tappar du besinningen
JOB.15.12	och stirrar vilt omkring dig?
JOB.15.13	Du vänder din vrede mot Gud
JOB.15.13	och låter orden strömma.
JOB.15.14	Hur skulle en människa kunna vara ren,
JOB.15.14	en av kvinna född ha rätt mot Gud?
JOB.15.15	Inte ens sina heliga litar han på,
JOB.15.15	inte ens himlen är ren inför honom,
JOB.15.16	långt mindre då något uselt och fördärvat,
JOB.15.16	människan, som dricker synd som vatten.
JOB.15.17	Jag vill säga dig något, lyssna på mig,
JOB.15.17	vad jag har sett vill jag yppa,
JOB.15.18	det som visa män kan berätta,
JOB.15.18	det som avslöjats av deras fäder,
JOB.15.19	av dem som ensamma ägde landet,
JOB.15.19	då inga främlingar bodde bland dem:
JOB.15.20	Den gudlöse ängslas alla sina dagar,
JOB.15.20	våldsmannen alla de år han förunnas.
JOB.15.21	Överallt hör han skrämmande ljud,
JOB.15.21	när han tror sig trygg är rövarna där.
JOB.15.22	Han har inget hopp om att undkomma mörkret,
JOB.15.22	han är dömd att falla för svärdet.
JOB.15.23	Han irrar omkring efter föda men finner ingen.
JOB.15.23	Han vet att mörkrets dag väntar honom,
JOB.15.24	nöd och trångmål skrämmer honom,
JOB.15.24	ansätter honom som en kamplysten kung.
JOB.15.25	Ty han lyfte sin hand mot Gud
JOB.15.25	och förhävde sig mot den Väldige,
JOB.15.26	trotsigt stormade han fram mot honom
JOB.15.26	i skydd av sin välvda sköld.
JOB.15.27	Hans ansikte sken av välmåga,
JOB.15.27	kroppen svällde av fetma.
JOB.15.28	Nu håller han till i ödelagda städer,
JOB.15.28	i hus som ingen bor i,
JOB.15.28	som är dömda att bli ruiner.
JOB.15.29	Ingen rikedom får han,
JOB.15.29	det han äger skall inte bestå.
JOB.15.29	Hans ax skall inte böja sig mot jorden.
JOB.15.30	Han undslipper inte mörkret.
JOB.15.30	Han är en ranka som förbränns i hettan,
JOB.15.30	blommorna virvlar bort med vinden.
JOB.15.31	Han borde inte lita på det som är tomhet,
JOB.15.31	då blir han bedragen och tomhet blir hans lön.
JOB.15.32	Han vissnar i förtid,
JOB.15.32	hans krona blir aldrig grön.
JOB.15.33	Han är en vinstock som tappar karten,
JOB.15.33	ett olivträd som fäller sina blommor.
JOB.15.34	Ja, ofruktsam är de gudlösas hop,
JOB.15.34	elden förtär mutkolvars hus.
JOB.15.35	De går havande med ofärd och föder olycka,
JOB.15.35	bedräglighet växer i deras buk.
JOB.16.1	Job sade:
JOB.16.2	Sådant har jag hört så det räcker,
JOB.16.2	eländiga tröstare är vad ni är.
JOB.16.3	Har du slutat prata i vädret,
JOB.16.3	eller har du mer på hjärtat?
JOB.16.4	Jag skulle också kunna tala som ni,
JOB.16.4	om ni vore i mitt ställe,
JOB.16.4	hålla långa utläggningar
JOB.16.4	och skaka på huvudet.
JOB.16.5	Jag skulle komma med stärkande fraser,
JOB.16.5	ge lindring med läpparnas tröst.
JOB.16.6	Talar jag, lindras inte min smärta,
JOB.16.6	tiger jag, slipper jag den inte.
JOB.16.7	Han har tömt mig på all min kraft,
JOB.16.7	så att alla omkring mig förfäras.
JOB.16.8	Min skrumpnade hud har blivit ett vittne,
JOB.16.8	min tärda gestalt anklagar mig.
JOB.16.9	Jag har blivit ett byte för hans rasande vrede,
JOB.16.9	han har visat tänderna mot mig
JOB.16.9	och genomborrat mig med hätska blickar.
JOB.16.10	Man hångrinar mot mig,
JOB.16.10	skymfar mig och slår mig i ansiktet,
JOB.16.10	alla går emot mig i flock.
JOB.16.11	Gud har utlämnat mig åt brottslingar,
JOB.16.11	kastat mig i syndares händer.
JOB.16.12	Mitt i min trygghet skakade han om mig,
JOB.16.12	grep mig i nacken och krossade mig.
JOB.16.12	Han gjorde mig till mål för sina pilar,
JOB.16.13	hans skyttar omringade mig.
JOB.16.13	Skoningslöst genomborrade han mina njurar
JOB.16.13	och lät min galla rinna ut på marken.
JOB.16.14	Han har slagit bräsch efter bräsch
JOB.16.14	och stormat fram mot mig som en kämpe.
JOB.16.15	Säck har jag sytt till min skorviga kropp,
JOB.16.15	jag ligger maktlös i gruset.
JOB.16.16	Ansiktet bränner av gråt,
JOB.16.16	det mörknar för min blick.
JOB.16.17	Ändå har mina händer aldrig fläckats av våld,
JOB.16.17	och min bön har varit utan synd.
JOB.16.18	Täck inte över mitt blod, o jord!
JOB.16.18	Låt dess rop aldrig tystna!
JOB.16.19	Ja, i himlen har jag mitt vittne,
JOB.16.19	i höjden min förespråkare.
JOB.16.20	Mina vänner hånar mig bara,
JOB.16.20	jag vänder mig till Gud med min gråt.
JOB.16.21	Må han försvara en dödlig inför Gud,
JOB.16.21	så som en människa försvarar en annan.
JOB.16.22	Mitt korta liv är snart förbi,
JOB.16.22	jag vandrar den väg som ingen går tillbaka.
JOB.17.1	Min livskraft är bruten,
JOB.17.1	mina dagar är till ända,
JOB.17.1	graven väntar mig.
JOB.17.2	Belackare omger mig,
JOB.17.2	deras fientlighet är allt jag ser.
JOB.17.3	Lägg min pant i förvar hos dig,
JOB.17.3	någon annan säkerhet har jag inte.
JOB.17.4	Du har stängt dem ute från vett och förnuft,
JOB.17.4	därför skall du inte låta dem triumfera.
JOB.17.5	Om någon förråder vänner för pengar
JOB.17.5	får barnen lida för vad han gjort.
JOB.17.6	Gud har gjort mig till en visa för hela världen,
JOB.17.6	jag har blivit en som man spottar i ansiktet.
JOB.17.7	Sorgen har gjort mig skumögd,
JOB.17.7	min kropp är bara en skugga.
JOB.17.8	Detta får de rättrådiga att rysa,
JOB.17.8	den dygdige upprörs över den gudlöse.
JOB.17.9	Den rättfärdige håller sig till sin väg,
JOB.17.9	den som har rena händer får ny styrka.
JOB.17.10	Men fortsätt ni bara, allesammans!
JOB.17.10	Jag finner ändå ingen klok bland er.
JOB.17.11	Min tid är till ända,
JOB.17.11	mina planer omintetgjorda,
JOB.17.11	alla mina önskningar.
JOB.17.12	Man vill kalla natten för dag,
JOB.17.12	man säger att mörkret viker för ljuset.
JOB.17.13	Finns det något hopp?
JOB.17.13	Dödsriket blir mitt hem,
JOB.17.13	jag bäddar åt mig i mörkret,
JOB.17.14	jag kallar graven »min far«
JOB.17.14	och maskarna »mor« och »syster«.
JOB.17.15	Vad har jag då för hopp,
JOB.17.15	vem kan skönja någon lycka för mig?
JOB.17.16	Går hopp och lycka med mig till dödsriket,
JOB.17.16	skall de följa mig ner i mullen?
JOB.18.1	Bildad från Shuach sade:
JOB.18.2	När skall denna ordström hejdas?
JOB.18.2	Sansa dig, sedan kan vi talas vid.
JOB.18.3	Varför betraktar du oss som nöt,
JOB.18.3	tror du att vi är dumma?
JOB.18.4	Du slits sönder av ditt eget raseri.
JOB.18.4	Skulle jorden läggas öde för din skull
JOB.18.4	och klippan rubbas från sin plats?
JOB.18.5	Dock, den gudlöses ljus slocknar,
JOB.18.5	elden brinner inte på hans härd.
JOB.18.6	Det blir mörkt i hans boning,
JOB.18.6	lampan slocknar för honom.
JOB.18.7	Hans raska framfart hejdas,
JOB.18.7	hans egna planer sätter krokben för honom.
JOB.18.8	Hans fötter fastnar i nätet,
JOB.18.8	fångstgropar lurar på hans väg.
JOB.18.9	Fällan slår igen om vristen,
JOB.18.9	och han sitter fast i saxen.
JOB.18.10	Snaran ligger dold på marken,
JOB.18.10	på stigen väntar honom gillret.
JOB.18.11	Fasor ansätter honom från alla håll,
JOB.18.11	de är honom hack i häl.
JOB.18.12	Det onda vill sluka honom,
JOB.18.12	olyckan väntar på att fälla honom.
JOB.18.13	Hans hud förtärs av sjukdom,
JOB.18.13	hans lemmar av Dödens förstfödde.
JOB.18.14	Han rycks bort från sitt trygga hem
JOB.18.14	och förs till Fasornas konung.
JOB.18.15	Lilit intar hans hem,
JOB.18.15	svavel sprids över platsen där han bott.
JOB.18.16	Nertill torkar hans rötter,
JOB.18.16	upptill vissnar hans krona.
JOB.18.17	Hans minne försvinner från jorden,
JOB.18.17	på gator och torg nämns aldrig hans namn.
JOB.18.18	Han störtas från ljuset till mörkret
JOB.18.18	och drivs ut från världen.
JOB.18.19	Han får varken ättling eller arvinge i sitt folk,
JOB.18.19	ingen i hans hus överlever.
JOB.18.20	I väster väcker hans öde förfäran,
JOB.18.20	i öster grips man av skräck.
JOB.18.21	Detta drabbar syndarens hem,
JOB.18.21	så går det där man inte vill veta av Gud.
JOB.19.1	Job sade:
JOB.19.2	Hur länge skall ni plåga mig
JOB.19.2	och försöka krossa mig med era ord?
JOB.19.3	Tio gånger om har ni skymfat mig,
JOB.19.3	utan att blygas kränker ni mig.
JOB.19.4	Hade jag verkligen felat
JOB.19.4	skulle det vara min egen sak.
JOB.19.5	Ni som nu mästrar mig
JOB.19.5	och vänder min förnedring mot mig,
JOB.19.6	ni skall veta: Gud har gjort mig orätt,
JOB.19.6	han har kastat sitt nät över mig.
JOB.19.7	Jag klagar över våldet men får inget svar,
JOB.19.7	jag ropar högt, men det finns ingen rättvisa.
JOB.19.8	Min väg har han spärrat, jag kommer inte fram,
JOB.19.8	min stig har han lagt i mörker.
JOB.19.9	Han har klätt av mig min värdighet,
JOB.19.9	berövat mig min ärekrans.
JOB.19.10	Han bryter ner mig tills inget är kvar,
JOB.19.10	han drar upp mitt hopp med rötterna.
JOB.19.11	Han låter sin vrede flamma mot mig
JOB.19.11	och räknar mig som sin fiende.
JOB.19.12	Hans horder går till samlat angrepp,
JOB.19.12	de banar sig väg mot mig
JOB.19.12	och belägrar min hydda.
JOB.19.13	Mina fränder har han skilt från mig,
JOB.19.13	alla jag kände vänder mig ryggen.
JOB.19.14	Vänner och förtrogna har jag inga mer,
JOB.19.14	mitt husfolk har glömt mig,
JOB.19.15	pigorna känns inte vid mig,
JOB.19.15	jag har blivit en främling för dem.
JOB.19.16	Kallar jag på min tjänare svarar han inte,
JOB.19.16	jag måste tigga och be.
JOB.19.17	Min andedräkt kväljer min hustru,
JOB.19.17	jag äcklar mina närmaste.
JOB.19.18	Till och med barnen är vanvördiga,
JOB.19.18	tar jag till orda blir jag motsagd.
JOB.19.19	Alla jag umgicks med visar sin avsky,
JOB.19.19	de jag har älskat vänder sig mot mig.
JOB.19.20	Huden stramar över mina knotor
JOB.19.20	[---].
JOB.19.21	Skona mig, skona mig, ni som är mina vänner,
JOB.19.21	ty Guds hand har slagit mig.
JOB.19.22	Varför förföljer ni mig, ni liksom Gud?
JOB.19.22	Tröttnar ni aldrig på att slita mig i stycken?
JOB.19.23	Om ändå mina ord skrevs ner,
JOB.19.23	om de ändå sattes på pränt,
JOB.19.24	höggs in i klippan för alltid
JOB.19.24	med järnstift och bly!
JOB.19.25	Jag vet att min befriare lever
JOB.19.25	och till sist skall träda fram på jorden.
JOB.19.26	[---]
JOB.19.26	Här, med min kropp, vill jag skåda Gud,
JOB.19.27	ja, honom vill jag skåda,
JOB.19.27	jag vill se honom med egna ögon,
JOB.19.27	inte som en främling.
JOB.19.27	Jag förtärs av längtan.
JOB.19.28	Ni som säger: »Vi skall ansätta honom,
JOB.19.28	hos honom finns roten till det onda« —
JOB.19.29	frukta svärdet,
JOB.19.29	ty vrede är en synd som straffas med svärd.
JOB.19.29	Ni skall veta: det finns en dom.
JOB.20.1	Sofar från Naama sade:
JOB.20.2	Jag blir så upprörd att jag måste svara,
JOB.20.2	min bestörtning tvingar mig.
JOB.20.3	Jag får lyssna på kränkande klander,
JOB.20.3	du har svarat mig med prat i vädret.
JOB.20.4	Vet du inte detta: Sedan urminnes tid,
JOB.20.4	sedan människan blev satt på jorden,
JOB.20.5	varar de ondas jubel en kort stund,
JOB.20.5	den gudlöses glädje ett ögonblick.
JOB.20.6	Om han också växer ända upp i himlen,
JOB.20.6	om hans huvud når till molnen,
JOB.20.7	skall han ändå försvinna för alltid, som träck.
JOB.20.7	De som såg honom undrar: »Vart tog han vägen?«
JOB.20.8	Som en dröm flyr han spårlöst bort,
JOB.20.8	drivs undan som en syn om natten.
JOB.20.9	De ögon som sett honom ser honom inte mer,
JOB.20.9	platsen där han fanns återser honom aldrig.
JOB.20.10	Hans söner måste gottgöra de fattiga,
JOB.20.10	hans barn återlämna hans rikedomar.
JOB.20.11	Även om hans kropp är full av ungdomskraft
JOB.20.11	måste den läggas i mullen.
JOB.20.12	Om än ondskan är söt för hans gom
JOB.20.12	och han gömmer den under tungan,
JOB.20.13	är rädd om den, sparar den,
JOB.20.13	håller den kvar i munnen,
JOB.20.14	förvandlas den när han svalt den
JOB.20.14	och blir som huggormsetter i hans mage.
JOB.20.15	Det rika byte han slukat får han spy upp,
JOB.20.15	Gud tvingar det ut ur hans buk.
JOB.20.16	Det är ormgift han suger i sig,
JOB.20.16	och han dödas av huggormens tunga.
JOB.20.17	Aldrig får han skåda strömmar av olja,
JOB.20.17	floder av honung och grädde.
JOB.20.18	Lönen för sin möda får han inte behålla,
JOB.20.18	sin stora förtjänst får han ingen glädje av,
JOB.20.19	ty han har knäckt de svaga och övergett dem
JOB.20.19	och roffat åt sig hus som andra byggt.
JOB.20.20	Eftersom han inte får nog i sin lystnad
JOB.20.20	kan han aldrig rädda det han har kärt.
JOB.20.21	Hans glupskhet skonar ingen,
JOB.20.21	därför skall hans välstånd inte bestå.
JOB.20.22	Mitt i sitt överflöd råkar han i nöd,
JOB.20.22	med full kraft drabbar ofärden honom.
JOB.20.23	I sin lystnad får han mer än nog:
JOB.20.23	Gud släpper lös sin glödande vrede
JOB.20.23	och låter slagen hagla över honom.
JOB.20.24	Lyckas han fly från vapen av järn
JOB.20.24	genomborras han av kopparbågen.
JOB.20.25	Han drar ut pilen ur ryggen,
JOB.20.25	udden kommer ut ur hans lever.
JOB.20.25	Han grips av ångest,
JOB.20.26	djupaste mörker väntar honom.
JOB.20.26	Han förtärs av den eld som tänts för honom,
JOB.20.26	och ingen i hans hus slipper undan.
JOB.20.27	Himlen röjer hans brott,
JOB.20.27	jorden träder upp mot honom.
JOB.20.28	Hans hus spolas bort av floden,
JOB.20.28	av vattenmassor på vredens dag.
JOB.20.29	Detta är den lott som beskärs en gudlös,
JOB.20.29	den del som våldsmannen får av Gud.
JOB.21.1	Job sade:
JOB.21.2	Lyssna nu på vad jag säger,
JOB.21.2	unna mig den trösten.
JOB.21.3	Ha tålamod medan jag talar,
JOB.21.3	när jag slutat kan ni håna mig igen.
JOB.21.4	Men jag riktar inte min klagan mot människor,
JOB.21.4	nog har jag skäl att vara otålig.
JOB.21.5	Se på mig, ni kommer att förfäras
JOB.21.5	och lägga handen för munnen.
JOB.21.6	Jag blir rädd när jag tänker på detta,
JOB.21.6	jag skakar i hela kroppen:
JOB.21.7	Varför får de onda leva?
JOB.21.7	Med åldern blir de bara mäktigare.
JOB.21.8	Deras barn lever trygga hos dem,
JOB.21.8	de får se sina efterkommande växa upp.
JOB.21.9	I deras hus har man ingenting att frukta,
JOB.21.9	Guds gissel träffar inte dem.
JOB.21.10	Deras tjurar betäcker lyckosamt,
JOB.21.10	och korna kalvar i rättan tid.
JOB.21.11	Deras barn släpps lösa som lamm på ängen,
JOB.21.11	ungarna skuttar av glädje.
JOB.21.12	De sjunger till lyra och tamburin
JOB.21.12	och festar till flöjters ljud.
JOB.21.13	De slutar sina dagar i lycka
JOB.21.13	och stiger smärtfritt ner i dödsriket.
JOB.21.14	Det är de som säger till Gud: »Låt oss vara!
JOB.21.14	Vi vill inte veta av dina vägar.
JOB.21.15	Vem är den Väldige, varför skulle vi dyrka honom?
JOB.21.15	Vad tjänar vi på att bönfalla honom?«
JOB.21.16	De tar ju lyckan i egna händer,
JOB.21.16	de gör upp planer utan att bry sig om Gud.
JOB.21.17	Hur ofta slocknar de ondas ljus?
JOB.21.17	Får de någonsin sitt straff?
JOB.21.17	Hur ofta får de sin del av Guds vredes slag?
JOB.21.18	Om de ändå blev som halmstrån för vinden,
JOB.21.18	agnar som stormen för bort!
JOB.21.19	Kanske sparar Gud olyckan åt hans barn?
JOB.21.19	Han borde själv få ett straff som känns,
JOB.21.20	uppleva sin egen undergång
JOB.21.20	och dricka den Väldiges vrede.
JOB.21.21	Vad rör hans efterlevande honom,
JOB.21.21	när hans utmätta tid är till ända?
JOB.21.22	Kan någon undervisa Gud,
JOB.21.22	han som är domare över de höga?
JOB.21.23	Den ene dör med sin kraft i behåll,
JOB.21.23	obekymrad och trygg.
JOB.21.24	Hans pung är stinn av sin mjölk,
JOB.21.24	hans kropp har saven kvar.
JOB.21.25	Den andre dör förgrämd,
JOB.21.25	utan att ha smakat någon lycka.
JOB.21.26	Båda två läggs i mullen
JOB.21.26	och täcks av maskar.
JOB.21.27	Jag vet vad ni tänker,
JOB.21.27	hur ni tror ni skall snärja mig.
JOB.21.28	Ni säger: »Var är nu stormannens hus,
JOB.21.28	var är de ondas boningar?«
JOB.21.29	Fråga bara dem som går vägen förbi
JOB.21.29	och lägg märke till deras vittnesbörd:
JOB.21.30	På olyckans dag blir den onde skonad,
JOB.21.30	han räddas på vredens dag.
JOB.21.31	Vem ställer honom till svars för hur han levat,
JOB.21.31	vem straffar honom för vad han gjort?
JOB.21.32	Han blir buren till graven,
JOB.21.32	man håller vakt vid hans grift,
JOB.21.33	han vilar mjukt i dalens mull.
JOB.21.33	Alla vill följa i hans spår,
JOB.21.33	otaliga har gått före honom.
JOB.21.34	Hur kan ni komma med er tomma tröst?
JOB.21.34	Era svar skorrar bara falskt.
JOB.22.1	Elifas från Teman sade:
JOB.22.2	Kan en människa vara till gagn för Gud,
JOB.22.2	kan ens den klokaste vara honom till gagn?
JOB.22.3	Vad har den Väldige för glädje av din rättfärdighet,
JOB.22.3	vad nyttar det honom att du är oförvitlig?
JOB.22.4	Är det för din gudsfruktan han straffar dig
JOB.22.4	och går till rätta med dig?
JOB.22.5	Nej, det är för att din ondska är så stor,
JOB.22.5	dina synder utan ände.
JOB.22.6	Orättmätigt tog du pant av dina bröder,
JOB.22.6	berövade dem deras sista plagg.
JOB.22.7	Aldrig gav du den törstande vatten,
JOB.22.7	den hungrige nekade du bröd.
JOB.22.8	Det var den mäktige som ägde landet,
JOB.22.8	den förnäme fick bo där.
JOB.22.9	Änkor visade du tomhänta bort,
JOB.22.9	och du var hård mot de faderlösa.
JOB.22.10	Därför omges du nu av fällor,
JOB.22.10	drabbas av plötslig skräck.
JOB.22.11	Ljuset förmörkas, du kan inte se,
JOB.22.11	vattenmassor dränker dig.
JOB.22.12	Gud är där ovan i himlen.
JOB.22.12	Se stjärnorna, så högt där uppe!
JOB.22.13	Men du säger: »Vad vet väl Gud?
JOB.22.13	Kan han se att döma genom töcknet?
JOB.22.14	Han är gömd bakom moln och ser ingenting,
JOB.22.14	där han vandrar på himlarunden.«
JOB.22.15	Du håller dig visst till syndarnas väg,
JOB.22.15	den som onda människor går,
JOB.22.16	de som rycks bort i förtid,
JOB.22.16	när allt de byggt på dränks av en flod,
JOB.22.17	de som sade till Gud: »Låt oss vara!
JOB.22.17	Vad kan den Väldige göra oss?«
JOB.22.18	Och han som fyllt deras hus med välstånd!
JOB.22.18	Men de gjorde upp sina planer
JOB.22.18	utan att bry sig om honom.
JOB.22.19	De rättfärdiga ser hur det går dem och gläds,
JOB.22.19	de oskyldiga hånler åt deras öde:
JOB.22.20	»Se hur våra motståndare förintas,
JOB.22.20	de som är kvar förtärs av elden.«
JOB.22.21	Försona dig med honom, så går allt väl
JOB.22.21	och lyckan skall stå dig bi.
JOB.22.22	Ta emot hans undervisning
JOB.22.22	och lägg hans ord på hjärtat.
JOB.22.23	Om du ödmjukt vänder åter till den Väldige,
JOB.22.23	om du avlägsnar ondskan ur ditt hus,
JOB.22.24	[---]
JOB.22.25	då skall den Väldige bli ditt guld,
JOB.22.25	silver i överflöd för dig.
JOB.22.26	Du skall ha din glädje i den Väldige
JOB.22.26	och kan frimodigt vända dig till Gud.
JOB.22.27	När du ber till honom hör han din bön,
JOB.22.27	och du får infria dina löften.
JOB.22.28	Vad du föresatt dig lyckas du med,
JOB.22.28	och solen lyser på din väg.
JOB.22.29	Gud kväser dem som förhäver sig,
JOB.22.29	men de ödmjuka upprättar han.
JOB.22.30	Han räddar den som är utan skuld,
JOB.22.30	ja, om du lever i renhet blir du räddad.
JOB.23.1	Job sade:
JOB.23.2	Än en gång blir min klagan bitter,
JOB.23.2	hans hand är tung, och jag suckar.
JOB.23.3	Om jag visste var jag kunde finna honom!
JOB.23.3	Då skulle jag gå till hans domstol,
JOB.23.4	jag skulle lägga fram min sak för honom
JOB.23.4	och rada upp mina argument.
JOB.23.5	Jag skulle få höra vad han svarar,
JOB.23.5	få veta vad han har att säga mig.
JOB.23.6	Skulle han visa sig maktfullkomlig?
JOB.23.6	Nej, han om någon skulle lyssna på mig.
JOB.23.7	Då skulle hans motpart stå där rentvådd,
JOB.23.7	jag skulle bli frikänd för alltid av min domare.
JOB.23.8	Men söker jag i öster är han inte där,
JOB.23.8	går jag åt väster ser jag honom inte,
JOB.23.9	letar jag i norr syns han inte till,
JOB.23.9	vänder jag mig mot söder finner jag honom inte.
JOB.23.10	Han känner den väg jag vandrar,
JOB.23.10	prövar han mig är jag ren som guld.
JOB.23.11	Troget har jag gått i hans spår,
JOB.23.11	följt hans väg utan att vika av.
JOB.23.12	Buden han gett har jag aldrig brutit
JOB.23.12	utan gömt hans ord i mitt bröst.
JOB.23.13	När han bestämt sig, vem kan hindra honom?
JOB.23.13	Han gör vad han behagar.
JOB.23.14	Han genomför vad han beslutat om mig
JOB.23.14	— mycket av samma slag är att vänta.
JOB.23.15	Därför bävar jag inför honom,
JOB.23.15	när jag tänker på honom känner jag skräck.
JOB.23.16	Gud gör mig rädd,
JOB.23.16	den Väldige får mig att bäva.
JOB.23.17	Men jag tiger inte inför mörkret,
JOB.23.17	inför honom som är höljd i töcken.
JOB.24.1	Den rätta tiden är inte dold för den Väldige,
JOB.24.1	men varför får hans trogna aldrig se honom handla?
JOB.24.2	Gränsstenar flyttas,
JOB.24.2	rövade hjordar drivs i bet.
JOB.24.3	Den faderlöses åsna leder man bort,
JOB.24.3	och änkans ko tas i pant.
JOB.24.4	De fattiga tvingas ur vägen,
JOB.24.4	de svaga i landet måste gömma sig.
JOB.24.5	De är som vildåsnor i öknen,
JOB.24.5	dit går de, där får de slita,
JOB.24.5	de söker föda i ödemarken,
JOB.24.5	mat åt sina barn.
JOB.24.6	På skurkars åkrar samlar de ax,
JOB.24.6	plockar det sista i den gudlöses vingård.
JOB.24.7	De ligger nakna om natten, de saknar kläder
JOB.24.7	och har inget att skyla sig med i kölden.
JOB.24.8	Regnet i bergen gör dem genomvåta,
JOB.24.8	de trycker sig mot klippan för att få skydd.
JOB.24.9	Den faderlöse rycker man från bröstet,
JOB.24.9	den fattiges spädbarn tas i pant.
JOB.24.10	De måste gå nakna, utan kläder,
JOB.24.10	hungriga tvingas de bära kärvar,
JOB.24.11	[---]
JOB.24.11	törstande trampar de vinet i karen.
JOB.24.12	Från staden hörs döendes jämmer,
JOB.24.12	sårade ropar i ångest.
JOB.24.12	Gud hör inte deras bön.
JOB.24.13	Några gör uppror mot ljuset,
JOB.24.13	de känner inte dess vägar,
JOB.24.13	håller sig inte till dess stigar.
JOB.24.14	När ljuset är borta går mördaren till verket
JOB.24.14	och dödar fattiga och värnlösa.
JOB.24.15	Horkarlen inväntar skymningen,
JOB.24.15	han tänker: »Ingen får se mig!«
JOB.24.15	och döljer sitt ansikte.
JOB.24.15	På natten stryker tjuvar omkring.
JOB.24.16	I mörkret bryter de sig in i husen,
JOB.24.16	om dagen stänger de sig inne.
JOB.24.16	De vill inte veta av ljuset.
JOB.24.17	För alla dessa är mörkret som morgon,
JOB.24.17	med mörkrets fasor är de förtrogna.
JOB.24.18	[---]
JOB.24.18	Förbannade är deras ägor i landet,
JOB.24.18	till deras vingård går ingen för att skörda.
JOB.24.19	Smältvatten slukas av torka och hetta,
JOB.24.19	syndaren av dödsriket.
JOB.24.20	Hans moders liv glömmer honom,
JOB.24.20	han äts av maskar.
JOB.24.20	Ingen minns honom mer,
JOB.24.20	ondskan knäcks som ett träd.
JOB.24.21	Han handlade illa mot den barnlösa,
JOB.24.21	änkan gav han ingen hjälp.
JOB.24.22	Men Gud som har makten släpar bort de starka,
JOB.24.22	när han reser sig fruktar alla för sitt liv.
JOB.24.23	Han kan låta dem känna sig trygga och säkra
JOB.24.23	men vakar ändå över allt de gör.
JOB.24.24	En stund står de stolta, så är de borta.
JOB.24.24	De böjs och lägger sig som grässtrån,
JOB.24.24	vissnar som de höga axen.
JOB.24.25	Så är det. Vem vågar säga att jag ljuger?
JOB.24.25	Vederlägg mig, den som kan!
JOB.25.1	Bildad från Shuach sade:
JOB.25.2	Makten är hans, han inger fruktan,
JOB.25.2	han som skapar sin ordning i himlarna.
JOB.25.3	Hans skaror är utan tal,
JOB.25.3	alla nås av hans ljus.
JOB.25.4	Hur kan då en människa ha rätt mot Gud,
JOB.25.4	en av kvinna född vara ren?
JOB.25.5	Inte ens månen är vit i hans ögon,
JOB.25.5	inte ens stjärnorna är rena,
JOB.25.6	än mindre människan, det krypet,
JOB.25.6	människobarnet, den masken!
JOB.26.1	Job sade:
JOB.26.2	Vilket stöd du är för den svage,
JOB.26.2	vilken hjälp för den kraftlöse!
JOB.26.3	Vilka råd du ger den som saknar förstånd,
JOB.26.3	så frikostig du är med din visdom!
JOB.26.4	Vem har ingett dig dessa ord,
JOB.26.4	vems ande talar genom dig?
JOB.26.5	Underjordens skuggor bävar,
JOB.26.5	vattnet och de som bor där.
JOB.26.6	Dödsriket ligger naket inför honom,
JOB.26.6	avgrunden är blottad.
JOB.26.7	Gudaboningen har han rest över öde rymder,
JOB.26.7	jorden har han hängt över tomma intet.
JOB.26.8	Han knyter in vattnet i molnen
JOB.26.8	utan att skyarna rämnar av tyngden.
JOB.26.9	Han döljer sin tron,
JOB.26.9	sveper den i sina skyar.
JOB.26.10	Runt havet har han dragit en gräns
JOB.26.10	där ljus och mörker möts.
JOB.26.11	Himlens pelare darrar,
JOB.26.11	skrämda av hans rytande.
JOB.26.12	Havet rörde han upp med sin kraft,
JOB.26.12	med sin klokhet krossade han Rahav.
JOB.26.13	Med sin vind blåste han himlen ren,
JOB.26.13	hans hand genomborrade den snabba ormen.
JOB.26.14	Detta är bara en glimt av hans verk,
JOB.26.14	det vi hört är blott en viskning.
JOB.26.14	Vem kan fatta hans allmakts dån?
JOB.27.1	Job fortsatte sitt tal och sade:
JOB.27.2	Så sant Gud lever, han som vägrar mig min rätt,
JOB.27.2	den Väldige, som fyllt mig med bitterhet:
JOB.27.3	Så länge jag har liv i mig
JOB.27.3	och Gud låter mig andas
JOB.27.4	skall jag aldrig ta en lögn i min mun,
JOB.27.4	aldrig låta falskhet komma över mina läppar.
JOB.27.5	Aldrig att jag ger er rätt!
JOB.27.5	Till min död vidhåller jag min oskuld.
JOB.27.6	Jag står fast vid min rättfärdighet
JOB.27.6	och vägrar att ge upp den,
JOB.27.6	jag har ingenting att förebrå mig.
JOB.27.7	Må min fiende stå som den skyldige,
JOB.27.7	min motståndare röna syndarens öde!
JOB.27.8	Var är den ogudaktiges hopp när döden kommer,
JOB.27.8	när Gud tar tillbaka hans liv?
JOB.27.9	Kommer Gud att höra hans rop
JOB.27.9	när nöden drabbar honom?
JOB.27.10	Kan han ha sin glädje i den Väldige,
JOB.27.10	anropa Gud var dag och stund?
JOB.27.11	Jag lär er vad Gud är i stånd till
JOB.27.11	och döljer inte hur den Väldige handlar.
JOB.27.12	Ni har ju själva sett det,
JOB.27.12	varför då dessa tomma fraser?
JOB.27.13	Detta är den lott som beskärs en gudlös,
JOB.27.13	den del som våldsmannen får av den Väldige:
JOB.27.14	Har han många söner faller de för svärdet,
JOB.27.14	hans barn får aldrig äta sig mätta.
JOB.27.15	De som undkommer, dem lägger pesten i graven,
JOB.27.15	och inga änkor håller dödsklagan.
JOB.27.16	Om han också hopar silver som sand
JOB.27.16	och samlar dyrbara kläder på hög
JOB.27.17	blir det den rättfärdige som bär dem,
JOB.27.17	den ostrafflige som tar hand om silvret.
JOB.27.18	Huset han bygger är som ett fågelbo,
JOB.27.18	som den koja en väktare gör.
JOB.27.19	Rik går han till sängs — en sista gång:
JOB.27.19	när han slår upp sina ögon är allt borta.
JOB.27.20	Han jagas av fasor på dagen,
JOB.27.20	om natten förs han bort av stormen.
JOB.27.21	Östanvinden slungar i väg honom,
JOB.27.21	sveper bort honom från hans plats.
JOB.27.22	Han angrips utan förskoning
JOB.27.22	och tvingas ta till flykten.
JOB.27.23	Alla klappar hånfullt i händerna,
JOB.27.23	där han bodde visslar man åt honom.
JOB.28.1	Det finns gruvor med silver,
JOB.28.1	platser där man utvinner guld,
JOB.28.2	järn hämtas ur marken,
JOB.28.2	och stenar smälts till koppar.
JOB.28.3	Människan får mörkret att vika
JOB.28.3	och tränger längst ner i djupen
JOB.28.3	till stenen som göms i svartaste natt.
JOB.28.4	[---]
JOB.28.5	Djupt under jorden som frambringar föda
JOB.28.5	förvandlas allt som av eld.
JOB.28.6	Där nere är stenen safir
JOB.28.6	och gruset är guld.
JOB.28.7	Stigen dit är okänd för örnen,
JOB.28.7	falkens öga har inte sett den,
JOB.28.8	den trampas inte av stolta rovdjur,
JOB.28.8	lejonet går inte där.
JOB.28.9	Människan ger sig på den hårda stenen
JOB.28.9	och vänder bergen ut och in.
JOB.28.10	Hon hugger gångar in i klippan,
JOB.28.10	och alla slags dyrbarheter blottas för ögat.
JOB.28.11	Vattenådror täpper hon till,
JOB.28.11	och det som var dolt förs upp i ljuset.
JOB.28.12	Men visheten, var finns den?
JOB.28.12	Var är den plats där insikten bor?
JOB.28.13	Människan vet inte vägen till den,
JOB.28.13	man finner den inte i de levandes land.
JOB.28.14	»Den är inte hos mig«, säger Djupet,
JOB.28.14	och Havet säger: »Här finns den inte.«
JOB.28.15	Den kan inte köpas för guld,
JOB.28.15	inte betalas med silver,
JOB.28.16	den förvärvas inte med guld från Ofir,
JOB.28.16	med dyrbar onyx och safir.
JOB.28.17	Varken guld eller glas kan mäta sig med den,
JOB.28.17	den byter man inte mot gyllene klenoder,
JOB.28.18	än mindre då mot kristall och koraller.
JOB.28.18	Att äga visheten är mer än att äga pärlor.
JOB.28.19	Nubisk topas kan inte mäta sig med den,
JOB.28.19	den kan inte köpas med renaste guld.
JOB.28.20	Visheten, varifrån kommer den?
JOB.28.20	Var är den plats där insikten bor?
JOB.28.21	Den är dold för alla levande varelser,
JOB.28.21	inte ens himlens fåglar kan se den.
JOB.28.22	Avgrunden och Döden säger:
JOB.28.22	»Vi har bara hört talas om den.«
JOB.28.23	Men Gud känner vägen till den,
JOB.28.23	han vet var visheten bor.
JOB.28.24	Hans blick når till jordens ände,
JOB.28.24	allt under himlen ser han.
JOB.28.25	När han bestämde vindens vikt
JOB.28.25	och vattnets mängd och mått,
JOB.28.26	när han stadgade en lag för regnet
JOB.28.26	och fastställde åskvädrens bana,
JOB.28.27	då såg han visheten och granskade den,
JOB.28.27	lärde känna den och utforskade den.
JOB.28.28	Till människan sade han:
JOB.28.28	»Att frukta Herren, det är vishet,
JOB.28.28	att sky det onda är insikt.«
JOB.29.1	Job fortsatte sitt tal och sade:
JOB.29.2	Om det ändå vore som förr,
JOB.29.2	på den tiden Gud vakade över mig,
JOB.29.3	när han lät sitt ljus skina över mitt huvud
JOB.29.3	och lyste mig väg genom mörkret,
JOB.29.4	när jag var i min krafts dagar
JOB.29.4	och Gud beskyddade mitt hem,
JOB.29.5	när den Väldige ännu var med mig
JOB.29.5	och jag var omgiven av söner!
JOB.29.6	Då vadade jag i grädde,
JOB.29.6	ur min press rann floder av olja.
JOB.29.7	Jag gick ut till stadsporten
JOB.29.7	och intog min plats på torget.
JOB.29.8	De unga steg tillbaka när de såg mig,
JOB.29.8	de gamla reste sig upp.
JOB.29.9	Stormän höll inne sina ord
JOB.29.9	och satte handen för munnen,
JOB.29.10	hövdingar tystnade
JOB.29.10	med tungan häftande vid gommen.
JOB.29.11	Den som hörde mig tala prisade mig,
JOB.29.11	den som såg mig gav mig sitt bifall,
JOB.29.12	ty jag räddade den fattige som ropade,
JOB.29.12	den faderlöse som ingen hjälpte.
JOB.29.13	Den nödställde välsignade mig,
JOB.29.13	jag beredde änkan glädje.
JOB.29.14	Rättfärdighet var den klädnad jag klädde mig i,
JOB.29.14	rättrådighet min mantel och huvudbonad.
JOB.29.15	Jag var den blindes ögon,
JOB.29.15	jag var den lames fötter.
JOB.29.16	För de fattiga var jag en far,
JOB.29.16	jag tog mig an den okändes rättssak.
JOB.29.17	Jag krossade nidingens tänder
JOB.29.17	och ryckte bytet ur hans käftar.
JOB.29.18	Jag tänkte: Jag skall dö i mitt eget bo,
JOB.29.18	mina dagar bli många som sandkornen.
JOB.29.19	Mina rötter nådde till vattnet,
JOB.29.19	daggen vilade på mina grenar.
JOB.29.20	Mitt anseende var alltid gott,
JOB.29.20	bågen i min hand behöll sin spänst.
JOB.29.21	Man lyssnade förväntansfullt på mig
JOB.29.21	och avvaktade under tystnad mina råd.
JOB.29.22	När jag hade talat sade ingen något mer,
JOB.29.22	varje ord sjönk in i dem.
JOB.29.23	De väntade på mig som på regnet,
JOB.29.23	som man törstar efter ett vårregn.
JOB.29.24	Log jag mot dem fattade de mod,
JOB.29.24	när mitt ansikte lyste sken de upp.
JOB.29.25	Jag valde väg åt dem som deras hövding,
JOB.29.25	jag var som en kung i spetsen för sin här,
JOB.29.25	dit jag ledde dem gick de.
JOB.30.1	Nu skrattar de åt mig,
JOB.30.1	dessa som är yngre än jag
JOB.30.1	och vars fäder jag skulle ha ratat
JOB.30.1	som vallhundar åt mina får.
JOB.30.2	Deras styrka hade jag ingen glädje av,
JOB.30.2	de saknade manlig kraft.
JOB.30.3	[---]
JOB.30.4	De plockar saltört bland snåren,
JOB.30.4	ginstens rötter är deras föda.
JOB.30.5	De drivs bort från mänsklig gemenskap,
JOB.30.5	och man skriker efter dem som efter tjuvar.
JOB.30.6	I dystra raviner håller de till,
JOB.30.6	i jordkulor och klippskrevor.
JOB.30.7	Från snåren hörs deras tjut,
JOB.30.7	under tistelstånden skockas de,
JOB.30.8	dessa dårar och ärelösa
JOB.30.8	som jagats ut ur landet.
JOB.30.9	Nu har jag blivit en visa för dem,
JOB.30.9	utsatt för skämt och hån.
JOB.30.10	De föraktar mig och undviker mig,
JOB.30.10	de spottar mig rakt i ansiktet.
JOB.30.11	Gud har lossat min bågsträng och knäckt mig,
JOB.30.11	därför kastar de alla hänsyn.
JOB.30.12	Spolingar sätter sig upp mot mig
JOB.30.12	och knuffar mig åt sidan.
JOB.30.12	De banar väg för ofärdens anlopp.
JOB.30.13	De river upp min väg för att få mig att falla,
JOB.30.13	ingen hindrar dem från att rycka fram.
JOB.30.14	De kommer som genom en bred bräsch
JOB.30.14	och väller fram i brak och dån,
JOB.30.15	fasor störtar över mig.
JOB.30.15	Min värdighet förs bort av vinden,
JOB.30.15	min lycka upplöses som ett moln.
JOB.30.16	Jag överväldigas av sorg,
JOB.30.16	plågan har mig i sitt grepp.
JOB.30.17	Om natten brinner min kropp,
JOB.30.17	mina lemmar finner ingen vila.
JOB.30.18	Med all sin kraft hugger han tag i min klädnad,
JOB.30.18	griper mig i kragen
JOB.30.19	och kastar mig i dyn.
JOB.30.19	Jag är som stoft och aska.
JOB.30.20	Jag ropar till dig men du svarar inte,
JOB.30.20	jag står här och du ser mig inte.
JOB.30.21	Du har förvandlats till en grym fiende
JOB.30.21	och ansätter mig med all din styrka.
JOB.30.22	Du slungar i väg mig i vinden
JOB.30.22	och upplöser mig i ett dån.
JOB.30.23	Ja, jag vet att du för mig till döden,
JOB.30.23	till den plats där allt levande samlas.
JOB.30.24	Man lyfter inte handen mot den arme
JOB.30.24	när han ropar på hjälp i sin nöd.
JOB.30.25	Jag har ju gråtit över dem som haft det svårt
JOB.30.25	och bekymrat mig om den fattige.
JOB.30.26	Men när jag hoppades på gott, kom ont,
JOB.30.26	när jag väntade på ljus, kom mörker.
JOB.30.27	Mitt inre sjuder, jag får ingen ro,
JOB.30.27	onda dagar möter mig.
JOB.30.28	Sörjande går jag, utan en strimma sol,
JOB.30.28	jag reser mig inför folket och ropar på hjälp.
JOB.30.29	Jag har blivit schakalens broder,
JOB.30.29	jag är uvens like.
JOB.30.30	Min hud svartnar och flagar,
JOB.30.30	kroppen glöder av feber.
JOB.30.31	Min lyras klang har vänts i klagan,
JOB.30.31	flöjtens toner ljuder som gråt.
JOB.31.1	Jag slöt ett avtal med mina ögon
JOB.31.1	att aldrig titta efter en flicka.
JOB.31.2	Vilken lott är att vänta från Gud i höjden,
JOB.31.2	vilken lön från den Väldige därovan?
JOB.31.3	Olycka väntar ju syndaren,
JOB.31.3	ofärd ogärningsmännen.
JOB.31.4	Ser han då inte var jag går,
JOB.31.4	räknar han inte alla mina steg?
JOB.31.5	Slog jag någonsin följe med falskhet
JOB.31.5	och skyndade fram på svekets väg?
JOB.31.6	Låt Gud väga mig på riktig våg,
JOB.31.6	så skall han finna att jag är oförvitlig.
JOB.31.7	Om mina steg vikit av från vägen,
JOB.31.7	om mitt hjärta förletts av mina ögon,
JOB.31.7	om mina händer fläckats av synd,
JOB.31.8	då må andra äta det jag har sått,
JOB.31.8	min gröda ryckas upp med roten!
JOB.31.9	Om jag låtit mig dåras av min nästas hustru
JOB.31.9	och stått på lur vid hans port,
JOB.31.10	då må min egen hustru mala åt en annan,
JOB.31.10	då må andra lägga sig med henne!
JOB.31.11	Ty sådant är en skändlighet,
JOB.31.11	ett brott som förtjänar straff,
JOB.31.12	en förtärande avgrundseld,
JOB.31.12	som skövlar allt vad man äger.
JOB.31.13	Om jag kränkt min slavs eller slavinnas rätt
JOB.31.13	när de varit i tvist med mig,
JOB.31.14	vad skulle jag då göra när Gud träder fram,
JOB.31.14	vad skulle jag säga när han ställer mig till svars?
JOB.31.15	Han har ju skapat oss alla i moderlivet,
JOB.31.15	en och densamme formade oss i modersskötet.
JOB.31.16	Har jag någonsin avvisat den fattiges bön
JOB.31.16	eller fått änkans blick att slockna,
JOB.31.17	har jag ätit mitt bröd för mig själv
JOB.31.17	och inte delat det med den faderlöse?
JOB.31.18	Nej, från min ungdom var jag som en far för honom,
JOB.31.18	för änkan var jag ett stöd från min första stund.
JOB.31.19	Lät jag någonsin en stackare gå naken,
JOB.31.19	en fattig sakna kläder att skyla sig med?
JOB.31.20	Nej, hans kropp välsignade mig
JOB.31.20	när han värmdes av ull från mina lamm.
JOB.31.21	Om jag lyft handen mot den faderlöse
JOB.31.21	för att jag såg mig ha medhåll i rätten,
JOB.31.22	då må armen lossna från min skuldra,
JOB.31.22	brytas av från sitt fäste!
JOB.31.23	Ja, jag skulle frukta ofärd från Gud
JOB.31.23	och inte kunna bestå inför hans höghet.
JOB.31.24	Har jag någonsin satt mitt hopp till guldet,
JOB.31.24	kallat gyllene skatter min trygghet?
JOB.31.25	Gladdes jag någonsin över min stora rikedom,
JOB.31.25	över att jag förvärvat så mycket?
JOB.31.26	När jag såg solen i dess glans,
JOB.31.26	såg månen skrida fram i prakt,
JOB.31.27	lät jag mig då i hemlighet dåras
JOB.31.27	till att hylla dem och kasta kyssar?
JOB.31.28	Också det hade varit ett brott som förtjänar straff,
JOB.31.28	det vore att förneka Gud i höjden.
JOB.31.29	Gladdes jag någonsin åt min fiendes fall,
JOB.31.29	triumferade jag när olyckan slog honom?
JOB.31.30	Nej, aldrig lät jag min tunga synda
JOB.31.30	genom att nedkalla död över honom.
JOB.31.31	Mitt husfolk brukade säga:
JOB.31.31	»Han har aldrig låtit oss sakna kött att äta.«
JOB.31.32	Ingen främling behövde sova på gatan,
JOB.31.32	min dörr stod öppen för vandraren.
JOB.31.33	Sökte jag någonsin som andra dölja mina brott
JOB.31.33	och gömma mina synder
JOB.31.34	av fruktan för folkhopen
JOB.31.34	och rädsla för släktingars förakt,
JOB.31.34	så att jag teg och inte tordes gå ut?
JOB.31.35	O att det fanns någon som hörde mig!
JOB.31.35	Jag har sagt mitt. Må den Väldige svara!
JOB.31.35	Om min motpart skriver ner sin anklagelse
JOB.31.36	skall jag bära den på mina händer,
JOB.31.36	jag vill binda den som en ärekrans åt mig.
JOB.31.37	Jag kan svara inför honom för varje steg jag tagit,
JOB.31.37	som en furste kan jag nalkas honom.
JOB.31.38	Om min jord har klagat över mig
JOB.31.38	och åkerns fåror gråtit,
JOB.31.39	om jag njutit dess gröda utan betalning
JOB.31.39	och fått ägarna att sucka i vanmakt,
JOB.31.40	då må törne växa i stället för vete,
JOB.31.40	stinkgräs i stället för korn!
JOB.31.40	Här slutar Jobs tal.
JOB.32.1	De tre männen slutade tala med Job, eftersom han såg sig som rättfärdig. 
JOB.32.2	Men Elihu från Bus, Barakels son, av Rams släkt, greps av vrede. Han vredgades på Job som tyckte sig ha rätt mot Gud, 
JOB.32.3	och han vredgades på de tre vännerna för att de inte funnit något att säga som visade Jobs skuld. 
JOB.32.4	Elihu hade väntat medan de talade med Job, eftersom de var äldre än han. 
JOB.32.5	Men när han såg att de tre männen blev svarslösa fylldes han av vrede.
JOB.32.6	Elihu från Bus, Barakels son, sade:
JOB.32.6	Jag är en yngling, ni är gamla män,
JOB.32.6	därför höll jag mig i bakgrunden
JOB.32.6	och vågade inte visa min kunskap.
JOB.32.7	Jag tänkte: Åldern skall tala,
JOB.32.7	åren skall lära ut vishet.
JOB.32.8	Men det är ju anden hos människan,
JOB.32.8	den Väldiges andedräkt, som ger insikt.
JOB.32.9	Det är inte de som levt längst som är visast,
JOB.32.9	inte bara de gamla vet vad som är rätt.
JOB.32.10	Därför säger jag: Hör på mig,
JOB.32.10	också jag vill visa min kunskap.
JOB.32.11	Jag väntade på vad ni hade att säga,
JOB.32.11	lyssnade efter kloka ord,
JOB.32.11	efter de skäl ni skulle dra fram.
JOB.32.12	Jag följde uppmärksamt med,
JOB.32.12	men ingen av er vederlade Job,
JOB.32.12	ingen gav honom svar på tal.
JOB.32.13	Säg inte: »Vi har kommit till klarhet:
JOB.32.13	Gud kan besegra honom, inte människor.«
JOB.32.14	Han riktade aldrig sina ord till mig,
JOB.32.14	jag tänker inte svara som ni.
JOB.32.15	De är förkrossade och säger inget mer,
JOB.32.15	orden sviker dem.
JOB.32.16	Skall jag vänta när de ingenting säger,
JOB.32.16	när de bara står där svarslösa?
JOB.32.17	Nej, nu är det min tur att tala,
JOB.32.17	också jag vill visa min kunskap.
JOB.32.18	Jag har mycket på hjärtat,
JOB.32.18	trycket inom mig växer.
JOB.32.19	Det jäser i mig som av vin
JOB.32.19	som kan spränga också nya läglar.
JOB.32.20	Nu måste jag tala, annars kvävs jag,
JOB.32.20	jag vill öppna munnen och ta till orda.
JOB.32.21	Jag tar inte hänsyn till person
JOB.32.21	och fjäskar inte för någon
JOB.32.22	— fjäsk ligger inte för mig —
JOB.32.22	då skulle min skapare rycka bort mig.
JOB.33.1	Så hör vad jag har att säga, Job,
JOB.33.1	lyssna noga på mina ord!
JOB.33.2	Nu vill jag öppna min mun
JOB.33.2	och låta min stämma höras.
JOB.33.3	Av uppriktigt hjärta talar jag kunskapens ord,
JOB.33.3	mina läppar ger klara besked.
JOB.33.4	Guds ande skapade mig,
JOB.33.4	den Väldiges andedräkt ger mig liv.
JOB.33.5	Svara mig om du kan,
JOB.33.5	rusta dig till strid mot mig!
JOB.33.6	Inför Gud är du och jag lika,
JOB.33.6	jag är formad av en lerklump också jag.
JOB.33.7	Du behöver inte känna fruktan för mig,
JOB.33.7	jag skall inte trycka ner dig.
JOB.33.8	Men jag hörde själv vad du sade,
JOB.33.8	dina ord undgick mig inte:
JOB.33.9	»Jag är ren och utan skuld,
JOB.33.9	utan fläck och fri från synd.
JOB.33.10	Men han söker sak med mig
JOB.33.10	och räknar mig som sin fiende.
JOB.33.11	Han sätter mig i stocken,
JOB.33.11	han bevakar alla mina vägar.«
JOB.33.12	Nej, där har du inte rätt!
JOB.33.12	Jag säger dig: Gud är större än människor.
JOB.33.13	Varför anklagar du honom
JOB.33.13	för att han inte svarar dem?
JOB.33.14	På ett sätt talar Gud,
JOB.33.14	ja, på två sätt den Osynlige.
JOB.33.15	I en dröm, en syn om natten,
JOB.33.15	när människor sover sin djupaste sömn,
JOB.33.15	när de slumrar på bädden,
JOB.33.16	då får han människorna att lyssna,
JOB.33.16	han varnar och förskräcker dem
JOB.33.17	för att avhålla dem från deras ogärningar
JOB.33.17	och stäcka deras högmod.
JOB.33.18	Så räddar han dem från graven,
JOB.33.18	från att fara ner i dödsriket.
JOB.33.19	Eller när en man tuktas av plågor på sin bädd,
JOB.33.19	med ständiga smärtor i kroppen:
JOB.33.20	han får avsmak för mat,
JOB.33.20	saknar aptit för de läckraste rätter,
JOB.33.21	han mister hullet och syns knappt mer,
JOB.33.21	kroppen är tärd intill osynlighet,
JOB.33.22	han står på gravens rand,
JOB.33.22	han möter dödens makter.
JOB.33.23	Om då en ängel kommer till honom,
JOB.33.23	ett av de tusende sändebuden,
JOB.33.23	och förklarar honom rättrådig,
JOB.33.24	då har Gud förbarmat sig och sagt:
JOB.33.24	»Rädda honom från att sänkas i graven,
JOB.33.24	lösen är erlagd.«
JOB.33.25	Hans kropp blir smidig som ynglingens,
JOB.33.25	han återfår sin ungdoms kraft.
JOB.33.26	När han ber till Gud blir han bönhörd,
JOB.33.26	han får träda fram inför honom med jubel.
JOB.33.26	Så blir människan återupprättad av Gud.
JOB.33.27	Jublande säger hon inför alla:
JOB.33.27	»Jag syndade och gjorde det raka krokigt
JOB.33.27	men slipper det straff jag förtjänat.
JOB.33.28	Han har räddat mig undan graven,
JOB.33.28	jag får leva och se ljuset.«
JOB.33.29	Allt detta gör Gud med människan,
JOB.33.29	två gånger, ja tre,
JOB.33.30	han för henne åter från graven
JOB.33.30	och låter livets ljus lysa över henne.
JOB.33.31	Lyssna nu, Job, hör på mig,
JOB.33.31	var tyst, det är jag som talar.
JOB.33.32	Men har du något att säga, så gör det —
JOB.33.32	tala du, jag skall gärna ge dig rätt.
JOB.33.33	Om inte, är det du som skall höra på mig.
JOB.33.33	Var tyst, så skall jag lära dig vishet.
JOB.34.1	Elihu sade:
JOB.34.2	Ni visa, hör mina ord,
JOB.34.2	lyssna på mig, ni som har kunskap!
JOB.34.3	Örat prövar orden
JOB.34.3	som tungan smakar på maten.
JOB.34.4	Låt oss välja ut det rätta,
JOB.34.4	tillsammans ta reda på vad som är gott.
JOB.34.5	Här säger Job: »Jag är oskyldig,
JOB.34.5	men Gud ger mig inte min rätt.
JOB.34.6	Han ljuger om min rättvisa sak,
JOB.34.6	skuldlös fick jag ett oläkligt sår.«
JOB.34.7	Finns väl någon som Job,
JOB.34.7	som släcker törsten med hädelser,
JOB.34.8	som slår följe med ogärningsmän
JOB.34.8	och ger sig i lag med syndare?
JOB.34.9	Han säger:
JOB.34.9	»Inte hjälper det en människa
JOB.34.9	att hålla sig väl med Gud.«
JOB.34.10	Därför, förståndiga män, hör på mig:
JOB.34.10	Gud gör sannerligen inte något ont,
JOB.34.10	den Väldige handlar aldrig orätt!
JOB.34.11	Han vedergäller en människa för vad hon gör,
JOB.34.11	behandlar henne efter hur hon lever.
JOB.34.12	Sanna mina ord, Gud gör ingenting ont,
JOB.34.12	den Väldige vränger inte rätten.
JOB.34.13	Vem satte honom att råda över jorden,
JOB.34.13	vem anförtrodde honom hela världen?
JOB.34.14	Om han återtar sin ande,
JOB.34.14	tar tillbaka sin livsfläkt,
JOB.34.15	då förgås allt levande på en gång,
JOB.34.15	och människan blir åter till jord.
JOB.34.16	Hör här, om du har förstånd,
JOB.34.16	lyssna på vad jag säger.
JOB.34.17	Kan en som hatar det rätta härska?
JOB.34.17	Han som är mäktig och rättfärdig,
JOB.34.17	dömer du honom skyldig,
JOB.34.18	han som kan kalla en kung för skurk
JOB.34.18	och stormän för uslingar,
JOB.34.19	som inte är partisk för furstar
JOB.34.19	och inte sätter den förnäme högre än den ringe?
JOB.34.19	Alla är de skapade av honom,
JOB.34.20	de kan dö när som helst, mitt i natten.
JOB.34.20	Han slår de förnäma, och de försvinner,
JOB.34.20	den starke rycks bort som av en osynlig hand.
JOB.34.21	Han vakar över allt som människan gör
JOB.34.21	och ser varje steg hon tar.
JOB.34.22	Det finns inget mörker så djupt
JOB.34.22	att ogärningsmännen kan gömma sig där.
JOB.34.23	Gud behöver inte sätta ut en tid
JOB.34.23	då människan skall stå till svars inför honom,
JOB.34.24	utan rannsakning krossar han mäktiga män
JOB.34.24	och sätter andra i deras ställe.
JOB.34.25	Ja, han känner deras gärningar,
JOB.34.25	en natt störtar han dem, och de blir till intet.
JOB.34.26	Han straffar dem för deras ondska,
JOB.34.26	öppet, där alla kan se det,
JOB.34.27	därför att de vänt sig bort från honom
JOB.34.27	och inte förstått att följa hans vägar.
JOB.34.28	Så har de ringas rop nått fram till Gud,
JOB.34.28	han hör när de fattiga ropar.
JOB.34.29	Men om han tiger, vem kan döma honom?
JOB.34.29	Om han döljer sitt ansikte, vem kan blidka honom?
JOB.34.29	[---]
JOB.34.30	[---]
JOB.34.31+JOB.34.32	[---]
JOB.34.31+JOB.34.32	»Jag har misstagit mig, jag vill inte göra mer ont.
JOB.34.31+JOB.34.32	Lär mig du, så ser jag på,
JOB.34.31+JOB.34.32	och har jag handlat orätt, vill jag sluta med det.«
JOB.34.33	[---]
JOB.34.33	Du skall välja, inte jag.
JOB.34.33	Dela med dig av din kunskap!
JOB.34.34	Män med förstånd säger till mig,
JOB.34.34	kloka människor som hör mig:
JOB.34.35	»Job vet inte vad han talar om,
JOB.34.35	hans ord röjer ingen insikt.
JOB.34.36	Job prövas till det yttersta
JOB.34.36	för att han svarat som syndare gör.
JOB.34.37	Han lägger brott till brott
JOB.34.37	och hopar synder ibland oss.
JOB.34.37	Han upphör aldrig att tala mot Gud.«
JOB.35.1	Elihu sade:
JOB.35.2	Tycker du detta är riktigt?
JOB.35.2	Du säger att du har rätt mot Gud,
JOB.35.3	du frågar honom:
JOB.35.3	»Vad har du för nytta av min rättfärdighet,
JOB.35.3	och vad gör det dig om jag syndar?«
JOB.35.4	Jag vill ge dig svar,
JOB.35.4	dig och dina vänner.
JOB.35.5	Vänd blicken mot himlen och se,
JOB.35.5	betrakta molnen högt ovanför dig!
JOB.35.6	Om du syndar, vad gör det honom?
JOB.35.6	Är dina brott många, vad rör det honom?
JOB.35.7	Om du är rättfärdig, vad ger det honom,
JOB.35.7	vad får han ta emot av dig?
JOB.35.8	Din ondska berör bara människor,
JOB.35.8	din rättfärdighet bara dina likar.
JOB.35.9	Man klagar över våld och förtryck,
JOB.35.9	man ropar på hjälp mot de mäktiga.
JOB.35.10	Men ingen frågar: »Var är Gud, min skapare,
JOB.35.10	han som skänker styrka i natten,
JOB.35.11	han som gett oss mer kunskap än markens djur,
JOB.35.11	mer vishet än himlens fåglar?«
JOB.35.12	Så klagar de men får inget svar,
JOB.35.12	ty de är onda och övermodiga.
JOB.35.13	Gud lyssnar inte till tomma böner,
JOB.35.13	den Väldige bryr sig inte om sådant.
JOB.35.14	Om du än säger att du inte ser honom
JOB.35.14	är det han som skall döma. Vänta på honom!
JOB.35.15	Men så länge Gud inte straffar i sin vrede
JOB.35.15	och inte bryr sig så mycket om synden,
JOB.35.16	kan Job hålla på med sitt prat
JOB.35.16	och låta sitt oförnuft flöda.
JOB.36.1	Elihu fortsatte:
JOB.36.2	Vänta lite, jag skall ge dig besked,
JOB.36.2	det finns mer att säga till Guds försvar.
JOB.36.3	Med min vittfamnande kunskap
JOB.36.3	skall jag visa att min skapare har rätt.
JOB.36.4	Det är alls inga lögner jag kommer med,
JOB.36.4	du står inför en som vet allt.
JOB.36.5	Stor och mäktig är Gud,
JOB.36.5	han förkastar inte den som har rent hjärta,
JOB.36.6	han låter inte de onda leva,
JOB.36.6	men de svaga ger han deras rätt.
JOB.36.7	Han släpper inte de rättfärdiga med blicken,
JOB.36.7	han låter dem trona bland kungar
JOB.36.7	i evig ära.
JOB.36.8	Men de som blir slagna i bojor
JOB.36.8	och fångas i eländets snara,
JOB.36.9	dem vill han visa vad de har gjort,
JOB.36.9	hur de syndat i sin förhävelse.
JOB.36.10	Han gör dem mottagliga för tuktan
JOB.36.10	och manar dem att vända om från det onda.
JOB.36.11	Om de lyssnar och lyder honom
JOB.36.11	får de framleva sina dagar i lycka,
JOB.36.11	sina år i behaglig ro.
JOB.36.12	Men lyssnar de inte hamnar de i dödsriket
JOB.36.12	och förgås i sitt oförnuft.
JOB.36.13	De gudlösa svarar med vrede
JOB.36.13	och ropar inte till Gud när han fjättrar dem.
JOB.36.14	De dör i unga år,
JOB.36.14	de slutar sitt liv bland förtappade.
JOB.36.15	Genom lidandet vill han rädda dem som lider,
JOB.36.15	genom plågan varnar han dem.
JOB.36.16	Du förleddes av ditt övermod.
JOB.36.16	Du hade all frihet och såg inga hinder,
JOB.36.16	ditt bord dignade av feta rätter.
JOB.36.17	Men du drev inte den fattiges sak
JOB.36.17	och hävdade inte den faderlöses rätt.
JOB.36.18	Då tuktade han dig,
JOB.36.18	för att överflödet inte skulle förleda dig
JOB.36.18	och stora mutor inte föra dig vilse.
JOB.36.19	[---]
JOB.36.20	[---]
JOB.36.21	Ta dig i akt, vänd dig inte till ondskan,
JOB.36.21	om du föredrar lycka framför olycka.
JOB.36.22	Gud är upphöjd i sin makt,
JOB.36.22	vem är en läromästare som han?
JOB.36.23	Vem kan bestämma vad han skall göra,
JOB.36.23	vem kan säga: »Du handlar orätt«?
JOB.36.24	Kom ihåg att prisa hans verk,
JOB.36.24	som människor alltid besjungit.
JOB.36.25	De kan beskådas av alla,
JOB.36.25	människan ser dem i fjärran.
JOB.36.26	Ja, Gud är större än vi kan förstå,
JOB.36.26	hans år kan ingen räkna.
JOB.36.27	Han samlar vattendropparna,
JOB.36.27	de silar ner som regn och når hans flöde.
JOB.36.28	De strömmar ur skyarna
JOB.36.28	och faller på människor överallt.
JOB.36.29	Kan någon fatta molnens flykt
JOB.36.29	eller dånet från hans boning?
JOB.36.30	Han sveper sig i blixtars sken,
JOB.36.30	han fyller haven med vatten.
JOB.36.31	Så ger han folken föda,
JOB.36.31	skänker dem mat i överflöd.
JOB.36.32	Han täcker himlavalvet med blixtar
JOB.36.32	och bestämmer målet för dem.
JOB.36.33	Hans rytande vittnar om honom,
JOB.36.33	om hans vrede över det onda.
JOB.37.1	Inför detta darrar jag i mitt innersta,
JOB.37.1	hjärtat hamrar i mitt bröst.
JOB.37.2	Hör hans vreda stämma,
JOB.37.2	hör mullret från hans mun!
JOB.37.3	Han låter det rulla över hela himlen,
JOB.37.3	och hans blixtar når ända till jordens hörn.
JOB.37.4	Sedan hörs ett rytande,
JOB.37.4	hans mäktiga stämma dånar.
JOB.37.4	Han sparar inte på blixtarna
JOB.37.4	när han låter sin stämma höras.
JOB.37.5	Med sin dånande stämma gör Gud under,
JOB.37.5	större ting än vi kan förstå.
JOB.37.6	Han säger till snön att falla på jorden,
JOB.37.6	till regnet att vräka ner.
JOB.37.7	Människorna stänger han inne,
JOB.37.7	de skall veta att det är han som verkar.
JOB.37.8	Djuren gömmer sig i sina bon
JOB.37.8	och stannar i sina hålor.
JOB.37.9	Stormen släpps ut ur sin kammare
JOB.37.9	och kölden ur sitt förråd.
JOB.37.10	När Gud andas bildas is
JOB.37.10	och vida vatten stelnar.
JOB.37.11	Han fyller molnen med väta,
JOB.37.11	från skyarna sprids hans blixtar.
JOB.37.12	Ljungande, åt alla håll,
JOB.37.12	far de dit han vill,
JOB.37.12	de utför allt vad han befaller
JOB.37.12	kring hela jordens krets.
JOB.37.13	Han låter dem nå sitt mål,
JOB.37.13	till straff eller gagn för jorden.
JOB.37.14	Lyssna på detta, Job,
JOB.37.14	hejda dig och besinna Guds under!
JOB.37.15	Förstår du hur Gud styr,
JOB.37.15	hur han får blixten att ljunga ur skyn?
JOB.37.16	Förstår du molnens flykt,
JOB.37.16	den allvetandes underbara verk?
JOB.37.17	När dina kläder bränner mot huden
JOB.37.17	och sunnanvinden får landet att domna,
JOB.37.18	är det då du som har hjälpt honom
JOB.37.18	att hamra ut himlavalvet,
JOB.37.18	den hårda, blanka spegeln?
JOB.37.19	Lär oss vad vi skall säga till honom,
JOB.37.19	vi har inget att anföra i vår förmörkelse.
JOB.37.20	Skulle jag be att få tala med honom —
JOB.37.20	vem begär väl sin egen undergång?
JOB.37.21	Ingen kan se på solen
JOB.37.21	där den lyser klar
JOB.37.21	sedan vinden gjort himlen ren.
JOB.37.22	Från gudaboningen kommer ett gyllene sken,
JOB.37.22	glansen kring Gud väcker bävan.
JOB.37.23	Den Väldige når vi inte.
JOB.37.23	Han som är stor i makt och rätt
JOB.37.23	och upphöjd i rättfärdighet, han svarar inte.
JOB.37.24	Därför bävar människorna inför honom,
JOB.37.24	medan han inte ens ser åt de visa.
JOB.38.1	Herren svarade Job ur stormen:
JOB.38.2	Vem är du som höljer min visa plan i mörker
JOB.38.2	med ord utan förnuft?
JOB.38.3	Gör dig redo, var en man,
JOB.38.3	ge mig besked när jag frågar!
JOB.38.4	Var var du när jag lade jordens grund?
JOB.38.4	Låt höra, om du vet och kan!
JOB.38.5	Vem bestämde dess mått? Det vet du nog!
JOB.38.5	Vem spände mätsnöret över den?
JOB.38.6	Var fick dess grundvalar fäste,
JOB.38.6	vem lade dess hörnsten,
JOB.38.7	medan alla morgonens stjärnor sjöng
JOB.38.7	och gudasönerna jublade?
JOB.38.8	Vem satte portar som spärr för havet?
JOB.38.8	När det bröt fram ur moderlivet
JOB.38.9	och jag gav det molnen till kläder
JOB.38.9	och dimman till lindor,
JOB.38.10	satte jag för det en gräns
JOB.38.10	och stängde med portar och bommar.
JOB.38.11	Jag sade: »Hit men inte längre,
JOB.38.11	här skall dina stolta vågor hejdas.«
JOB.38.12	Har du någonsin kallat fram morgonen,
JOB.38.12	har du visat gryningen dess plats,
JOB.38.13	när den skall gripa om jordens hörn
JOB.38.13	och skaka bort de onda?
JOB.38.14	[---]
JOB.38.15	De onda berövas sitt ljus,
JOB.38.15	de trotsiga krossas.
JOB.38.16	Har du varit framme vid havets källor
JOB.38.16	eller vandrat genom de dolda djupen?
JOB.38.17	Har du skådat dödens portar,
JOB.38.17	portarna till det yttersta mörkret?
JOB.38.18	Kan din tanke fatta jordens vidd?
JOB.38.18	Låt höra, om du vet allt detta!
JOB.38.19	Var går vägen till ljusets hem,
JOB.38.19	var är den plats där mörkret bor?
JOB.38.20	Du brukar väl föra dem till deras ort,
JOB.38.20	du känner väl vägen hem till dem?
JOB.38.21	Du vet säkert, du var nog född redan då,
JOB.38.21	du som har levat så länge!
JOB.38.22	Har du varit vid förråden med snö,
JOB.38.22	har du sett förråden med hagel,
JOB.38.23	som jag har sparat till nödens tid,
JOB.38.23	till krigets och drabbningens dag?
JOB.38.24	På vilken väg strålar ljuset ut,
JOB.38.24	hur sprider sig östanvinden över jorden?
JOB.38.25	Vem öppnar rännor för störtregnet
JOB.38.25	och bestämmer åskvädrets bana
JOB.38.26	och låter det regna över folktomt land,
JOB.38.26	över öknen där ingen människa bor,
JOB.38.27	så att öde trakter mättas med vatten
JOB.38.27	och gräset spirar ur den torra marken?
JOB.38.28	Har regnet någon far?
JOB.38.28	Vem avlar daggens droppar?
JOB.38.29	Ur vilket sköte kommer isen?
JOB.38.29	Vem föder himlens rimfrost?
JOB.38.30	Vattnet döljs av stenhårt täcke,
JOB.38.30	djupets yta stelnar.
JOB.38.31	Kan du knyta samman Sjustjärnorna
JOB.38.31	eller lossa Orions bälte?
JOB.38.32	Låter du aftonstjärnan gå upp i rätt tid,
JOB.38.32	leder du Stora Björn och hennes ungar?
JOB.38.33	Förstår du himlens lagar,
JOB.38.33	får du dess ordning att gälla på jorden?
JOB.38.34	Kan du ropa till molnen där uppe,
JOB.38.34	så att de svarar med floder av vatten?
JOB.38.35	Kan du kalla ut blixtarna,
JOB.38.35	så att de svarar: »Till din tjänst«?
JOB.38.36	Vem lade ner vishet i det fördolda,
JOB.38.36	vem gav himlakropparna insikt?
JOB.38.37	Vem håller i sin vishet räkning på molnen,
JOB.38.37	vem tömmer ut himlens läglar,
JOB.38.38	när marken är hård som malm
JOB.38.38	och klumpad i kokor?
JOB.39.1	Fångar du bytet åt lejonen,
JOB.39.1	mättar du de unga lejonen,
JOB.39.2	där de kryper ihop i sin kula
JOB.39.2	eller ligger på lur i snåren?
JOB.39.3	Vem skaffar mat åt korpen
JOB.39.3	när dess ungar ropar till Gud
JOB.39.3	och skriker av hunger?
JOB.39.4	Förstår du hur stengeten föder,
JOB.39.4	övervakar du hindens kalvning?
JOB.39.5	Räknar du månaderna för deras dräktighet,
JOB.39.5	vet du när det är dags för dem att föda?
JOB.39.6	De kröker ihop sig och föder fram sina ungar
JOB.39.6	och är genast kvitt sina plågor.
JOB.39.7	Deras ungar blir starka och växer upp i det fria,
JOB.39.7	de ger sig i väg och kommer inte tillbaka.
JOB.39.8	Vem gav vildåsnan hennes frihet,
JOB.39.8	vem löste henne från repen?
JOB.39.9	Öknen gav jag henne till hem,
JOB.39.9	sin boplats fick hon på saltjord.
JOB.39.10	Hon ler åt stadens larm
JOB.39.10	och hör ingen åsnedrivare hojta.
JOB.39.11	Hon söker efter bete i bergen
JOB.39.11	och letar upp varje grön fläck.
JOB.39.12	Är vildoxen villig att tjäna dig
JOB.39.12	och stanna om natten vid din krubba?
JOB.39.13	Kan du spänna honom för plogen,
JOB.39.13	får du honom att harva på slätten?
JOB.39.14	Vågar du lita på hans väldiga styrka
JOB.39.14	och överlåta ditt slit på honom?
JOB.39.15	Är du säker på att han för hem din säd
JOB.39.15	och lämnar den på din tröskplats?
JOB.39.16	Höjer sig skrikfågeln på sina vingar,
JOB.39.16	är hennes vingar som hägerns och hökens?
JOB.39.17	Hon lämnar sina ägg på marken,
JOB.39.17	låter dem värmas i sanden,
JOB.39.18	glömsk av att någon kan trampa på dem
JOB.39.18	och att vilda djur kan krossa dem.
JOB.39.19	Hon är hård mot sina ungar,
JOB.39.19	som om de inte var hennes egna.
JOB.39.19	Det rör henne inte om hennes möda är förgäves.
JOB.39.20	Gud har förmenat henne klokhet,
JOB.39.20	inte gett henne något förstånd.
JOB.39.21	Men plötsligt far hon upp
JOB.39.21	och kan skratta åt häst och ryttare.
JOB.39.22	Är det du som ger hästen hans styrka,
JOB.39.22	har du klätt hans hals med fladdrande man?
JOB.39.23	Får du honom att dåna fram som en gräshoppssvärm?
JOB.39.23	Hans stolta frustande väcker förfäran.
JOB.39.24	På slagfältet skrapar han ivrigt med hoven
JOB.39.24	och spränger fram mot väpnade skaror.
JOB.39.25	Han skrattar åt faran och darrar inte,
JOB.39.25	ryggar inte tillbaka för svärdet.
JOB.39.26	Runt omkring honom viner pilar,
JOB.39.26	det blixtrar av spjut och sablar.
JOB.39.27	Med dån och dunder stormar han fram,
JOB.39.27	han tredskas inte vid hornets ljud.
JOB.39.28	När hornet ljuder gnäggar han högt,
JOB.39.28	på långt håll vädrar han strid,
JOB.39.28	kommandorop och härskrin.
JOB.39.29	Är det din vishet som får höken att flyga
JOB.39.29	och med utbredda vingar styra mot söder?
JOB.39.30	Befaller du örnen att stiga mot höjden
JOB.39.30	och bygga sitt näste högt uppe?
JOB.39.31	På klippan har han sitt bo där han vilar,
JOB.39.31	högst uppe på branta klippan.
JOB.39.32	Därifrån spanar han efter föda,
JOB.39.32	hans blick når vida omkring.
JOB.39.33	Hans ungar skall mättas med blodigt byte,
JOB.39.33	där de stupade ligger, där är han.
JOB.39.34	Herren svarade Job:
JOB.39.35	Du som tvistar med den Väldige, rätta mig nu,
JOB.39.35	och svara på detta, du som klandrar Gud!
JOB.39.36	Job svarade Herren:
JOB.39.37	Jag är så liten, vad kan jag svara dig?
JOB.39.37	Jag sätter handen för munnen.
JOB.39.38	Gång på gång har jag talat,
JOB.39.38	nu säger jag inte mer.
JOB.40.1	Herren svarade Job ur stormen:
JOB.40.2	Gör dig redo, var en man,
JOB.40.2	ge mig besked när jag frågar.
JOB.40.3	Vill du sätta min rättvisa i fråga,
JOB.40.3	förklara mig skyldig för att själv bli frikänd?
JOB.40.4	Är din arm lika mäktig som Guds,
JOB.40.4	kan din röst dundra som hans?
JOB.40.5	Skruda dig då i makt och i ära,
JOB.40.5	klä dig i höghet och härlighet!
JOB.40.6	Släpp loss din brinnande vrede,
JOB.40.6	se de övermodiga och kväs dem!
JOB.40.7	Se de övermodiga och kuva dem,
JOB.40.7	trampa ner de onda på en enda gång!
JOB.40.8	Göm dem i jorden allesammans,
JOB.40.8	låt dem försvinna i mörkret!
JOB.40.9	Också jag skall prisa dig
JOB.40.9	när din styrka ger dig seger.
JOB.40.10	Se på Behemot — honom har jag skapat liksom dig.
JOB.40.10	Han äter gräs som oxen.
JOB.40.11	Se vilken styrka i länden,
JOB.40.11	vilken kraft i bukens muskler!
JOB.40.12	Hans lem är mäktig som cedern,
JOB.40.12	lårens senor är som tvinnade rep.
JOB.40.13	Benen i hans kropp är som rör av brons,
JOB.40.13	benstommen som stänger av järn.
JOB.40.14	Han är den främsta bland Guds skapelser.
JOB.40.14	[---]
JOB.40.15	[---]
JOB.40.16	Under lotusträden ligger han,
JOB.40.16	dold i vass och dy.
JOB.40.17	Lotusträden ger honom skugga,
JOB.40.17	strandens pilar gömmer honom.
JOB.40.18	Hur än floden svallar
JOB.40.18	låter han sig inte bekomma,
JOB.40.18	han bevarar sitt lugn
JOB.40.18	om så en hel Jordan forsar mot hans gap.
JOB.40.19	Vem kan fånga honom med ett grepp i ögonen
JOB.40.19	eller sticka hål i hans nos?
JOB.40.20	Kan du dra upp Leviatan med krok,
JOB.40.20	kan du lägga betsel i hans mun?
JOB.40.21	Trär du en vidja genom hans nos,
JOB.40.21	sticker du en hake genom hans käft?
JOB.40.22	Tigger han dig om nåd,
JOB.40.22	vädjar han till dig med mjuka ord?
JOB.40.23	Ingår han avtal med dig,
JOB.40.23	tar du honom som slav för alltid?
JOB.40.24	Leker du med honom som med en fågel,
JOB.40.24	får dina flickor ha honom i band?
JOB.40.25	Köpslår handlare om honom,
JOB.40.25	delas han upp mellan krämare?
JOB.40.26	Kan du sätta en svärm av pilar i hans hud
JOB.40.26	och en harpun i hans huvud?
JOB.40.27	Anfall honom du —
JOB.40.27	den kampen glömmer du aldrig,
JOB.40.27	och du gör inte om det.
JOB.40.28	Där kan ingen hoppas på framgång,
JOB.40.28	vid blotta anblicken fälls man till marken.
JOB.41.1	Han är alltför grym,
JOB.41.1	ingen törs reta honom.
JOB.41.1	Vem kan hålla stånd inför honom?
JOB.41.2	Vem kan oskadd utmana honom,
JOB.41.2	vem under hela himlen?
JOB.41.3	[---]
JOB.41.4	Vem klär av honom hans hölje,
JOB.41.4	vem tränger genom hans dubbla pansar?
JOB.41.5	Vem öppnar gapets dörrar —
JOB.41.5	de blottade tänderna väcker fasa.
JOB.41.6	Hans rygg bär rader av sköldar,
JOB.41.6	sammanfogade som med sigill.
JOB.41.7	De sluter så tätt intill varandra
JOB.41.7	att ingen luft kommer emellan.
JOB.41.8	Den ena är fästad vid den andra,
JOB.41.8	de sitter ihop och kan inte skiljas åt.
JOB.41.9	Ljuset gnistrar när han fnyser,
JOB.41.9	hans blickar lågar likt gryningens öga.
JOB.41.10	Kvastar av eld far ut ur hans gap,
JOB.41.10	gnistor sprutar fram.
JOB.41.11	Ur hans näsborrar stiger rök
JOB.41.11	som från en kokande gryta på elden.
JOB.41.12	Hans andedräkt tänder glöd,
JOB.41.12	lågor slår ut från hans gap.
JOB.41.13	Styrka bor i hans manke,
JOB.41.13	skräck löper framför honom.
JOB.41.14	Hans köttiga buk är inte slapp,
JOB.41.14	den är fast, som vore den gjuten.
JOB.41.15	Hans bringa är hård som sten,
JOB.41.15	hård som understenen i kvarnen.
JOB.41.16	När han reser sig darrar de mäktiga,
JOB.41.16	och havets bränningar ryggar tillbaka.
JOB.41.17	Angriparens svärd biter inte på honom,
JOB.41.17	ej heller spjut och lans och pil.
JOB.41.18	Järn är som halm för honom,
JOB.41.18	brons är som murket trä.
JOB.41.19	Pilar skrämmer honom inte på flykten,
JOB.41.19	mot honom är slungans stenar som boss.
JOB.41.20	Som ett halmstrå är klubban,
JOB.41.20	han skrattar åt skramlet av sablar.
JOB.41.21	Undertill har han vassa skärvor,
JOB.41.21	som en trösksläde glider han fram över dyn.
JOB.41.22	Djupet får han att koka som en kittel,
JOB.41.22	havet gör han till en sjudande brygd.
JOB.41.23	Bakom honom ett stråk av ljus,
JOB.41.23	havsdjupet tycks få silverhår.
JOB.41.24	Ingen på jorden råder över honom,
JOB.41.24	han är skapt utan fruktan.
JOB.41.25	De övermodiga bävar för honom,
JOB.41.25	alla stolta rovdjurs konung.
JOB.42.1	Job svarade Herren:
JOB.42.2	Jag vet att du förmår allt,
JOB.42.2	inget du föresatt dig är omöjligt för dig.
JOB.42.3	»Vem är du som döljer min visa plan
JOB.42.3	med ord utan förnuft?«
JOB.42.3	Ja, jag har talat om det jag inte begriper,
JOB.42.3	det som är för högt för mig,
JOB.42.3	det som jag inte vet något om.
JOB.42.4	»Lyssna nu, så skall jag tala,
JOB.42.4	ge mig besked när jag frågar!«
JOB.42.5	Förr hade jag bara hört om dig,
JOB.42.5	nu har jag sett dig med egna ögon.
JOB.42.6	Jag är tillintetgjord och ångrar mig,
JOB.42.6	i stoft och aska.
JOB.42.7	När Herren hade talat så till Job sade han till Elifas från Teman: »Jag är vred på dig och dina båda vänner. Ni har inte talat sanning om mig som min tjänare Job. 
JOB.42.8	Hämta därför sju tjurar och sju baggar och gå till min tjänare Job och offra dem som brännoffer för er själva. Min tjänare Job skall be för er, honom skall jag bönhöra, så att det inte händer er något ohyggligt för att ni inte har talat sanning om mig som min tjänare Job.«
JOB.42.9	Då gick Elifas från Teman, Bildad från Shuach och Sofar från Naama och gjorde som Herren hade befallt dem, och Herren bönhörde Job. 
JOB.42.10	När Job bad för sina vänner återupprättade Herren honom och gav honom dubbelt så mycket som han hade ägt förut. 
JOB.42.11	Jobs alla bröder och systrar och vänner från förr kom hem till honom och åt tillsammans med honom, de visade sin medkänsla och tröstade honom för alla de olyckor som Herren hade låtit drabba honom. Var och en gav honom en kesita och en guldring.
JOB.42.12	Herren välsignade slutet av Jobs levnad mer än dess början: han fick 14 000 får, 6 000 kameler, 1 000 par oxar och 1 000 åsneston. 
JOB.42.13	Och han fick sju söner och tre döttrar. 
JOB.42.14	Den första gav han namnet Lillduvan, den andra Kanelblomman och den tredje Sminkdosan. 
JOB.42.15	I hela landet fanns inte skönare kvinnor än Jobs döttrar. Deras far lät dem få ärva tillsammans med bröderna. 
JOB.42.16	Job levde sedan 140 år till och fick se barn och barnbarn i fyra led. 
JOB.42.17	Så dog Job, gammal och mätt av år.
PSA.1.1	Lycklig den som inte följer de gudlösa,
PSA.1.1	inte går syndares väg
PSA.1.1	eller sitter bland hädare
PSA.1.2	utan har sin lust i Herrens lag
PSA.1.2	och läser den dag och natt.
PSA.1.3	Han är som ett träd
PSA.1.3	planterat nära vatten —
PSA.1.3	det bär sin frukt i rätt tid,
PSA.1.3	aldrig vissnar bladen.
PSA.1.3	Allt vad han gör går väl.
PSA.1.4	Inte så med de gudlösa —
PSA.1.4	de liknar agnar som vinden för bort.
PSA.1.5	Därför döms de gudlösa där rätten råder
PSA.1.5	och syndarna i de rättfärdigas krets.
PSA.1.6	Herren är med på de rättfärdigas väg,
PSA.1.6	men de gudlösas väg leder till intet.
PSA.2.1	Varför är folken i uppror,
PSA.2.1	varför detta gagnlösa mummel?
PSA.2.2	Jordens kungar reser sig
PSA.2.2	och furstarna gaddar sig samman
PSA.2.2	mot Herren och hans smorde.
PSA.2.3	»Vi sliter sönder deras band
PSA.2.3	och kastar av oss deras bojor!«
PSA.2.4	Han som tronar i himlen ler,
PSA.2.4	Herren ser på dem med löje.
PSA.2.5	Nu talar han till dem i vrede,
PSA.2.5	han skrämmer dem i sin harm:
PSA.2.6	»Jag har invigt min konung
PSA.2.6	på Sion, mitt heliga berg.«
PSA.2.7	Jag vill berätta vad Herren bestämt.
PSA.2.7	Han sade till mig: »Du är min son,
PSA.2.7	jag har fött dig i dag.
PSA.2.8	Be mig, så ger jag dig folken som arv
PSA.2.8	och hela jorden som egendom.
PSA.2.9	Du skall krossa dem med en spira av järn,
PSA.2.9	slå sönder dem som lerkärl.«
PSA.2.10	Konungar, besinna er,
PSA.2.10	ta varning, ni jordens härskare!
PSA.2.11	Tjäna Herren i fruktan,
PSA.2.11	hylla honom i bävan!
PSA.2.12	Annars vredgas han och ni går under,
PSA.2.12	ty hans vrede kan lätt blossa upp.
PSA.2.12	Lyckliga de som flyr till honom.
PSA.3.1	En psalm av David när han flydde för sin son Absalom.
PSA.3.2	Herre, mina fiender är många!
PSA.3.2	Många reser sig mot mig.
PSA.3.3	Många säger om mig:
PSA.3.3	»Han får ingen hjälp av Gud.«
PSA.3.4	Men du, Herre, är min sköld och min ära,
PSA.3.4	du är den som ger mig seger.
PSA.3.5	Jag ropar högt till Herren,
PSA.3.5	och han svarar från sitt heliga berg.
PSA.3.6	Jag lade mig ner, jag sov,
PSA.3.6	jag vaknade — Herren stöder mig.
PSA.3.7	Jag fruktar ej för de tiotusen,
PSA.3.7	som ansätter mig från alla håll.
PSA.3.8	Herre, grip in! Rädda mig, min Gud!
PSA.3.8	Du slår mina fiender på käken,
PSA.3.8	du krossar de gudlösas tänder.
PSA.3.9	Hjälpen kommer från Herren.
PSA.3.9	Ge välsignelse åt ditt folk!
PSA.4.1	För körledaren, till stränginstrument. En psalm av David.
PSA.4.2	Svara mig när jag ropar,
PSA.4.2	Gud, du som skaffar mig rätt.
PSA.4.2	Du öppnar vägen när jag är trängd.
PSA.4.2	Visa mig nåd och hör min bön.
PSA.4.3	Ni mäktiga,
PSA.4.3	hur länge skall ni skymfa min heder,
PSA.4.3	älska tomhet och bruka lögn?
PSA.4.4	Ni skall veta att Herren har varit
PSA.4.4	förunderligt god mot mig,
PSA.4.4	han hör när jag ropar till honom.
PSA.4.5	Upprörs ni, så synda inte.
PSA.4.5	Säg där ni ligger på er bädd: »Var stilla!«
PSA.4.6	Ge rätta offer, förtrösta på Herren.
PSA.4.7	Många säger: »Vem kan ge oss lycka?«
PSA.4.7	Herre, låt ditt ansikte lysa över oss.
PSA.4.8	Av dig har jag fått en större glädje
PSA.4.8	än de som fått korn och vin i mängd.
PSA.4.9	Jag lägger mig ner i frid och sover.
PSA.4.9	Du, Herre, låter mig bo i trygghet.
PSA.5.1	För körledaren, till flöjtspel. En psalm av David.
PSA.5.2	Lyssna på mig, Herre, hör mina suckar!
PSA.5.3	Ge akt på mitt rop, min konung och Gud,
PSA.5.3	till dig går min bön.
PSA.5.4	Herre, om morgonen skall du höra min röst,
PSA.5.4	då bereder jag mitt offer och väntar.
PSA.5.5	Du är inte en Gud som kan tåla brott,
PSA.5.5	ingen ond får bo hos dig.
PSA.5.6	De övermodiga skall skygga för din blick,
PSA.5.6	du hatar alla ogärningsmän.
PSA.5.7	Du förgör lögnarna, Herre,
PSA.5.7	mördare och bedragare avskyr du.
PSA.5.8	Men jag får gå in i ditt hus,
PSA.5.8	ty din godhet är stor.
PSA.5.8	Jag faller ner i vördnad,
PSA.5.8	vänd mot ditt heliga tempel.
PSA.5.9	Herre, led mig rätt,
PSA.5.9	jag omges av fiender,
PSA.5.9	jämna din väg för mig.
PSA.5.10	I deras mun finns ingen sanning,
PSA.5.10	deras inre är fördärv,
PSA.5.10	en öppen grav är deras strupe,
PSA.5.10	sin tunga gör de hal.
PSA.5.11	Låt dem stå med skuld, o Gud,
PSA.5.11	låt deras planer fälla dem!
PSA.5.11	Stöt bort dem för deras många synder —
PSA.5.11	de trotsar dig!
PSA.5.12	Men alla som flyr till dig
PSA.5.12	skall fröjdas och alltid jubla,
PSA.5.12	du skyddar dem och de höjer glädjerop,
PSA.5.12	alla som älskar ditt namn.
PSA.5.13	Du, Herre, välsignar den rättfärdige.
PSA.5.13	Din ynnest täcker honom som en sköld.
PSA.6.1	För körledaren, till stränginstrument. En psalm av David.
PSA.6.2	Herre, tukta mig inte i din vrede,
PSA.6.2	straffa mig inte i din harm!
PSA.6.3	Förbarma dig, Herre, jag är kraftlös,
PSA.6.3	bota mig, Herre, min kropp tvinar bort
PSA.6.4	och min själ är fylld av skräck —
PSA.6.4	o Herre, hur länge?
PSA.6.5	Kom tillbaka, Herre, rädda mitt liv,
PSA.6.5	hjälp mig i din godhet,
PSA.6.6	ty ingen åkallar dig bland de döda.
PSA.6.6	Vem lovsjunger dig i dödsriket?
PSA.6.7	Jag är matt av mitt suckande.
PSA.6.7	Jag dränker min bädd i tårar var natt,
PSA.6.7	sängen dryper av gråt.
PSA.6.8	Mina ögon är skumma av sorg,
PSA.6.8	mina fiender har fått dem att åldras.
PSA.6.9	Gå bort från mig, ogärningsmän,
PSA.6.9	Herren har hört min gråt.
PSA.6.10	Herren har hört min åkallan,
PSA.6.10	Herren har tagit emot min bön.
PSA.6.11	Mina fiender skall slås med skam och skräck,
PSA.6.11	ja, tvärt ta till flykten med skam.
PSA.7.1	En klagosång av David, som han sjöng till Herren med anledning av benjaminiten Kush.
PSA.7.2	Herre, min Gud, jag flyr till dig,
PSA.7.2	rädda mig från förföljarna, befria mig,
PSA.7.3	så att ingen river min strupe som ett lejon
PSA.7.3	och släpar bort mig utan räddning.
PSA.7.4	Herre, min Gud, om jag handlat fel,
PSA.7.4	om orätt fläckat mina händer,
PSA.7.5	om jag lönat min vän med ont
PSA.7.5	och plundrat min ovän på allt,
PSA.7.6	må då fienden hinna upp mig,
PSA.7.6	trampa mig till marken
PSA.7.6	och lägga min ära i mullen!
PSA.7.7	Res dig, Herre, i din vrede,
PSA.7.7	kväs mina ovänners raseri!
PSA.7.7	Vakna upp, min Gud,
PSA.7.7	du som har kallat till dom.
PSA.7.8	Låt folken samlas omkring dig!
PSA.7.8	Trona i höjden över dem!
PSA.7.9	Det är Herren som dömer folken.
PSA.7.9	Fäll domen över mig, Herre!
PSA.7.9	Jag är rättfärdig, utan skuld.
PSA.7.10	Gör slut på de ondas anslag,
PSA.7.10	låt den som har rätt stå fast!
PSA.7.10	Ty han som prövar hjärtan och njurar,
PSA.7.10	han är en rättfärdig Gud.
PSA.7.11	Gud håller min sköld,
PSA.7.11	de redbara räddar han.
PSA.7.12	Gud är en rättvis domare,
PSA.7.12	en Gud som alltid kan vredgas.
PSA.7.13	Om någon inte ger vika,
PSA.7.13	då slipar han sitt svärd,
PSA.7.13	spänner sin båge och siktar,
PSA.7.14	håller dödens vapen redo
PSA.7.14	och gör sina pilar brinnande.
PSA.7.15	Den mannen är dräktig med ondska,
PSA.7.15	han går havande med ofärd,
PSA.7.15	och han föder lögn.
PSA.7.16	Han gräver en grop och gör den djup
PSA.7.16	men faller i egen fälla.
PSA.7.17	Ofärden drabbar honom själv,
PSA.7.17	våldet kommer över hans eget huvud.
PSA.7.18	Jag vill tacka Herren för hans rättvisa dom
PSA.7.18	och lovsjunga Herrens, den Högstes, namn.
PSA.8.1	För körledaren. En psalm av David.
PSA.8.2	Herre, vår härskare,
PSA.8.2	väldigt är ditt namn över hela jorden.
PSA.8.2	Jag vill besjunga din himmelska prakt
PSA.8.3	med ett barns, ett dibarns mun.
PSA.8.3	Du har rest ett värn mot dina fiender
PSA.8.3	för att betvinga ovän och hämnare.
PSA.8.4	När jag ser din himmel, som dina fingrar format,
PSA.8.4	månen och stjärnorna du fäste där,
PSA.8.5	vad är då en människa att du tänker på henne,
PSA.8.5	en dödlig att du tar dig an honom?
PSA.8.6	Du gjorde honom nästan till en gud,
PSA.8.6	med ära och härlighet krönte du honom.
PSA.8.7	Du lät honom härska över dina verk,
PSA.8.7	allt lade du under hans fötter:
PSA.8.8	får och oxar, all boskap,
PSA.8.8	och markens vilda djur,
PSA.8.9	himlens fåglar och havets fiskar,
PSA.8.9	allt som vandrar havets stigar.
PSA.8.10	Herre, vår härskare,
PSA.8.10	väldigt är ditt namn över hela jorden.
PSA.9.1	För körledaren. En psalm av David.
PSA.9.2	Jag vill tacka dig, Herre, av hela mitt hjärta,
PSA.9.2	vittna om alla dina under.
PSA.9.3	Jag vill jubla av glädje över dig
PSA.9.3	och lovsjunga ditt namn, du den Högste.
PSA.9.4	Ty mina fiender vek tillbaka,
PSA.9.4	de vacklade och gick under för din blick.
PSA.9.5	Du har dömt och skaffat mig rätt,
PSA.9.5	du satte dig på tronen, en rättvis domare.
PSA.9.6	Du röt åt folken, förgjorde de onda,
PSA.9.6	du strök ut deras namn för evigt.
PSA.9.7	Fienden är borta, krossad för alltid.
PSA.9.7	Du lade städerna öde, ingen minns dem.
PSA.9.8	Herren regerar i evighet,
PSA.9.8	han har rest sin tron för att döma.
PSA.9.9	Han råder rättvist över världen,
PSA.9.9	dömer folken med oväld.
PSA.9.10	Herren är en borg för den förtrampade,
PSA.9.10	en borg i tider av nöd.
PSA.9.11	De som känner dig, Herre, litar på dig,
PSA.9.11	ty du sviker inte dem som kommer till dig.
PSA.9.12	Lovsjung Herren som bor på Sion,
PSA.9.12	förkunna hans gärningar för folken!
PSA.9.13	Han som hämnas blodsdåd minns,
PSA.9.13	han har inte glömt de förtrycktas klagan.
PSA.9.14	Var barmhärtig, Herre,
PSA.9.14	se hur jag förtrycks av mina fiender,
PSA.9.14	du som kan lyfta mig bort från dödens portar,
PSA.9.15	så att jag får sjunga ditt lov,
PSA.9.15	jubla över din hjälp i Sions portar.
PSA.9.16	Folken föll i den grop de grävt,
PSA.9.16	de fastnade i snaran de gillrat.
PSA.9.17	Herren gav sig till känna, han skipade rätt,
PSA.9.17	i sitt eget dåd blev den gudlöse snärjd.
PSA.9.18	Ner i dödsriket skall de gudlösa fara,
PSA.9.18	alla de folk som glömmer Gud.
PSA.9.19	Ty den fattige är ej för evigt glömd,
PSA.9.19	de förtrycktas hopp inte borta för alltid.
PSA.9.20	Herre, grip in! Låt inte människor ta makten!
PSA.9.20	Ställ folken inför din domstol!
PSA.9.21	Herre, fyll dem med fruktan!
PSA.9.21	Låt folken veta att de är dödliga!
PSA.10.1	Varför, Herre, står du långt borta
PSA.10.1	och håller dig dold i tider av nöd?
PSA.10.2	I övermod jagar de gudlösa den förtryckte.
PSA.10.2	Låt dem fastna i sina egna ränker.
PSA.10.3	Den gudlöse prisar sin egen lystnad,
PSA.10.3	välsignar sin vinst, föraktar Herren.
PSA.10.4	Han tänker i sitt övermod:
PSA.10.4	»Gud straffar inte, det finns ingen Gud.«
PSA.10.5	Den gudlöse har framgång i allt han gör,
PSA.10.5	dina domar rör honom inte.
PSA.10.5	Han fnyser åt sina fiender,
PSA.10.6	han tänker: »Inget kan få mig att falla,
PSA.10.6	jag går med stadiga steg.«
PSA.10.7	Svek och våld fyller hans mun,
PSA.10.7	hans tunga gömmer ondska och ofärd.
PSA.10.8	Han ligger på lur vid gårdarna
PSA.10.8	och mördar den oskyldige i lönndom.
PSA.10.8	Hans ögon följer den värnlöse,
PSA.10.9	han lurar som ett lejon i snåret,
PSA.10.9	han ligger på lur för att fånga den arme
PSA.10.9	och dra åt sitt nät.
PSA.10.10	Han hukar till språng,
PSA.10.10	och den värnlöse fälls av hans kraft.
PSA.10.11	Han tänker: »Gud bryr sig inte om det,
PSA.10.11	han vänder sig bort, han ser det aldrig.«
PSA.10.12	Herre, grip in! Gud, höj din hand,
PSA.10.12	glöm inte de förtryckta!
PSA.10.13	Varför får den gudlöse förakta Gud
PSA.10.13	och tänka: »Han straffar inte.«
PSA.10.14	Du ser det som tynger och plågar,
PSA.10.14	du märker det och ger med din hand.
PSA.10.14	Den värnlöse lämnar sin sak åt dig,
PSA.10.14	du är den faderlöses hjälpare.
PSA.10.15	Krossa den gudlöses och ondes makt!
PSA.10.15	Straffa hans ondska, gör slut på den!
PSA.10.16	Herren är konung för evigt,
PSA.10.16	de främmande folken är borta ur hans land.
PSA.10.17	Herre, du hör vad de betryckta begär,
PSA.10.17	du lyssnar och stärker deras mod.
PSA.10.18	Du skaffar rätt åt de kuvade och faderlösa,
PSA.10.18	så att ingen längre flyr landet i skräck.
PSA.11.1	För körledaren. Av David.
PSA.11.1	Hos Herren tar jag min tillflykt.
PSA.11.1	Hur kan ni säga till mig:
PSA.11.1	»Fly som en fågel till bergen!«
PSA.11.2	Se, de gudlösa spänner bågen,
PSA.11.2	de har lagt sin pil mot strängen
PSA.11.2	för att skjuta de rättrådiga i dunklet.
PSA.11.3	När grundvalarna raseras,
PSA.11.3	vad kan den rättfärdige göra?
PSA.11.4	Herren är i sitt heliga tempel,
PSA.11.4	Herrens tron är i himlen.
PSA.11.4	Hans ögon ser,
PSA.11.4	hans blickar prövar människan.
PSA.11.5	Herren utväljer de rättfärdiga
PSA.11.5	men förkastar gudlösa och våldsmän.
PSA.11.6	Han låter eldkol och svavel
PSA.11.6	regna över de onda,
PSA.11.6	en glödhet vind är vad de bjuds.
PSA.11.7	Ty Herren är rättfärdig,
PSA.11.7	rättfärdiga gärningar älskar han.
PSA.11.7	De rättrådiga skall se hans ansikte.
PSA.12.1	För körledaren. En psalm av David.
PSA.12.2	Hjälp, Herre, de fromma är borta,
PSA.12.2	det finns inga trofasta människor kvar.
PSA.12.3	Alla ljuger för varandra,
PSA.12.3	talar med hala tungor och falska hjärtan.
PSA.12.4	Må Herren tysta alla hala tungor,
PSA.12.4	den mun som talar stora ord,
PSA.12.5	alla som säger: »Vår tunga gör oss starka,
PSA.12.5	vi har ordet i vår makt, vem är herre över oss?«
PSA.12.6	De svaga förtrycks och de fattiga klagar,
PSA.12.6	därför vill jag nu gripa in, säger Herren,
PSA.12.6	jag vill ge hjälp åt den som föraktas.
PSA.12.7	Herrens ord är rena ord,
PSA.12.7	silver renat i degeln, guld sju gånger luttrat.
PSA.12.8	Herre, bevara oss,
PSA.12.8	skydda oss alltid för detta släkte!
PSA.12.9	De gudlösa finns överallt omkring oss,
PSA.12.9	stor är människors uselhet.
PSA.13.1	För körledaren. En psalm av David.
PSA.13.2	Hur länge skall du glömma mig, Herre?
PSA.13.2	Hur länge skall du dölja ditt ansikte?
PSA.13.3	Hur länge skall tankarna mala,
PSA.13.3	mitt hjärta ängslas dag efter dag?
PSA.13.3	Hur länge skall min fiende triumfera?
PSA.13.4	Se på mig, svara mig, Herre, min Gud!
PSA.13.4	Ge ny glans åt mina ögon,
PSA.13.4	låt mig inte somna in i döden,
PSA.13.5	låt inte min fiende säga att han besegrat mig,
PSA.13.5	mina ovänner jubla över mitt fall.
PSA.13.6	Jag litar på din godhet,
PSA.13.6	mitt hjärta skall jubla över din hjälp.
PSA.13.6	Jag vill sjunga till Herrens ära,
PSA.13.6	ty han är god mot mig.
PSA.14.1	För körledaren. Av David.
PSA.14.1	Dårarna tänker: »Det finns ingen Gud.«
PSA.14.1	De handlar fördärvligt och skändligt,
PSA.14.1	ingen gör det goda.
PSA.14.2	Herren blickar ner från himlen,
PSA.14.2	han ser på människosläktet:
PSA.14.2	Finns det någon som är klok,
PSA.14.2	någon som söker sig till Gud?
PSA.14.3	Men alla har avfallit, alla är fördärvade.
PSA.14.3	Ingen gör det goda, ingen enda.
PSA.14.4	Har de ingenting lärt, dessa ogärningsmän,
PSA.14.4	som lever på mitt folk, äter det som bröd
PSA.14.4	och aldrig åkallar Herren?
PSA.14.5	Så drabbas de av skräck,
PSA.14.5	ty Gud är hos de rättfärdiga.
PSA.14.6	Era onda anslag mot den svage
PSA.14.6	skall göras om intet,
PSA.14.6	ty Herren är hans tillflykt.
PSA.14.7	O att det från Sion kom räddning för Israel!
PSA.14.7	När Herren vänder sitt folks öde,
PSA.14.7	då skall Jakob glädja sig, Israel jubla!
PSA.15.1	En psalm av David.
PSA.15.1	Herre, vem får gästa ditt tält?
PSA.15.1	Vem får bo på ditt heliga berg?
PSA.15.2	Den som lever oförvitligt och gör det rätta
PSA.15.2	och är sann i tal och tanke.
PSA.15.3	Den som inte går med förtal,
PSA.15.3	inte vållar sin nästa skada
PSA.15.3	och inte smädar sin granne.
PSA.15.4	Den som föraktar den förkastlige
PSA.15.4	men ärar dem som fruktar Herren.
PSA.15.4	Den som håller sin ed fast det står honom dyrt.
PSA.15.5	Den som inte ger lån mot ränta
PSA.15.5	och inte kan mutas att fälla en oskyldig.
PSA.15.5	Den som handlar så står alltid trygg.
PSA.16.1	Ett kväde av David.
PSA.16.1	Skydda mig, Gud, jag flyr till dig.
PSA.16.2	Jag säger till Herren: Min härskare,
PSA.16.2	mitt högsta goda är du.
PSA.16.2	Usla är de 
PSA.16.3	som hålls heliga i landet,
PSA.16.3	dessa väldiga vill jag inte veta av.
PSA.16.4	Låt dem ha så många beläten de vill,
PSA.16.4	de som åtrår andra gudar —
PSA.16.4	jag tar inte del i blodsoffren åt dem,
PSA.16.4	jag tar inte deras namn i min mun.
PSA.16.5	Herren är min andel, min bägare.
PSA.16.5	Du bestämmer mitt öde.
PSA.16.6	En ljuvlig lott har tillfallit mig,
PSA.16.6	ja, min arvedel finner jag skön.
PSA.16.7	Jag vill prisa Herren, han ger mig råd,
PSA.16.7	mitt inre förmanar mig om natten.
PSA.16.8	Jag har alltid Herren inför mig,
PSA.16.8	när han står vid min sida vacklar jag inte.
PSA.16.9	Därför gläds mitt hjärta och jublar,
PSA.16.9	min kropp är i trygghet,
PSA.16.10	ty du lämnar mig inte åt dödsriket,
PSA.16.10	du låter inte din trogne se graven.
PSA.16.11	Du visar mig vägen till liv,
PSA.16.11	hos dig finns glädjens fullhet,
PSA.16.11	ständig ljuvlighet i din högra hand.
PSA.17.1	En bön av David.
PSA.17.1	Hör min rättvisa sak, Herre, ge akt på mitt rop!
PSA.17.1	Lyssna till min bön, jag talar utan svek!
PSA.17.2	Av dig väntar jag min rätt,
PSA.17.2	dina ögon ser vad som är sant.
PSA.17.3	Du prövar mitt hjärta, rannsakar mig om natten,
PSA.17.3	du granskar mig men finner inget brott.
PSA.17.3	Inget ont kom över mina läppar
PSA.17.4	trots allt vad människor gjorde.
PSA.17.4	Vid de ord du talat höll jag fast,
PSA.17.4	från budens stigar 
PSA.17.5	vek jag aldrig,
PSA.17.5	jag gick din väg utan att snubbla.
PSA.17.6	Jag ropar och du svarar mig, Gud.
PSA.17.6	Lyssna på mig, hör mina ord,
PSA.17.7	visa din underbara trofasthet,
PSA.17.7	du som med din starka hand
PSA.17.7	räddar dem som söker skydd hos dig
PSA.17.7	undan sina fiender.
PSA.17.8	Bevara mig som din ögonsten,
PSA.17.8	göm mig i dina vingars skugga
PSA.17.9	för de gudlösa som ansätter mig,
PSA.17.9	mina dödsfiender som omringar mig!
PSA.17.10	De är förstockade,
PSA.17.10	de tar stora ord i sin mun.
PSA.17.11	Jag hör deras steg omkring mig,
PSA.17.11	de är ute efter att slå mig till marken.
PSA.17.12	De liknar lejonet, redo att riva,
PSA.17.12	en best som ligger på lur.
PSA.17.13	Herre, grip in! Ryck fram mot de onda!
PSA.17.13	Fäll dem, rädda mitt liv med ditt svärd!
PSA.17.14	Herre, döda dem med din hand,
PSA.17.14	gör slut på dem, på deras andel i livet!
PSA.17.14	Men dina skyddslingar mättar du,
PSA.17.14	deras barn får vad de behöver
PSA.17.14	och lämnar kvar åt sina barn.
PSA.17.15	Frikänd skall jag se ditt ansikte
PSA.17.15	och mättas av din åsyn när jag vaknar.
PSA.18.1	För körledaren. Av Herrens tjänare David, som sjöng denna sång till Herren när Herren hade räddat honom från alla hans fiender och från Saul.
PSA.18.2	Jag har dig kär, Herre, min styrka,
PSA.18.3	Herre, min klippa, min borg och min räddare,
PSA.18.3	min Gud, berget som är min tillflykt,
PSA.18.3	min sköld och mitt starka värn, min fristad.
PSA.18.4	Till Herren, den högtlovade, ropade jag,
PSA.18.4	och jag blev räddad från mina fiender.
PSA.18.5	Dödens bränningar brusade kring mig,
PSA.18.5	förödelsens stormflod skrämde mig.
PSA.18.6	Dödsrikets snaror omgav mig,
PSA.18.6	framför mig väntade dödens fällor.
PSA.18.7	I min förtvivlan klagade jag för Herren,
PSA.18.7	ropade jag till min Gud,
PSA.18.7	och han hörde min röst i sitt tempel,
PSA.18.7	mitt rop nådde fram till hans öra.
PSA.18.8	Då skakade jorden och skälvde,
PSA.18.8	bergens grundvalar darrade,
PSA.18.8	vacklade under hans vrede.
PSA.18.9	Från hans näsborrar utgick ett rökmoln,
PSA.18.9	från hans mun förtärande eld.
PSA.18.9	Han sprutade glöd och brand.
PSA.18.10	Himlen vek han undan och steg ner
PSA.18.10	med töcknet under sina fötter.
PSA.18.11	Han red på keruben, han flög,
PSA.18.11	han svävade fram på vindens vingar.
PSA.18.12	Han dolde sig inne i mörkrets tält,
PSA.18.12	i molnens fuktiga massor.
PSA.18.13	I glansen kring honom
PSA.18.13	for molnen fram,
PSA.18.13	hagel och gnistrande bränder.
PSA.18.14	Herren dundrade i himlen,
PSA.18.14	den Högste lät höra sin röst.
PSA.18.15	Han sköt sina pilar vida omkring,
PSA.18.15	han sände ljungande blixtar.
PSA.18.16	Havets bädd kom i dagen
PSA.18.16	och jordens grundvalar blottades
PSA.18.16	för ditt rytande, Herre,
PSA.18.16	för din vredes stormvind.
PSA.18.17	Från höjden fattade han min hand
PSA.18.17	och drog mig upp ur djupa vatten.
PSA.18.18	Han räddade mig från mäktiga fiender,
PSA.18.18	från motståndare som var starkare än jag.
PSA.18.19	De anföll mig på min olyckas dag,
PSA.18.19	men Herren kom till min hjälp.
PSA.18.20	Han förde mig ut i frihet,
PSA.18.20	han räddade mig, ty han älskar mig.
PSA.18.21	Herren lönade min rättfärdighet,
PSA.18.21	mitt rena och skuldlösa liv,
PSA.18.22	ty jag har hållit mig till Herrens vägar
PSA.18.22	och inte avfallit från min Gud.
PSA.18.23	Alla hans bud har jag haft för ögonen
PSA.18.23	och aldrig övergett hans lagar.
PSA.18.24	Fläckfri var jag inför honom,
PSA.18.24	jag vaktade mig för att synda.
PSA.18.25	Därför lönade Herren min rättfärdighet,
PSA.18.25	mitt rena liv inför honom.
PSA.18.26	Mot den trogne är du trofast,
PSA.18.26	du är redlig mot den redlige.
PSA.18.27	Den rene möter du med renhet,
PSA.18.27	den svekfulle med list.
PSA.18.28	Du upprättar det förnedrade folket,
PSA.18.28	men de högmodiga kuvar du.
PSA.18.29	Du låter min lampa lysa,
PSA.18.29	Herren, min Gud, gör mitt mörker till ljus.
PSA.18.30	Med Guds hjälp störtar jag fram mot muren,
PSA.18.30	med dig stormar jag över vallen.
PSA.18.31	Guds väg är utan brist,
PSA.18.31	Herrens ord är utan slagg.
PSA.18.31	Han är en sköld för alla som flyr till honom.
PSA.18.32	Vem är Gud utom Herren,
PSA.18.32	vem är en klippa utom vår Gud?
PSA.18.33	Gud rustar mig med styrka,
PSA.18.33	så att jag vandrar den rätta vägen.
PSA.18.34	Han gör mig snabbfotad som gasellen
PSA.18.34	och ger mig fotfäste på bergen.
PSA.18.35	Han lär mig krigets hantverk,
PSA.18.35	lär mig spänna kopparbågen.
PSA.18.36	Du gav mig din räddande sköld,
PSA.18.36	du stödde mig med din starka hand.
PSA.18.36	Du hörde min bön och min makt blev stor.
PSA.18.37	Du gjorde vägen fri framför mig
PSA.18.37	och gav stadga åt mina steg.
PSA.18.38	Jag förföljde mina fiender och hann upp dem,
PSA.18.38	jag vände inte förrän jag förintat dem.
PSA.18.39	Jag krossade dem.
PSA.18.39	De förmådde inte resa sig,
PSA.18.39	de låg där under mina fötter.
PSA.18.40	Du rustade mig med styrka för striden
PSA.18.40	och tvang angriparna på knä inför mig.
PSA.18.41	Mina fiender drev du på flykten,
PSA.18.41	deras motstånd kunde jag krossa.
PSA.18.42	De ropade, men ingen räddare fanns,
PSA.18.42	de ropade till Herren, men han svarade inte.
PSA.18.43	Jag malde dem till stoft i vinden,
PSA.18.43	jag trampade ner dem som smuts på gatan.
PSA.18.44	Du räddade mig från folkens angrepp.
PSA.18.44	Du satte mig till hövding över folken,
PSA.18.44	okända folkslag blev mina tjänare.
PSA.18.45	De lydde min minsta vink,
PSA.18.45	främlingar kröp för mig.
PSA.18.46	Främlingar bleknade
PSA.18.46	och kom darrande ut ur sina fästen.
PSA.18.47	Herren lever! Lovad vare han, min klippa,
PSA.18.47	och upphöjd min Gud, min räddare,
PSA.18.48	han som ger mig hämnd på mina fiender
PSA.18.48	och lägger folken under mina fötter!
PSA.18.49	Du låter mig undslippa fienden,
PSA.18.49	du rycker mig undan angriparen
PSA.18.49	och räddar mig från våldsmän.
PSA.18.50	Därför tackar jag dig, Herre, bland folken
PSA.18.50	och lovsjunger ditt namn.
PSA.18.51	Stora segrar skänker Herren åt sin konung,
PSA.18.51	han handlar trofast mot sin smorde,
PSA.18.51	mot David och hans ätt för evigt.
PSA.19.1	För körledaren. En psalm av David.
PSA.19.2	Himlen förkunnar Guds härlighet,
PSA.19.2	himlavalvet vittnar om hans verk.
PSA.19.3	Dag talar till dag därom
PSA.19.3	och natt undervisar natt.
PSA.19.4	Det är inte tal, det är inte ljud,
PSA.19.4	deras röster kan inte höras,
PSA.19.5	men över hela jorden når de ut,
PSA.19.5	till världens ände deras ord.
PSA.19.5	Där har han rest ett tält åt solen,
PSA.19.6	den liknar en brudgum som lämnar sin kammare,
PSA.19.6	en hjälte som gläds åt att löpa sin bana.
PSA.19.7	Den stiger vid himlens ena ände
PSA.19.7	och når i sitt kretslopp den andra.
PSA.19.7	Ingenting är gömt för dess glöd.
PSA.19.8	Herrens lag är utan brist,
PSA.19.8	den ger liv på nytt.
PSA.19.8	Herrens lära är sann,
PSA.19.8	den gör den oerfarne vis.
PSA.19.9	Herrens påbud är rätta,
PSA.19.9	de ger hjärtat glädje.
PSA.19.9	Herrens befallningar är klara,
PSA.19.9	de gör blicken ljus.
PSA.19.10	Herrens ord är rena,
PSA.19.10	de skall alltid bestå.
PSA.19.10	Herrens stadgar är sanna,
PSA.19.10	de är alla rättfärdiga,
PSA.19.11	mer åtråvärda än guld,
PSA.19.11	än rent guld i mängd,
PSA.19.11	och sötare än honung,
PSA.19.11	än självrunnen honung.
PSA.19.12	Genom dem blir din tjänare varnad,
PSA.19.12	att följa dem ger riklig lön.
PSA.19.13	Vem känner sina fel?
PSA.19.13	Fria mig från synder jag inte vet om,
PSA.19.14	men hindra mig också från öppet trots,
PSA.19.14	låt det inte få makt över mig!
PSA.19.14	Då är jag utan brist
PSA.19.14	och fri från svåra synder.
PSA.19.15	Ta i nåd emot mina ord,
PSA.19.15	mitt hjärtas bön till dig,
PSA.19.15	Herre, min klippa, min hjälpare.
PSA.20.1	För körledaren. En psalm av David.
PSA.20.2	Må Herren svara dig på nödens dag,
PSA.20.2	må Jakobs Guds namn bli ditt värn.
PSA.20.3	Må han sända dig hjälp från templet
PSA.20.3	och stödja dig från Sion.
PSA.20.4	Må han minnas dina matoffer,
PSA.20.4	må han ta emot dina brännoffer.
PSA.20.5	Må han ge dig vad du önskar
PSA.20.5	och låta dina planer lyckas.
PSA.20.6	Då skall vi jubla över din seger
PSA.20.6	och triumfera i vår Guds namn.
PSA.20.6	Må Herren ge dig allt du ber om.
PSA.20.7	Nu vet jag att Herren ger seger åt sin smorde.
PSA.20.7	Han svarar honom från sin heliga himmel
PSA.20.7	och räddar med sin starka hand.
PSA.20.8	Andra litar till vagnar och hästar,
PSA.20.8	men vi litar till Herrens, vår Guds, namn.
PSA.20.9	De segnar ner och faller,
PSA.20.9	vi reser oss, vi håller stånd.
PSA.20.10	Herre, ge seger åt kungen,
PSA.20.10	svara oss då vi ropar!
PSA.21.1	För körledaren. En psalm av David.
PSA.21.2	Herre, kungen gläds åt din styrka,
PSA.21.2	han jublar över din hjälp.
PSA.21.3	Vad han önskar ger du honom,
PSA.21.3	du vägrar ej det han ber om.
PSA.21.4	Du kommer till honom med goda gåvor,
PSA.21.4	du sätter på hans huvud en krona av guld.
PSA.21.5	Han ber dig om liv och du ger det,
PSA.21.5	oändligt många levnadsår.
PSA.21.6	Din hjälp gör hans ära stor,
PSA.21.6	du skänker honom prakt och glans.
PSA.21.7	Du ger honom välsignelser för evigt,
PSA.21.7	bereder honom glädje inför dig.
PSA.21.8	Ty kungen förtröstar på Herren,
PSA.21.8	med den Högstes nåd står han säker.
PSA.21.9	Din hand når alla dina fiender,
PSA.21.9	din starka arm når dem som hatar dig.
PSA.21.10	Du sätter dem som i en brinnande ugn
PSA.21.10	när du visar dig.
PSA.21.10	Herren förtär dem i sin vrede,
PSA.21.10	elden slukar dem.
PSA.21.11	Deras avkomma utplånar du från jorden,
PSA.21.11	deras barn från människors ätt.
PSA.21.12	De ville tillfoga dig ont,
PSA.21.12	de smidde planer, men förgäves.
PSA.21.13	Du driver dem på flykten,
PSA.21.13	du siktar på dem med din båge.
PSA.21.14	Herre, visa din höghet och styrka,
PSA.21.14	vi vill hylla din makt med sång och spel.
PSA.22.1	För körledaren. En psalm av David.
PSA.22.2	Min Gud, min Gud, varför har du övergivit mig?
PSA.22.2	Jag ropar förtvivlat, men du är långt borta.
PSA.22.3	Min Gud, jag ropar om dagen, men du svarar inte,
PSA.22.3	jag ropar om natten men finner ingen ro.
PSA.22.4	Dock är du den Helige,
PSA.22.4	till din tron stiger Israels lovsång.
PSA.22.5	På dig förtröstade våra fäder,
PSA.22.5	de litade på dig, och du kom dem till hjälp.
PSA.22.6	De ropade till dig och blev räddade,
PSA.22.6	de litade på dig, och du svek dem aldrig.
PSA.22.7	Men jag är en mask, inte en människa,
PSA.22.7	hånad och föraktad av envar.
PSA.22.8	Alla som ser mig gör narr av mig,
PSA.22.8	de hånler och skakar på huvudet:
PSA.22.9	»Han har överlämnat sig åt Herren,
PSA.22.9	nu får Herren gripa in och rädda honom
PSA.22.9	— han är ju älskad av Herren.«
PSA.22.10	Du hjälpte mig ut ur min moders liv,
PSA.22.10	du lät mig vila trygg vid min moders bröst.
PSA.22.11	Från min födelsestund är mitt liv i din hand,
PSA.22.11	alltsedan jag blev till har du varit min Gud.
PSA.22.12	Dröj inte långt borta, jag är i nöd,
PSA.22.12	och ingen finns som hjälper mig.
PSA.22.13	Tjurar skockar sig runt mig,
PSA.22.13	jag är kringränd av bestar från Bashan.
PSA.22.14	De spärrar upp sina gap
PSA.22.14	som rovlystna, rytande lejon.
PSA.22.15	Jag rinner bort likt vatten som slås ut,
PSA.22.15	benen lossnar i min kropp,
PSA.22.15	mitt hjärta är som vax,
PSA.22.15	det smälter i mitt bröst.
PSA.22.16	Min mun är torr som en lerskärva,
PSA.22.16	tungan klibbar vid gommen.
PSA.22.16	Du lägger mig i gravens mull.
PSA.22.17	Hundar samlas runt mig,
PSA.22.17	jag omringas av en hord av våldsmän.
PSA.22.17	Händer och fötter är skrumpnade,
PSA.22.18	jag kan räkna varje ben i min kropp.
PSA.22.18	De står där och stirrar på mig,
PSA.22.19	de delar mina plagg emellan sig,
PSA.22.19	de kastar lott om mina kläder.
PSA.22.20	Men du, Herre, dröj inte långt borta,
PSA.22.20	du min styrka, skynda till min hjälp!
PSA.22.21	Rädda mig undan svärdet,
PSA.22.21	mitt liv ur hundarnas våld!
PSA.22.22	Rädda mig ur lejonets gap,
PSA.22.22	mitt arma liv undan vildoxens horn!
PSA.22.23	Då skall jag sjunga ditt lov för mina bröder,
PSA.22.23	i tempelskaran skall jag prisa dig.
PSA.22.24	Ni som fruktar Herren, prisa honom,
PSA.22.24	ära honom, Jakobs ätt,
PSA.22.24	bäva för honom, Israels ätt!
PSA.22.25	Ty han föraktade inte den svage
PSA.22.25	och vände inte ryggen åt hans nöd,
PSA.22.25	han dolde inte sitt ansikte
PSA.22.25	utan hörde hans rop om hjälp.
PSA.22.26	Du är källan till min lovsång
PSA.22.26	i den stora tempelskaran.
PSA.22.26	Inför dem som fruktar Herren
PSA.22.26	får jag frambära de offer jag lovat.
PSA.22.27	De betryckta får äta och bli mätta,
PSA.22.27	de som sökt sig till Herren får prisa honom.
PSA.22.27	— Må ni alltid vara fyllda av livsmod.
PSA.22.28	Hela jorden skall minnas vad som skett
PSA.22.28	och vända om till Herren,
PSA.22.28	alla folk och stammar skall tillbe inför honom.
PSA.22.29	Ty kungamakten är Herrens,
PSA.22.29	han härskar över folken.
PSA.22.30	De som sover i mullen kan inte hylla honom,
PSA.22.30	de som vilar i jorden kan inte böja knä för honom.
PSA.22.30	Men jag lever för honom,
PSA.22.31	och mina barn skall tjäna honom.
PSA.22.31	De skall vittna för nya släktled om Herren,
PSA.22.32	förkunna hans rättfärdighet för ofödda släkten,
PSA.22.32	ty han grep in.
PSA.23.1	En psalm av David.
PSA.23.1	Herren är min herde,
PSA.23.1	ingenting skall fattas mig.
PSA.23.2	Han för mig i vall på gröna ängar,
PSA.23.2	han låter mig vila vid lugna vatten.
PSA.23.3	Han ger mig ny kraft
PSA.23.3	och leder mig på rätta vägar,
PSA.23.3	sitt namn till ära.
PSA.23.4	Inte ens i den mörkaste dal
PSA.23.4	fruktar jag något ont,
PSA.23.4	ty du är med mig,
PSA.23.4	din käpp och din stav gör mig trygg.
PSA.23.5	Du dukar ett bord för mig
PSA.23.5	i mina fienders åsyn,
PSA.23.5	du smörjer mitt huvud med olja
PSA.23.5	och fyller min bägare till brädden.
PSA.23.6	Din godhet och nåd skall följa mig
PSA.23.6	varje dag i mitt liv,
PSA.23.6	och Herrens hus skall vara mitt hem
PSA.23.6	så länge jag lever.
PSA.24.1	Av David, en psalm.
PSA.24.1	Jorden är Herrens med allt den rymmer,
PSA.24.1	världen och alla som bor i den.
PSA.24.2	Det är han som har lagt dess grund i havet
PSA.24.2	och fäst den över de strömmande vattnen.
PSA.24.3	Vem får gå upp till Herrens berg,
PSA.24.3	vem får gå in i hans tempel?
PSA.24.4	Den som har skuldlösa händer och rent hjärta,
PSA.24.4	som inte håller sig till falska gudar
PSA.24.4	och aldrig har svurit falskt.
PSA.24.5	Han får välsignelse av Herren
PSA.24.5	och riklig lön av Gud, sin räddare.
PSA.24.6	Här är det släkte som sökt sig till Herren,
PSA.24.6	som träder fram inför ditt ansikte, du Jakobs Gud.
PSA.24.7	Portar, öppna er vida!
PSA.24.7	Höj er, uråldriga dörrar!
PSA.24.7	Låt ärans konung draga in!
PSA.24.8	Vem är då ärans konung?
PSA.24.8	Det är Herren, den väldige hjälten,
PSA.24.8	Herren, väldig i strid.
PSA.24.9	Portar, öppna er vida!
PSA.24.9	Höj er, uråldriga dörrar!
PSA.24.9	Låt ärans konung draga in!
PSA.24.10	Vem är han, ärans konung?
PSA.24.10	Det är Herren Sebaot,
PSA.24.10	han är ärans konung.
PSA.25.1	Av David.
PSA.25.1	Herre, jag sätter mitt hopp till dig, 
PSA.25.2	du min Gud,
PSA.25.2	jag förtröstar på dig: svik mig inte,
PSA.25.2	låt inte mina fiender triumfera!
PSA.25.3	Den som hoppas på dig blir aldrig sviken,
PSA.25.3	men den trolöse skall stå där tomhänt.
PSA.25.4	Herre, lär mig dina vägar,
PSA.25.4	visa mig dina stigar.
PSA.25.5	Led mig i din sanning, lär mig,
PSA.25.5	du som är min Gud, min räddare,
PSA.25.5	ständigt hoppas jag på dig.
PSA.25.6	Herre, kom ihåg din barmhärtighet,
PSA.25.6	den godhet du alltid har visat.
PSA.25.7	Glöm min ungdoms synder, allt jag brutit,
PSA.25.7	tänk på mig i din trofasthet,
PSA.25.7	Herre, du som är god.
PSA.25.8	Herren är pålitlig och god,
PSA.25.8	därför visar han syndarna vägen.
PSA.25.9	Han leder de ödmjuka rätt,
PSA.25.9	de ödmjuka lär han sin väg.
PSA.25.10	Allt vad Herren gör är nåd och trofasthet
PSA.25.10	mot dem som håller hans förbund och hans bud.
PSA.25.11	Herre, min synd är stor,
PSA.25.11	förlåt den, ditt namn till ära.
PSA.25.12	Var och en som fruktar Herren
PSA.25.12	får veta vilken väg han skall välja.
PSA.25.13	Själv får han leva i ro,
PSA.25.13	och hans barn skall ta landet i arv.
PSA.25.14	De som fruktar Herren blir hans förtrogna,
PSA.25.14	hans förbund skall ge dem insikt.
PSA.25.15	Min blick är ständigt fäst på Herren,
PSA.25.15	det är han som löser min fot ur snaran.
PSA.25.16	Vänd dig till mig, var barmhärtig,
PSA.25.16	ty jag är ensam och betryckt.
PSA.25.17	Lindra mitt hjärtas plåga,
PSA.25.17	för mig ut ur mitt trångmål.
PSA.25.18	Tänk på mitt lidande och mitt betryck
PSA.25.18	och förlåt mig alla mina synder.
PSA.25.19	Se på mina fiender — så många de är,
PSA.25.19	så hätska i sitt hat!
PSA.25.20	Rädda mitt liv, befria mig,
PSA.25.20	svik mig inte, jag flyr till dig.
PSA.25.21	Låt oskuld och redlighet bevara mig,
PSA.25.21	ty jag hoppas på dig.
PSA.25.22	O Gud, befria Israel
PSA.25.22	från all dess nöd!
PSA.26.1	Av David.
PSA.26.1	Herre, skaffa mig rätt,
PSA.26.1	ty oförvitligt har jag levat.
PSA.26.1	På Herren förtröstar jag
PSA.26.1	utan att vackla.
PSA.26.2	Granska mig, Herre, och pröva mig,
PSA.26.2	rannsaka hjärta och njurar!
PSA.26.3	Jag har din godhet för ögonen,
PSA.26.3	och jag lever i din sanning.
PSA.26.4	Jag sitter aldrig i lag med lögnare
PSA.26.4	och sluter mig inte till hycklarna.
PSA.26.5	Jag hatar de ondas skara
PSA.26.5	och sitter inte i lag med gudlösa män.
PSA.26.6	Jag sköljer i oskuld mina händer
PSA.26.6	och går runt ditt altare, Herre,
PSA.26.7	jag låter tacksägelsen ljuda
PSA.26.7	och vittnar om alla dina under.
PSA.26.8	Herre, jag älskar din boning,
PSA.26.8	den plats där din härlighet bor.
PSA.26.9	Ryck inte bort mig med syndarna,
PSA.26.9	ge mig inte en mördares död.
PSA.26.10	De är redo till lömska brott
PSA.26.10	och har handen full av mutor.
PSA.26.11	Men jag lever oförvitligt.
PSA.26.11	Befria mig, var barmhärtig!
PSA.26.12	Jag står på säker mark.
PSA.26.12	I tempelskaran prisar jag Herren.
PSA.27.1	Av David.
PSA.27.1	Herren är mitt ljus och min räddning,
PSA.27.1	vem skulle jag frukta?
PSA.27.1	Herren är ett värn för mitt liv,
PSA.27.1	vem skulle jag bäva för?
PSA.27.2	När de onda kommer emot mig
PSA.27.2	för att slita mig i stycken,
PSA.27.2	mina motståndare och fiender,
PSA.27.2	då skall de själva snava och falla.
PSA.27.3	Om en krigshär hotar mig
PSA.27.3	känner jag ingen fruktan,
PSA.27.3	om kriget kommer
PSA.27.3	är jag ändå trygg.
PSA.27.4	Ett enda ber jag Herren om,
PSA.27.4	detta begär jag:
PSA.27.4	att få vara i Herrens hus
PSA.27.4	varje dag i mitt liv
PSA.27.4	för att se Herrens ljuvlighet
PSA.27.4	och söka svar i hans tempel.
PSA.27.5	Ty han gömmer mig i sin hydda
PSA.27.5	på olyckans dag,
PSA.27.5	han gömmer mig i sitt tält,
PSA.27.5	han räddar mig upp på klippan.
PSA.27.6	Nu kan jag triumfera
PSA.27.6	över fienderna omkring mig.
PSA.27.6	Jag vill offra i hans tält,
PSA.27.6	offra med segerjubel.
PSA.27.6	Jag vill sjunga och spela till Herrens ära.
PSA.27.7	Hör, Herre, när jag ropar,
PSA.27.7	visa mig nåd och svara mig.
PSA.27.8	»Sök Herren«, manar mitt hjärta.
PSA.27.8	Dig, o Herre, söker jag.
PSA.27.9	Dölj inte ditt ansikte för mig,
PSA.27.9	visa inte bort din tjänare i vrede,
PSA.27.9	du som varit min hjälpare.
PSA.27.9	Stöt inte bort mig, överge mig inte,
PSA.27.9	min Gud, du som räddar mig.
PSA.27.10	Om min far och min mor överger mig
PSA.27.10	skall Herren ta sig an mig.
PSA.27.11	Visa mig, Herre, din väg!
PSA.27.11	Led mig på en jämn stig,
PSA.27.11	jag omges av fiender,
PSA.27.12	låt inte mina ovänner sluka mig.
PSA.27.12	Menedare träder fram,
PSA.27.12	vittnen i våldets tjänst.
PSA.27.13	Men jag är viss om att möta Herrens godhet
PSA.27.13	här i de levandes land.
PSA.27.14	Hoppas på Herren!
PSA.27.14	Var stark, fatta mod
PSA.27.14	och hoppas på Herren!
PSA.28.1	Av David.
PSA.28.1	Till dig, Herre, ropar jag.
PSA.28.1	Min klippa, var inte stum!
PSA.28.1	Svara mig inte med tystnad,
PSA.28.1	då blir jag lik dem som lagts i graven.
PSA.28.2	Hör hur jag bönfaller dig,
PSA.28.2	hur jag ropar till dig om hjälp
PSA.28.2	och sträcker mina händer mot ditt tempel,
PSA.28.2	mot det allra heligaste.
PSA.28.3	Släpa inte bort mig
PSA.28.3	med gudlösa och ogärningsmän.
PSA.28.3	De säger sig vilja väl
PSA.28.3	men har ont i sinnet.
PSA.28.4	Löna dem för vad de gjort,
PSA.28.4	för deras onda dåd!
PSA.28.4	Löna dem för deras handlingar,
PSA.28.4	låt deras gärningar drabba dem!
PSA.28.5	De ger inte akt på Herrens verk,
PSA.28.5	på allt vad han har gjort.
PSA.28.5	Han skall riva ner dem,
PSA.28.5	inte bygga upp dem.
PSA.28.6	Lovad vare Herren,
PSA.28.6	ty han har hört min bön.
PSA.28.7	Herren är min styrka, min sköld,
PSA.28.7	på honom förtröstar jag.
PSA.28.7	Jag fick hjälp och mitt hjärta jublar,
PSA.28.7	hela min varelse tackar honom.
PSA.28.8	Herren är sitt folks styrka,
PSA.28.8	sin smordes tillflykt och räddning.
PSA.28.9	Rädda ditt folk
PSA.28.9	och välsigna din egendom.
PSA.28.9	Var deras herde, bär dem för evigt.
PSA.29.1	En psalm av David.
PSA.29.1	Ära Herren, ni gudasöner,
PSA.29.1	ära Herrens majestät,
PSA.29.2	ära Herrens höga namn,
PSA.29.2	fall ner inför Herren i helig skrud!
PSA.29.3	Herrens röst över vattnen!
PSA.29.3	Ärans Gud dundrar,
PSA.29.3	Herren hörs över de stora vattnen.
PSA.29.4	Herrens röst i sin kraft,
PSA.29.4	Herrens röst i sin prakt,
PSA.29.5	Herrens röst knäcker cedrarna,
PSA.29.5	Herren knäcker Libanons cedrar.
PSA.29.6	Han får Libanon att hoppa som en kalv,
PSA.29.6	Sirjons berg som en vildoxe.
PSA.29.7	Herrens röst slår blixtar,
PSA.29.8	Herrens röst får öknen att skälva,
PSA.29.8	Herren får Kadeshöknen att skälva.
PSA.29.9	Herrens röst skrämmer hindarna att kalva,
PSA.29.9	lämnar träden nakna.
PSA.29.9	Allt i hans tempel ropar: »Ära!«
PSA.29.10	Herren tronar ovan himmelshavet,
PSA.29.10	Herren tronar som konung för evigt.
PSA.29.11	Herren ger styrka åt sitt folk.
PSA.29.11	Herren välsignar sitt folk med fred.
PSA.30.1	En psalm, en sång vid tempelinvigningen. Av David.
PSA.30.2	Jag vill lovsjunga dig, Herre,
PSA.30.2	ty du drog mig upp ur djupet
PSA.30.2	och lät inte mina fiender triumfera.
PSA.30.3	Herre, min Gud, jag ropade till dig
PSA.30.3	och du gjorde mig frisk.
PSA.30.4	Herre, du förde mig upp ur dödsriket,
PSA.30.4	du gav mig liv, du räddade mig från graven.
PSA.30.5	Sjung Herrens lov, ni hans trogna,
PSA.30.5	prisa hans heliga namn!
PSA.30.6	Ofärd är i hans vrede,
PSA.30.6	men i hans nåd är liv.
PSA.30.6	Om kvällen är gråten min gäst
PSA.30.6	men om morgonen jublet.
PSA.30.7	När det gick mig väl tänkte jag:
PSA.30.7	Jag skall alltid stå trygg.
PSA.30.8	Herre, i din nåd ställde du mig på fasta berget.
PSA.30.8	Men du dolde ditt ansikte och jag blev förskräckt.
PSA.30.9	Till dig, Herre, ropade jag,
PSA.30.9	Herren bad jag om förskoning.
PSA.30.10	Vad har du för vinst av min död,
PSA.30.10	av att jag sänks i graven?
PSA.30.10	Kan mullen prisa dig?
PSA.30.10	Kan den förkunna din trofasthet?
PSA.30.11	Lyssna, Herre, skona mig,
PSA.30.11	Herre, bli min hjälpare!
PSA.30.12	Du vände min dödsklagan i dans,
PSA.30.12	du tog av mig sorgens dräkt
PSA.30.12	och klädde mig i glädje.
PSA.30.13	Därför skall jag sjunga ditt lov
PSA.30.13	och aldrig tystna.
PSA.30.13	Herre, min Gud, jag skall alltid prisa dig.
PSA.31.1	För körledaren. En psalm av David.
PSA.31.2	Till dig, Herre, tar jag min tillflykt,
PSA.31.2	svik mig aldrig!
PSA.31.2	Du som är trofast, rädda mig,
PSA.31.3	lyssna på mig,
PSA.31.3	skynda till min hjälp.
PSA.31.3	Var min klippa dit jag kan fly,
PSA.31.3	borgen där jag finner räddning.
PSA.31.4	Ja, du är min klippa och min borg.
PSA.31.4	Du skall leda och styra mig,
PSA.31.4	ditt namn till ära.
PSA.31.5	Du skall lösa mig ur snaran de gillrat,
PSA.31.5	du är min tillflykt.
PSA.31.6	Jag överlämnar mig i dina händer.
PSA.31.6	Du befriar mig, Herre, du sanne Gud.
PSA.31.7	Du hatar dem som dyrkar falska gudar,
PSA.31.7	men jag litar på Herren.
PSA.31.8	Jag vill jubla av glädje över din godhet,
PSA.31.8	du som såg mitt elände
PSA.31.8	och tog dig an mig när jag led.
PSA.31.9	Du gav mig inte i fiendens våld,
PSA.31.9	du förde mig ut i frihet.
PSA.31.10	Förbarma dig, Herre, jag är i nöd,
PSA.31.10	mina ögon är skumma av sorgen,
PSA.31.10	jag är matt till kropp och själ.
PSA.31.11	Mitt liv rinner bort i ängslan
PSA.31.11	och mina år i suckan.
PSA.31.11	I nöden sviker mig kraften
PSA.31.11	och benen murknar i min kropp
PSA.31.12	för alla mina fienders skull.
PSA.31.12	Jag blir hånad,
PSA.31.12	jag är en börda för mina grannar,
PSA.31.12	en skräck för mina vänner,
PSA.31.12	de som ser mig på gatan viker undan.
PSA.31.13	Jag är bortglömd som en död,
PSA.31.13	jag är som ett krossat kärl.
PSA.31.14	Jag hör folkhopen viska.
PSA.31.14	Skräck från alla håll —
PSA.31.14	de gaddar sig samman
PSA.31.14	och smider planer mot mitt liv.
PSA.31.15	Men jag förtröstar på dig, Herre,
PSA.31.15	jag säger: Du är min Gud.
PSA.31.16	I din hand ligger mina dagar,
PSA.31.16	rädda mig ur mina fienders hand,
PSA.31.16	från dem som förföljer mig.
PSA.31.17	Låt ditt ansikte lysa över mig,
PSA.31.17	hjälp din tjänare i din godhet!
PSA.31.18	Herre, svik mig inte när jag ropar.
PSA.31.18	Låt de gudlösa stå med skam och tystna i döden,
PSA.31.19	låt de läppar som ljuger förstummas,
PSA.31.19	deras fräcka tal mot den rättfärdige
PSA.31.19	i högmod och förakt.
PSA.31.20	Stor är din godhet,
PSA.31.20	som du sparat åt dina trogna
PSA.31.20	och som du ger i allas åsyn
PSA.31.20	åt dem som tar sin tillflykt till dig.
PSA.31.21	Du håller dem gömda hos dig
PSA.31.21	undan människors ränker,
PSA.31.21	du bevarar dem i ditt hägn
PSA.31.21	undan elaka tungor.
PSA.31.22	Lovad vare Herren,
PSA.31.22	ty han var förunderligt god mot mig
PSA.31.22	i nödens tid.
PSA.31.23	Jag greps av oro och sade:
PSA.31.23	Jag är bortstött från dig.
PSA.31.23	Men du hörde hur jag bönföll dig,
PSA.31.23	hur jag ropade till dig om hjälp.
PSA.31.24	Älska Herren, ni hans trogna!
PSA.31.24	Herren bevarar de trofasta,
PSA.31.24	men de förmätna straffar han strängt.
PSA.31.25	Var starka, fatta mod,
PSA.31.25	alla ni som hoppas på Herren!
PSA.32.1	Av David, en dikt.
PSA.32.1	Lycklig den vars brott har förlåtits
PSA.32.1	och vars synd har plånats ut!
PSA.32.2	Lycklig den vars skuld har avskrivits av Herren
PSA.32.2	och vars sinne är utan svek!
PSA.32.3	Så länge jag teg tynade jag bort.
PSA.32.3	Jag jämrade mig dagen lång,
PSA.32.4	dag och natt låg din hand tung på mig,
PSA.32.4	jag blev som en åker i sommarens torka.
PSA.32.5	Då erkände jag min synd för dig,
PSA.32.5	jag dolde inte min skuld.
PSA.32.5	Jag sade: Jag vill bekänna
PSA.32.5	mina brott för Herren.
PSA.32.5	Och du förlät min synd och skuld.
PSA.32.6	Därför ber dina trogna till dig
PSA.32.6	i nödens tid.
PSA.32.6	När de stora vattnen stiger
PSA.32.6	når de inte dem.
PSA.32.7	Du är min fristad,
PSA.32.7	du bevarar mig för nöden,
PSA.32.7	du låter jubel över räddningen ljuda omkring mig.
PSA.32.8	Jag vill ge dig insikt och lära dig den väg du skall gå,
PSA.32.8	jag vill ge dig råd, min blick skall följa dig.
PSA.32.9	Var inte som en häst eller mula utan förstånd —
PSA.32.9	med tygel och betsel måste de tämjas.
PSA.32.10	Den gudlöse drabbas av många plågor,
PSA.32.10	men den som litar på Herren
PSA.32.10	skall omslutas av godhet.
PSA.32.11	Ni rättfärdiga, gläd er över Herren och jubla!
PSA.32.11	Alla rättrådiga, ropa av fröjd!
PSA.33.1	Jubla över Herren, ni rättfärdiga!
PSA.33.1	De redbara skall sjunga hans lov.
PSA.33.2	Tacka Herren till lyrans klang,
PSA.33.2	spela på tiosträngad harpa!
PSA.33.3	Sjung till hans ära, sjung en ny sång,
PSA.33.3	jubla till strängarnas välljud!
PSA.33.4	Herrens ord är att lita på,
PSA.33.4	han handlar alltid trofast.
PSA.33.5	Rätt och rättfärdighet älskar han,
PSA.33.5	Herrens kärlek fyller hela jorden.
PSA.33.6	Genom Herrens ord blev himlen till
PSA.33.6	och rymdens här på hans befallning.
PSA.33.7	Som i en lägel samlade han havet
PSA.33.7	och lade djupens vatten i säkert förvar.
PSA.33.8	Må hela jorden bäva inför Herren,
PSA.33.8	alla som bor där frukta honom.
PSA.33.9	Han talade och allt blev till,
PSA.33.9	han befallde och det skedde.
PSA.33.10	Herren gäckar folkens planer
PSA.33.10	och gör deras avsikter om intet.
PSA.33.11	Men Herrens plan står fast för evigt,
PSA.33.11	hans avsikter från släkte till släkte.
PSA.33.12	Lyckligt det folk som har Herren till Gud,
PSA.33.12	det folk han valt till sin egendom!
PSA.33.13	Från himlen blickar Herren ner
PSA.33.13	och ser på alla människor.
PSA.33.14	Från sin tronsal betraktar han
PSA.33.14	alla dem som bor på jorden,
PSA.33.15	han som ensam gett dem liv och tanke
PSA.33.15	och som följer alla deras gärningar.
PSA.33.16	Stora härar räddar inte kungen,
PSA.33.16	stor styrka hjälper inte kämpen,
PSA.33.17	stridshästar säkrar inte segern,
PSA.33.17	de räddar ingen med all sin kraft.
PSA.33.18	Men Herren vakar över dem som fruktar honom,
PSA.33.18	över dem som hoppas på hans nåd,
PSA.33.19	han räddar dem från döden
PSA.33.19	och håller dem vid liv i hungertid.
PSA.33.20	Vi sätter vårt hopp till Herren,
PSA.33.20	han är vår hjälp och vår sköld.
PSA.33.21	I honom har våra hjärtan sin glädje,
PSA.33.21	vi förtröstar på hans heliga namn.
PSA.33.22	Herre, låt din nåd vila över oss,
PSA.33.22	ty vi hoppas på dig.
PSA.34.1	Av David, när han spelade vansinnig inför Avimelek, som drev bort honom.
PSA.34.2	Jag vill alltid prisa Herren,
PSA.34.2	ständigt sjunga hans lov.
PSA.34.3	Stolt ger jag Herren äran,
PSA.34.3	de betryckta hör det och gläds.
PSA.34.4	Lova Herren med mig,
PSA.34.4	låt oss tillsammans ära hans namn!
PSA.34.5	Jag sökte mig till Herren och han svarade mig,
PSA.34.5	han befriade mig från all fruktan.
PSA.34.6	Se mot honom och stråla av glädje,
PSA.34.6	sänk inte blicken i skam.
PSA.34.7	Jag eländige ropade, Herren hörde,
PSA.34.7	han räddade mig ur all min nöd.
PSA.34.8	Herrens ängel håller vakt
PSA.34.8	kring hans trogna och räddar dem.
PSA.34.9	Se och smaka Herrens godhet,
PSA.34.9	lycklig den som flyr till honom!
PSA.34.10	Frukta Herren, ni hans heliga,
PSA.34.10	de som fruktar honom lider ingen brist.
PSA.34.11	Lejon kan lida nöd och hungra,
PSA.34.11	de som sökt sig till Herren saknar ingenting.
PSA.34.12	Kom, mina barn, lyssna på mig,
PSA.34.12	jag vill lära er att frukta Herren.
PSA.34.13	Är du en som älskar livet
PSA.34.13	och vill se många lyckliga år?
PSA.34.14	Bevara då din tunga från ont
PSA.34.14	och dina läppar från falska ord.
PSA.34.15	Sky det onda och gör det goda,
PSA.34.15	sträva efter att hålla fred.
PSA.34.16	Herrens ögon ser de rättfärdiga,
PSA.34.16	och hans öron hör deras rop.
PSA.34.17	Herren inskrider mot dem som gör det onda,
PSA.34.17	han utplånar deras minne på jorden.
PSA.34.18	De rättfärdiga ropar, och Herren hör
PSA.34.18	och räddar dem ur all nöd.
PSA.34.19	Herren är nära de förtvivlade,
PSA.34.19	han hjälper de modlösa.
PSA.34.20	Den rättfärdige drabbas av mycket ont,
PSA.34.20	men Herren räddar honom från allt.
PSA.34.21	Han skyddar varje ben i hans kropp,
PSA.34.21	inte ett enda skall krossas.
PSA.34.22	Olyckan dödar den gudlöse,
PSA.34.22	den rättfärdiges fiender står med skuld.
PSA.34.23	Herren räddar sina tjänares liv,
PSA.34.23	de som flyr till honom är fria från skuld.
PSA.35.1	Av David.
PSA.35.1	Herre, kämpa mot dem som kämpar mot mig!
PSA.35.1	Strid mot dem som strider mot mig!
PSA.35.2	Tag rustning och sköld,
PSA.35.2	grip in till min hjälp!
PSA.35.3	Höj spjut och lans
PSA.35.3	mot mina förföljare!
PSA.35.3	Säg till mig: Jag är din räddning.
PSA.35.4	Skam och vanära må drabba dem
PSA.35.4	som står efter mitt liv.
PSA.35.4	Låt dem som har ont i sinnet mot mig
PSA.35.4	vika tillbaka i smälek.
PSA.35.5	Låt dem bli som agnar i vinden,
PSA.35.5	när Herrens ängel driver bort dem.
PSA.35.6	Låt deras väg bli mörk och hal,
PSA.35.6	när Herrens ängel förföljer dem.
PSA.35.7	Ty utan skäl lade de ut sitt nät
PSA.35.7	och grävde en grop åt mig.
PSA.35.8	Låt fördärvet överraska dem,
PSA.35.8	låt nätet de lagt ut snärja dem själva
PSA.35.8	och låt dem falla i gropen de grävt.
PSA.35.9	Jag skall jubla över Herren
PSA.35.9	och glädjas åt hans hjälp.
PSA.35.10	Hela min varelse ropar:
PSA.35.10	Herre, vem är som du?
PSA.35.10	Du räddar den svage från hans överman,
PSA.35.10	den svage och fattige från plundraren.
PSA.35.11	Falska vittnen träder fram.
PSA.35.11	Man förhör mig om det jag inte vet,
PSA.35.12	man lönar mig med ont för gott,
PSA.35.12	jag är övergiven.
PSA.35.13	När de var sjuka
PSA.35.13	klädde jag mig i säckväv,
PSA.35.13	jag späkte mig med fastor
PSA.35.13	och bad med huvudet sänkt,
PSA.35.14	som för en vän, en bror.
PSA.35.14	Som i sorg efter en mor
PSA.35.14	gick jag svartklädd och böjd.
PSA.35.15	Men när jag snubblade
PSA.35.15	gladdes de och gick samman,
PSA.35.15	de gick samman mot mig för att slå,
PSA.35.15	och jag anade ingenting.
PSA.35.15	De rev och klöste utan hejd.
PSA.35.16	De hånar mig skamlöst,
PSA.35.16	de visar tänderna mot mig.
PSA.35.17	Herre, hur länge skall du se på?
PSA.35.17	Befria mig från deras grymheter,
PSA.35.17	rädda mitt liv från lejonen!
PSA.35.18	Då skall jag tacka dig i tempelskaran,
PSA.35.18	prisa dig bland allt folket.
PSA.35.19	Låt inte mina lömska fiender glädjas,
PSA.35.19	låt inte dem som hatar mig utan grund
PSA.35.19	göra försmädliga miner.
PSA.35.20	Ty deras ord skapar osämja,
PSA.35.20	och mot de stilla i landet
PSA.35.20	har de svekfulla planer.
PSA.35.21	De öppnar sin breda mun
PSA.35.21	och skrattar hånfullt:
PSA.35.21	»Vad var det vi sa!«
PSA.35.22	Du ser det, Herre, var inte tyst.
PSA.35.22	Herre, dröj inte långt borta.
PSA.35.23	Vakna, res dig, skaffa mig rätt!
PSA.35.23	Ta dig an min sak, min Gud och härskare!
PSA.35.24	Döm mig rättvist, Herre, min Gud.
PSA.35.24	Låt dem inte få glädjas,
PSA.35.25	låt dem inte få tänka:
PSA.35.25	»Ha! Det blev som vi ville«,
PSA.35.25	inte få säga: »Vi slukade honom!«
PSA.35.26	Skam och smälek må drabba alla
PSA.35.26	som gläds åt min olycka.
PSA.35.26	Klä dem i skam och nesa,
PSA.35.26	de som triumferar över mig.
PSA.35.27	Men låt dem som unnar mig min rätt
PSA.35.27	få jubla och glädja sig,
PSA.35.27	låt dem ständigt säga: »Herren är stor,
PSA.35.27	han unnar sin tjänare välgång.«
PSA.35.28	Jag skall vittna om din trofasthet
PSA.35.28	och prisa dig dagen lång.
PSA.36.1	För körledaren. Av Herrens tjänare David.
PSA.36.2	Synden viskar sitt ord i den gudlöses hjärta,
PSA.36.2	hos honom finns ingen fruktan för Gud.
PSA.36.3	Synden smickrar honom till att tro
PSA.36.3	att hans ogärning aldrig röjs och blir avskydd.
PSA.36.4	Hans ord är ondska och svek,
PSA.36.4	åt insikt och godhet vänder han ryggen.
PSA.36.5	Han ligger på sin bädd och smider onda planer,
PSA.36.5	han har slagit in på orätt väg,
PSA.36.5	han skyr inte något ont.
PSA.36.6	Herre, till himlen sträcker sig din nåd,
PSA.36.6	din trofasthet ända till skyarna.
PSA.36.7	Din rättfärdighet är som väldiga berg,
PSA.36.7	din rättvisa som det djupaste hav.
PSA.36.7	Herre, du hjälper både människor och djur.
PSA.36.8	Din nåd är dyrbar, o Gud,
PSA.36.8	i dina vingars skugga finner människor tillflykt.
PSA.36.9	De får njuta överflödet i ditt hus,
PSA.36.9	i din glädjes strömmar stillas deras törst.
PSA.36.10	Ty hos dig är livets källa,
PSA.36.10	i ditt ljus ser vi ljus.
PSA.36.11	Låt din nåd aldrig vika från de dina,
PSA.36.11	din rättfärdighet aldrig från de redbara.
PSA.36.12	Låt inte de stolta trampa ner mig,
PSA.36.12	låt inte de onda driva bort mig.
PSA.36.13	Där ligger de, ogärningsmännen,
PSA.36.13	slagna, reser sig aldrig.
PSA.37.1	Av David.
PSA.37.1	Reta inte upp dig på de onda,
PSA.37.1	avundas inte dem som gör orätt!
PSA.37.2	De torkar snabbt som gräset
PSA.37.2	och vissnar bort som grönskan.
PSA.37.3	Förtrösta på Herren och gör det goda,
PSA.37.3	så får du bo i ditt land och leva trygg.
PSA.37.4	Ha din glädje i Herren,
PSA.37.4	han ger dig allt vad ditt hjärta begär.
PSA.37.5	Lägg ditt liv i Herrens hand.
PSA.37.5	Lita på honom, han kommer att handla.
PSA.37.6	Han skall låta din rätt lysa som gryningsljuset,
PSA.37.6	din rättvisa sak som middagssolen.
PSA.37.7	Var stilla inför Herren, vänta på honom.
PSA.37.7	Reta dig inte på den som har framgång,
PSA.37.7	den som når sina onda syften.
PSA.37.8	Stilla din harm, låt din vrede slockna,
PSA.37.8	reta inte upp dig, det leder bara till ont.
PSA.37.9	De som gör det onda skall drivas bort,
PSA.37.9	men de som hoppas på Herren får äga landet.
PSA.37.10	En kort tid, och den gudlöse är inte mer,
PSA.37.10	du letar där han fanns, och han är borta.
PSA.37.11	Men de ödmjuka får äga landet
PSA.37.11	och njuta en ostörd fred.
PSA.37.12	De gudlösa vill den rättfärdige ont,
PSA.37.12	och de visar tänderna mot honom.
PSA.37.13	Herren ler åt dem,
PSA.37.13	han ser att deras stund kommer.
PSA.37.14	De gudlösa drar sina svärd
PSA.37.14	och spänner sina bågar
PSA.37.14	för att fälla den fattige och förtryckte,
PSA.37.14	för att slakta den som handlar rätt.
PSA.37.15	Men svärdet tränger in i deras eget hjärta,
PSA.37.15	och deras bågar bryts sönder.
PSA.37.16	Bättre det lilla den rättfärdige har
PSA.37.16	än de gudlösas stora rikedom,
PSA.37.17	ty de gudlösas makt skall brytas,
PSA.37.17	men Herren stöder de rättfärdiga.
PSA.37.18	Herren tar sig an de frommas liv,
PSA.37.18	de behåller sin arvslott för alltid.
PSA.37.19	De drabbas inte när olyckan kommer,
PSA.37.19	när svälten råder äter de sig mätta.
PSA.37.20	Men de gudlösa går under,
PSA.37.20	och som i en glödande ugn
PSA.37.20	försvinner Herrens fiender,
PSA.37.20	försvinner som rök.
PSA.37.21	Den gudlöse lånar men betalar inte igen,
PSA.37.21	den rättfärdige är frikostig och givmild.
PSA.37.22	Ty de som Gud välsignat får äga landet,
PSA.37.22	men de han förbannat skall drivas bort.
PSA.37.23	Människans steg styrs av Herren,
PSA.37.23	han vill trygga hennes väg.
PSA.37.24	Snubblar hon faller hon inte omkull,
PSA.37.24	ty Herren håller hennes hand.
PSA.37.25	Ung har jag varit, gammal är jag,
PSA.37.25	men aldrig såg jag den rättfärdige övergiven
PSA.37.25	eller hans barn tigga om bröd.
PSA.37.26	Alltid lånar han frikostigt ut,
PSA.37.26	och hans barn blir välsignade.
PSA.37.27	Sky det onda och gör det goda,
PSA.37.27	så får du bo kvar för alltid.
PSA.37.28	Ty Herren älskar det rätta
PSA.37.28	och överger inte sina trogna.
PSA.37.28	Men syndarna skall förgöras för alltid
PSA.37.28	och de gudlösas barn drivas bort.
PSA.37.29	De rättfärdiga skall äga landet
PSA.37.29	och bo där för alltid.
PSA.37.30	Den rättfärdiges mun talar vist
PSA.37.30	och hans tunga säger det rätta.
PSA.37.31	Han bär sin Guds lag i hjärtat,
PSA.37.31	han går utan att vackla.
PSA.37.32	Den gudlöse spejar på den rättfärdige
PSA.37.32	och söker tillfälle att döda honom.
PSA.37.33	Herren ger honom inte i den gudlöses våld
PSA.37.33	och låter honom inte bli fälld i rätten.
PSA.37.34	Hoppas på Herren och följ hans väg!
PSA.37.34	Han skall upphöja dig, du skall äga landet,
PSA.37.34	när de gudlösa drivs bort får du se på.
PSA.37.35	Jag såg en gudlös i hans kraft,
PSA.37.35	han stod hög som en ceder på Libanon.
PSA.37.36	Jag gick förbi och han var borta,
PSA.37.36	jag sökte honom och han fanns inte mer.
PSA.37.37	Ge akt på den fromme, se på den redbare,
PSA.37.37	fridens man har en framtid,
PSA.37.38	men syndarna går alla under,
PSA.37.38	de gudlösa berövas sin framtid.
PSA.37.39	De rättfärdigas räddning kommer från Herren,
PSA.37.39	han är deras värn i nödens tid.
PSA.37.40	Herren hjälper och befriar dem,
PSA.37.40	befriar dem från de gudlösa,
PSA.37.40	räddar dem när de flyr till honom.
PSA.38.1	En psalm av David, till påminnelse.
PSA.38.2	Herre, tukta mig inte i din vrede,
PSA.38.2	straffa mig inte i din harm!
PSA.38.3	Dina pilar har trängt in i mig
PSA.38.3	och din hand vilar tung på mig.
PSA.38.4	Ingenting är helt på min kropp
PSA.38.4	för din vredes skull,
PSA.38.4	ingenting är friskt i mig
PSA.38.4	för mina synders skull.
PSA.38.5	Min skuld har växt mig över huvudet,
PSA.38.5	den är en börda, för tung för mig.
PSA.38.6	Mina sår stinker och varas
PSA.38.6	för min dårskaps skull.
PSA.38.7	Jag är krokig och böjd,
PSA.38.7	dagen lång går jag sörjande.
PSA.38.8	Höfterna brinner av smärta,
PSA.38.8	ingenting är helt i min kropp.
PSA.38.9	Jag är kraftlös och krossad,
PSA.38.9	jag skriker ut mitt hjärtas jämmer.
PSA.38.10	Herre, du känner min längtan,
PSA.38.10	mina suckar når fram till dig.
PSA.38.11	Mitt hjärta bultar, mina krafter sviker,
PSA.38.11	mina ögons ljus har slocknat.
PSA.38.12	Mina vänner och grannar skyr min plåga,
PSA.38.12	mina närmaste håller sig borta.
PSA.38.13	De som står efter mitt liv gillrar fällor,
PSA.38.13	de som vill mig ont förtalar mig
PSA.38.13	och tänker ständigt på svek.
PSA.38.14	Jag är lik en döv som ingenting hör,
PSA.38.14	en stum som inte öppnar sin mun.
PSA.38.15	Jag är lik en man som inte hör,
PSA.38.15	en som inte kan svara.
PSA.38.16	Men, Herre, jag hoppas på dig,
PSA.38.16	du skall svara mig, Herre, min Gud.
PSA.38.17	Jag är rädd att de skall skratta åt mig,
PSA.38.17	de som hånar mig när jag snavar.
PSA.38.18	Ty jag är nära att stupa,
PSA.38.18	jag är ständigt plågad.
PSA.38.19	Jag bekänner min skuld,
PSA.38.19	jag sörjer över min synd.
PSA.38.20	Fiender utan orsak har jag många,
PSA.38.20	talrika är de som hatar mig utan skäl.
PSA.38.21	De lönar gott med ont,
PSA.38.21	de är emot mig för att jag sökt det goda.
PSA.38.22	Överge mig inte, Herre,
PSA.38.22	min Gud, dröj inte långt borta!
PSA.38.23	Skynda till min hjälp,
PSA.38.23	Herre, du min räddning!
PSA.39.1	För körledaren. En psalm av David.
PSA.39.2	Jag tänkte: Jag skall ta mig i akt
PSA.39.2	och inte synda med min tunga,
PSA.39.2	jag skall sätta lås för min mun,
PSA.39.2	så länge gudlösa är inom hörhåll.
PSA.39.3	Så höll jag mig tyst och blev stum,
PSA.39.3	jag teg, men till ingen nytta.
PSA.39.3	Min plåga blev bitter,
PSA.39.4	hjärtat brände i mitt bröst,
PSA.39.4	jag stönade, det brann som eld.
PSA.39.4	Jag kunde inte tiga.
PSA.39.5	Herre, lär mig inse att jag skall dö
PSA.39.5	och hur få mina tillmätta dagar är,
PSA.39.5	inse att jag är förgänglig.
PSA.39.6	En handfull dagar är allt du ger mig,
PSA.39.6	för dig är min livstid ett intet.
PSA.39.6	Bara en vindfläkt är människan,
PSA.39.7	som en skuggbild vandrar hon kring.
PSA.39.7	Bara en vindfläkt är skatterna hon hopar,
PSA.39.7	hon vet inte vems de en gång skall bli.
PSA.39.8	Herre, vad har jag då att hoppas på?
PSA.39.8	Mitt hopp står till dig.
PSA.39.9	Befria mig från alla mina synder,
PSA.39.9	låt mig slippa bli smädad för dårskap.
PSA.39.10	Jag tiger och öppnar inte min mun
PSA.39.10	— det är ju du som låtit detta ske.
PSA.39.11	Ta bort den plåga du lagt på mig!
PSA.39.11	Jag förgås under slagen av din hand.
PSA.39.12	Du tuktar och straffar en man för hans synd,
PSA.39.12	likt malen förtär du allt han har kärt.
PSA.39.12	Bara en vindfläkt är människan.
PSA.39.13	Herre, hör min bön och lyssna till mitt rop,
PSA.39.13	tig inte när jag gråter!
PSA.39.13	Ty en tid är jag gäst hos dig,
PSA.39.13	en främling som alla mina fäder.
PSA.39.14	Vänd bort din blick, så kan jag glädjas
PSA.39.14	innan jag går bort och inte mer finns till.
PSA.40.1	För körledaren. Av David, en psalm.
PSA.40.2	Länge väntade jag på Herren,
PSA.40.2	och han böjde sig ner till mig
PSA.40.2	och hörde mitt rop.
PSA.40.3	Han drog mig upp ur fördärvets grop,
PSA.40.3	ur slam och dy.
PSA.40.3	Han ställde mig på fast mark,
PSA.40.3	mina steg gjorde han trygga.
PSA.40.4	Han lade en ny sång i min mun,
PSA.40.4	en lovsång till vår Gud.
PSA.40.4	Många skall se det och bäva
PSA.40.4	och sätta sin lit till Herren.
PSA.40.5	Lycklig den som litar fast på Herren
PSA.40.5	och inte vänder sig till de trotsiga
PSA.40.5	och dem som avfaller till lögnens makter.
PSA.40.6	Stora är de ting du har gjort,
PSA.40.6	dina under, Herre, min Gud,
PSA.40.6	och dina planer med oss.
PSA.40.6	Ingen kan mäta sig med dig.
PSA.40.6	Jag vill tala och berätta om dem,
PSA.40.6	men de är fler än jag kan räkna.
PSA.40.7	Slaktoffer och matoffer önskar du inte,
PSA.40.7	du har lärt mig att lyssna.
PSA.40.7	Brännoffer och syndoffer begär du inte,
PSA.40.8	därför säger jag: Jag är här.
PSA.40.8	I bokrullen står vad jag skall göra.
PSA.40.9	Gärna gör jag din vilja, min Gud,
PSA.40.9	jag har din lag i mitt hjärta.
PSA.40.10	Jag bär bud om din trofasta hjälp
PSA.40.10	till den stora tempelskaran.
PSA.40.10	Jag håller inte tillbaka mina ord,
PSA.40.10	det vet du, Herre.
PSA.40.11	Jag tiger inte om din hjälp,
PSA.40.11	att du är trofast och räddar förkunnar jag.
PSA.40.11	Jag döljer inte din godhet och trohet
PSA.40.11	för den stora tempelskaran.
PSA.40.12	Du, Herre, håller inte tillbaka
PSA.40.12	din barmhärtighet mot mig,
PSA.40.12	din godhet och din trohet
PSA.40.12	skall alltid bevara mig.
PSA.40.13	Jag hotas från alla håll
PSA.40.13	av olyckor utan tal.
PSA.40.13	Mina synder har hunnit upp mig,
PSA.40.13	jag förmår inte se dem.
PSA.40.13	De är fler än håren på mitt huvud,
PSA.40.13	och modet sviker mig.
PSA.40.14	Jag ber dig, Herre, befria mig!
PSA.40.14	Herre, skynda till min hjälp!
PSA.40.15	Skam och smälek må drabba alla
PSA.40.15	som vill beröva mig livet.
PSA.40.15	Låt dem vika tillbaka med vanära,
PSA.40.15	de som vill mig ont.
PSA.40.16	Må de rysa av skam,
PSA.40.16	de som nu skrattar hånfullt åt mig.
PSA.40.17	Men alla som kommer till dig
PSA.40.17	skall jubla av glädje över dig.
PSA.40.17	De som längtar efter din hjälp
PSA.40.17	skall alltid säga: »Herren är stor.«
PSA.40.18	Jag är betryckt och fattig.
PSA.40.18	Herre, skynda till mig!
PSA.40.18	Min hjälp och min räddare är du.
PSA.40.18	Min Gud, dröj inte!
PSA.41.1	För körledaren. En psalm av David.
PSA.41.2	Lycklig den som tar sig an den svage,
PSA.41.2	honom skall Herren rädda på olyckans dag.
PSA.41.3	Herren bevarar honom och ger honom liv,
PSA.41.3	han prisas lycklig i landet.
PSA.41.3	Du låter inte fiender sluka honom.
PSA.41.4	Herren stöder honom när han ligger sjuk.
PSA.41.4	På sjukbädden gör du honom frisk.
PSA.41.5	Jag sade: »Herre, visa mig nåd,
PSA.41.5	gör mig frisk, jag har syndat mot dig.«
PSA.41.6	Mina fiender säger elakt om mig:
PSA.41.6	»När skall han dö och hans namn plånas ut?«
PSA.41.7	De som besöker mig talar tomma ord,
PSA.41.7	de lägger allt ont på minnet,
PSA.41.7	går sedan ut och sprider det.
PSA.41.8	Alla mina ovänner viskar om mig
PSA.41.8	och smider onda planer mot mig.
PSA.41.9	»Något fruktansvärt har drabbat honom,
PSA.41.9	där ligger han och reser sig aldrig.«
PSA.41.10	Också min vän som jag litade på
PSA.41.10	och som delade mitt bröd, han trampar på mig.
PSA.41.11	Men du, Herre, visa mig nåd, hjälp mig upp,
PSA.41.11	så får jag ge dem vad de förtjänat!
PSA.41.12	Om min fiende inte får triumfera
PSA.41.12	vet jag att jag är älskad av dig.
PSA.41.13	Jag är utan skuld, därför stöder du mig,
PSA.41.13	du låter mig alltid vara dig nära.
PSA.41.13	*
PSA.41.14	Lovad vare Herren, Israels Gud,
PSA.41.14	från evighet till evighet!
PSA.41.14	Amen, amen.
PSA.42.1	För körledaren. En dikt av Korachs ättlingar.
PSA.42.2	Som hjorten längtar till bäckens vatten,
PSA.42.2	så längtar jag till dig, o Gud.
PSA.42.3	Jag törstar efter Gud,
PSA.42.3	efter den levande Guden.
PSA.42.3	När får jag komma,
PSA.42.3	när får jag träda fram inför Gud?
PSA.42.4	Tårar har blivit min föda
PSA.42.4	dag och natt.
PSA.42.4	Ständigt frågar man mig:
PSA.42.4	»Var är din Gud?«
PSA.42.5	Jag överväldigas av sorg
PSA.42.5	när jag minns det som var,
PSA.42.5	hur jag gick i den Mäktiges hägn
PSA.42.5	upp till Guds hus,
PSA.42.5	med tacksägelse och glädjerop
PSA.42.5	i skaran som drog upp till högtid.
PSA.42.6	Varför är du tyngd av sorg, min själ,
PSA.42.6	och full av oro?
PSA.42.6	Sätt ditt hopp till Gud!
PSA.42.6	Jag skall åter få tacka honom,
PSA.42.6	min räddare och min Gud.
PSA.42.7	Min själ är tyngd av sorg,
PSA.42.7	därför går min tanke till dig
PSA.42.7	från Jordans och Hermons land,
PSA.42.7	från Misars berg.
PSA.42.8	Djup ropar till djup
PSA.42.8	i dånet av dina forsar.
PSA.42.8	Alla dina brottsjöar
PSA.42.8	slår samman över mitt huvud.
PSA.42.9	Om dagen skall Herren skänka sin nåd,
PSA.42.9	om natten skall jag sjunga till hans ära
PSA.42.9	och be till Gud som ger mig liv.
PSA.42.10	Jag säger till Gud, min klippa:
PSA.42.10	Varför har du glömt mig?
PSA.42.10	Varför måste jag gå sörjande,
PSA.42.10	plågad av fiender?
PSA.42.11	Det skär mig in i märgen
PSA.42.11	när mina fiender hånar mig,
PSA.42.11	när de ständigt frågar:
PSA.42.11	»Var är din Gud?«
PSA.42.12	Varför är du tyngd av sorg, min själ,
PSA.42.12	och full av oro?
PSA.42.12	Sätt ditt hopp till Gud!
PSA.42.12	Jag skall åter få tacka honom,
PSA.42.12	min räddare och min Gud.
PSA.43.1	Skaffa mig rätt, o Gud,
PSA.43.1	ta dig an min sak!
PSA.43.1	Rädda mig från ett trolöst folk,
PSA.43.1	från falska, fördärvade människor!
PSA.43.2	Du är min Gud, min tillflykt.
PSA.43.2	Varför har du stött bort mig?
PSA.43.2	Varför måste jag gå sörjande,
PSA.43.2	plågad av fiender?
PSA.43.3	Sänd ditt ljus och din sanning!
PSA.43.3	Låt dem leda mig,
PSA.43.3	låt dem föra mig till ditt heliga berg
PSA.43.3	och till din boning,
PSA.43.4	så att jag får komma till Guds altare,
PSA.43.4	till Gud, min glädje och fröjd,
PSA.43.4	och tacka dig till lyrans klang,
PSA.43.4	Gud, min Gud.
PSA.43.5	Varför är du tyngd av sorg, min själ,
PSA.43.5	och full av oro?
PSA.43.5	Sätt ditt hopp till Gud!
PSA.43.5	Jag skall åter få tacka honom,
PSA.43.5	min räddare och min Gud.
PSA.44.1	För körledaren. Av Korachs ättlingar, en dikt.
PSA.44.2	Vi har hört, o Gud,
PSA.44.2	våra fäder har berättat för oss
PSA.44.2	om dina gärningar på deras tid,
PSA.44.2	dina dåd i forna dagar.
PSA.44.3	Du fördrev andra folk men lät våra fäder slå rot,
PSA.44.3	folken kuvade du, men dem lät du växa till.
PSA.44.4	De tog inte landet med sitt svärd,
PSA.44.4	deras egen kraft gav dem inte seger
PSA.44.4	men din hand, din kraft och din gunst,
PSA.44.4	ty du älskade dem.
PSA.44.5	Du är min konung och min Gud,
PSA.44.5	du skänker Jakob seger.
PSA.44.6	Med din hjälp skall vi slå ner våra motståndare,
PSA.44.6	i ditt namn trampa ner våra fiender.
PSA.44.7	Jag litar inte till min båge,
PSA.44.7	mitt svärd ger mig inte seger.
PSA.44.8	Nej, du gav seger över våra fiender,
PSA.44.8	du lät motståndarna stå där med skam.
PSA.44.9	I Gud har vi alltid vår stolthet,
PSA.44.9	ditt namn prisar vi ständigt.
PSA.44.10	Men nu har du stött bort och förnedrat oss,
PSA.44.10	du drar inte i fält med våra härar.
PSA.44.11	Du lät fienden driva oss på flykt,
PSA.44.11	och våra motståndare fick plundra.
PSA.44.12	Du gjorde oss till slaktfår
PSA.44.12	och skingrade oss bland folken.
PSA.44.13	Du sålde ditt folk för ingenting
PSA.44.13	och gjorde dig ingen förtjänst.
PSA.44.14	Du gör oss till åtlöje för våra grannar,
PSA.44.14	till spott och spe för dem som bor omkring oss.
PSA.44.15	Du gör oss till en visa bland folken,
PSA.44.15	ett mål för allas förakt.
PSA.44.16	Ständigt känner jag min vanära,
PSA.44.16	jag måste rodna av skam,
PSA.44.17	när jag hör dem som smädar och hånar,
PSA.44.17	ser fienden som vill hämnas.
PSA.44.18	Vi utsätts för detta, fast vi inte glömt dig
PSA.44.18	och inte svikit förbundet med dig.
PSA.44.19	Vårt hjärta har inte vänt sig från dig,
PSA.44.19	våra steg har inte vikit från din väg.
PSA.44.20	Men du har krossat oss som du krossade draken
PSA.44.20	och höljt oss i djupaste mörker.
PSA.44.21	Om vi hade glömt vår Gud
PSA.44.21	och sträckt våra händer mot en avgud,
PSA.44.22	skulle då inte Gud ha märkt det,
PSA.44.22	han som vet vad som göms i vårt hjärta?
PSA.44.23	Det är din skuld att vi ständigt dödas,
PSA.44.23	att vi räknas som slaktfår.
PSA.44.24	Vakna! Varför sover du, Herre?
PSA.44.24	Res dig! Stöt inte bort oss för alltid!
PSA.44.25	Varför döljer du ditt ansikte
PSA.44.25	och glömmer vår nöd och plåga?
PSA.44.26	Vi har sjunkit ner i gruset,
PSA.44.26	vi ligger tryckta mot marken.
PSA.44.27	Grip in, kom till vår hjälp,
PSA.44.27	befria oss, du som är god!
PSA.45.1	För körledaren. Av Korachs ättlingar, en dikt, en kärlekssång.
PSA.45.2	Mitt hjärta brusar av härliga ord,
PSA.45.2	jag sjunger en sång till kungens ära,
PSA.45.2	min tunga är en snabb skrivares penna.
PSA.45.3	Skönast är du bland människor,
PSA.45.3	ur din mun flödar ljuvligt tal.
PSA.45.3	Därför har Gud välsignat dig för evigt.
PSA.45.4	Fäst svärdet vid din sida, o hjälte,
PSA.45.4	i höghet och majestät!
PSA.45.5	Vinn seger! Dra ut för sanning och rätt!
PSA.45.5	Din starka hand skall utföra bragder.
PSA.45.6	Folken stupar för dig,
PSA.45.6	dina vässade pilar sitter
PSA.45.6	i hjärtat på dina fiender, konung.
PSA.45.7	Din tron, gudomlige, består i tid och evighet,
PSA.45.7	din kungaspira är rättens spira.
PSA.45.8	Du älskar det rätta, du hatar orätt.
PSA.45.8	Därför har Gud, din Gud, smort dig
PSA.45.8	med glädjens olja mer än dina likar.
PSA.45.9	Av myrra, aloe och kassia doftar dina kläder,
PSA.45.9	du gläds åt strängars klang från elfenbensgemaken.
PSA.45.10	Kungadottern står bland dina skatter,
PSA.45.10	i Ofir-guld står bruden på din högra sida.
PSA.45.11	Hör, min dotter, lyssna och lär!
PSA.45.11	Glöm ditt folk och din släkt!
PSA.45.12	Kungen åtrår din skönhet,
PSA.45.12	han är din herre, böj dig för honom!
PSA.45.13	Dotter av Tyros, de rika bland folket
PSA.45.13	skall söka din gunst med gåvor.
PSA.45.14	I all sin prakt träder kungadottern in,
PSA.45.14	av guldbrokad är hennes klänning.
PSA.45.15	I lysande färger förs hon fram till kungen,
PSA.45.15	fram till dig, följd av tärnor, hennes väninnor.
PSA.45.16	De förs fram under glädje och jubel,
PSA.45.16	de tågar in i kungens palats.
PSA.45.17	Dina söner skall träda i dina fäders ställe,
PSA.45.17	du gör dem till furstar i hela världen.
PSA.45.18	Jag vill föra ditt rykte till kommande släkten.
PSA.45.18	Ja, folken skall prisa dig nu och för evigt.
PSA.46.1	För körledaren. Av Korachs ättlingar, en sång.
PSA.46.2	Gud är vår tillflykt och vår styrka,
PSA.46.2	en hjälp i nöden, som aldrig svikit.
PSA.46.3	Därför räds vi inte om än jorden skälver
PSA.46.3	och bergen störtar i havets djup,
PSA.46.4	om än vattnen brusar och skummar
PSA.46.4	och bergen darrar vid havets uppror.
PSA.46.5	Här är en flod vars strömmar
PSA.46.5	ger glädje åt Guds stad,
PSA.46.5	som den Högste har helgat till sin boning.
PSA.46.6	Därinne bor Gud, den skall aldrig falla,
PSA.46.6	den får hjälp av Gud när morgonen gryr.
PSA.46.7	Folken larmar, riken vacklar.
PSA.46.7	Då hörs hans röst och jorden bävar.
PSA.46.8	Herren Sebaot är med oss,
PSA.46.8	Jakobs Gud är vår borg.
PSA.46.9	Kom och skåda Herrens gärningar,
PSA.46.9	som slår världen med skräck.
PSA.46.10	Han gör slut på krigen över hela jorden,
PSA.46.10	han bryter bågen och bräcker spjutet,
PSA.46.10	sköldarna bränner han upp i eld.
PSA.46.11	Lugn! Besinna att jag är Gud,
PSA.46.11	upphöjd över folken, upphöjd över jorden.
PSA.46.12	Herren Sebaot är med oss,
PSA.46.12	Jakobs Gud är vår borg.
PSA.47.1	För körledaren. Av Korachs ättlingar, en psalm.
PSA.47.2	Klappa händer, alla folk,
PSA.47.2	hylla Gud med jubelrop!
PSA.47.3	Ty Herren, den Högste, är värd att frukta,
PSA.47.3	en stor konung över hela jorden.
PSA.47.4	Han lägger länderna under oss,
PSA.47.4	lägger folken under våra fötter.
PSA.47.5	Han väljer åt oss ett eget land,
PSA.47.5	hans älskade Jakobs stolthet.
PSA.47.6	Gud har dragit upp under jubelrop,
PSA.47.6	Herren vid hornens klang.
PSA.47.7	Spela och sjung till Guds ära!
PSA.47.7	Spela och sjung till vår konungs ära!
PSA.47.8	Ja, Gud är all världens konung,
PSA.47.8	sjung en sång till hans ära!
PSA.47.9	Gud är konung över folken,
PSA.47.9	Gud sitter på sin heliga tron.
PSA.47.10	Folkens furstar samlas,
PSA.47.10	de är Abrahams Guds folk.
PSA.47.10	Jordens mäktiga tillhör Gud,
PSA.47.10	han är upphöjd över alla.
PSA.48.1	En sång, en psalm av Korachs ättlingar.
PSA.48.2	Stor är Herren, högt är han prisad
PSA.48.2	i vår Guds stad.
PSA.48.3	Skönt reser sig hans heliga berg,
PSA.48.3	en fröjd för hela jorden,
PSA.48.3	Sions berg, gudaberget,
PSA.48.3	den store konungens stad.
PSA.48.4	Gud bor i dess palats,
PSA.48.4	han har visat att han är vår tillflykt.
PSA.48.5	Kungarna slöt sig samman,
PSA.48.5	gemensamt ryckte de fram.
PSA.48.6	De såg, de häpnade,
PSA.48.6	de blev förskräckta och flydde.
PSA.48.7	Där greps de av bävan,
PSA.48.7	vånda som hos en födande kvinna,
PSA.48.8	som när östanvinden krossar
PSA.48.8	skeppen som seglar på Tarshish.
PSA.48.9	Det vi hört om fick vi se
PSA.48.9	i Herren Sebaots stad,
PSA.48.9	i vår Guds stad,
PSA.48.9	den som Gud har grundat för evigt.
PSA.48.10	Vi har besinnat din godhet, o Gud,
PSA.48.10	här i ditt tempel.
PSA.48.11	Liksom ditt namn, o Gud,
PSA.48.11	når ditt lov till jordens ändar.
PSA.48.11	Din hand skänker oss rätt och seger.
PSA.48.12	Sions berg gläder sig,
PSA.48.12	Juda städer jublar
PSA.48.12	över dina domslut.
PSA.48.13	Vandra runt Sion, gå omkring det,
PSA.48.13	räkna dess torn,
PSA.48.14	ge akt på dess vallar,
PSA.48.14	betrakta dess palats,
PSA.48.14	så att ni kan berätta för kommande släkten
PSA.48.15	att sådan är Gud,
PSA.48.15	vår Gud för tid och evighet.
PSA.48.15	Han skall leda oss.
PSA.49.1	För körledaren. Av Korachs ättlingar, en psalm.
PSA.49.2	Hör detta, alla folk!
PSA.49.2	Lyssna, alla som bor i världen,
PSA.49.3	hög och låg,
PSA.49.3	rik som fattig.
PSA.49.4	Vist är mitt tal,
PSA.49.4	mina tankar är kloka.
PSA.49.5	Jag vill lyssna till visdomsord,
PSA.49.5	tyda min gåta vid lyrans klang.
PSA.49.6	Varför skulle jag frukta i olyckans tid,
PSA.49.6	då bedragares ondska omger mig?
PSA.49.7	De litar till sina ägodelar
PSA.49.7	och skryter med sin rikedom.
PSA.49.8	Men ingen kan köpa sig fri
PSA.49.8	och betala lösen till Gud.
PSA.49.9	Att köpa sig fri är dyrt,
PSA.49.9	man kan aldrig betala priset
PSA.49.10	för att få leva evigt
PSA.49.10	och inte läggas i graven.
PSA.49.11	Man ser att de visa dör,
PSA.49.11	med dåren och narren går de bort
PSA.49.11	och lämnar sin egendom åt andra.
PSA.49.12	Graven blir deras hem för evigt,
PSA.49.12	deras boning för alla tider,
PSA.49.12	fast de haft jordagods i sin ägo.
PSA.49.13	Människan i all sin glans är utan förstånd,
PSA.49.13	hon liknar de oskäliga djuren.
PSA.49.14	Så går det för dårarna
PSA.49.14	och för dem som lockas av deras tal:
PSA.49.15	likt får drivs de till dödsriket,
PSA.49.15	döden blir deras herde.
PSA.49.15	[---]
PSA.49.16	Men mig skall Gud köpa fri,
PSA.49.16	han skall ta mig ur dödsrikets grepp.
PSA.49.17	Oroa dig inte när någon blir rik
PSA.49.17	och välståndet växer i hans hus,
PSA.49.18	ty ingenting får han med sig i döden,
PSA.49.18	hans rikedom följer honom inte dit ner.
PSA.49.19	Fast han räknar sig som lycklig i livet
PSA.49.19	och prisas för att det gått honom väl,
PSA.49.20	går han ändå till sina fäder,
PSA.49.20	till dem som aldrig ser ljuset mer.
PSA.49.21	Människan i all sin glans är utan förstånd,
PSA.49.21	hon liknar de oskäliga djuren.
PSA.50.1	En psalm av Asaf.
PSA.50.1	Gud, Herren Gud, har tagit till orda,
PSA.50.1	han kallar på jorden från öster till väster.
PSA.50.2	Från Sion, det fullkomligt sköna,
PSA.50.2	träder Gud fram i glans.
PSA.50.3	Vår Gud kommer, han skall inte tiga.
PSA.50.3	Framför honom går förtärande eld
PSA.50.3	och kring honom rasar stormen.
PSA.50.4	Han kallar på himlen därovan,
PSA.50.4	kallar på jorden, för att döma sitt folk:
PSA.50.5	Samla inför mig mina trogna
PSA.50.5	som sluter förbund med mig genom offer.
PSA.50.6	Himlen förkunnar hans rättfärdighet.
PSA.50.6	Gud är den som dömer.
PSA.50.7	Hör, mitt folk, jag vill tala,
PSA.50.7	Israel, jag vill varna dig.
PSA.50.7	Jag är Gud, din Gud.
PSA.50.8	På dina offer kan jag inte klaga,
PSA.50.8	dina brännoffer får jag dagligen.
PSA.50.9	Men jag behöver inga tjurar från ditt stall,
PSA.50.9	inga bockar ur dina fållor,
PSA.50.10	ty viltet i skogen är mitt,
PSA.50.10	alla djur bland de väldiga bergen.
PSA.50.11	Jag känner alla fåglar i skyn,
PSA.50.11	alla markens smådjur är mina.
PSA.50.12	Vore jag hungrig sade jag det inte till dig,
PSA.50.12	ty min är världen och allt den rymmer.
PSA.50.13	Skulle jag äta kött av tjurar
PSA.50.13	eller dricka bockars blod?
PSA.50.14	Nej, låt tacksägelsen bli ditt offer åt Gud
PSA.50.14	och infria dina löften till den Högste!
PSA.50.15	Ropa till mig när du är i nöd,
PSA.50.15	jag skall rädda dig, och du skall ära mig.
PSA.50.16	Men till den gudlöse säger Gud:
PSA.50.16	Hur vågar du läsa upp mina bud
PSA.50.16	och nämna mitt förbund,
PSA.50.17	du som hatar all fostran
PSA.50.17	och vänder ryggen åt mina ord?
PSA.50.18	Ser du en tjuv slår du följe med honom,
PSA.50.18	med äktenskapsbrytare ger du dig i lag.
PSA.50.19	Din mun sprider elakt tal,
PSA.50.19	din tunga spinner lögner.
PSA.50.20	Du talar illa om din bror,
PSA.50.20	du smutskastar din moders son.
PSA.50.21	Skulle jag tiga när du handlar så?
PSA.50.21	Tro inte att jag är som du!
PSA.50.21	Nej, jag skall ställa dig till svars och straffa dig.
PSA.50.22	Betänk det, ni som glömmer Gud,
PSA.50.22	annars blir ni mitt rov utan hopp om räddning.
PSA.50.23	Den som offrar tacksägelse ärar mig,
PSA.50.23	den som följer min väg skall erfara Guds hjälp.
PSA.51.1	För körledaren. En psalm av David 
PSA.51.2	när profeten Natan varit hos honom, sedan David varit tillsammans med Batseba.
PSA.51.3	Förbarma dig, Gud, i din nåd,
PSA.51.3	stryk ut mina synder i din stora godhet.
PSA.51.4	Gör mig fri från all min skuld
PSA.51.4	och rena mig från min synd.
PSA.51.5	Jag vet vad jag har brutit,
PSA.51.5	min synd står alltid inför mig.
PSA.51.6	Mot dig, bara mot dig har jag syndat,
PSA.51.6	jag har gjort det som är ont i dina ögon.
PSA.51.6	Du har rätt när du ställer mig till svars,
PSA.51.6	den dom du fäller är rättvis.
PSA.51.7	I skuld är jag född,
PSA.51.7	i synd blev jag till i min moders liv.
PSA.51.8	Du som älskar ett uppriktigt hjärta,
PSA.51.8	ge mig vishet i mitt innersta.
PSA.51.9	Rena mig med isop från min synd,
PSA.51.9	tvätta mig vit som snö.
PSA.51.10	Låt mig få höra glädjerop och lovsång,
PSA.51.10	låt den du har krossat få jubla.
PSA.51.11	Vänd bort din blick från mina synder,
PSA.51.11	stryk ut all min skuld.
PSA.51.12	Skapa i mig, Gud, ett rent hjärta,
PSA.51.12	ge mig ett nytt och stadigt sinne.
PSA.51.13	Driv inte bort mig från din närhet,
PSA.51.13	ta inte ifrån mig din heliga ande.
PSA.51.14	Låt mig åter glädjas över att du räddar,
PSA.51.14	håll mig uppe, ge mig ett villigt sinne.
PSA.51.15	Jag skall visa syndarna dina vägar,
PSA.51.15	så att de vänder åter till dig.
PSA.51.16	Skydda mig mot blodsdåd, Gud, min räddare.
PSA.51.16	Då skall jag jubla över din trofasthet.
PSA.51.17	Herre, öppna min mun,
PSA.51.17	jag vill sjunga ditt lov.
PSA.51.18	Slaktoffer vill du inte ta emot,
PSA.51.18	och ger jag dig brännoffer försmår du det.
PSA.51.19	Det offer du begär är ett förkrossat hjärta,
PSA.51.19	en krossad och nedbruten människa
PSA.51.19	förkastar du inte, o Gud.
PSA.51.20	Låt i din godhet allt gå Sion väl,
PSA.51.20	bygg upp Jerusalems murar.
PSA.51.21	Då skall du få njuta rätta offer,
PSA.51.21	brännoffer och heloffer,
PSA.51.21	då skall unga tjurar offras på ditt altare.
PSA.52.1	För körledaren. En dikt av David 
PSA.52.2	när Doeg från Edom hade berättat för Saul att David tagit in hos Achimelek.
PSA.52.3	Varför skryter du över det onda
PSA.52.3	och förhäver dig mot den fromme?
PSA.52.3	Ständigt 
PSA.52.4	tänker du ut fördärv,
PSA.52.4	din tunga är som en vässad kniv,
PSA.52.4	du är full av svek.
PSA.52.5	Du älskar det onda mer än det goda,
PSA.52.5	kommer hellre med lögn än med sanning.
PSA.52.6	Du älskar ord som gör skada
PSA.52.6	och svekfullt tal.
PSA.52.7	Därför skall Gud krossa dig för alltid,
PSA.52.7	gripa dig, slita dig ur ditt tält,
PSA.52.7	rycka dig bort från de levandes land.
PSA.52.8	De rättfärdiga skall se det och bäva,
PSA.52.8	och de skall le och säga:
PSA.52.9	Där är en man
PSA.52.9	som inte gjorde Gud till sitt värn.
PSA.52.9	Han litade på sin rikedom,
PSA.52.9	han sökte skydd i vad han ägde.
PSA.52.10	Men jag är som ett olivträd,
PSA.52.10	grönskande i Guds hus.
PSA.52.10	Jag litar på Guds godhet
PSA.52.10	nu och för evigt.
PSA.52.11	Jag skall alltid tacka dig för vad du gjort
PSA.52.11	och förkunna ditt namn för dina trogna,
PSA.52.11	ty det är gott.
PSA.53.1	För körledaren. En dikt av David.
PSA.53.2	Dårarna tänker: »Det finns ingen Gud.«
PSA.53.2	De handlar fördärvligt och skändligt,
PSA.53.2	ingen gör det goda.
PSA.53.3	Gud blickar ner från himlen,
PSA.53.3	han ser på människosläktet:
PSA.53.3	Finns det någon som är klok,
PSA.53.3	någon som söker sig till Gud?
PSA.53.4	Men alla har avfallit, alla är fördärvade.
PSA.53.4	Ingen gör det goda, ingen enda.
PSA.53.5	Har de ingenting lärt, dessa ogärningsmän,
PSA.53.5	som lever på mitt folk, äter det som bröd
PSA.53.5	och aldrig åkallar Gud?
PSA.53.6	Så drabbas de av skräck
PSA.53.6	— en oväntad skräck —
PSA.53.6	ty Gud strör omkring de gudlösas ben.
PSA.53.6	De står där med skam,
PSA.53.6	ty Gud förkastar dem.
PSA.53.7	O att det från Sion kom räddning för Israel!
PSA.53.7	När Gud vänder sitt folks öde,
PSA.53.7	då skall Jakob glädja sig, Israel jubla!
PSA.54.1	För körledaren, till stränginstrument. En dikt av David 
PSA.54.2	när männen från Sif hade talat om för Saul att David höll sig gömd hos dem.
PSA.54.3	Rädda mig, Gud, genom ditt namn,
PSA.54.3	skaffa mig rätt genom din kraft.
PSA.54.4	Gud, hör min bön,
PSA.54.4	lyssna till mina ord.
PSA.54.5	De övermodiga angriper mig,
PSA.54.5	våldsmän står efter mitt liv.
PSA.54.5	De räknar inte med Gud.
PSA.54.6	Men Gud är min hjälpare,
PSA.54.6	Herren är mitt stöd.
PSA.54.7	Vänd det onda mot mina motståndare,
PSA.54.7	förinta dem, du som är trofast.
PSA.54.8	Gärna vill jag offra åt dig
PSA.54.8	och prisa ditt namn, Herre,
PSA.54.8	ty det är gott.
PSA.54.9	Du befriar mig ur all nöd,
PSA.54.9	och jag skall se mina fienders fall.
PSA.55.1	För körledaren, till stränginstrument. En dikt av David.
PSA.55.2	Gud, lyssna till min bön,
PSA.55.2	dölj dig inte när jag ber,
PSA.55.3	hör mig och ge mig svar.
PSA.55.3	Jag våndas i min oro,
PSA.55.3	jag får ingen ro 
PSA.55.4	för fiendens rop,
PSA.55.4	för de ondas skrän.
PSA.55.4	De öser sin ondska över mig,
PSA.55.4	de ansätter mig i sin vrede.
PSA.55.5	Mitt hjärta grips av ångest,
PSA.55.5	dödsskräck faller över mig.
PSA.55.6	Jag darrar av fruktan,
PSA.55.6	jag överväldigas av fasa.
PSA.55.7	Om jag ändå hade duvans vingar!
PSA.55.7	Då flög jag bort för att finna ett bo.
PSA.55.8	Långt bort skulle jag fly
PSA.55.8	och slå mig ner i ödemarken.
PSA.55.9	Snabbt skulle jag söka ett skydd
PSA.55.9	mot vinande vind och storm.
PSA.55.10	Herre, skapa förvirring i deras tal!
PSA.55.10	Våld och split ser jag i staden.
PSA.55.11	Dag och natt vandrar de runt den
PSA.55.11	uppe på murarna.
PSA.55.11	Därinne bor ondska och elände.
PSA.55.12	Fördärv råder i staden,
PSA.55.12	våld och svek lämnar aldrig dess torg.
PSA.55.13	Om jag smädades av en fiende,
PSA.55.13	då kunde jag bära det,
PSA.55.13	om jag förnedrades av en ovän,
PSA.55.13	då kunde jag dra mig undan,
PSA.55.14	men du är ju min like,
PSA.55.14	min vän och min förtrogne —
PSA.55.15	vi gladdes åt att gå sida vid sida
PSA.55.15	i skaran i Guds hus.
PSA.55.16	Må de överrumplas av döden,
PSA.55.16	levande fara ner i dödsriket,
PSA.55.16	ty ondskan bor mitt ibland dem!
PSA.55.17	Men jag ropar till Gud,
PSA.55.17	och Herren skall rädda mig.
PSA.55.18	Morgon och kväll och mitt på dagen
PSA.55.18	suckar jag och klagar,
PSA.55.18	och han skall höra mig.
PSA.55.19	Han gör mig fri och trygg
PSA.55.19	när fienderna rycker an
PSA.55.19	och söker strid med mig.
PSA.55.20	Gud skall höra mig och förödmjuka dem,
PSA.55.20	han som sedan urtiden sitter på tronen.
PSA.55.20	Ty de ändrar sig aldrig
PSA.55.20	och fruktar inte Gud.
PSA.55.21	Han kränkte freden
PSA.55.21	och svek givna löften.
PSA.55.22	Hans ord är halare än smör,
PSA.55.22	men hans hjärta vill strid.
PSA.55.22	Hans tal är lenare än olja
PSA.55.22	och ändå ett blottat svärd.
PSA.55.23	Kasta din börda på Herren,
PSA.55.23	han skall sörja för dig.
PSA.55.23	Aldrig låter han den rättfärdige svikta.
PSA.55.24	Du, o Gud, skall störta dem ner
PSA.55.24	i avgrundens djup.
PSA.55.24	Mördare och bedragare
PSA.55.24	når inte ens livets mitt.
PSA.55.24	Men jag förtröstar på dig.
PSA.56.1	För körledaren. Ett kväde av David när filisteerna hade gripit honom i Gat.
PSA.56.2	Förbarma dig, Gud, jag är förföljd,
PSA.56.2	ständigt utsatt för angrepp.
PSA.56.3	Fienderna förföljer mig ständigt,
PSA.56.3	många angriper mig och ser ner på mig.
PSA.56.4	När jag är rädd förtröstar jag på dig.
PSA.56.5	På Gud — jag prisar hans ord —
PSA.56.5	på Gud förtröstar jag och är inte rädd.
PSA.56.5	Vad kan dödliga göra mig då?
PSA.56.6	Ständigt sårar de mig med sina ord,
PSA.56.6	de har ont i sinnet mot mig.
PSA.56.7	De gaddar sig samman och ligger på lur,
PSA.56.7	de vaktar på mina steg,
PSA.56.7	de står efter mitt liv.
PSA.56.8	Löna dem för deras ondska,
PSA.56.8	Gud, slå ner folken i din vrede!
PSA.56.9	Du har mätt upp min oro.
PSA.56.9	Samla mina tårar i din lägel,
PSA.56.9	de är ju uppskrivna i din bok.
PSA.56.10	Mina fiender skall vika
PSA.56.10	när jag ropar till dig.
PSA.56.10	Det vet jag: Gud är med mig.
PSA.56.11	På Gud — jag prisar hans ord —
PSA.56.11	på Herren — jag prisar hans ord —
PSA.56.12	på Gud förtröstar jag och är inte rädd.
PSA.56.12	Vad kan människor göra mig då?
PSA.56.13	Jag har gett mina löften till dig, o Gud,
PSA.56.13	jag skall infria dem med tackoffer,
PSA.56.14	ty du har räddat mig från döden,
PSA.56.14	räddat mig från att falla.
PSA.56.14	Så kan jag vandra inför Gud
PSA.56.14	i livets ljus.
PSA.57.1	För körledaren. Ett kväde av David när han var i grottan, på flykt undan Saul.
PSA.57.2	Förbarma dig, Gud, förbarma dig!
PSA.57.2	Jag flyr till dig,
PSA.57.2	i dina vingars skugga tar jag min tillflykt
PSA.57.2	tills faran har dragit förbi.
PSA.57.3	Jag ropar till Gud den Högste,
PSA.57.3	till Gud som gör gott mot mig.
PSA.57.4	Han sänder mig hjälp från himlen
PSA.57.4	när mina förföljare smädar mig.
PSA.57.4	Gud visar sin godhet och trofasthet.
PSA.57.5	Jag ligger mitt ibland lejon,
PSA.57.5	glupska på människokött.
PSA.57.5	Deras tänder är spjut och pilar,
PSA.57.5	deras tungor är skarpa svärd.
PSA.57.6	Visa din höghet i himlen, o Gud,
PSA.57.6	och din härlighet över hela jorden!
PSA.57.7	De lade ut ett nät för mina fötter
PSA.57.7	och en snara för min hals,
PSA.57.7	de grävde en grop åt mig
PSA.57.7	men föll själva däri.
PSA.57.8	Mitt hjärta är redo, Gud,
PSA.57.8	mitt hjärta är redo,
PSA.57.8	jag vill sjunga och spela.
PSA.57.9	Vakna, min själ,
PSA.57.9	vakna, harpa och lyra,
PSA.57.9	jag vill väcka morgonrodnaden.
PSA.57.10	Jag vill tacka dig, Herre, bland folken,
PSA.57.10	jag vill sjunga ditt lov bland alla folk.
PSA.57.11	Ty till himlen når din godhet,
PSA.57.11	till skyarna din trofasthet.
PSA.57.12	Visa din höghet i himlen, o Gud,
PSA.57.12	och din härlighet över hela jorden!
PSA.58.1	För körledaren. Av David, ett kväde.
PSA.58.2	Skipar ni verkligen rätt, ni mäktiga?
PSA.58.2	Dömer ni människorna rättvist?
PSA.58.3	Nej, ni handlar med ont i sinnet,
PSA.58.3	ni sprider våld över jorden.
PSA.58.4	De gudlösa är avfälliga sedan födseln,
PSA.58.4	från sin första stund går lögnarna vilse.
PSA.58.5	Deras gift är som ormars gift,
PSA.58.5	de liknar en kobra som gör sig döv
PSA.58.6	och inte hör ormtjusaren,
PSA.58.6	inte den förfarne besvärjaren.
PSA.58.7	Gud, krossa tänderna i deras mun,
PSA.58.7	bryt lejonens käkar, Herre!
PSA.58.8	Låt dem försvinna likt vatten som rinner bort,
PSA.58.8	likt gräs som trampas ner och vissnar,
PSA.58.9	likt ett ofullgånget foster som löses upp,
PSA.58.9	en dödfödd som aldrig får se solen.
PSA.58.10	Må han rycka bort dem i vrede,
PSA.58.10	innan de brett ut sig som törnsnår!
PSA.58.11	Den rättfärdige gläds när han skådar hämnden,
PSA.58.11	han skall vada i de gudlösas blod.
PSA.58.12	Då skall människorna säga:
PSA.58.12	Den rättfärdige får sin lön,
PSA.58.12	ja, det finns en Gud som dömer på jorden.
PSA.59.1	För körledaren. Ett kväde av David när Saul hade skickat män för att bevaka huset och döda honom.
PSA.59.2	Rädda mig, min Gud, från mina motståndare,
PSA.59.2	för mig i säkerhet undan mina fiender!
PSA.59.3	Rädda mig från ogärningsmännen,
PSA.59.3	hjälp mig undan mördarna!
PSA.59.4	De ligger i försåt för mig,
PSA.59.4	grymma män angriper mig,
PSA.59.4	utan att jag syndat eller felat, Herre.
PSA.59.5	Fast jag är oskyldig gör de sig redo.
PSA.59.5	Vakna, kom till mig och se!
PSA.59.6	Du, Herre Gud Sebaot, Israels Gud,
PSA.59.6	res dig och straffa folken!
PSA.59.6	Skona ingen trolös usling!
PSA.59.7	De kommer varje kväll,
PSA.59.7	de ylar som hundar
PSA.59.7	och stryker omkring i staden.
PSA.59.8	Orden strömmar ur deras mun
PSA.59.8	och tungorna är som svärd,
PSA.59.8	de tror att ingen hör dem.
PSA.59.9	Men du, Herre, ler åt dem,
PSA.59.9	du ser med löje på folken.
PSA.59.10	Du är min styrka, jag lovsjunger dig,
PSA.59.10	Gud är min säkra borg.
PSA.59.11	Min Gud är trofast och kommer till min hjälp,
PSA.59.11	Gud låter mig se mina fienders fall.
PSA.59.12	Döda dem inte — då kan mitt folk glömma.
PSA.59.12	Gör dem hemlösa med din makt,
PSA.59.12	störta ner dem, Herre, vår sköld!
PSA.59.13	Varje ord ur deras mun är synd.
PSA.59.13	Låt dem fångas i sitt högmod
PSA.59.13	med sina förbannelser och lögner.
PSA.59.14	Förgör dem i din vrede, förgör dem i grund!
PSA.59.14	Då skall alla inse att Gud härskar i Jakob,
PSA.59.14	ja, till jordens yttersta gräns.
PSA.59.15	De kommer varje kväll,
PSA.59.15	de ylar som hundar
PSA.59.15	och stryker omkring i staden.
PSA.59.16	De driver omkring och letar föda,
PSA.59.16	blir de inte mätta så gnyr de.
PSA.59.17	Men jag skall sjunga om din styrka
PSA.59.17	och jubla var morgon över din trofasthet,
PSA.59.17	ty du blev en borg för mig,
PSA.59.17	dit jag flydde när jag var i nöd.
PSA.59.18	Du är min styrka, jag lovsjunger dig,
PSA.59.18	Gud är min säkra borg,
PSA.59.18	min Gud är trofast.
PSA.60.1	För körledaren. Att lära ut. Ett kväde av David 
PSA.60.2	när han låg i strid med arameerna i Naharajim och i Sova och Joav vände tillbaka och slog edomeerna i Saltdalen, tolv tusen man.
PSA.60.3	Gud, du har förkastat och krossat oss.
PSA.60.3	Du var vred, upprätta oss igen.
PSA.60.4	Du lät landet bäva och rämna.
PSA.60.4	Det störtar samman, gör det helt igen.
PSA.60.5	Du lät ditt folk möta hårda öden,
PSA.60.5	du gav oss ett vin som fick oss att ragla.
PSA.60.6	Res ett baner för dina trogna,
PSA.60.6	dit de kan fly undan pilbågen.
PSA.60.7	Hjälp oss med din starka hand, bönhör mig,
PSA.60.7	så att de som du älskar blir räddade!
PSA.60.8	Gud har talat i sin helgedom:
PSA.60.8	»I triumf skall jag utskifta Shekem
PSA.60.8	och mäta upp Suckotdalen.
PSA.60.9	Mitt är Gilead, mitt är Manasse.
PSA.60.9	Efraim är min hjälm
PSA.60.9	och Juda min härskarstav.
PSA.60.10	Moab är mitt tvättfat,
PSA.60.10	på Edom kastar jag min sko,
PSA.60.10	mot filisteerna höjer jag stridsrop.«
PSA.60.11	Vem för mig till den befästa staden,
PSA.60.11	vem leder mig till Edom?
PSA.60.12	Du, Gud, har ju förkastat oss,
PSA.60.12	du drog inte i fält med våra härar.
PSA.60.13	Bistå oss nu mot fienden,
PSA.60.13	människors hjälp är ingenting värd.
PSA.60.14	Med Gud skall vi utföra stora dåd.
PSA.60.14	Han trampar ner våra fiender.
PSA.61.1	För körledaren, till stränginstrument. Av David.
PSA.61.2	Gud, hör mitt rop,
PSA.61.2	lyssna till min bön!
PSA.61.3	Från jordens ände ropar jag till dig
PSA.61.3	i min förtvivlan.
PSA.61.3	Rädda mig upp på en klippa
PSA.61.3	och ge mig trygghet!
PSA.61.4	Du är min tillflykt,
PSA.61.4	mitt befästa torn mot fienden.
PSA.61.5	Jag vill bo i ditt tält för alltid,
PSA.61.5	söka skydd under dina vingar.
PSA.61.6	Du, Gud, har hört mina löften
PSA.61.6	och uppfyllt dina trognas önskningar.
PSA.61.7	Du lägger år till kungens livslängd,
PSA.61.7	han skall leva när släktena skiftar.
PSA.61.8	Må han evigt sitta på sin tron inför Gud,
PSA.61.8	må godhet och trohet bevara honom.
PSA.61.9	Då skall jag alltid lovsjunga ditt namn
PSA.61.9	och infria mina löften dag efter dag.
PSA.62.1	För körledaren. En psalm av David.
PSA.62.2	Bara hos Gud finner jag ro,
PSA.62.2	från honom kommer min räddning.
PSA.62.3	Han är klippan som räddar mig,
PSA.62.3	min borg där jag står trygg.
PSA.62.4	Hur länge skall ni ansätta mig,
PSA.62.4	samfällt storma an
PSA.62.4	som mot en lutande vägg,
PSA.62.4	en fallfärdig mur?
PSA.62.5	De har enats om att störta ner mig.
PSA.62.5	De älskar svek,
PSA.62.5	med munnen välsignar de,
PSA.62.5	men i sitt hjärta förbannar de.
PSA.62.6	Bara hos Gud finner jag ro,
PSA.62.6	från honom kommer mitt hopp.
PSA.62.7	Han är klippan som räddar mig,
PSA.62.7	min borg där jag står trygg.
PSA.62.8	Från Gud kommer min hjälp och min ära,
PSA.62.8	Gud är min tillflykt, min starka klippa.
PSA.62.9	Sätt alltid din lit till honom, du folk,
PSA.62.9	öppna ditt hjärta inför honom.
PSA.62.9	Gud är vår tillflykt.
PSA.62.10	Bara en vindfläkt är människorna,
PSA.62.10	de dödliga endast ett bländverk.
PSA.62.10	Läggs de i vågskålen höjer den sig,
PSA.62.10	ja, de är lättare än luft.
PSA.62.11	Lita inte till våld,
PSA.62.11	sätt inte ert hopp till rövat gods.
PSA.62.11	Om än er rikedom växer,
PSA.62.11	förtrösta inte på den.
PSA.62.12	Ett har Gud talat,
PSA.62.12	två ting har jag hört:
PSA.62.12	att Gud har makten,
PSA.62.13	att du, Herre, är trofast.
PSA.62.13	Du lönar var och en
PSA.62.13	efter vad han har gjort.
PSA.63.1	En psalm av David när han var i Juda öken.
PSA.63.2	Gud, min Gud, dig söker jag,
PSA.63.2	min själ törstar efter dig,
PSA.63.2	min kropp längtar efter dig,
PSA.63.2	som ett kargt och uttorkat land.
PSA.63.3	Då skådar jag dig i helgedomen,
PSA.63.3	jag ser din makt och din härlighet.
PSA.63.4	Din nåd är mer värd än livet.
PSA.63.4	Min tunga skall prisa dig.
PSA.63.5	Jag vill lova dig så länge jag lever
PSA.63.5	och åkalla dig med lyfta händer.
PSA.63.6	Min hunger stillas som av feta rätter,
PSA.63.6	jag lovsjunger dig med jublande tunga.
PSA.63.7	Jag minns dig när jag gått till vila,
PSA.63.7	jag tänker på dig i nattens timmar,
PSA.63.8	ty du kom till min hjälp,
PSA.63.8	i dina vingars skugga jublar jag.
PSA.63.9	Jag håller mig tätt intill dig,
PSA.63.9	din hand ger mig stöd.
PSA.63.10	De som står efter mitt liv går under,
PSA.63.10	de skall fara ner i jordens djup.
PSA.63.11	De skall utlämnas åt svärdet
PSA.63.11	och bli schakalernas byte.
PSA.63.12	Men kungen skall glädja sig över Gud
PSA.63.12	och hans edsvurna prisa sig lyckliga,
PSA.63.12	ty lögnarnas mun täpps till.
PSA.64.1	För körledaren. En psalm av David.
PSA.64.2	Hör mig, Gud, när jag klagar,
PSA.64.2	rädda mig, fienden fyller mig med skräck!
PSA.64.3	Göm mig för de ondas hop,
PSA.64.3	för skocken av ogärningsmän.
PSA.64.4	De vässar sina tungor som svärd,
PSA.64.4	de siktar med skarpa ord som pilar
PSA.64.5	för att skjuta den oskyldige ur bakhåll —
PSA.64.5	plötsligt skjuter de, utan att tveka.
PSA.64.6	De eggar varandra,
PSA.64.6	de rabblar förbannelser,
PSA.64.6	de gillrar snaror
PSA.64.6	och säger: »Ingen ser det.«
PSA.64.7	De tänker ut ogärningar
PSA.64.7	men döljer vad de tänkt ut —
PSA.64.7	en avgrund är människans hjärta.
PSA.64.8	Men Gud skjuter sin pil,
PSA.64.8	den träffar dem plötsligt.
PSA.64.9	Deras tunga får dem på fall,
PSA.64.9	alla som ser det förfäras.
PSA.64.10	Alla människor grips av fruktan,
PSA.64.10	de förkunnar Guds verk,
PSA.64.10	de besinnar vad han har gjort.
PSA.64.11	Den rättfärdige gläder sig över Herren
PSA.64.11	och tar sin tillflykt till honom.
PSA.64.11	De redbara prisar sig lyckliga.
PSA.65.1	För körledaren. En psalm av David, en sång.
PSA.65.2	Lovsång tillkommer dig,
PSA.65.2	o Gud, på Sion.
PSA.65.2	Vi infriar våra löften till dig,
PSA.65.3	du som hör bön.
PSA.65.3	Till dig kommer alla människor
PSA.65.4	för att bekänna sina synder.
PSA.65.4	När vår skuld blir oss för tung
PSA.65.4	förlåter du oss.
PSA.65.5	Lycklig den utvalde
PSA.65.5	som får komma dig nära
PSA.65.5	och vara på dina förgårdar.
PSA.65.5	Vi mättas av det goda i ditt hus,
PSA.65.5	av det heliga i ditt tempel.
PSA.65.6	Förunderligt svarar du oss och ger seger,
PSA.65.6	Gud, du som räddar oss,
PSA.65.6	du tillflykt för hela jorden
PSA.65.6	och de fjärran haven,
PSA.65.7	du som reste bergen med din styrka,
PSA.65.7	rustad med kraft,
PSA.65.8	du som stillade havets brus,
PSA.65.8	vågornas brus och folkens larm!
PSA.65.9	De som bor vid jordens ändar står häpna
PSA.65.9	inför dina mäktiga gärningar,
PSA.65.9	öster och väster fyller du med jubel.
PSA.65.10	Du tar dig an jorden och ger den regn,
PSA.65.10	du gör den bördig och rik.
PSA.65.10	Guds flod är full av vatten.
PSA.65.10	Du får säden att växa,
PSA.65.10	du sörjer för jorden.
PSA.65.11	Du vattnar åkerns fåror
PSA.65.11	och jämnar ut dess tiltor.
PSA.65.11	Med regnskurar gör du jorden mjuk,
PSA.65.11	du välsignar det som växer.
PSA.65.12	Du kröner året med goda gåvor,
PSA.65.12	där du går fram gror feta skördar.
PSA.65.13	Ödemarkens beten frodas,
PSA.65.13	höjderna klär sig i jubel.
PSA.65.14	Ängarna smyckas av fårhjordar
PSA.65.14	och dalarna höljer sig i säd.
PSA.65.14	Allt är jubel och sång.
PSA.66.1	För körledaren. En sång, en psalm.
PSA.66.1	Hylla Gud, hela världen,
PSA.66.2	spela och ära hans namn,
PSA.66.2	ära honom med lovsång!
PSA.66.3	Säg till Gud: Väldiga är dina verk!
PSA.66.3	För din makt kryper dina fiender,
PSA.66.4	hela världen tillber dig,
PSA.66.4	spelar till din ära,
PSA.66.4	lovsjunger ditt namn.
PSA.66.5	Kom och se Guds gärningar,
PSA.66.5	hans väldiga verk bland människor.
PSA.66.6	Han förvandlade havet till torr mark,
PSA.66.6	de gick till fots genom floden.
PSA.66.6	Låt oss glädjas över honom.
PSA.66.7	Han härskar för evigt i sin makt.
PSA.66.7	Hans ögon vakar över folken —
PSA.66.7	inga upprorsmän skall resa sig.
PSA.66.8	Prisa vår Gud, alla folk,
PSA.66.8	låt lovsången ljuda!
PSA.66.9	Han bevarar oss vid liv,
PSA.66.9	han låter inte våra fötter slinta.
PSA.66.10	Du prövade oss, o Gud,
PSA.66.10	du renade oss som man renar silver.
PSA.66.11	Du lät oss fastna i nätet,
PSA.66.11	du slog oss i bojor,
PSA.66.12	du lät människor rida fram över oss.
PSA.66.12	Vi gick genom eld och genom vatten,
PSA.66.12	men du förde oss ut i frihet.
PSA.66.13	Jag kommer till ditt hus med brännoffer,
PSA.66.13	jag infriar mina löften till dig,
PSA.66.14	de som kom från mina läppar,
PSA.66.14	ur min mun när jag var i nöd.
PSA.66.15	Feta brännoffer bär jag fram till dig
PSA.66.15	och röken stiger från baggarna.
PSA.66.15	Jag offrar tjurar och bockar.
PSA.66.16	Kom och lyssna, alla som fruktar Gud,
PSA.66.16	jag skall berätta vad han gjort för mig.
PSA.66.17	Till honom ropade jag,
PSA.66.17	och lovsång låg redo på min tunga.
PSA.66.18	Om jag burit ont i sinnet
PSA.66.18	skulle Herren inte ha hört mig.
PSA.66.19	Men Gud hörde mig,
PSA.66.19	han lyssnade till min bön.
PSA.66.20	Lovad vare Gud,
PSA.66.20	som inte avvisade min bön,
PSA.66.20	inte vägrade mig sin nåd.
PSA.67.1	För körledaren, till stränginstrument. En psalm, en sång.
PSA.67.2	Gud, visa oss nåd och välsigna oss,
PSA.67.2	låt ditt ansikte lysa mot oss,
PSA.67.3	så att hela jorden lär känna vad du gör
PSA.67.3	och alla folk får veta att du hjälper.
PSA.67.4	Folken skall tacka dig, o Gud,
PSA.67.4	ja, alla folk skall tacka dig.
PSA.67.5	Alla länder skall jubla av glädje,
PSA.67.5	ty du råder rättvist över folken
PSA.67.5	och leder länderna på jorden.
PSA.67.6	Folken skall tacka dig, o Gud,
PSA.67.6	ja, alla folk skall tacka dig.
PSA.67.7	Jorden har gett sin gröda.
PSA.67.7	Gud, vår Gud, välsignar oss.
PSA.67.8	Gud välsignar oss,
PSA.67.8	och hela jorden skall frukta honom.
PSA.68.1	För körledaren. Av David, en psalm, en sång.
PSA.68.2	Gud reser sig, hans fiender skingras,
PSA.68.2	hans motståndare flyr undan.
PSA.68.3	Som röken virvlar bort,
PSA.68.3	som vaxet smälter för elden
PSA.68.3	förgås de onda inför Gud.
PSA.68.4	Men de rättfärdiga gläds inför Gud,
PSA.68.4	de fröjdar sig och jublar av glädje.
PSA.68.5	Sjung till Guds ära, lova hans namn,
PSA.68.5	hylla honom som rider på molnen!
PSA.68.5	Herren är hans namn, jubla inför honom,
PSA.68.6	de faderlösas fader, änkornas försvarare,
PSA.68.6	Gud i sin heliga boning.
PSA.68.7	Gud ger de ensamma ett hem
PSA.68.7	och de fångna frihet och lycka,
PSA.68.7	men upprorsmännen får bo i öknen.
PSA.68.8	Gud, när du drog ut i spetsen för ditt folk,
PSA.68.8	när du gick fram i ödemarken,
PSA.68.9	då bävade jorden, då strömmade det från himlen,
PSA.68.9	inför Gud, Sinais herre,
PSA.68.9	inför Gud, Israels Gud.
PSA.68.10	Ett ymnigt regn lät du falla, o Gud,
PSA.68.10	ditt kraftlösa land gav du styrka.
PSA.68.11	Där fick din skara bo,
PSA.68.11	du sörjde för de arma i din godhet, o Gud.
PSA.68.12	Herren har sagt sitt ord,
PSA.68.12	en här av kvinnor sprider segerbudet.
PSA.68.13	Kungar och härar flyr, de flyr,
PSA.68.13	husfrun fördelar bytet.
PSA.68.14	Skall ni då ligga stilla i fållorna?
PSA.68.14	Duvans vingar är täckta av silver
PSA.68.14	och fjädrarna av rödaste guld.
PSA.68.15	När den Väldige skingrade kungarna
PSA.68.15	föll det snö på Salmon.
PSA.68.16	Mäktigt är Bashans berg,
PSA.68.16	höga toppar har Bashans berg.
PSA.68.17	Ni höga toppar, varför ser ni med avund
PSA.68.17	på berget där Gud har valt att bo,
PSA.68.17	där Herren vill bo för evigt?
PSA.68.18	Guds vagnar var tusen och åter tusen,
PSA.68.18	när Herren kom i helighet från Sinai.
PSA.68.19	Du drog upp mot höjderna, du tog fångar,
PSA.68.19	du fick gåvor från människor,
PSA.68.19	också från upprorsmännen —
PSA.68.19	du, Herre Gud, skulle bo där.
PSA.68.20	Lovad vare Herren dag efter dag!
PSA.68.20	Han bär vår börda, Gud är vår räddning.
PSA.68.21	Vår Gud är en räddande gud,
PSA.68.21	Herren, vår härskare, för oss bort från döden.
PSA.68.22	Ja, Gud krossar huvudet på sina fiender,
PSA.68.22	skallen på den som framhärdar i synd.
PSA.68.23	Herren har sagt: Från Bashan skall jag hämta dem,
PSA.68.23	jag skall hämta dem från havets djup,
PSA.68.24	så att du kan vada i fiendens blod
PSA.68.24	och hundarna får slicka i sig.
PSA.68.25	Nu kommer ditt festtåg, o Gud,
PSA.68.25	min Guds och konungs festtåg i helgedomen.
PSA.68.26	Främst går sångare, sedan musikanter
PSA.68.26	bland flickor som slår på tamburin.
PSA.68.27	Lova Gud i tempelskaran,
PSA.68.27	lova Herren, Israels källa.
PSA.68.28	Där är Benjamin, den yngste, som anför dem,
PSA.68.28	följet av Judas furstar,
PSA.68.28	Sebulons furstar, Naftalis furstar.
PSA.68.29	Visa din makt, o Gud,
PSA.68.29	håll vid makt, o Gud, det du gjort för oss
PSA.68.30	från ditt tempel i Jerusalem!
PSA.68.30	Till dig kommer kungar med gåvor.
PSA.68.31	Kväs odjuret i vassen,
PSA.68.31	tjurhopen och folkens kalvar
PSA.68.31	[---].
PSA.68.31	Skingra de folk som vill krig!
PSA.68.32	Man kommer med brons från Egypten,
PSA.68.32	man skyndar från Kush med gåvor till Gud.
PSA.68.33	Jordens riken, sjung Guds lov,
PSA.68.33	spela till Herrens ära!
PSA.68.34	Han som rider på himlen, urtidens himmel —
PSA.68.34	hör, han höjer sin röst, sin väldiga röst!
PSA.68.35	Ära Gud i hans makt,
PSA.68.35	han råder över Israel och härskar över skyarna.
PSA.68.36	Fruktansvärd är Gud i sin helgedom.
PSA.68.36	Israels Gud ger folket makt och styrka.
PSA.68.36	Lovad vare Gud!
PSA.69.1	För körledaren. Av David.
PSA.69.2	Rädda mig, Gud!
PSA.69.2	Vattnet når mig till halsen.
PSA.69.3	Jag har sjunkit ner i bottenlös dy
PSA.69.3	och har inget fotfäste.
PSA.69.3	Jag har kommit ut på djupt vatten,
PSA.69.3	strömmen vill dra ner mig.
PSA.69.4	Jag har ropat mig trött,
PSA.69.4	min strupe är hes.
PSA.69.4	Mina ögon värker,
PSA.69.4	jag har väntat länge på min Gud.
PSA.69.5	Flera än håren på mitt huvud
PSA.69.5	är de som hatar mig utan grund.
PSA.69.5	Många är de som vill förgöra mig,
PSA.69.5	som är mina fiender utan skäl.
PSA.69.5	Jag tvingas lämna tillbaka
PSA.69.5	det som jag aldrig stulit.
PSA.69.6	Du känner min dårskap, Gud,
PSA.69.6	min skuld är inte dold för dig.
PSA.69.7	Låt mig inte dra skam
PSA.69.7	över dem som hoppas på dig,
PSA.69.7	Herre Gud Sebaot.
PSA.69.7	Låt mig inte dra vanära
PSA.69.7	över dem som söker sig till dig,
PSA.69.7	du Israels Gud.
PSA.69.8	Det är ju för din skull man hånar mig
PSA.69.8	och mitt ansikte rodnar av skam.
PSA.69.9	Jag har blivit en utstött bland mina bröder,
PSA.69.9	en främling för min moders barn.
PSA.69.10	Lidelsen för ditt hus har förtärt mig,
PSA.69.10	jag smädas av dem som smädar dig.
PSA.69.11	Jag grät och fastade,
PSA.69.11	då blev jag hånad.
PSA.69.12	Jag klädde mig i säckväv,
PSA.69.12	då blev jag en visa för dem.
PSA.69.13	De sladdrar om mig i stadsporten,
PSA.69.13	drinkare sjunger om mig.
PSA.69.14	Jag kommer till dig med min bön,
PSA.69.14	må stunden vara den rätta.
PSA.69.14	Svara mig, Gud, i din stora godhet,
PSA.69.14	ge mig din trofasta hjälp.
PSA.69.15	Rädda mig från att sjunka i dyn,
PSA.69.15	låt mig bli räddad från dem som hatar mig
PSA.69.15	och från det djupa vattnet.
PSA.69.16	Låt inte strömmen dra ner mig
PSA.69.16	och djupet uppsluka mig,
PSA.69.16	låt inte graven sluta sitt gap om mig.
PSA.69.17	Svara mig, Herre, i din trofasta godhet,
PSA.69.17	vänd dig till mig i din stora barmhärtighet.
PSA.69.18	Dölj inte ditt ansikte för din tjänare,
PSA.69.18	jag är i nöd, skynda dig att svara.
PSA.69.19	Kom till mig och gör mig fri,
PSA.69.19	befria mig från mina fiender.
PSA.69.20	Du vet hur jag blir smädad,
PSA.69.20	hur jag lider hån och skam,
PSA.69.20	du ser ju alla mina ovänner.
PSA.69.21	Deras hån har krossat mig,
PSA.69.21	mitt hjärta finner ingen bot.
PSA.69.21	Jag hoppades på medkänsla,
PSA.69.21	men förgäves,
PSA.69.21	på någon som ville trösta mig,
PSA.69.21	men ingen fanns.
PSA.69.22	De förgiftade min mat,
PSA.69.22	i min törst fick jag ättika att dricka.
PSA.69.23	Må deras bord bli en fälla för dem
PSA.69.23	och deras offermåltid en snara.
PSA.69.24	Må det mörkna för deras ögon
PSA.69.24	så att de inte kan se.
PSA.69.24	Låt deras lemmar mista sin stadga.
PSA.69.25	Ös ut din vrede över dem,
PSA.69.25	låt din glödande harm hinna upp dem.
PSA.69.26	Må deras läger bli öde
PSA.69.26	och ingen mer bo i deras tält.
PSA.69.27	De förföljer ju den du har slagit,
PSA.69.27	ökar plågan för den du har sargat.
PSA.69.28	Lägg fram brott efter brott,
PSA.69.28	låt dem aldrig bli friade.
PSA.69.29	Må de strykas ur de levandes bok
PSA.69.29	och inte stå skrivna bland de rättfärdiga.
PSA.69.30	Men jag är betryckt och plågad,
PSA.69.30	rädda mig, Gud, och för mig i säkerhet.
PSA.69.31	Jag vill prisa Guds namn med sång
PSA.69.31	och tacka och lova honom.
PSA.69.32	Det behagar Herren mer än tjurar,
PSA.69.32	offerdjur med horn och klövar.
PSA.69.33	De betryckta skall se det och glädjas,
PSA.69.33	ni som söker er till Gud skall få nytt mod,
PSA.69.34	ty Herren lyssnar till de fattiga
PSA.69.34	och föraktar inte de fångna.
PSA.69.35	Himlen och jorden skall prisa honom,
PSA.69.35	haven och allt som rör sig i dem.
PSA.69.36	Gud skall rädda Sion
PSA.69.36	och bygga upp Juda städer.
PSA.69.36	Där skall de bo, de skall äga landet.
PSA.69.37	Det skall gå i arv till hans tjänares barn,
PSA.69.37	de som älskar hans namn skall bo där.
PSA.70.1	För körledaren. Av David, till påminnelse.
PSA.70.2	Gud, befria mig!
PSA.70.2	Herre, skynda till min hjälp!
PSA.70.3	Skam och smälek må drabba dem
PSA.70.3	som står efter mitt liv.
PSA.70.3	Låt dem vika tillbaka med vanära,
PSA.70.3	de som vill mig ont.
PSA.70.4	Må de ta till flykten i skam,
PSA.70.4	de som nu skrattar hånfullt.
PSA.70.5	Men alla som kommer till dig
PSA.70.5	skall jubla av glädje över dig,
PSA.70.5	och de som längtar efter din hjälp
PSA.70.5	skall alltid säga: »Gud är stor.«
PSA.70.6	Jag är betryckt och fattig.
PSA.70.6	Gud, skynda till mig.
PSA.70.6	Min hjälp och min räddare är du.
PSA.70.6	Herre, dröj inte!
PSA.71.1	Till dig, Herre, tar jag min tillflykt,
PSA.71.1	svik mig aldrig!
PSA.71.2	Du som är trofast, hjälp mig, befria mig,
PSA.71.2	lyssna på mig och rädda mig.
PSA.71.3	Var min klippa dit jag kan fly,
PSA.71.3	borgen där jag finner räddning.
PSA.71.3	Ja, du är min klippa och min borg.
PSA.71.4	Befria mig, Gud, ur de ondas grepp,
PSA.71.4	rädda mig undan gudlösa våldsmän.
PSA.71.5	Du är mitt hopp, o Herre, min Gud,
PSA.71.5	min trygghet ända från min ungdom.
PSA.71.6	Från min första stund har du varit mitt stöd,
PSA.71.6	från moderlivet min styrka,
PSA.71.6	jag sjunger ständigt ditt lov.
PSA.71.7	Jag har blivit ett tecken för många
PSA.71.7	i min fasta förtröstan på dig.
PSA.71.8	Min strupe fylls av lovsång till dig,
PSA.71.8	dagen lång vill jag sjunga till din ära.
PSA.71.9	Stöt inte bort mig på min ålderdom,
PSA.71.9	överge mig inte när krafterna sviker.
PSA.71.10	De som står mig efter livet smider planer,
PSA.71.10	mina fiender säger om mig:
PSA.71.11	»Gud har övergett honom.
PSA.71.11	Sätt efter honom, grip honom,
PSA.71.11	han är räddningslöst förlorad!«
PSA.71.12	Gud, dröj inte långt borta!
PSA.71.12	Min Gud, skynda till min hjälp!
PSA.71.13	Skam och vanära må drabba dem som hotar mig,
PSA.71.13	hölj dem som vill mig ont med smälek och skymf.
PSA.71.14	Själv vill jag alltid hoppas på dig,
PSA.71.14	åter och åter sjunga ditt lov.
PSA.71.15	Jag vill vittna om din trofasthet,
PSA.71.15	ständigt vittna om den hjälp du ger,
PSA.71.15	fast jag aldrig förmår det till fullo.
PSA.71.16	Jag vill besjunga dina storverk, Herre, min Gud,
PSA.71.16	den trofasthet som endast du kan visa.
PSA.71.17	Gud, från min ungdom har du fostrat mig,
PSA.71.17	och ännu förkunnar jag dina under.
PSA.71.18	Överge mig inte, o Gud,
PSA.71.18	när jag är gammal och mitt hår har grånat,
PSA.71.18	låt mig förkunna din kraft för nya släkten.
PSA.71.18	Din makt 
PSA.71.19	och trofasthet, o Gud, når upp till skyarna.
PSA.71.19	Du som gör stora ting,
PSA.71.19	Gud, vem är som du?
PSA.71.20	Svåra öden har du låtit drabba mig,
PSA.71.20	men du skall ge mig liv på nytt
PSA.71.20	och åter dra mig upp ur djupen.
PSA.71.21	Ge mig min storhet tillbaka,
PSA.71.21	låt mig bli trygg igen.
PSA.71.22	Då skall jag prisa dig till harpa
PSA.71.22	för din trofasthet, min Gud.
PSA.71.22	Jag skall lovsjunga dig till lyra,
PSA.71.22	du Israels Helige.
PSA.71.23	När jag spelar till din ära
PSA.71.23	stiger jublet från mina läppar,
PSA.71.23	ty du har befriat mig.
PSA.71.24	Dagen lång skall jag vittna om din trofasthet.
PSA.71.24	Men de som ville mig ont
PSA.71.24	skall drabbas av skam och smälek.
PSA.72.1	Av Salomo.
PSA.72.1	Gud, ge kungen dina lagar,
PSA.72.1	kungasonen din rättvisa ordning,
PSA.72.2	så att han rättrådigt dömer ditt folk
PSA.72.2	och låter dina betryckta få sin rätt.
PSA.72.3	Låt berg och höjder bära fredens frukter
PSA.72.3	åt folket genom rättfärdighet.
PSA.72.4	Må han värna de armas rätt,
PSA.72.4	rädda de fattiga, krossa förtryckaren.
PSA.72.5	Låt honom leva så länge solen finns
PSA.72.5	och månen lyser, släkte efter släkte.
PSA.72.6	Han skall komma som regn över grödan,
PSA.72.6	ett stilla regn som vattnar jorden.
PSA.72.7	Låt rättvisa grönska i alla hans dagar
PSA.72.7	och fred och välgång råda,
PSA.72.7	tills ingen måne lyser mer.
PSA.72.8	Må han härska från hav till hav,
PSA.72.8	från floden till världens ände.
PSA.72.9	Hans motståndare skall böja sig för honom,
PSA.72.9	hans fiender kräla i stoftet.
PSA.72.10	Kungar från Tarshish och fjärran kuster
PSA.72.10	skall komma med gåvor,
PSA.72.10	kungar från Saba och Seba
PSA.72.10	skall bära fram sin tribut.
PSA.72.11	Honom skall alla kungar hylla,
PSA.72.11	alla folk skall tjäna honom.
PSA.72.12	Han räddar den fattige som ropar,
PSA.72.12	den arme som ingen hjälper.
PSA.72.13	Han förbarmar sig över de svaga och fattiga,
PSA.72.13	räddar de fattigas liv.
PSA.72.14	Han befriar dem från våld och förtryck,
PSA.72.14	deras liv är dyrbart i hans ögon.
PSA.72.15	Må han leva och hyllas med guld från Saba.
PSA.72.15	Må man ständigt be för honom
PSA.72.15	och välsigna honom dagen lång.
PSA.72.16	Må säden växa rikligt i landet,
PSA.72.16	vaja på bergens toppar.
PSA.72.16	Må landet bli fruktbart som Libanon,
PSA.72.16	åkerns kärvar stå tätt som gräs.
PSA.72.17	Må hans namn leva för alltid,
PSA.72.17	föras vidare så länge solen lyser.
PSA.72.17	Den som välsignar skall nämna hans namn,
PSA.72.17	alla folk skall prisa honom lycklig.
PSA.72.17	*
PSA.72.18	Lovad vare Herren, Israels Gud,
PSA.72.18	han som ensam gör under.
PSA.72.19	Evigt lovat vare hans härliga namn,
PSA.72.19	må hans ära uppfylla världen.
PSA.72.19	Amen, amen.
PSA.72.20	Här slutar bönerna av David, Jishajs son.
PSA.73.1	En psalm av Asaf.
PSA.73.1	Ja, Gud är god mot den rättrådige,
PSA.73.1	mot den vars hjärta är rent.
PSA.73.2	Ändå var jag nära att snava,
PSA.73.2	jag höll på att tappa fotfästet.
PSA.73.3	Jag fylldes av avund mot de högmodiga,
PSA.73.3	jag såg att det gick de gudlösa väl.
PSA.73.4	De vet inte av några hinder,
PSA.73.4	deras hull är fett och frodigt.
PSA.73.5	De råkar inte i nöd som andra,
PSA.73.5	de lider inte som människor gör.
PSA.73.6	Därför är högfärden deras halskedja
PSA.73.6	och våldet den dräkt de bär.
PSA.73.7	Deras ögon tittar fram ur fetman,
PSA.73.7	deras inbilskhet är utan gräns.
PSA.73.8	De hånar och talar ondsint,
PSA.73.8	överlägset och hotfullt.
PSA.73.9	De öppnar sitt gap mot himlen,
PSA.73.9	deras tunga far fram över jorden.
PSA.73.10	Därför kommer folket till dem
PSA.73.10	och suger i sig deras ord.
PSA.73.11	De säger: Gud, vad vet han?
PSA.73.11	Inte vet den Högste vad vi gör!
PSA.73.12	Sådana är de gudlösa,
PSA.73.12	i lugn och ro ökar de sin rikedom.
PSA.73.13	Förgäves höll jag mitt hjärta rent
PSA.73.13	och sköljde i oskuld mina händer.
PSA.73.14	Jag fick lida dagen i ända,
PSA.73.14	var morgon blev jag tuktad på nytt.
PSA.73.15	Hade jag sagt: Jag vill tala som de,
PSA.73.15	då hade jag svikit dina trogna.
PSA.73.16	Jag grubblade och sökte förstå,
PSA.73.16	men det blev mig för svårt.
PSA.73.17	Men så kom jag till Guds helgedom
PSA.73.17	och insåg hur det går med dem.
PSA.73.18	Du för dem ut på hala vägar,
PSA.73.18	du störtar dem i fördärvet.
PSA.73.19	Plötsligt blir de till intet,
PSA.73.19	de går under och förgås i skräck,
PSA.73.20	liksom drömmen är borta när man vaknar,
PSA.73.20	en bild som är glömd då man stiger upp.
PSA.73.21	När mitt sinne var bittert
PSA.73.21	och det sved i mitt hjärta,
PSA.73.22	då var jag utan förstånd,
PSA.73.22	som ett oskäligt djur inför dig.
PSA.73.23	Men nu är jag alltid hos dig,
PSA.73.23	du håller mig vid handen.
PSA.73.24	Du leder mig efter din vilja,
PSA.73.24	du för mig på härlighetens väg.
PSA.73.25	Äger jag dig i himlen
PSA.73.25	önskar jag ingenting på jorden.
PSA.73.26	Min kropp och mitt mod må svika,
PSA.73.26	men jag har Gud, han är min klippa för evigt.
PSA.73.27	De som är fjärran från dig går under,
PSA.73.27	du förintar alla som är otrogna mot dig.
PSA.73.28	Men jag har min lycka i att nalkas Gud,
PSA.73.28	jag tar min tillflykt till Herren, min Gud,
PSA.73.28	och skall vittna om allt du har gjort.
PSA.74.1	En dikt av Asaf.
PSA.74.1	Varför, o Gud, har du stött bort oss för alltid?
PSA.74.1	Varför flammar din vrede mot fåren i din hjord?
PSA.74.2	Tänk på din menighet,
PSA.74.2	den som du en gång förvärvade,
PSA.74.2	det folk som du friköpt, din egendom,
PSA.74.2	tänk på Sions berg, där du tog din boning.
PSA.74.3	Styr dina steg mot det som lagts i ruiner.
PSA.74.3	Allt har fienden förött i helgedomen.
PSA.74.4	Dina ovänner skränade i ditt hus,
PSA.74.4	de ställde upp sina tecken där.
PSA.74.5	De högg som när man låter yxan gå
PSA.74.5	i täta skogen.
PSA.74.6	Ornamenten slog de sönder
PSA.74.6	med bila och bräckjärn.
PSA.74.7	De satte eld på din helgedom,
PSA.74.7	skändade och rev ner ditt namns boning.
PSA.74.8	De tänkte: Vi skall kuva dem alla!
PSA.74.8	De brände ner alla gudshus i landet.
PSA.74.9	Vi ser inte våra egna tecken,
PSA.74.9	här finns inga profeter mer —
PSA.74.9	ingen av oss vet hur länge det varar.
PSA.74.10	Hur länge, o Gud, skall fienden få smäda?
PSA.74.10	Får han förakta ditt namn för alltid?
PSA.74.11	Varför håller du tillbaka din högra hand,
PSA.74.11	varför gömmer du den i manteln?
PSA.74.12	Gud, min konung från urtiden,
PSA.74.12	du som vinner segrar på jorden!
PSA.74.13	Du delade havet med din makt,
PSA.74.13	du klöv drakarnas huvuden på vattnet.
PSA.74.14	Du krossade Leviatans huvuden
PSA.74.14	och gav honom som föda åt öknens djur.
PSA.74.15	Du lät källor och bäckar springa fram,
PSA.74.15	du fick vattenrika floder att sina.
PSA.74.16	Din är dagen och din är natten,
PSA.74.16	du satte månen och solen i deras banor.
PSA.74.17	Du stakade ut alla gränser på jorden,
PSA.74.17	sommar och vinter är ditt verk.
PSA.74.18	Herre, tänk på hur fienden smädar
PSA.74.18	och hur ett folk av dårar föraktar ditt namn.
PSA.74.19	Lämna inte åt vilddjuren den som prisar dig,
PSA.74.19	glöm inte dina hjälplösa för alltid!
PSA.74.20	Kom ihåg ditt förbund!
PSA.74.20	Landets mörka hörn är våldets boningar.
PSA.74.21	Låt inte de hjälplösa gå besvikna bort,
PSA.74.21	låt de förtryckta och fattiga prisa ditt namn!
PSA.74.22	Grip in, o Gud, hävda din rätt,
PSA.74.22	tänk på hur du ständigt smädas av dårar!
PSA.74.23	Glöm inte ropen från dina fiender,
PSA.74.23	dina ovänners larm som ständigt hörs!
PSA.75.1	För körledaren. En psalm av Asaf, en sång.
PSA.75.2	Vi tackar dig, Gud,
PSA.75.2	vi tackar dig och åkallar ditt namn,
PSA.75.2	vi berättar om dina under.
PSA.75.3	»Jag väljer min tid,
PSA.75.3	jag fäller en rättvis dom.
PSA.75.4	Om jorden bävar med alla som bor där,
PSA.75.4	är det jag som ger dess pelare stadga.«
PSA.75.5	Jag säger till de övermodiga: Hejda ert övermod!
PSA.75.5	och till de gudlösa: Lyft inte hornen!
PSA.75.6	Lyft inte era horn så högt,
PSA.75.6	tala inte styvnackat och fräckt.
PSA.75.7	Ty inte från öster och inte från väster
PSA.75.7	och inte från öknen kommer upphöjelsen.
PSA.75.8	Nej, Gud är den som dömer,
PSA.75.8	han förnedrar den ene, upphöjer den andre.
PSA.75.9	Herren har i sin hand en bägare
PSA.75.9	med jäsande kryddat vin.
PSA.75.9	Han räcker den åt var och en —
PSA.75.9	alla gudlösa i landet måste dricka,
PSA.75.9	också dräggen måste de svälja.
PSA.75.10	Detta skall jag ständigt förkunna,
PSA.75.10	jag vill lovsjunga Jakobs Gud.
PSA.75.11	Alla gudlösas horn skall huggas av,
PSA.75.11	den rättfärdiges horn skall höjas.
PSA.76.1	För körledaren, till stränginstrument. En psalm av Asaf, en sång.
PSA.76.2	Gud är känd i Juda,
PSA.76.2	hans namn är stort i Israel.
PSA.76.3	I Salem står hans hydda,
PSA.76.3	på Sion hans boning.
PSA.76.4	Där bröt han sönder de blixtrande pilarna,
PSA.76.4	sköldar och svärd, alla krigets redskap.
PSA.76.5	Fruktansvärd är du,
PSA.76.5	väldigare än de uråldriga bergen.
PSA.76.6	Modiga män blev plundrade,
PSA.76.6	de hade fallit i sömn,
PSA.76.6	ingen krigare kunde lyfta sin hand.
PSA.76.7	Vid ditt rytande, Jakobs Gud,
PSA.76.7	föll häst och ryttare i dvala.
PSA.76.8	Fruktansvärd är du,
PSA.76.8	vem kan hålla stånd mot din vrede?
PSA.76.9	Ditt domslut förkunnar du från himlen,
PSA.76.9	jorden förfäras och tystnar,
PSA.76.10	när Gud reser sig till dom
PSA.76.10	för att rädda alla betryckta på jorden.
PSA.76.11	Du stävjar människors vrede,
PSA.76.11	kuvar den vrede som återstår.
PSA.76.12	Ge löften åt Herren, er Gud, och infria dem,
PSA.76.12	må alla grannfolk ge gåvor i fruktan.
PSA.76.13	Han slår ner furstarnas mod,
PSA.76.13	fruktansvärd är han för jordens kungar.
PSA.77.1	För körledaren. Av Asaf, en psalm.
PSA.77.2	Jag ropar till Gud med hög röst,
PSA.77.2	jag ropar till Gud, må han höra mig.
PSA.77.3	I nödens stund söker jag Herren,
PSA.77.3	hela natten sträcker jag ut mina händer
PSA.77.3	utan att tröttna.
PSA.77.3	Ingenting ger mig tröst.
PSA.77.4	Jag tänker på Gud och suckar.
PSA.77.4	Jag grubblar och krafterna sviker.
PSA.77.5	Du låter mig inte sluta ögonen,
PSA.77.5	jag är utan ro, finner inga ord.
PSA.77.6	Jag tänker på forna dagar,
PSA.77.6	minns längesedan gångna år.
PSA.77.7	Tankarna mal om natten,
PSA.77.7	jag grubblar och söker förstå.
PSA.77.8	Förkastar Herren för alltid,
PSA.77.8	skall han aldrig mer visa nåd?
PSA.77.9	Är hans trofasthet slut för all framtid,
PSA.77.9	är hans löfte upphävt för evigt?
PSA.77.10	Är Gud inte längre god mot oss,
PSA.77.10	står vreden i vägen för hans barmhärtighet?
PSA.77.11	Jag tänker: Det är detta som plågar mig,
PSA.77.11	att den Högste inte handlar som förr.
PSA.77.12	Men jag minns Herrens gärningar,
PSA.77.12	jag minns dina forna under.
PSA.77.13	Jag tänker på allt vad du gjort
PSA.77.13	och begrundar dina stora verk.
PSA.77.14	I helighet, Gud, går du fram.
PSA.77.14	Vilken gud är så stor som du, o Gud?
PSA.77.15	Du är den Gud som gör under,
PSA.77.15	du visade folken din kraft.
PSA.77.16	Med stark arm befriade du ditt folk,
PSA.77.16	Jakobs och Josefs ättlingar.
PSA.77.17	Vattnen såg dig, o Gud,
PSA.77.17	vattnen såg dig och skälvde,
PSA.77.17	djupen bävade.
PSA.77.18	Från skyarna strömmade vatten,
PSA.77.18	åskmolnen mullrade
PSA.77.18	och dina pilar flög.
PSA.77.19	Din åskas vagnshjul dånade,
PSA.77.19	blixtarna lyste upp världen,
PSA.77.19	jorden darrade och skälvde.
PSA.77.20	Genom havet gick din väg,
PSA.77.20	din stig gick genom stora vatten —
PSA.77.20	du lämnade inga spår.
PSA.77.21	Du ledde ditt folk som en hjord,
PSA.77.21	dess herdar var Mose och Aron.
PSA.78.1	En dikt av Asaf.
PSA.78.1	Lyssna, mitt folk, till min undervisning,
PSA.78.1	hör vad jag har att säga!
PSA.78.2	Jag vill yppa visdomsord
PSA.78.2	och tyda det förgångna.
PSA.78.3	Vad vi har hört och lärt känna,
PSA.78.3	vad våra fäder berättade för oss,
PSA.78.4	vill vi inte dölja för våra barn.
PSA.78.4	Vi skall berätta för kommande släkten
PSA.78.4	om Herrens ära och hans makt
PSA.78.4	och om de under han gjort.
PSA.78.5	Han gav sina bud åt Jakob,
PSA.78.5	stiftade en lag åt Israel,
PSA.78.5	där han befallde våra fäder
PSA.78.5	att undervisa sina barn,
PSA.78.6	så att det blev känt för kommande släkten.
PSA.78.6	Och barnen som föddes
PSA.78.6	skulle berätta det för sina barn.
PSA.78.7	De skulle sätta sin lit till Gud
PSA.78.7	och aldrig glömma hans gärningar
PSA.78.7	utan hålla hans bud
PSA.78.8	och inte bli som sina fäder,
PSA.78.8	ett trotsigt och upproriskt släkte,
PSA.78.8	ett opålitligt släkte
PSA.78.8	utan trohet mot Gud.
PSA.78.9	Efraimiterna var beväpnade med båge
PSA.78.9	men flydde när striden kom.
PSA.78.10	De höll inte förbundet med Gud
PSA.78.10	och vägrade följa hans lag.
PSA.78.11	De glömde hans gärningar
PSA.78.11	och de underverk han låtit dem se.
PSA.78.12	Han gjorde under inför deras fäder
PSA.78.12	i Egypten, på Soanslätten.
PSA.78.13	Han klöv havet och förde dem igenom,
PSA.78.13	han lät vattnet stå som en mur.
PSA.78.14	Om dagen ledde han dem med ett moln
PSA.78.14	och natten igenom med lysande eld.
PSA.78.15	Han klöv klippan i öknen
PSA.78.15	och gav dem vatten ur djupen att dricka.
PSA.78.16	Han lät källor bryta fram ur stenen,
PSA.78.16	lät floder av vatten strömma ner.
PSA.78.17	Men de fortsatte att synda mot honom,
PSA.78.17	att trotsa den Högste i öknen.
PSA.78.18	Med vett och vilja satte de Gud på prov
PSA.78.18	när de krävde att få mat.
PSA.78.19	De klandrade Gud och sade:
PSA.78.19	»Kan Gud duka ett bord i öknen?
PSA.78.20	Han slog på klippan
PSA.78.20	så att vatten strömmade fram
PSA.78.20	och bäckar flödade,
PSA.78.20	men kan han också ge oss bröd
PSA.78.20	och skaffa kött åt sitt folk?«
PSA.78.21	Herren hörde det och vredgades.
PSA.78.21	Elden slog upp mot Jakob,
PSA.78.21	vreden bröt fram mot Israel,
PSA.78.22	eftersom de inte litade på Gud
PSA.78.22	och inte trodde på hans hjälp.
PSA.78.23	Han gav sin befallning åt molnen därovan
PSA.78.23	och öppnade himlens dörrar,
PSA.78.24	han lät manna regna över dem,
PSA.78.24	säd från himlen gav han dem.
PSA.78.25	Människor fick äta änglars bröd.
PSA.78.25	Han sände dem föda och de blev mätta.
PSA.78.26	Från himlen lät han östanvinden blåsa,
PSA.78.26	han drev fram sunnanvinden med sin kraft.
PSA.78.27	Han lät kött falla ner likt ett stoftregn,
PSA.78.27	fåglar talrika som havets sand.
PSA.78.28	Han lät dem falla mitt i lägret,
PSA.78.28	runt omkring deras tält.
PSA.78.29	De åt och blev mycket mätta,
PSA.78.29	han lät dem få sitt lystmäte.
PSA.78.30	Men innan de stillat sin lystnad,
PSA.78.30	när de ännu hade maten i munnen,
PSA.78.31	bröt Guds vrede fram över dem.
PSA.78.31	Han dräpte många av de starkaste
PSA.78.31	och fällde Israels unga män.
PSA.78.32	Ändå fortsatte de att synda,
PSA.78.32	de trodde inte, trots hans under.
PSA.78.33	Han lät deras liv sluta i intet
PSA.78.33	och deras år i skräck.
PSA.78.34	När han dräpte sökte de sig till honom,
PSA.78.34	de vände sig åter till Gud.
PSA.78.35	De mindes att Gud var deras klippa,
PSA.78.35	att Gud den Högste var deras befriare.
PSA.78.36	Men deras ord var hyckleri,
PSA.78.36	vad de sade till honom var lögn.
PSA.78.37	De höll inte fast vid honom,
PSA.78.37	de var inte trogna mot hans förbund.
PSA.78.38	Men han är barmhärtig,
PSA.78.38	han förlåter synder och vill ingens fördärv.
PSA.78.38	Han håller ofta sin vrede tillbaka,
PSA.78.38	låter inte all sin harm bryta fram.
PSA.78.39	Han tänkte på att de bara var människor,
PSA.78.39	en vind som far förbi och är borta.
PSA.78.40	Hur ofta trotsade de honom inte i öknen
PSA.78.40	och bedrövade honom i ödemarken!
PSA.78.41	Gång på gång satte de Gud på prov
PSA.78.41	och kränkte Israels Helige.
PSA.78.42	De mindes inte den makt han visade
PSA.78.42	då han befriade dem från fienden,
PSA.78.43	då han gjorde tecken i Egypten
PSA.78.43	och under på Soanslätten.
PSA.78.44	Han förvandlade deras floder till blod,
PSA.78.44	de kunde inte dricka ur bäckarna.
PSA.78.45	Han sände flugsvärmar som åt dem
PSA.78.45	och grodor som plågade dem.
PSA.78.46	Han gav deras grödor till gräshoppor,
PSA.78.46	deras skördar till skadedjur.
PSA.78.47	Han förstörde deras vinstockar med hagel
PSA.78.47	och deras sykomorer med skyfall.
PSA.78.48	Han prisgav boskapen åt sjukdomar
PSA.78.48	och husdjuren åt pest.
PSA.78.49	Han sände sin glödande vrede mot dem,
PSA.78.49	harm och förbittring och nöd,
PSA.78.49	ett följe av olycksänglar.
PSA.78.50	Han gav sin vrede fritt lopp.
PSA.78.50	Han skonade dem inte från döden
PSA.78.50	utan prisgav dem åt pesten.
PSA.78.51	Han dräpte allt förstfött i Egypten,
PSA.78.51	de först avlade i Hams hyddor.
PSA.78.52	Han förde ut sitt folk som en fårflock
PSA.78.52	och ledde dem som en hjord genom öknen.
PSA.78.53	Han ledde dem tryggt, de var utan fruktan.
PSA.78.53	Havet höljde deras fiender.
PSA.78.54	Han förde dem till sitt heliga land,
PSA.78.54	till det berg som han själv gjort till sitt.
PSA.78.55	Han drev bort folken framför dem,
PSA.78.55	han skiftade ut deras land
PSA.78.55	och lät Israels stammar bo i deras hus.
PSA.78.56	Men de trotsade Gud den Högste
PSA.78.56	och satte honom på prov,
PSA.78.56	de höll inte hans bud.
PSA.78.57	De avföll trolöst som sina fäder,
PSA.78.57	de svek som en slak båge.
PSA.78.58	De kränkte honom med sina offerplatser,
PSA.78.58	gjorde honom svartsjuk med sina gudabilder.
PSA.78.59	Gud hörde dem och vredgades,
PSA.78.59	han förkastade Israel.
PSA.78.60	Han övergav sin boning i Shilo,
PSA.78.60	det tält som han rest bland människor.
PSA.78.61	Han lät sin kraft föras bort i fångenskap
PSA.78.61	och sin härlighet komma i fiendehand.
PSA.78.62	Han prisgav sitt folk åt svärdet,
PSA.78.62	han vredgades på sin egendom.
PSA.78.63	De unga männen förtärdes av eld,
PSA.78.63	flickorna blev utan bröllopssång.
PSA.78.64	Prästerna föll för svärdet,
PSA.78.64	änkorna fick inte hålla dödsklagan.
PSA.78.65	Då vaknade Herren som om han sovit,
PSA.78.65	som när krigaren vaknar ur ruset.
PSA.78.66	Han slog tillbaka sina fiender
PSA.78.66	och utlämnade dem åt evig vanära.
PSA.78.67	Han förkastade Josefs ätt,
PSA.78.67	han utvalde inte Efraims stam.
PSA.78.68	Men han utvalde Juda stam
PSA.78.68	och Sions berg som han älskade.
PSA.78.69	Han byggde sin helgedom hög som himlen
PSA.78.69	och fast som jorden, som han grundlagt för evigt.
PSA.78.70	Han utvalde David, sin tjänare,
PSA.78.70	och tog honom från fårfållorna.
PSA.78.71	Han hämtade honom från tackorna
PSA.78.71	att valla Jakob, hans folk,
PSA.78.71	Israel, hans egendom.
PSA.78.72	Och han vallade dem med hängivet hjärta
PSA.78.72	och ledde dem med förfaren hand.
PSA.79.1	En psalm av Asaf.
PSA.79.1	Hedningar har trängt in i ditt land, o Gud,
PSA.79.1	de har skändat ditt heliga tempel
PSA.79.1	och lagt Jerusalem i grus.
PSA.79.2	De lämnar dina tjänares lik
PSA.79.2	som föda åt himlens fåglar
PSA.79.2	och dina trognas kroppar åt vilda djur.
PSA.79.3	De utgjuter deras blod som vatten
PSA.79.3	runt om Jerusalem, ingen begraver dem.
PSA.79.4	Vi har blivit till åtlöje för våra grannar,
PSA.79.4	till spott och spe för dem som bor omkring oss.
PSA.79.5	Hur länge, Herre, skall din vrede vara
PSA.79.5	och din lidelse brinna som eld?
PSA.79.6	Töm din vrede över de andra folken,
PSA.79.6	de som inte känner dig,
PSA.79.6	över de riken
PSA.79.6	som inte åkallar dig,
PSA.79.7	ty de har slukat Jakob,
PSA.79.7	lagt hela landet öde.
PSA.79.8	Lasta inte oss för våra fäders synder,
PSA.79.8	låt snart din barmhärtighet möta oss,
PSA.79.8	ty vårt elände är stort.
PSA.79.9	Hjälp oss, Gud, vår räddare,
PSA.79.9	så att ditt namn blir förhärligat.
PSA.79.9	Befria oss och förlåt våra synder,
PSA.79.9	ditt namn till ära.
PSA.79.10	Varför skall folken få säga:
PSA.79.10	»Var är deras Gud?«
PSA.79.10	Låt oss se på när folken får känna
PSA.79.10	hur du hämnas dina tjänares blod.
PSA.79.11	Låt fångarnas jämmer nå fram till dig.
PSA.79.11	Befria med din starka arm
PSA.79.11	dem som är dömda att dö.
PSA.79.12	Ge våra grannar sjufalt igen
PSA.79.12	för att de smädat dig, Herre!
PSA.79.13	Då skall vi, ditt folk,
PSA.79.13	fåren i din hjord,
PSA.79.13	tacka dig för evigt
PSA.79.13	och från släkte till släkte sjunga ditt lov.
PSA.80.1	För körledaren. Av Asaf, en psalm.
PSA.80.2	Lyssna, Israels herde,
PSA.80.2	du som leder Josef som en fårhjord,
PSA.80.2	du som tronar på keruberna,
PSA.80.2	träd fram i glans
PSA.80.3	inför Efraim, Benjamin och Manasse!
PSA.80.3	Väck din styrka till liv
PSA.80.3	och kom till vår hjälp!
PSA.80.4	Gud, upprätta oss,
PSA.80.4	låt ditt ansikte lysa så att vi räddas!
PSA.80.5	Herre Gud Sebaot,
PSA.80.5	hur länge skall ditt folks böner
PSA.80.5	mötas av rykande vrede?
PSA.80.6	Du har låtit oss äta tårarnas bröd,
PSA.80.6	gett oss tårar att dricka i övermått.
PSA.80.7	Du utsätter oss för våra grannars förakt,
PSA.80.7	vi hånas av våra fiender.
PSA.80.8	Gud Sebaot, upprätta oss,
PSA.80.8	låt ditt ansikte lysa så att vi räddas!
PSA.80.9	En vinstock tog du från Egypten,
PSA.80.9	du drev undan folken och planterade den.
PSA.80.10	Du röjde mark och den slog rot
PSA.80.10	och uppfyllde landet.
PSA.80.11	Bergen täcktes av dess skugga
PSA.80.11	och mäktiga cedrar av dess grenar.
PSA.80.12	Den sträckte ut sina rankor till havet
PSA.80.12	och sina skott ända till Eufrat.
PSA.80.13	Varför rev du ner muren omkring den
PSA.80.13	så att alla som går förbi kan plocka?
PSA.80.14	Vildsvin från skogen kan skövla den,
PSA.80.14	markens smådjur kan äta den kal.
PSA.80.15	Gud Sebaot, vänd tillbaka,
PSA.80.15	blicka ner från himlen och se!
PSA.80.15	Ta dig an denna vinstock,
PSA.80.16	den ranka din hand har planterat.
PSA.80.17	De har huggit ner den och bränt den —
PSA.80.17	låt dem gå under för din straffande blick!
PSA.80.18	Håll din hand över mannen vid din högra sida,
PSA.80.18	över honom som du har fostrat.
PSA.80.19	Vi viker inte bort från dig.
PSA.80.19	Låt oss leva, så skall vi åkalla dig.
PSA.80.20	Herre Gud Sebaot, upprätta oss,
PSA.80.20	låt ditt ansikte lysa så att vi räddas!
PSA.81.1	För körledaren. Av Asaf.
PSA.81.2	Jubla inför Gud, vår styrka,
PSA.81.2	höj hyllningsrop till Jakobs Gud!
PSA.81.3	Stäm upp musik, slå på tamburin,
PSA.81.3	spela ljuvligt på lyra och harpa!
PSA.81.4	Stöt i horn vid nymåne
PSA.81.4	och vid fullmåne på vår högtidsdag!
PSA.81.5	Ty det är en stadga för Israel,
PSA.81.5	en rättighet för Jakobs Gud,
PSA.81.6	en lag som han gav åt Josef
PSA.81.6	när han drog ut ur Egypten.
PSA.81.6	Jag hör en okänd stämma.
PSA.81.7	Jag lyfte bördan från hans axlar,
PSA.81.7	hans händer slapp bära korgen.
PSA.81.8	När du ropade i nöden räddade jag dig,
PSA.81.8	jag svarade, dold i åskan,
PSA.81.8	jag prövade dig vid Merivas vatten.
PSA.81.9	Hör, mitt folk, jag vill varna dig!
PSA.81.9	Om du ändå ville höra mig, Israel!
PSA.81.10	Ingen främmande gud får finnas hos dig,
PSA.81.10	en utländsk gud får du inte tillbe.
PSA.81.11	Jag är Herren, din Gud,
PSA.81.11	som förde dig ut ur Egypten.
PSA.81.11	Öppna din mun så skall jag fylla den!
PSA.81.12	Men mitt folk hörde inte på mig,
PSA.81.12	Israel ville inte veta av mig.
PSA.81.13	Då lät jag dessa förstockade hållas,
PSA.81.13	de fick följa sina egna planer.
PSA.81.14	Om ändå mitt folk ville höra mig,
PSA.81.14	om Israel ville följa min väg!
PSA.81.15	Då skulle jag genast kväsa deras fiender,
PSA.81.15	gripa in mot deras motståndare,
PSA.81.16	så att de som hatar Herren måste krypa för honom,
PSA.81.16	fyllda av skräck för evigt.
PSA.81.17	Då skulle jag ge dem finaste vete,
PSA.81.17	mätta dem med honung ur klippan.
PSA.82.1	En psalm av Asaf.
PSA.82.1	Gud står i gudaförsamlingen,
PSA.82.1	i gudarnas krets håller han dom.
PSA.82.2	»Hur länge skall ni döma orättfärdigt
PSA.82.2	och ta parti för de skyldiga?
PSA.82.3	Ge de svaga och faderlösa deras rätt,
PSA.82.3	låt de hjälplösa och fattiga få rättvisa,
PSA.82.4	rädda de arma och svaga,
PSA.82.4	befria dem ur de ondas våld!
PSA.82.5	De vet ingenting, förstår ingenting,
PSA.82.5	de vandrar i mörker.
PSA.82.5	Jordens grundvalar vacklar.
PSA.82.6	Jag säger: Ni är gudar,
PSA.82.6	alla är ni den Högstes söner,
PSA.82.7	men ni skall dö som människor dör
PSA.82.7	och falla som furstar faller.«
PSA.82.8	Gud, grip in, håll dom över jorden,
PSA.82.8	ty alla folk är din egendom.
PSA.83.1	En sång, en psalm av Asaf.
PSA.83.2	Gud, var inte tyst,
PSA.83.2	tig inte, Gud, var inte stum.
PSA.83.3	Hör, dina fiender larmar
PSA.83.3	och dina motståndare reser sig.
PSA.83.4	Mot ditt folk smider de lömska planer,
PSA.83.4	de stämplar mot dem du beskyddar.
PSA.83.5	De säger: Kom, vi gör slut på detta folk,
PSA.83.5	så att ingen längre minns Israels namn!
PSA.83.6	De är överens om sin plan,
PSA.83.6	de sluter förbund mot dig —
PSA.83.7	Edoms stammar, ismaeliterna,
PSA.83.7	Moab och hagareerna,
PSA.83.8	Geval och Ammon och Amalek,
PSA.83.8	filisteerna och de som bor i Tyros.
PSA.83.9	Också Assyrien förenar sig med dem
PSA.83.9	och ger stöd åt Lots ättlingar.
PSA.83.10	Gör med dem som du gjorde med Midjan
PSA.83.10	och med Sisera och Javin vid Kishonbäcken,
PSA.83.11	de som förintades vid En-Dor
PSA.83.11	och blev till gödsel på marken.
PSA.83.12	Låt det gå deras furstar som Orev och Seev
PSA.83.12	och deras hövdingar som Sevach och Salmunna,
PSA.83.13	ty de säger: »Guds betesmarker
PSA.83.13	vill vi göra till våra.«
PSA.83.14	Min Gud, låt dem bli som tisteldun,
PSA.83.14	som agnar i vinden!
PSA.83.15	Som när elden bränner ner skogen
PSA.83.15	och lågorna sveder bergen,
PSA.83.16	så må du jaga dem med din storm
PSA.83.16	och förskräcka dem med ditt oväder!
PSA.83.17	Låt dem stå där med skam,
PSA.83.17	så att de söker sig till dig, Herre.
PSA.83.18	Må de känna blygsel och skräck för evigt
PSA.83.18	och gå under i smälek,
PSA.83.19	så att de inser att du ensam,
PSA.83.19	du vars namn är Herren,
PSA.83.19	är den Högste, mäktig över hela jorden!
PSA.84.1	För körledaren. Av Korachs ättlingar, en psalm.
PSA.84.2	Ljuvlig är din boning, Herre Sebaot!
PSA.84.3	Jag förtärdes av längtan
PSA.84.3	till Herrens förgårdar.
PSA.84.3	Nu jublar min själ och min kropp
PSA.84.3	mot den levande Guden.
PSA.84.4	Sparven har funnit ett rede
PSA.84.4	och svalan ett bo för sina ungar:
PSA.84.4	dina altaren, Herre Sebaot,
PSA.84.4	min konung och min Gud.
PSA.84.5	Lyckliga de som bor i ditt hus
PSA.84.5	och alltid kan sjunga ditt lov.
PSA.84.6	Lyckliga de som har sin styrka i dig,
PSA.84.6	de som gärna drar upp till templet.
PSA.84.7	När de går genom Bakaträdens dal
PSA.84.7	blir den en flödande källa,
PSA.84.7	höstregnet fyller den med välsignelse.
PSA.84.8	De går genom port efter port,
PSA.84.8	tills de möter Gud på Sion.
PSA.84.9	Herre Gud Sebaot, hör min bön,
PSA.84.9	lyssna, du Jakobs Gud!
PSA.84.10	Ge akt på vår sköld, o Gud,
PSA.84.10	se i nåd till din smorde!
PSA.84.11	En dag på dina förgårdar är bättre
PSA.84.11	än tusen dagar där hemma.
PSA.84.11	Jag står hellre vid tröskeln i min Guds hus
PSA.84.11	än jag bor i de gudlösas tält.
PSA.84.12	Herren Gud är sol och sköld.
PSA.84.12	Herren ger nåd och ära,
PSA.84.12	dem som lever ostraffligt
PSA.84.12	vägrar han ingenting gott.
PSA.84.13	Herre Sebaot,
PSA.84.13	lycklig den som förtröstar på dig.
PSA.85.1	För körledaren. Av Korachs ättlingar, en psalm.
PSA.85.2	Herre, förr var du god mot ditt land,
PSA.85.2	du vände Jakobs öde.
PSA.85.3	Du tog bort ditt folks skuld
PSA.85.3	och förlät all deras synd.
PSA.85.4	Du drog tillbaka din vrede,
PSA.85.4	lät den glödande harmen slockna.
PSA.85.5	Upprätta oss, Gud, vår räddare,
PSA.85.5	låt din ovilja mot oss fara!
PSA.85.6	Skall du vredgas på oss för alltid,
PSA.85.6	skall din vrede vara från släkte till släkte?
PSA.85.7	Vill du inte ge oss liv igen,
PSA.85.7	så att ditt folk kan glädjas över dig?
PSA.85.8	Herre, visa oss din godhet
PSA.85.8	och ge oss din hjälp!
PSA.85.9	Jag vill höra vad Gud säger.
PSA.85.9	Herren förkunnar välgång
PSA.85.9	för sitt folk och sina trogna
PSA.85.9	och för de redbara.
PSA.85.10	De som fruktar honom har nära till hans hjälp,
PSA.85.10	hans härlighet bor i vårt land.
PSA.85.11	Godhet och trofasthet möts,
PSA.85.11	fred och rättvisa omfamnar varandra.
PSA.85.12	Trofasthet spirar ur jorden,
PSA.85.12	rättvisa blickar ner från himlen.
PSA.85.13	Herren själv ger allt gott,
PSA.85.13	vårt land ger sin gröda.
PSA.85.14	Rättvisa går framför honom,
PSA.85.14	fred och välgång i hans spår.
PSA.86.1	En bön av David.
PSA.86.1	Hör mig, Herre, och svara mig,
PSA.86.1	jag är hjälplös och fattig.
PSA.86.2	Beskydda mig, jag är trogen,
PSA.86.2	rädda din tjänare, som förtröstar på dig.
PSA.86.2	Du är min Gud, 
PSA.86.3	förbarma dig, Herre,
PSA.86.3	jag ropar till dig hela dagen.
PSA.86.4	Låt din tjänare glädjas,
PSA.86.4	Herre, jag sätter mitt hopp till dig.
PSA.86.5	Ja, Herre, du är god, du förlåter,
PSA.86.5	rik på kärlek till alla som åkallar dig.
PSA.86.6	Herre, lyssna till min bön,
PSA.86.6	hör mig när jag ber.
PSA.86.7	I nödens stund ropar jag till dig,
PSA.86.7	och du svarar mig.
PSA.86.8	Herre, bland gudarna är ingen som du,
PSA.86.8	inga gärningar är som dina.
PSA.86.9	Alla de folk du har skapat
PSA.86.9	skall komma och tillbe inför dig, Herre,
PSA.86.9	och de skall ära ditt namn.
PSA.86.10	Ty du är stor, du gör under,
PSA.86.10	du ensam är Gud.
PSA.86.11	Visa mig, Herre, din väg,
PSA.86.11	så att jag kan vandra i din sanning.
PSA.86.11	Lär mig att helhjärtat vörda ditt namn.
PSA.86.12	Jag vill tacka dig, Herre, min Gud,
PSA.86.12	av allt mitt hjärta
PSA.86.12	och alltid ära ditt namn,
PSA.86.13	ty din godhet mot mig är stor,
PSA.86.13	du räddar mig ur dödsrikets djup.
PSA.86.14	Gud, de övermodiga angriper mig,
PSA.86.14	en skara våldsmän står efter mitt liv.
PSA.86.14	De räknar inte med dig.
PSA.86.15	Men du, Herre, är en barmhärtig och nådig Gud,
PSA.86.15	sen till vrede och rik på kärlek och trofasthet.
PSA.86.16	Vänd dig till mig, var barmhärtig.
PSA.86.16	Ge din tjänare kraft,
PSA.86.16	rädda din tjänarinnas son.
PSA.86.17	Ge mig ett tecken på din godhet,
PSA.86.17	och låt mina ovänner se det och blygas.
PSA.86.17	Du, Herre, hjälper och tröstar mig.
PSA.87.1	Av Korachs ättlingar, en psalm, en sång.
PSA.87.1	Han har lagt dess grund
PSA.87.1	på de heliga bergen.
PSA.87.2	Herren älskar Sions portar
PSA.87.2	mer än andra boningar i Jakob.
PSA.87.3	Han säger härliga ting om dig,
PSA.87.3	du Guds stad:
PSA.87.4	»Till mina bekännare räknar jag
PSA.87.4	Rahav och Babylonien,
PSA.87.4	Filisteen, Tyros och Kush.
PSA.87.4	Alla är de födda här.«
PSA.87.5	Ja, om Sion skall det heta:
PSA.87.5	»Här är alla födda.«
PSA.87.5	Det är den stad som den Högste har grundat.
PSA.87.6	Herren skriver i listan över folken:
PSA.87.6	»Alla är de födda här.«
PSA.87.7	Överallt sång och dans,
PSA.87.7	alla besjunger dig.
PSA.88.1	En sång, en psalm av Korachs ättlingar. För körledaren. En dikt av Heman, esrachiten.
PSA.88.2	Herre, min Gud, om dagen ropar jag på hjälp,
PSA.88.2	om natten stiger mitt klagoskri till dig.
PSA.88.3	Låt min bön nå fram,
PSA.88.3	lyssna till min klagan.
PSA.88.4	Mitt liv är fyllt av elände,
PSA.88.4	jag står vid dödsrikets rand.
PSA.88.5	Jag räknas till dem som lagts i graven,
PSA.88.5	jag är en man som har mist sin kraft.
PSA.88.6	Jag multnar bland de döda,
PSA.88.6	likt de fallna som vilar i graven,
PSA.88.6	dessa som du inte längre minns
PSA.88.6	och som är avskurna från dig.
PSA.88.7	Du har störtat mig ner i graven,
PSA.88.7	i det mörkaste djupet.
PSA.88.8	Tung vilar din vrede på mig,
PSA.88.8	du låter dina bränningar slå över mig.
PSA.88.9	Du har drivit bort mina förtrogna,
PSA.88.9	du har fyllt dem med avsky för mig.
PSA.88.9	Jag är inspärrad, jag kan inte komma ut.
PSA.88.10	Mitt lidande gör blicken skum.
PSA.88.10	Varje dag ropar jag till dig, Herre,
PSA.88.10	jag sträcker mina händer mot dig.
PSA.88.11	Gör du under med de döda?
PSA.88.11	Kan skuggorna resa sig och prisa dig?
PSA.88.12	Talar man i graven om din godhet,
PSA.88.12	i avgrunden om din trofasthet?
PSA.88.13	Blir dina under kända i mörkret,
PSA.88.13	din rättfärdighet i glömskans land?
PSA.88.14	Jag ropar till dig, Herre,
PSA.88.14	om morgonen stiger min bön till dig.
PSA.88.15	Varför stöter du bort mig, Herre,
PSA.88.15	och döljer ditt ansikte för mig?
PSA.88.16	Från min ungdom var jag plågad intill döden,
PSA.88.16	du fyller mig med skräck, min kraft är slut.
PSA.88.17	Din vrede går fram över mig,
PSA.88.17	fasorna gör mig till intet.
PSA.88.18	De sluter sig om mig som vatten,
PSA.88.18	de omger mig ständigt.
PSA.88.19	Du har drivit bort mina vänner och fränder,
PSA.88.19	mina förtrogna tar du ifrån mig.
PSA.89.1	En dikt av Etan, esrachiten.
PSA.89.2	Om Herrens nåd vill jag alltid sjunga,
PSA.89.2	för alla tider göra din trofasthet känd.
PSA.89.3	Jag säger: Din nåd är befäst för evigt,
PSA.89.3	i himlen består din trofasthet.
PSA.89.4	»Jag slöt ett förbund med min utvalde,
PSA.89.4	min tjänare David gav jag min ed:
PSA.89.5	Din ätt skall bestå för evigt,
PSA.89.5	för alla tider befäster jag din tron.«
PSA.89.6	Herre, himlen prisar dina under,
PSA.89.6	de heligas församling din trofasthet.
PSA.89.7	Ty vem i skyn kan mäta sig med Herren,
PSA.89.7	vem av gudasönerna är Herrens like?
PSA.89.8	Fruktansvärd är Gud i de heligas råd,
PSA.89.8	stor och fruktad mer än alla omkring honom.
PSA.89.9	Herre, härskarornas Gud, vem är som du?
PSA.89.9	Nåd och trofasthet omger dig.
PSA.89.10	Du råder över det trotsiga havet,
PSA.89.10	du tvingar dess mäktiga vågor till ro.
PSA.89.11	Du krossade Rahav, slog honom till döds,
PSA.89.11	du skingrade dina fiender med din starka arm.
PSA.89.12	Din är himlen och din är jorden,
PSA.89.12	du har grundlagt världen och allt den rymmer.
PSA.89.13	Du skapade norr och söder.
PSA.89.13	Tabor och Hermon jublar över dig.
PSA.89.14	Din arm är full av kraft,
PSA.89.14	din hand är segerrik och stark.
PSA.89.15	På rätt och rättfärdighet vilar din tron,
PSA.89.15	nåd och trofasthet finns hos dig.
PSA.89.16	Lyckligt det folk som vet att hylla dig,
PSA.89.16	Herre, de får vandra i ditt ansiktes ljus.
PSA.89.17	De gläder sig ständigt över ditt namn
PSA.89.17	och jublar över din rättfärdighet,
PSA.89.18	ty du är deras styrka och glans.
PSA.89.18	Genom din ynnest vinner vi seger,
PSA.89.19	ty vår sköld tillhör Herren,
PSA.89.19	vår kung tillhör Israels Helige.
PSA.89.20	Du talade en gång i en syn,
PSA.89.20	du sade till dina trogna:
PSA.89.20	»Jag kröner en hjälte,
PSA.89.20	jag upphöjer en yngling ur folket.
PSA.89.21	Jag har funnit David, min tjänare,
PSA.89.21	och smort honom med min heliga olja.
PSA.89.22	Min hand skall vara hans fasta stöd,
PSA.89.22	min arm skall ge honom styrka.
PSA.89.23	Ingen fiende skall överrumpla honom,
PSA.89.23	ingen våldsman skall kuva honom.
PSA.89.24	Jag skall krossa alla fiender i hans väg
PSA.89.24	och slå ner dem som hatar honom.
PSA.89.25	Min trofasthet och nåd skall följa honom,
PSA.89.25	i mitt namn vinner han seger.
PSA.89.26	Jag skall lägga havet under hans hand,
PSA.89.26	floderna under hans välde.
PSA.89.27	Han skall säga: Du är min fader,
PSA.89.27	min Gud och min räddande klippa.
PSA.89.28	Han skall vara min förstfödde,
PSA.89.28	den högste bland jordens kungar.
PSA.89.29	För evigt skall jag visa honom nåd,
PSA.89.29	mitt förbund med honom skall stå fast.
PSA.89.30	Hans ätt skall jag låta bestå för alltid,
PSA.89.30	hans tron så länge himlen är till.
PSA.89.31	Om hans söner överger min lag
PSA.89.31	och inte följer mina bud,
PSA.89.32	om de kränker mina stadgar
PSA.89.32	och inte gör vad jag befallt,
PSA.89.33	då skall jag straffa deras synd med ris,
PSA.89.33	deras brott med hårda slag.
PSA.89.34	Men jag skall inte ta tillbaka min nåd
PSA.89.34	och inte svika min trofasthet,
PSA.89.35	jag skall inte kränka mitt förbund
PSA.89.35	och inte ändra det jag har sagt.
PSA.89.36	Detta har jag svurit vid min helighet:
PSA.89.36	David skall jag aldrig svika,
PSA.89.37	hans ätt skall råda för evigt.
PSA.89.37	Hans tron skall bestå som solen,
PSA.89.38	finnas för evigt som månen,
PSA.89.38	det trovärdiga vittnet i skyn.«
PSA.89.39	Men nu har du stött bort din smorde
PSA.89.39	och förkastat honom i vrede.
PSA.89.40	Du har brutit förbundet med din tjänare,
PSA.89.40	du har trampat hans krona i stoftet.
PSA.89.41	Du har rivit alla hans murar
PSA.89.41	och lagt hans borgar i grus.
PSA.89.42	Han plundras av alla som kommer förbi,
PSA.89.42	han blir hånad av sina grannar.
PSA.89.43	Du låter hans motståndare triumfera,
PSA.89.43	alla hans fiender glädja sig.
PSA.89.44	Du hejdar hans skarpa svärd
PSA.89.44	och ger honom inte styrka i striden.
PSA.89.45	Du har släckt hans glans,
PSA.89.45	störtat hans tron till marken.
PSA.89.46	Du har förkortat hans ungdoms dagar
PSA.89.46	och höljt honom i skam.
PSA.89.47	Hur länge, Herre, skall du hålla dig dold
PSA.89.47	och låta din vrede brinna som eld?
PSA.89.48	Tänk på hur kort min livstid är,
PSA.89.48	hur förgängliga du skapat alla människor.
PSA.89.49	Vem bland de levande skall inte se döden?
PSA.89.49	Vem räddar sitt liv undan dödsrikets makt?
PSA.89.50	Herre, var är nu din nåd från förr,
PSA.89.50	som du i trofasthet lovade David?
PSA.89.51	Herre, tänk på din tjänares vanära,
PSA.89.51	på de smädelser jag får utstå från folken.
PSA.89.52	Dina fiender hånar mig, Herre,
PSA.89.52	de hånar din smorde var han går fram.
PSA.89.52	*
PSA.89.53	Lovad vare Herren i evighet.
PSA.89.53	Amen, amen.
PSA.90.1	En bön av gudsmannen Mose.
PSA.90.1	Herre, du har varit vår tillflykt
PSA.90.1	från släkte till släkte.
PSA.90.2	Du fanns innan bergen föddes,
PSA.90.2	innan jorden och världen blev till.
PSA.90.2	Du är Gud från evighet till evighet.
PSA.90.3	Du låter människan bli mull igen,
PSA.90.3	du säger: Bli vad du en gång var!
PSA.90.4	Tusen år är i dina ögon
PSA.90.4	som den dag som förgick i går,
PSA.90.4	som en av nattens timmar.
PSA.90.5	Människorna sveper du bort,
PSA.90.5	de är som morgonsömnen.
PSA.90.5	De förgås som gräset.
PSA.90.6	Fast det frodas om morgonen är det förgängligt:
PSA.90.6	mot kvällen vissnar det och torkar bort.
PSA.90.7	Din harm förtär oss,
PSA.90.7	vi slås av skräck när du vredgas.
PSA.90.8	Du granskar våra synder,
PSA.90.8	allt vi dolt ligger öppet för din blick.
PSA.90.9	Våra dagar rinner bort under din vrede,
PSA.90.9	våra år försvinner som en suck.
PSA.90.10	Sjuttio år varar vårt liv,
PSA.90.10	åttio, om krafterna står bi.
PSA.90.10	De flyende åren är möda och slit,
PSA.90.10	snart är allt förbi, och vi är borta.
PSA.90.11	Vem känner styrkan i din vrede,
PSA.90.11	vem inser hur tungt den drabbar?
PSA.90.12	Lär oss hur få våra dagar är,
PSA.90.12	då vinner vårt hjärta vishet.
PSA.90.13	Kom tillbaka, Herre! Hur länge skall du vredgas?
PSA.90.13	Förbarma dig över dina tjänare!
PSA.90.14	Mätta oss var morgon med din nåd,
PSA.90.14	så får vi jubla av glädje i alla våra dagar.
PSA.90.15	Gläd oss lika länge som du plågat oss,
PSA.90.15	lika många år som vi har lidit.
PSA.90.16	Visa din makt för oss som tjänar dig,
PSA.90.16	visa din härlighet för våra barn.
PSA.90.17	Herre, vår Gud, låt oss känna din ljuvlighet.
PSA.90.17	Låt allt vi gör krönas med framgång!
PSA.91.1	Den som bor i den Högstes skydd
PSA.91.1	och vilar i den Väldiges skugga,
PSA.91.2	han säger: »Herren är min tillflykt och min borg,
PSA.91.2	min Gud som jag förtröstar på.«
PSA.91.3	Han räddar dig från jägarens nät
PSA.91.3	och från den förhärjande pesten.
PSA.91.4	Han täcker dig med sina vingar,
PSA.91.4	under dem finner du tillflykt,
PSA.91.4	hans trofasthet är en sköld och ett bålverk.
PSA.91.5	Du behöver inte frukta nattens fasor
PSA.91.5	eller pilen som flyger om dagen,
PSA.91.6	inte pesten som smyger i dunklet
PSA.91.6	eller farsoten som härjar i middagshettan.
PSA.91.7	Tusen kan falla bredvid dig,
PSA.91.7	ja, tiotusen vid din sida,
PSA.91.7	men du skall inte drabbas.
PSA.91.8	Du skall själv få bevittna
PSA.91.8	hur de gudlösa får sitt straff.
PSA.91.9	Din tillflykt är Herren,
PSA.91.9	du har gjort den Högste till ditt värn.
PSA.91.10	Inget ont skall drabba dig,
PSA.91.10	ingen olycka komma nära ditt hus.
PSA.91.11	Han skall befalla sina änglar
PSA.91.11	att skydda dig var du än går.
PSA.91.12	De bär dig på sina händer,
PSA.91.12	så att du inte stöter foten mot någon sten.
PSA.91.13	Över lejon och ormar går du fram,
PSA.91.13	du trampar på vilddjur och drakar.
PSA.91.14	Han håller fast vid mig, och jag räddar honom,
PSA.91.14	jag skyddar honom, ty han känner mitt namn.
PSA.91.15	Han åkallar mig, och jag svarar honom,
PSA.91.15	jag är med honom i nöden,
PSA.91.15	jag befriar honom och ger honom ära.
PSA.91.16	Jag skall mätta honom med ett långt liv
PSA.91.16	och låta honom erfara min hjälp.
PSA.92.1	En psalm, en sång för sabbatsdagen.
PSA.92.2	Det är gott att tacka Herren
PSA.92.2	och att lovsjunga ditt namn, du den Högste,
PSA.92.3	att var morgon förkunna din nåd
PSA.92.3	och var natt din trofasthet
PSA.92.4	till toner av tiosträngad harpa,
PSA.92.4	till lyrans klang.
PSA.92.5	Dina gärningar, Herre, ger mig glädje,
PSA.92.5	jag jublar över vad du har gjort.
PSA.92.6	Herre, vilken storhet i ditt verk,
PSA.92.6	vilket djup i dina planer!
PSA.92.7	Den enfaldige kan inte förstå det,
PSA.92.7	en dåre fattar inte detta:
PSA.92.8	om än de gudlösa växer som gräs
PSA.92.8	och ogärningsmännen blomstrar,
PSA.92.8	skall de ändå förgöras för alltid.
PSA.92.9	Men du, Herre, är upphöjd i evighet.
PSA.92.10	Ja, dina fiender, Herre,
PSA.92.10	dina fiender skall gå under
PSA.92.10	och ogärningsmännen skingras.
PSA.92.11	Du gör mig lik vildoxen med lyfta horn,
PSA.92.11	du svalkar mig med uppfriskande olja.
PSA.92.12	Jag får se hur mina fiender går under,
PSA.92.12	höra hur de onda angriparna förgås.
PSA.92.13	De rättfärdiga grönskar som palmer,
PSA.92.13	växer höga som cedrar på Libanon.
PSA.92.14	De är planterade i Herrens hus
PSA.92.14	och grönskar på vår Guds förgårdar.
PSA.92.15	Ännu i hög ålder skjuter de skott,
PSA.92.15	de är fulla av sav och kraft
PSA.92.16	och vittnar om att Herren är rättvis,
PSA.92.16	min klippa — i honom finns ingen orätt.
PSA.93.1	Herren är konung! Han har klätt sig i höghet.
PSA.93.1	Herren har klätt sig i makt, spänt om sig sitt bälte.
PSA.93.1	Världen står fast, den kan inte rubbas.
PSA.93.2	Din tron står fast sedan urminnes tid,
PSA.93.2	du är till från evighet.
PSA.93.3	Floderna höjde, o Herre,
PSA.93.3	floderna höjde sin röst,
PSA.93.3	höjde sin dånande röst.
PSA.93.4	Väldigare än de stora vattnens brus,
PSA.93.4	väldigare än havets bränningar,
PSA.93.4	ja, väldig är Herren i höjden.
PSA.93.5	Dina bud skall bestå,
PSA.93.5	ditt hus skall vara heligt,
PSA.93.5	Herre, för alltid.
PSA.94.1	Herre, du hämndens Gud,
PSA.94.1	du hämndens Gud, träd fram!
PSA.94.2	Res dig, du jordens domare,
PSA.94.2	straffa de högmodiga som de förtjänar!
PSA.94.3	Herre, hur länge,
PSA.94.3	hur länge skall de gudlösa få jubla,
PSA.94.4	deras tal flöda av fräckhet,
PSA.94.4	alla ogärningsmän förhäva sig?
PSA.94.5	Herre, de krossar ditt folk,
PSA.94.5	de förtrycker din egendom.
PSA.94.6	De dödar änkor och främlingar
PSA.94.6	och mördar de faderlösa.
PSA.94.7	»Herren ser det inte«, säger de,
PSA.94.7	»Jakobs Gud märker det inte.«
PSA.94.8	Ni oförnuftiga i vårt folk, tänk efter,
PSA.94.8	ni dårar, när skall ni få förstånd!
PSA.94.9	Skulle han som gett er öron inte höra,
PSA.94.9	han som skapat ögat inte se?
PSA.94.10	Skulle han som fostrar folken inte straffa,
PSA.94.10	han som undervisar människorna inte veta?
PSA.94.11	Herren känner människornas planer,
PSA.94.11	han vet att de är idel tomhet.
PSA.94.12	Lycklig den som du, Herre, fostrar
PSA.94.12	och undervisar genom din lag.
PSA.94.13	Du ger honom ro i onda dagar,
PSA.94.13	medan graven grävs åt de gudlösa.
PSA.94.14	Ty Herren förskjuter inte sitt folk,
PSA.94.14	han överger inte sin egendom.
PSA.94.15	Den rättfärdige skall få sin rätt
PSA.94.15	och alla redbara ha en framtid.
PSA.94.16	Vem försvarar mig mot de onda,
PSA.94.16	vem tar mitt parti mot ogärningsmän?
PSA.94.17	Om inte Herren kom till min hjälp
PSA.94.17	skulle jag snart få bo i tystnaden.
PSA.94.18	När jag är rädd att tappa fotfästet
PSA.94.18	håller din godhet mig uppe, Herre.
PSA.94.19	När mitt hjärta är fullt av bekymmer
PSA.94.19	gör din tröst mig glad.
PSA.94.20	Partiska domare har inte ditt stöd,
PSA.94.20	dessa som gör orätt i lagens namn.
PSA.94.21	De gaddar sig samman mot den rättfärdige
PSA.94.21	och dömer den oskyldige till döden.
PSA.94.22	Men Herren är min trygga borg,
PSA.94.22	min Gud är min klippa och min tillflykt.
PSA.94.23	Han skall straffa dem för deras brott
PSA.94.23	och krossa dem för deras ondska.
PSA.94.23	Herren, vår Gud, skall krossa dem.
PSA.95.1	Kom, låt oss jubla till Herrens ära
PSA.95.1	och hylla vår klippa, vår räddning!
PSA.95.2	Låt oss träda fram inför honom och tacka,
PSA.95.2	hylla honom med sång och spel!
PSA.95.3	Ty en stor Gud är Herren,
PSA.95.3	en stor konung över alla gudar.
PSA.95.4	I hans hand är jordens djup,
PSA.95.4	och bergens toppar är hans.
PSA.95.5	Hans är havet, som han har gjort,
PSA.95.5	och fasta landet, som hans händer format.
PSA.95.6	Kom, låt oss falla ner och tillbe,
PSA.95.6	knäböja inför Herren, vår skapare,
PSA.95.7	ty han är vår Gud
PSA.95.7	och vi hans folk, fåren i hans hjord.
PSA.95.7	Om ni ändå ville lyssna till honom i dag!
PSA.95.8	Förhärda er inte som vid Meriva,
PSA.95.8	som den gången vid Massa i öknen,
PSA.95.9	där era fäder satte mig på prov,
PSA.95.9	prövade mig fast de sett vad jag gjort.
PSA.95.10	I fyrtio år var jag led på det släktet
PSA.95.10	och sade: Detta folk far vilse,
PSA.95.10	de känner inte mina vägar.
PSA.95.11	Och jag svor i min vrede:
PSA.95.11	Aldrig skall de nå fram till min viloplats.
PSA.96.1	Sjung till Herrens ära, sjung en ny sång,
PSA.96.1	sjung till Herrens ära, hela världen!
PSA.96.2	Sjung till Herrens ära, prisa hans namn,
PSA.96.2	ropa ut hans seger dag efter dag!
PSA.96.3	Förkunna hans ära bland folken,
PSA.96.3	bland alla människor hans under!
PSA.96.4	Ty stor är Herren, högt är han prisad,
PSA.96.4	värd att frukta mer än alla gudar.
PSA.96.5	Folkens alla gudar är avgudar,
PSA.96.5	men Herren har gjort himlen.
PSA.96.6	Han omges av prakt och glans,
PSA.96.6	av makt och härlighet i sitt tempel.
PSA.96.7	Ära Herren, alla folkslag,
PSA.96.7	ära Herrens majestät,
PSA.96.8	ära Herrens höga namn!
PSA.96.8	Kom till hans förgårdar, kom med offer,
PSA.96.9	fall ner inför Herren i helig skrud!
PSA.96.9	Darra inför honom, hela jorden!
PSA.96.10	Förkunna bland folken: Herren är konung!
PSA.96.10	Världen står fast, den kan inte rubbas.
PSA.96.10	Han dömer folken med oväld.
PSA.96.11	Må himlen fröjdas och jorden jubla,
PSA.96.11	havet brusa och allt det rymmer,
PSA.96.12	marken och allt den bär må glädja sig.
PSA.96.12	Då skall alla träd i skogen jubla
PSA.96.13	inför Herren — se, han kommer,
PSA.96.13	se, han kommer för att råda över jorden,
PSA.96.13	råda rättvist över världen,
PSA.96.13	råda trofast över folken.
PSA.97.1	Herren är konung! Må jorden jubla,
PSA.97.1	de fjärran kusterna glädja sig.
PSA.97.2	Moln och töcken omger honom,
PSA.97.2	på rätt och rättfärdighet vilar hans tron.
PSA.97.3	Eld går framför honom
PSA.97.3	och förbränner alla hans fiender.
PSA.97.4	Hans blixtar lyser upp hela världen,
PSA.97.4	jorden ser dem och skälver.
PSA.97.5	Bergen smälter som vax inför Herren,
PSA.97.5	inför hela jordens härskare.
PSA.97.6	Himlen förkunnar hans rättfärdighet,
PSA.97.6	hans härlighet skådas av alla folk.
PSA.97.7	Avgudadyrkarna står med skam,
PSA.97.7	de som skryter med sina maktlösa gudar.
PSA.97.7	Alla gudar faller ner inför honom.
PSA.97.8	Sion hör och gläder sig,
PSA.97.8	Juda städer jublar
PSA.97.8	över dina domslut, Herre.
PSA.97.9	Ty du, Herre, är den Högste,
PSA.97.9	upphöjd över jorden,
PSA.97.9	högt över alla gudar.
PSA.97.10	Herren älskar dem som hatar det onda,
PSA.97.10	han bevarar sina trognas liv
PSA.97.10	och räddar dem ur de gudlösas våld.
PSA.97.11	Ljus bryter fram för de rättfärdiga
PSA.97.11	och glädje för de redbara.
PSA.97.12	Ni rättfärdiga, gläd er över Herren
PSA.97.12	och prisa hans heliga namn.
PSA.98.1	En psalm.
PSA.98.1	Sjung till Herrens ära, sjung en ny sång,
PSA.98.1	ty han har gjort underbara ting.
PSA.98.1	Han vann seger med sin starka hand,
PSA.98.1	med sin heliga arm.
PSA.98.2	Herren har visat att han räddar,
PSA.98.2	folken fick skåda hans seger.
PSA.98.3	Med godhet och trofasthet
PSA.98.3	har han tänkt på Israels folk.
PSA.98.3	Hela jorden har sett att vår Gud räddar.
PSA.98.4	Hylla Herren, hela världen,
PSA.98.4	brist ut i jubel och sång!
PSA.98.5	Sjung till lyra för Herren,
PSA.98.5	låt lyrans strängar klinga!
PSA.98.6	Blås i trumpeter och horn,
PSA.98.6	hylla konungen, Herren!
PSA.98.7	Havet skall brusa och allt det rymmer,
PSA.98.7	världen och alla som bor i den.
PSA.98.8	Floderna skall klappa händer,
PSA.98.8	bergen skall jubla tillsammans
PSA.98.9	inför Herren: se, han kommer
PSA.98.9	för att råda över jorden,
PSA.98.9	råda rättvist över världen,
PSA.98.9	råda med oväld över folken.
PSA.99.1	Herren är konung! Folken bävar,
PSA.99.1	han tronar på keruberna, jorden skälver.
PSA.99.2	Herren är stor i Sion
PSA.99.2	och upphöjd över alla folk.
PSA.99.3	De prisar ditt namn,
PSA.99.3	det stora och fruktade.
PSA.99.3	Helig är han.
PSA.99.4	Mäktig är konungen som älskar det rätta:
PSA.99.4	du håller rättvisan vid makt,
PSA.99.4	du fäller rättfärdiga domar i Jakob.
PSA.99.5	Ära Herren, vår Gud,
PSA.99.5	fall ner inför hans fotapall.
PSA.99.5	Helig är han.
PSA.99.6	Mose och Aron var bland hans präster,
PSA.99.6	Samuel bland dem som åkallade honom.
PSA.99.6	De ropade till Herren, och han svarade.
PSA.99.7	Ur molnpelaren talade han till dem,
PSA.99.7	och de höll hans bud,
PSA.99.7	den lag som han gav dem.
PSA.99.8	Herre, vår Gud, du svarade dem,
PSA.99.8	du var en Gud som förlät dem
PSA.99.8	men också hämnades deras gärningar.
PSA.99.9	Ära Herren, vår Gud,
PSA.99.9	fall ner inför hans heliga berg.
PSA.99.9	Helig är Herren, vår Gud.
PSA.100.1	En tacksägelsepsalm.
PSA.100.1	Hylla Herren, hela världen,
PSA.100.2	tjäna Herren med glädje,
PSA.100.2	träd fram inför honom med jubelrop!
PSA.100.3	Besinna att Herren är Gud,
PSA.100.3	han har gjort oss och vi är hans,
PSA.100.3	hans folk, fåren i hans hjord.
PSA.100.4	Gå in genom hans portar med tacksägelse,
PSA.100.4	kom till hans förgårdar med lovsång.
PSA.100.4	Tacka honom, prisa hans namn,
PSA.100.5	ty Herren är god,
PSA.100.5	evigt varar hans nåd,
PSA.100.5	från släkte till släkte hans trofasthet.
PSA.101.1	Av David, en psalm.
PSA.101.1	Om godhet och rätt vill jag sjunga,
PSA.101.1	Herre, jag vill sjunga till din ära.
PSA.101.2	Jag vill lära mig att leva oförvitligt
PSA.101.2	— när kommer du till min hjälp?
PSA.101.2	Med oförvitligt sinne
PSA.101.2	skall jag leva i mitt hus.
PSA.101.3	Det som vållar fördärv
PSA.101.3	skall inte vara mitt mål.
PSA.101.3	Jag avskyr dem som gör orätt,
PSA.101.3	med dem har jag inget att skaffa.
PSA.101.4	Den falske visar jag bort,
PSA.101.4	de onda vill jag inte kännas vid.
PSA.101.5	Den som baktalar sin nästa,
PSA.101.5	honom skall jag krossa.
PSA.101.5	Den som är övermodig och uppblåst,
PSA.101.5	honom kan jag inte tåla.
PSA.101.6	Mina ögon vilar på de trofasta i landet,
PSA.101.6	de skall vara nära mig.
PSA.101.6	Den som lever oförvitligt,
PSA.101.6	han skall få tjäna mig.
PSA.101.7	Den som är svekfull
PSA.101.7	får inte vistas i mitt hus,
PSA.101.7	den som far med lögn
PSA.101.7	består inte provet inför mig.
PSA.101.8	Varje ny dag skall jag krossa
PSA.101.8	de brottsliga i landet
PSA.101.8	och utrota alla ogärningsmän
PSA.101.8	i Herrens stad.
PSA.102.1	En bön av en betryckt, som är modlös och utgjuter sin sorg inför Herren.
PSA.102.2	Herre, hör min bön,
PSA.102.2	låt mitt rop nå fram till dig.
PSA.102.3	Dölj inte ditt ansikte för mig
PSA.102.3	när jag är i nöd.
PSA.102.3	Lyssna till mig,
PSA.102.3	skynda att svara när jag ropar.
PSA.102.4	Mina dagar svinner bort som rök,
PSA.102.4	och mitt inre glöder som en ugn,
PSA.102.5	mitt livsmod är brutet, vissnat som gräs.
PSA.102.5	Jag är för matt för att äta,
PSA.102.6	jag har magrat av min suckan,
PSA.102.6	är bara skinn och ben.
PSA.102.7	Jag liknar en uggla i öknen,
PSA.102.7	är som en uv bland ruiner.
PSA.102.8	Jag måste vaka,
PSA.102.8	är som en ensam fågel på taket.
PSA.102.9	Mina fiender hånar mig dagen lång,
PSA.102.9	de gör narr av mig,
PSA.102.9	brukar mitt namn i förbannelser.
PSA.102.10	Jag äter aska som bröd
PSA.102.10	och blandar min dryck med tårar
PSA.102.11	för din häftiga vredes skull,
PSA.102.11	du som tog mig och kastade bort mig.
PSA.102.12	Min levnad är som aftonskuggan,
PSA.102.12	jag vissnar som gräset.
PSA.102.13	Men du, Herre, härskar för evigt,
PSA.102.13	och släkte efter släkte åkallar dig.
PSA.102.14	Du skall gripa in och förbarma dig över Sion,
PSA.102.14	det är tid att visa det nåd.
PSA.102.14	Ja, stunden är inne,
PSA.102.15	ty dina tjänare älskar Sions stenar,
PSA.102.15	lider av att se det ligga i grus.
PSA.102.16	Folken skall frukta Herrens namn
PSA.102.16	och jordens alla kungar hans härlighet,
PSA.102.17	när Herren har byggt upp Sion
PSA.102.17	och visat sig i sin härlighet.
PSA.102.18	Han har hört de utblottades bön,
PSA.102.18	deras bön har han inte föraktat.
PSA.102.19	Detta skall skrivas ner för kommande tider,
PSA.102.19	och nya släkten skall prisa Herren,
PSA.102.20	när han ser ner från sin heliga höjd,
PSA.102.20	när Herren från himlen blickar mot jorden,
PSA.102.21	lyssnar till fångarnas jämmer
PSA.102.21	och friger dem som är dömda att dö.
PSA.102.22	Herrens namn blir ärat i Sion,
PSA.102.22	man sjunger hans lov i Jerusalem,
PSA.102.23	när folk och riken samlas
PSA.102.23	för att tjäna Herren.
PSA.102.24	Han bröt i förtid min kraft,
PSA.102.24	han förkortade mina dagar.
PSA.102.25	Jag säger: Min Gud,
PSA.102.25	ryck inte bort mig i livets mitt,
PSA.102.25	du vars år varar från släkte till släkte.
PSA.102.26	En gång lade du jordens grund,
PSA.102.26	och himlen är ett verk av din hand.
PSA.102.27	De skall förgås, men du består,
PSA.102.27	de är plagg som slits ut,
PSA.102.27	du byter ut dem som kläder
PSA.102.27	och de är borta.
PSA.102.28	Men du är densamme,
PSA.102.28	dina år har inget slut.
PSA.102.29	Dina tjänares barn skall bo här
PSA.102.29	och deras barn leva trygga hos dig.
PSA.103.1	Av David.
PSA.103.1	Lova Herren, min själ,
PSA.103.1	hela mitt jag vill prisa hans heliga namn!
PSA.103.2	Lova Herren, min själ,
PSA.103.2	minns allt det goda han gör:
PSA.103.3	han förlåter alla mina synder
PSA.103.3	och botar alla mina sjukdomar,
PSA.103.4	han räddar mig från graven
PSA.103.4	och kröner mig med nåd och barmhärtighet,
PSA.103.5	han fyller mitt liv med allt gott,
PSA.103.5	och jag blir ung på nytt som en örn.
PSA.103.6	Herren handlar rättfärdigt
PSA.103.6	och ger de förtryckta deras rätt.
PSA.103.7	Mose fick lära känna hans gärningar,
PSA.103.7	Israels folk hans verk.
PSA.103.8	Barmhärtig och nådig är Herren,
PSA.103.8	sen till vrede och rik på kärlek.
PSA.103.9	Han går inte ständigt till rätta med oss,
PSA.103.9	hans vrede varar inte för evigt.
PSA.103.10	Han handlar inte mot oss som vi förtjänat,
PSA.103.10	han ger oss inte våra synders lön.
PSA.103.11	Ty så hög som himlen välver sig över jorden,
PSA.103.11	så väldig är hans nåd över dem som fruktar honom.
PSA.103.12	Så långt som öster är från väster,
PSA.103.12	så långt från oss förvisar han vår synd.
PSA.103.13	Som en far visar ömhet mot barnen,
PSA.103.13	så visar Herren ömhet mot dem som fruktar honom.
PSA.103.14	Ty han vet hur vi är skapade,
PSA.103.14	han minns att vi är mull.
PSA.103.15	Människans dagar är som gräset:
PSA.103.15	hon spirar som blomman på marken,
PSA.103.16	så sveper vinden fram, och den är borta,
PSA.103.16	platsen där den stod är tom.
PSA.103.17	Men evigt varar Herrens nåd
PSA.103.17	mot dem som fruktar honom.
PSA.103.17	Hans trofasthet når till kommande släkten,
PSA.103.18	när man håller hans förbund
PSA.103.18	och minns vad han befallt och lyder.
PSA.103.19	Herren har rest sin tron i himlen,
PSA.103.19	allt är underlagt hans välde.
PSA.103.20	Lova Herren, ni hans änglar,
PSA.103.20	starka hjältar, som gör vad han befallt!
PSA.103.21	Lova Herren, hela hans härskara,
PSA.103.21	ni som tjänar honom och gör hans vilja!
PSA.103.22	Lova Herren, alla hans verk,
PSA.103.22	överallt i hans välde!
PSA.103.22	Lova Herren, min själ!
PSA.104.1	Lova Herren, min själ!
PSA.104.1	Mäktig är du, Herre, min Gud,
PSA.104.1	i höghet och härlighet är du klädd,
PSA.104.2	du sveper dig i ljus som i en mantel.
PSA.104.2	Himlen har du spänt ut som ett tält,
PSA.104.3	ovan skyn har du timrat din sal.
PSA.104.3	Du gör molnen till din vagn
PSA.104.3	och far på vindens vingar.
PSA.104.4	Du gör vindar till dina sändebud
PSA.104.4	och eldslågor till dina tjänare.
PSA.104.5	Jorden har du ställt på stadig grund,
PSA.104.5	den kan aldrig i evighet rubbas.
PSA.104.6	Urhavet täckte den som en klädnad,
PSA.104.6	vattnet stod högt över bergen.
PSA.104.7	Det flydde för ditt rytande,
PSA.104.7	när du dundrade tog det till flykten,
PSA.104.8	uppför bergen, ner i dalarna,
PSA.104.8	och stannade där du bestämt.
PSA.104.9	Du satte en gräns för vattnet:
PSA.104.9	aldrig mer skall det täcka jorden.
PSA.104.10	Du låter källor rinna upp och bli till strömmar
PSA.104.10	som forsar fram mellan bergen.
PSA.104.11	De ger vatten åt alla markens djur,
PSA.104.11	vildåsnor släcker där sin törst.
PSA.104.12	Vid dem häckar himlens fåglar
PSA.104.12	och sjunger bland täta löv.
PSA.104.13	Du vattnar bergen från din sal,
PSA.104.13	jorden mättas av allt vad du ger.
PSA.104.14	Du låter gräs växa för boskapen
PSA.104.14	och örter till människans tjänst.
PSA.104.14	Så frambringas föda ur jorden
PSA.104.15	och vin, som gör människan glad,
PSA.104.15	olja, som ger hennes ansikte glans,
PSA.104.15	och bröd, som ger henne styrka.
PSA.104.16	Libanons cedrar släcker sin törst,
PSA.104.16	Herrens träd, som han planterat.
PSA.104.17	Där har fåglar sina reden,
PSA.104.17	i deras kronor har hägern sitt bo.
PSA.104.18	De höga bergen är stengetens hem,
PSA.104.18	klyftorna ger klippgrävlingen skydd.
PSA.104.19	Du gjorde månen, som visar årets tider,
PSA.104.19	och solen, som vet när den skall gå ner.
PSA.104.20	Du sänder mörker, och det blir natt.
PSA.104.20	Då myllrar alla djur i skogen fram,
PSA.104.21	de unga lejonen ryter efter rov
PSA.104.21	och begär sin föda av Gud.
PSA.104.22	Solen går upp, och de drar sig undan
PSA.104.22	och lägger sig ner i sina hålor.
PSA.104.23	Människan går ut till sina sysslor
PSA.104.23	och arbetar tills kvällen kommer.
PSA.104.24	Otaliga är dina verk, o Herre!
PSA.104.24	Med vishet har du gjort dem alla,
PSA.104.24	jorden är full av vad du skapat.
PSA.104.25	Där är havet, det väldiga, vida,
PSA.104.25	med en myllrande skara utan tal
PSA.104.25	av djur både stora och små.
PSA.104.26	Där stävar skeppen fram, där är Leviatan,
PSA.104.26	som du skapat till att tumla om i djupet.
PSA.104.27	Alla sätter sitt hopp till dig,
PSA.104.27	du skall ge dem föda i rätt tid.
PSA.104.28	Du ger dem, och de tar emot,
PSA.104.28	du öppnar din hand, och de äter sig mätta.
PSA.104.29	Du döljer ditt ansikte, och de blir förskräckta,
PSA.104.29	du tar ifrån dem deras ande, och de dör
PSA.104.29	och blir åter till mull.
PSA.104.30	Du sänder din ande, då skapas liv.
PSA.104.30	Du gör jorden ny.
PSA.104.31	Må Herrens ära bestå för evigt,
PSA.104.31	må Herren glädja sig över sina verk.
PSA.104.32	När han ser på jorden skälver den,
PSA.104.32	rör han vid bergen börjar de ryka.
PSA.104.33	Jag vill sjunga till Herrens ära så länge jag lever,
PSA.104.33	lovsjunga min Gud så länge jag är till.
PSA.104.34	Må min bön behaga Herren,
PSA.104.34	må jag få glädjas över honom.
PSA.104.35	Må syndarna försvinna från jorden,
PSA.104.35	de onda inte längre finnas till.
PSA.104.35	Lova Herren, min själ!
PSA.104.35	Halleluja!
PSA.105.1	Tacka Herren, åkalla honom,
PSA.105.1	berätta för folken om hans verk!
PSA.105.2	Sjung och spela till hans ära,
PSA.105.2	tala om alla hans under!
PSA.105.3	Prisa stolt hans heliga namn,
PSA.105.3	de som söker Herren må glädja sig.
PSA.105.4	Sök er till Herren och hans makt,
PSA.105.4	träd ständigt fram inför honom.
PSA.105.5	Tänk på de under han har gjort,
PSA.105.5	hans tecken och hans domslut,
PSA.105.6	ni barn till Abraham, hans tjänare,
PSA.105.6	söner till Jakob, hans utvalde.
PSA.105.7	Han är Herren, vår Gud,
PSA.105.7	över hela jorden når hans domar.
PSA.105.8	För evigt minns han sitt förbund,
PSA.105.8	i tusen släktled det bud han gav,
PSA.105.9	förbundet han slöt med Abraham
PSA.105.9	och sin ed till Isak.
PSA.105.10	Han gav det till Jakob som en stadga,
PSA.105.10	till Israel som ett evigt förbund:
PSA.105.11	»Åt dig skall jag ge Kanaans land
PSA.105.11	till arv och egendom.«
PSA.105.12	Fastän de var så få,
PSA.105.12	en liten skara främlingar
PSA.105.13	som vandrade från folk till folk,
PSA.105.13	från det ena riket till det andra,
PSA.105.14	lät han inte någon förtrycka dem.
PSA.105.14	Han tuktade kungar för deras skull:
PSA.105.15	»Rör inte mina smorda,
PSA.105.15	skada inte mina profeter!«
PSA.105.16	Han sände hungersnöd över landet,
PSA.105.16	tog deras bröd ifrån dem.
PSA.105.17	Före dem hade han sänt en man,
PSA.105.17	Josef, som blev såld till slav.
PSA.105.18	Man satte hans fötter i bojor
PSA.105.18	och fjättrade honom med halsjärn,
PSA.105.19	tills det han hade sagt slog in
PSA.105.19	och Herrens ord gav honom rätt.
PSA.105.20	Kungen lät frige honom,
PSA.105.20	folkens härskare släppte honom fri.
PSA.105.21	Han gjorde honom till herre över sitt hus,
PSA.105.21	till härskare över allt han ägde,
PSA.105.22	för att stormännen skulle fostras efter hans vilja
PSA.105.22	och de äldste skolas i vishet.
PSA.105.23	Israel kom till Egypten,
PSA.105.23	i Hams land fick Jakob bo.
PSA.105.24	Sitt folk gjorde Herren fruktsamt,
PSA.105.24	han lät dem bli flera än deras fiender.
PSA.105.25	Han fick egypterna att hata hans folk
PSA.105.25	och handla listigt mot hans tjänare.
PSA.105.26	Han sände sin tjänare Mose
PSA.105.26	och Aron som han hade utvalt.
PSA.105.27	I Egypten gjorde han sina tecken,
PSA.105.27	i Hams land sina under.
PSA.105.28	Han sände mörker och allt blev mörkt,
PSA.105.28	men de trotsade hans ord.
PSA.105.29	Han förvandlade vattnet till blod
PSA.105.29	och dödade all deras fisk.
PSA.105.30	Deras land vimlade av grodor,
PSA.105.30	ända in i kungagemaken.
PSA.105.31	Han befallde, och flugsvärmar kom,
PSA.105.31	myggor över hela deras rike.
PSA.105.32	Han gjorde regnet till hagel
PSA.105.32	och sände eldslågor över landet.
PSA.105.33	Han slog ner deras vinstockar och fikonträd,
PSA.105.33	knäckte träden i deras rike.
PSA.105.34	Han befallde, och gräshoppor kom,
PSA.105.34	gräshoppsyngel utan tal.
PSA.105.35	De slukade allt grönt i landet,
PSA.105.35	förstörde markens gröda.
PSA.105.36	Han dräpte allt förstfött i deras land,
PSA.105.36	det först avlade bland dem.
PSA.105.37	Han lät Israel dra ut med silver och guld,
PSA.105.37	i dess stammar sviktade ingen.
PSA.105.38	Egypterna gladde sig när de drog bort,
PSA.105.38	ty de hade gripits av skräck för dem.
PSA.105.39	Han bredde ut ett moln till skydd
PSA.105.39	och sände en eld att lysa om natten.
PSA.105.40	De bad, och han skickade vaktlar
PSA.105.40	och mättade dem med bröd från himlen.
PSA.105.41	Han öppnade klippan, och vatten flödade,
PSA.105.41	det rann som en ström i det torra landet.
PSA.105.42	Ty han tänkte på sitt heliga löfte
PSA.105.42	till sin tjänare Abraham
PSA.105.43	och lät sitt folk dra ut med fröjd,
PSA.105.43	sina utvalda dra ut med jubel.
PSA.105.44	Han gav dem andra folks länder,
PSA.105.44	de övertog frukten av deras möda,
PSA.105.45	för att de skulle hålla hans bud
PSA.105.45	och lyda hans lagar.
PSA.105.45	Halleluja!
PSA.106.1	Halleluja!
PSA.106.1	Tacka Herren, ty han är god,
PSA.106.1	evigt varar hans nåd.
PSA.106.2	Vem kan beskriva Herrens storverk,
PSA.106.2	vem kan prisa allt han har gjort?
PSA.106.3	Lyckliga de som ger akt på det rätta
PSA.106.3	och alltid handlar rättfärdigt.
PSA.106.4	Tänk på mig, Herre,
PSA.106.4	när du visar nåd mot ditt folk,
PSA.106.4	ta dig an mig
PSA.106.4	när du räddar dem.
PSA.106.5	Låt mig känna dina utvaldas lycka
PSA.106.5	och dela ditt folks glädje,
PSA.106.5	vara stolt att höra till dina egna.
PSA.106.6	Vi har syndat som våra fäder,
PSA.106.6	vi har handlat orätt och brottsligt.
PSA.106.7	Våra fäder i Egypten
PSA.106.7	förstod inte dina under,
PSA.106.7	de tänkte inte på allt gott du gjort
PSA.106.7	utan trotsade den Högste vid Sävhavet.
PSA.106.8	Han räddade dem, sitt namn till ära,
PSA.106.8	för att uppenbara sin makt.
PSA.106.9	Han röt åt Sävhavet, och det blev torr mark,
PSA.106.9	han förde dem genom djupen som genom en öken.
PSA.106.10	Han räddade dem från deras motståndare,
PSA.106.10	befriade dem från deras fiender.
PSA.106.11	Vattnet dränkte deras förföljare,
PSA.106.11	inte en enda blev kvar.
PSA.106.12	Då trodde de på hans ord
PSA.106.12	och sjöng hans lov.
PSA.106.13	Men de glömde snart vad han gjort
PSA.106.13	och litade inte på hans plan.
PSA.106.14	De greps av lystnad i öknen
PSA.106.14	och satte Gud på prov i ödemarken.
PSA.106.15	Han gav dem vad de begärde,
PSA.106.15	han sände dem föda som stillade hungern.
PSA.106.16	De fylldes av avund mot Mose i lägret
PSA.106.16	och mot Aron som var helgad åt Herren.
PSA.106.17	Jorden öppnade sig och slukade Datan,
PSA.106.17	slöt sig över Avirams män.
PSA.106.18	Eld slog upp mot deras anhang,
PSA.106.18	lågorna förbrände de skyldiga.
PSA.106.19	De gjorde en kalv vid Horeb
PSA.106.19	och tillbad en gjuten bild.
PSA.106.20	De bytte bort den som var deras ära
PSA.106.20	mot bilden av en gräsätande tjur.
PSA.106.21	De glömde Gud, sin räddare,
PSA.106.21	som hade gjort stora ting i Egypten,
PSA.106.22	underbara verk i Hams land,
PSA.106.22	märkliga dåd vid Sävhavet.
PSA.106.23	Han tänkte förinta dem,
PSA.106.23	men Mose, hans utvalde,
PSA.106.23	ställde sig i vägen
PSA.106.23	för att hindra hans vrede att förgöra dem.
PSA.106.24	De försmådde det ljuvliga landet
PSA.106.24	och litade inte på hans ord.
PSA.106.25	De knotade i sina tält
PSA.106.25	och ville inte lyssna på Herren.
PSA.106.26	Då lyfte han handen och svor
PSA.106.26	att han skulle låta dem falla i öknen,
PSA.106.27	skingra deras efterkommande bland folken,
PSA.106.27	sprida ut dem över alla länder.
PSA.106.28	De slöt sig till Baal-Pegor
PSA.106.28	och åt av offren till gudar utan liv.
PSA.106.29	De väckte Herrens vrede med sina gärningar,
PSA.106.29	och en hemsökelse bröt ut.
PSA.106.30	Pinechas trädde fram och skipade rätt,
PSA.106.30	och hemsökelsen upphörde.
PSA.106.31	Därför har han räknats som rättfärdig
PSA.106.31	i alla tider, från släkte till släkte.
PSA.106.32	De väckte Guds harm vid Merivas vatten,
PSA.106.32	och Mose fick lida för deras skull,
PSA.106.33	ty de gjorde honom så förbittrad
PSA.106.33	att han talade tanklösa ord.
PSA.106.34	De utplånade inte folken,
PSA.106.34	som Herren hade befallt dem.
PSA.106.35	De beblandade sig med främmande folk
PSA.106.35	och lärde sig deras seder.
PSA.106.36	De tjänade deras avgudar
PSA.106.36	och lät sig snärjas av dem.
PSA.106.37	Sina söner och döttrar
PSA.106.37	offrade de åt demonerna.
PSA.106.38	De utgöt oskyldigt blod
PSA.106.38	— blodet av sina söner och döttrar,
PSA.106.38	som de offrade åt Kanaans avgudar —
PSA.106.38	och landet blev vanhelgat av blodet.
PSA.106.39	De blev orena genom sina gärningar
PSA.106.39	och var otrogna i allt de gjorde.
PSA.106.40	Då blev Herren vred på sitt folk
PSA.106.40	och kände avsky mot sin egendom.
PSA.106.41	Han utlämnade dem åt andra folk,
PSA.106.41	deras fiender härskade över dem.
PSA.106.42	Motståndarna förtryckte dem,
PSA.106.42	och de fick böja sig för deras makt.
PSA.106.43	Gång på gång räddade han dem,
PSA.106.43	men de trotsade hans planer
PSA.106.43	och gick under genom sin synd.
PSA.106.44	Han såg till dem i deras nöd,
PSA.106.44	när han hörde dem ropa.
PSA.106.45	Han tänkte på sitt förbund med dem
PSA.106.45	och ändrade sig i sin stora godhet.
PSA.106.46	Han lät dem möta barmhärtighet
PSA.106.46	hos alla som fört dem i fångenskap.
PSA.106.47	Rädda oss, Herre, vår Gud,
PSA.106.47	hämta hem oss från folken,
PSA.106.47	så att vi får prisa ditt heliga namn
PSA.106.47	och tacka och lova dig.
PSA.106.47	*
PSA.106.48	Lovad vare Herren, Israels Gud,
PSA.106.48	från evighet till evighet.
PSA.106.48	Hela folket skall säga: Amen.
PSA.106.48	Halleluja!
PSA.107.1	Tacka Herren, ty han är god,
PSA.107.1	evigt varar hans nåd.
PSA.107.2	Så skall de befriade säga,
PSA.107.2	de som Herren befriat ur nöden
PSA.107.3	och som han har hämtat hem från alla länder,
PSA.107.3	från öster och väster, norr och söder.
PSA.107.4	Några gick vilse i öde öknar,
PSA.107.4	de fann ingen väg till bebodda städer.
PSA.107.5	De var hungriga och törstiga,
PSA.107.5	och deras krafter sinade.
PSA.107.6	Då ropade de till Herren i sin nöd,
PSA.107.6	och han räddade dem ur deras trångmål.
PSA.107.7	Han lät dem finna den rätta vägen
PSA.107.7	till en stad där människor bodde.
PSA.107.8	De skall tacka Herren för hans godhet,
PSA.107.8	hans underbara gärningar mot människor.
PSA.107.9	Han ger de törstande att dricka
PSA.107.9	och mättar de hungriga med allt gott.
PSA.107.10	Andra satt i djupaste mörker,
PSA.107.10	fångna i fjättrar av järn.
PSA.107.11	De hade trotsat Guds befallningar
PSA.107.11	och förkastat den Högstes råd.
PSA.107.12	De var modlösa av vedermödor,
PSA.107.12	de stapplade utan att få hjälp.
PSA.107.13	Då ropade de till Herren i sin nöd,
PSA.107.13	och han hjälpte dem ur deras trångmål.
PSA.107.14	Han förde dem ut ur det djupa mörkret
PSA.107.14	och bröt sönder deras bojor.
PSA.107.15	De skall tacka Herren för hans godhet,
PSA.107.15	hans underbara gärningar mot människor.
PSA.107.16	Han krossar kopparportarna,
PSA.107.16	järnbommarna slår han sönder.
PSA.107.17	Andra var sjuka för sina synders skull
PSA.107.17	och fick lida för sina brott.
PSA.107.18	De ville inte se åt någon föda
PSA.107.18	och närmade sig dödens portar.
PSA.107.19	Då ropade de till Herren i sin nöd,
PSA.107.19	och han hjälpte dem ur deras trångmål.
PSA.107.20	Han gav en befallning och botade dem
PSA.107.20	och räddade dem från graven.
PSA.107.21	De skall tacka Herren för hans godhet,
PSA.107.21	hans underbara gärningar mot människor,
PSA.107.22	de skall frambära tackoffer
PSA.107.22	och berätta om hans verk med jubel.
PSA.107.23	Andra for på skepp över havet
PSA.107.23	och drev handel på de stora vattnen.
PSA.107.24	De såg Herrens verk,
PSA.107.24	hans under i havets djup.
PSA.107.25	Han befallde, och en storm blåste upp,
PSA.107.25	som fick vågorna att gå höga.
PSA.107.26	De kastades mot himlen och mot djupen,
PSA.107.26	modet svek dem i faran.
PSA.107.27	De vinglade och raglade som druckna,
PSA.107.27	deras färdighet var till ingen nytta.
PSA.107.28	Då ropade de till Herren i sin nöd,
PSA.107.28	och han förde dem ut ur deras trångmål.
PSA.107.29	Han stillade stormen,
PSA.107.29	och vågorna tystnade.
PSA.107.30	De gladdes när det blev lugnt,
PSA.107.30	han lät dem nå hamnen de ville till.
PSA.107.31	De skall tacka Herren för hans godhet,
PSA.107.31	hans underbara gärningar mot människor,
PSA.107.32	de skall lovsjunga honom i tempelskaran
PSA.107.32	och prisa honom i de äldstes krets.
PSA.107.33	Han förvandlar floder till öken
PSA.107.33	och vattenkällor till torr mark,
PSA.107.34	fruktbart land till saltjord
PSA.107.34	för invånarnas ondskas skull.
PSA.107.35	Han förvandlar öknen till sjö
PSA.107.35	och det torra landet till vattenkällor.
PSA.107.36	Han låter de hungrande slå sig ner där
PSA.107.36	och bygga sig en stad att bo i.
PSA.107.37	De sår sina åkrar och planterar vingårdar,
PSA.107.37	och de får riklig skörd.
PSA.107.38	Han välsignar dem, och de förökar sig,
PSA.107.38	och deras boskap blir talrik.
PSA.107.39	Om de blir få och tyngs ner
PSA.107.39	av förtryck, av olycka och bekymmer,
PSA.107.40	öser han förakt över furstarna
PSA.107.40	och leder dem vilse i väglös ödemark.
PSA.107.41	Men de fattiga lyfter han ur deras betryck
PSA.107.41	och gör familjerna stora som hjordar.
PSA.107.42	De rättrådiga ser det och gläder sig,
PSA.107.42	all ondska tvingas till tystnad.
PSA.107.43	Den som är vis skall ge akt på detta
PSA.107.43	och besinna Herrens godhet.
PSA.108.1	En sång, en psalm av David.
PSA.108.2	Mitt hjärta är redo, Gud,
PSA.108.2	jag vill sjunga och spela.
PSA.108.2	Vakna, min själ,
PSA.108.3	vakna, harpa och lyra,
PSA.108.3	jag vill väcka morgonrodnaden.
PSA.108.4	Jag vill tacka dig, Herre, bland folken,
PSA.108.4	jag vill sjunga ditt lov bland alla folk.
PSA.108.5	Ty högre än himlen når din godhet,
PSA.108.5	till skyarna din trofasthet.
PSA.108.6	Visa din höghet i himlen, o Gud,
PSA.108.6	och din härlighet över hela jorden!
PSA.108.7	Hjälp oss med din starka hand, bönhör mig,
PSA.108.7	så att de som du älskar blir räddade!
PSA.108.8	Gud har talat i sin helgedom:
PSA.108.8	»I triumf skall jag utskifta Shekem
PSA.108.8	och mäta upp Suckotdalen.
PSA.108.9	Mitt är Gilead, mitt är Manasse.
PSA.108.9	Efraim är min hjälm
PSA.108.9	och Juda min härskarstav.
PSA.108.10	Moab är mitt tvättfat,
PSA.108.10	på Edom kastar jag min sko,
PSA.108.10	mot filisteerna höjer jag stridsrop.«
PSA.108.11	Vem för mig till den befästa staden,
PSA.108.11	vem leder mig till Edom?
PSA.108.12	Gud, du har ju förkastat oss,
PSA.108.12	du drog inte i fält med våra härar.
PSA.108.13	Bistå oss nu mot fienden,
PSA.108.13	människors hjälp är ingenting värd.
PSA.108.14	Med Gud skall vi utföra stora dåd.
PSA.108.14	Han trampar ner våra fiender.
PSA.109.1	För körledaren. Av David, en psalm.
PSA.109.1	Gud, som jag prisar, var inte tyst!
PSA.109.2	De gudlösa och svekfulla anklagar mig
PSA.109.2	och ljuger öppet för mig.
PSA.109.3	Jag omges av deras hatfulla ord,
PSA.109.3	de angriper mig utan skäl.
PSA.109.4	De lönar min kärlek med fiendskap,
PSA.109.4	fast jag inte gjort dem illa.
PSA.109.5	De ger mig ont för gott
PSA.109.5	och hat för min kärlek.
PSA.109.6	Utse åt honom en orättfärdig domare,
PSA.109.6	och låt en åklagare träda upp mot honom.
PSA.109.7	Låt honom prövas och dömas skyldig,
PSA.109.7	låt hans bön vara fåfäng.
PSA.109.8	Må hans liv bli kort
PSA.109.8	och en annan överta hans syssla.
PSA.109.9	Må hans barn bli faderlösa
PSA.109.9	och hans hustru bli änka.
PSA.109.10	Må hans barn stryka runt som tiggare,
PSA.109.10	fördrivna från ett hem i ruiner.
PSA.109.11	Må fordringsägarna ta allt han har
PSA.109.11	och främlingar plundra hans egendom.
PSA.109.12	Må ingen visa honom vänlighet
PSA.109.12	och ingen bry sig om hans faderlösa barn.
PSA.109.13	Må hans efterkommande utrotas
PSA.109.13	och deras namn utplånas i nästa släktled.
PSA.109.14	Må Herren minnas hans fäders skuld,
PSA.109.14	inte utplåna hans moders synd,
PSA.109.15	må den alltid stå för Herrens ögon.
PSA.109.15	Må hans minne försvinna från jorden,
PSA.109.16	eftersom han inte ville visa mildhet
PSA.109.16	utan förföljde de hjälplösa och fattiga
PSA.109.16	och de förtvivlade för att döda dem.
PSA.109.17	Han älskade att förbanna,
PSA.109.17	må förbannelsen drabba honom,
PSA.109.17	han ville inte välsigna,
PSA.109.17	må välsignelsen fly honom.
PSA.109.18	Han klädde sig i förbannelse som i en dräkt,
PSA.109.18	må den tränga in i hans inre som vatten
PSA.109.18	och som olja in i hans ben.
PSA.109.19	Må den hölja honom som en klädnad,
PSA.109.19	vara som ett bälte han ständigt bär.
PSA.109.20	Låt dem som anklagar mig lönas så av Herren,
PSA.109.20	dessa som talar ont om mig.
PSA.109.21	Men du, Herre, min härskare,
PSA.109.21	gör väl mot mig, ditt namn till ära,
PSA.109.21	befria mig i din trofasta godhet.
PSA.109.22	Jag är hjälplös och fattig,
PSA.109.22	och mitt hjärta är fyllt av ångest.
PSA.109.23	Jag försvinner som aftonskuggan,
PSA.109.23	jag skakas bort som en gräshoppa.
PSA.109.24	Mina knän är svaga av fasta,
PSA.109.24	min kropp är mager och torr.
PSA.109.25	Jag är utsatt för deras hån,
PSA.109.25	de skakar på huvudet när de ser mig.
PSA.109.26	Rädda mig, Herre, min Gud,
PSA.109.26	hjälp mig i din godhet.
PSA.109.27	Låt dem inse att det är ditt verk,
PSA.109.27	att det är du, Herre, som handlar.
PSA.109.28	Må du välsigna när de förbannar,
PSA.109.28	må mina motståndare stå med skam
PSA.109.28	men din tjänare glädjas.
PSA.109.29	Låt dem som anklagar mig kläs i vanära
PSA.109.29	och höljas i sin skam som i en mantel.
PSA.109.30	Jag vill tacka och lova Herren,
PSA.109.30	prisa honom i den stora skaran,
PSA.109.31	ty han står vid den fattiges sida
PSA.109.31	och räddar honom från dem som dömer.
PSA.110.1	Av David, en psalm.
PSA.110.1	Så lyder Herrens ord till min härskare:
PSA.110.1	Sätt dig på min högra sida,
PSA.110.1	så skall jag lägga dina fiender
PSA.110.1	som en pall under dina fötter.
PSA.110.2	Din kungaspira sträcker Herren ut från Sion:
PSA.110.2	härska nu bland dina fiender!
PSA.110.3	Villigt samlas ditt folk
PSA.110.3	i dag då makten blir din.
PSA.110.3	På heliga berg har jag fött dig
PSA.110.3	som dagg ur gryningens sköte.
PSA.110.4	Herren har svurit en ed
PSA.110.4	som han inte skall bryta:
PSA.110.4	Du är präst för evigt
PSA.110.4	i Melkisedeks efterföljd.
PSA.110.5	Herren är vid din sida,
PSA.110.5	han krossar kungar på sin vredes dag,
PSA.110.6	han dömer bland folken i sitt majestät,
PSA.110.6	han krossar hövdingar vida kring jorden.
PSA.110.7	Han dricker ur bäcken vid vägen.
PSA.110.7	Så lyfter han huvudet högt.
PSA.111.1	Halleluja!
PSA.111.1	Jag vill tacka Herren av hela mitt hjärta
PSA.111.1	i de rättrådigas krets, i menigheten.
PSA.111.2	Stora är Herrens verk,
PSA.111.2	de begrundas av alla som älskar dem.
PSA.111.3	Höga och majestätiska är hans gärningar,
PSA.111.3	hans rättfärdighet varar för alltid.
PSA.111.4	Han låter oss minnas sina under.
PSA.111.4	Nådig och barmhärtig är Herren,
PSA.111.5	han ger föda åt dem som fruktar honom,
PSA.111.5	han minns för evigt sitt förbund.
PSA.111.6	Han visade sin makt för sitt folk
PSA.111.6	när han gav dem andra folks arvedel.
PSA.111.7	I alla sina gärningar är han trofast och rättvis.
PSA.111.7	Allt han bestämt är orubbligt
PSA.111.8	och står fast för evig tid,
PSA.111.8	det förverkligas i rättrådighet och sanning.
PSA.111.9	Han befriade sitt folk,
PSA.111.9	slöt för evigt sitt förbund.
PSA.111.9	Heligt är hans namn och värt att frukta.
PSA.111.10	Att frukta Herren är vishetens begynnelse,
PSA.111.10	insikt vinner de som gör hans vilja.
PSA.111.10	För alltid ljuder hans lov.
PSA.112.1	Halleluja!
PSA.112.1	Lycklig den som fruktar Herren
PSA.112.1	och finner sin glädje i hans bud.
PSA.112.2	Hans barn skall bli mäktiga i landet,
PSA.112.2	ja, de rättrådigas släkte blir välsignat.
PSA.112.3	Välstånd och rikedom bor i hans hus,
PSA.112.3	hans lycka varar för alltid,
PSA.112.4	för de rättrådiga bryter ljus fram i mörkret.
PSA.112.4	Den rättfärdige är nådig och barmhärtig,
PSA.112.5	det går väl för den som gärna ger lån
PSA.112.5	och är redlig i allt han gör.
PSA.112.6	Han bringas aldrig på fall,
PSA.112.6	den rättfärdiges minne skall alltid bestå.
PSA.112.7	Olycksbud behöver han inte frukta,
PSA.112.7	hans hjärta är tryggt, han förtröstar på Herren.
PSA.112.8	Hans hjärta är lugnt, han är utan fruktan,
PSA.112.8	han får se sina fienders fall.
PSA.112.9	Han strör gåvor över de fattiga,
PSA.112.9	hans lycka varar för alltid,
PSA.112.9	han blir upphöjd och ärad.
PSA.112.10	Den gudlöse ser det med grämelse,
PSA.112.10	han skär tänder och tynar bort.
PSA.112.10	De gudlösas hopp blir till intet.
PSA.113.1	Halleluja!
PSA.113.1	Prisa Herren, ni hans tjänare,
PSA.113.1	prisa Herrens namn!
PSA.113.2	Lovat vare Herrens namn
PSA.113.2	nu och för evigt!
PSA.113.3	Från öster till väster
PSA.113.3	skall Herrens namn bli prisat.
PSA.113.4	Herren är upphöjd över alla folk,
PSA.113.4	högre än himlen når hans härlighet.
PSA.113.5	Vem är som Herren, vår Gud,
PSA.113.5	han som tronar så högt,
PSA.113.6	han som ser så djupt ner —
PSA.113.6	vem i himlen, vem på jorden?
PSA.113.7	Den hjälplöse reser han ur gruset,
PSA.113.7	den fattige lyfter han ur dyn.
PSA.113.8	Han ger dem rum bland furstar,
PSA.113.8	bland furstarna i sitt folk.
PSA.113.9	Han ger den ofruktsamma ett hem
PSA.113.9	som lycklig mor till söner.
PSA.113.9	Halleluja!
PSA.114.1	När Israel drog ut ur Egypten,
PSA.114.1	Jakobs släkt från främlingars land,
PSA.114.2	då blev Juda Guds heliga egendom,
PSA.114.2	Israel hans välde.
PSA.114.3	Havet såg det och flydde,
PSA.114.3	Jordans vatten vek undan,
PSA.114.4	bergen hoppade som baggar
PSA.114.4	och höjderna som lamm.
PSA.114.5	Hav, vad fick dig att fly?
PSA.114.5	Jordan, varför vek du undan?
PSA.114.6	Berg, varför hoppar ni som baggar,
PSA.114.6	och ni höjder som lamm?
PSA.114.7	Bäva för Härskaren, du jord,
PSA.114.7	bäva för Jakobs Gud,
PSA.114.8	han som gör klippan till sjö
PSA.114.8	och flintan till källsprång.
PSA.115.1	Inte oss, Herre, inte oss
PSA.115.1	utan ditt namn skall du ge ära,
PSA.115.1	du som är god och trofast!
PSA.115.2	Varför skall folken få säga:
PSA.115.2	»Var är deras Gud?«
PSA.115.3	Vår Gud är i himlen,
PSA.115.3	allt vad han vill, det gör han.
PSA.115.4	Deras gudar är silver och guld,
PSA.115.4	verk av människohänder.
PSA.115.5	Mun har de men kan inte tala,
PSA.115.5	ögon men kan inte se.
PSA.115.6	Öron har de men kan inte höra,
PSA.115.6	näsa men känner ingen lukt.
PSA.115.7	De har händer men kan inte gripa
PSA.115.7	och fötter men kan inte gå.
PSA.115.7	Ur deras strupe kommer inga ljud.
PSA.115.8	De som gjort dem skall bli som de,
PSA.115.8	ja, alla som sätter sin lit till dem.
PSA.115.9	Israel, förlita dig på Herren,
PSA.115.9	han är er hjälp och er sköld.
PSA.115.10	Arons släkt, förlita dig på Herren,
PSA.115.10	han är er hjälp och er sköld.
PSA.115.11	Ni gudfruktiga, förlita er på Herren,
PSA.115.11	han är er hjälp och er sköld.
PSA.115.12	Herren har tänkt på oss och välsignar,
PSA.115.12	han välsignar Israels släkt,
PSA.115.12	han välsignar Arons släkt.
PSA.115.13	Han välsignar dem som fruktar honom,
PSA.115.13	både mäktiga och ringa.
PSA.115.14	Må Herren göra er talrika,
PSA.115.14	er och era barn.
PSA.115.15	Må ni välsignas av Herren,
PSA.115.15	han som har gjort himmel och jord.
PSA.115.16	Himlen är Herrens,
PSA.115.16	men jorden gav han åt människorna.
PSA.115.17	De döda prisar inte Herren,
PSA.115.17	de som farit ner i tystnaden.
PSA.115.18	Men vi skall lova Herren
PSA.115.18	nu och för evigt.
PSA.115.18	Halleluja!
PSA.116.1	Jag älskar Herren, ty han har hört
PSA.116.1	min bön om förskoning.
PSA.116.2	Han lyssnade till mig
PSA.116.2	när jag ropade.
PSA.116.3	Dödens snaror omgav mig,
PSA.116.3	dödsrikets fasor nådde mig,
PSA.116.3	jag var i nöd och förtvivlan.
PSA.116.4	Jag åkallade Herren:
PSA.116.4	Herre, rädda mitt liv!
PSA.116.5	Herren är nådig och rättfärdig,
PSA.116.5	vår Gud är barmhärtig.
PSA.116.6	Herren bevarar de oskyldiga,
PSA.116.6	jag var hjälplös, och han räddade mig.
PSA.116.7	Kom till ro, min själ,
PSA.116.7	Herren har varit god mot mig.
PSA.116.8	Han räddade mig från döden,
PSA.116.8	mitt öga från tårar,
PSA.116.8	min fot från att snava.
PSA.116.9	Jag får vandra inför Herren
PSA.116.9	i de levandes länder.
PSA.116.10	Jag trodde att jag skulle gå under,
PSA.116.10	jag plågades svårt
PSA.116.11	och tänkte i min oro:
PSA.116.11	Alla människor sviker.
PSA.116.12	Hur skall jag återgälda Herren
PSA.116.12	alla hans välgärningar mot mig?
PSA.116.13	Jag lyfter räddningens bägare
PSA.116.13	och åkallar Herren.
PSA.116.14	Jag vill infria mina löften till Herren
PSA.116.14	inför hela hans folk.
PSA.116.15	De trognas liv
PSA.116.15	är dyrbart i Herrens ögon.
PSA.116.16	Herre, jag är din tjänare,
PSA.116.16	bara din tjänare, din tjänarinnas son,
PSA.116.16	du har lossat mina bojor.
PSA.116.17	Jag vill frambära tackoffer åt dig,
PSA.116.17	jag vill åkalla Herren.
PSA.116.18	Jag vill infria mina löften till Herren
PSA.116.18	inför hela hans folk
PSA.116.19	på förgårdarna till Herrens tempel,
PSA.116.19	inne i Jerusalem.
PSA.116.19	Halleluja!
PSA.117.1	Prisa Herren, alla folk,
PSA.117.1	lova honom, alla länder!
PSA.117.2	Väldig är hans godhet mot oss,
PSA.117.2	Herrens trofasthet är evig.
PSA.117.2	Halleluja!
PSA.118.1	Tacka Herren, ty han är god,
PSA.118.1	evigt varar hans nåd.
PSA.118.2	Sjung, du Israels folk:
PSA.118.2	evigt varar hans nåd.
PSA.118.3	Sjung, du Arons ätt:
PSA.118.3	evigt varar hans nåd.
PSA.118.4	Sjung, ni som fruktar Herren:
PSA.118.4	evigt varar hans nåd.
PSA.118.5	Jag ropade till Herren i mitt trångmål.
PSA.118.5	Herren svarade, han förde mig ut i frihet.
PSA.118.6	Herren är med mig — jag har ingenting att frukta:
PSA.118.6	vad kan människor göra mig?
PSA.118.7	Herren är med mig, han hjälper mig,
PSA.118.7	jag skall triumfera över mina fiender.
PSA.118.8	Det är bättre att ty sig till Herren
PSA.118.8	än att lita på människors hjälp.
PSA.118.9	Det är bättre att ty sig till Herren
PSA.118.9	än att lita på mäktiga män.
PSA.118.10	Jag var kringränd av främmande folk,
PSA.118.10	men jag höll dem från livet med Herrens hjälp.
PSA.118.11	Jag var kringränd på alla sidor,
PSA.118.11	men jag höll dem från livet med Herrens hjälp.
PSA.118.12	De kringrände mig som en bisvärm
PSA.118.12	men slocknade som eld i törne.
PSA.118.12	Jag höll dem från livet med Herrens hjälp.
PSA.118.13	De trängde mig hårt, jag var nära att falla,
PSA.118.13	men Herren kom mig till hjälp.
PSA.118.14	Herren är min kraft och mitt värn,
PSA.118.14	han blev min räddning.
PSA.118.15	Hör hur segerropen skallar,
PSA.118.15	jubel stiger från de trognas läger:
PSA.118.15	Herrens hand har visat sin kraft.
PSA.118.16	Herrens hand är höjd till seger,
PSA.118.16	Herrens hand har visat sin kraft.
PSA.118.17	Jag skall inte dö, jag skall leva
PSA.118.17	och vittna om Herrens gärningar.
PSA.118.18	Hårt har Herren tuktat mig,
PSA.118.18	men han gav mig inte i dödens våld.
PSA.118.19	Öppna för mig rättfärdighetens portar!
PSA.118.19	Jag vill gå in och tacka Herren.
PSA.118.20	Här är Herrens port,
PSA.118.20	här får hans trogna gå in.
PSA.118.21	Jag tackar dig för att du hörde min bön
PSA.118.21	och blev min räddning.
PSA.118.22	Stenen som husbyggarna ratade
PSA.118.22	har blivit en hörnsten.
PSA.118.23	Detta är Herrens eget verk,
PSA.118.23	det står för våra ögon som ett under.
PSA.118.24	Detta är dagen då Herren grep in.
PSA.118.24	Låt oss jubla och vara glada!
PSA.118.25	Herre, hjälp oss!
PSA.118.25	Herre, ge framgång!
PSA.118.26	Välsignad den som kommer i Herrens namn!
PSA.118.26	Vi välsignar er från Herrens hus.
PSA.118.27	Herren är Gud. Han gav oss ljus.
PSA.118.27	Ordna er till procession, med kvistar i händerna,
PSA.118.27	ända till altarets horn!
PSA.118.28	Du är min Gud, jag vill tacka dig.
PSA.118.28	Min Gud, jag vill höja ditt lov.
PSA.118.29	Tacka Herren, ty han är god,
PSA.118.29	evigt varar hans nåd.
PSA.119.1	Lycklig den vars liv är fläckfritt,
PSA.119.1	den som följer Herrens lag.
PSA.119.2	Lycklig den som lyder hans lagbud
PSA.119.2	och helhjärtat vänder sig till honom,
PSA.119.3	som aldrig gör något orätt
PSA.119.3	utan lever efter hans ord.
PSA.119.4	Du har gett dina befallningar,
PSA.119.4	de skall följas noga.
PSA.119.5	Om jag bara kunde stå fast i min strävan
PSA.119.5	att hålla dina stadgar!
PSA.119.6	Då behövde jag inte blygas
PSA.119.6	när jag betraktar alla dina bud.
PSA.119.7	Jag tackar dig av hjärtat
PSA.119.7	när jag lär mig dina rättfärdiga lagar.
PSA.119.8	Dina stadgar skall jag hålla.
PSA.119.8	Överge mig aldrig!
PSA.119.9	Hur kan en ung man bevara sitt liv rent,
PSA.119.9	så att han håller sig till ditt ord?
PSA.119.10	Helhjärtat vänder jag mig till dig,
PSA.119.10	låt mig aldrig villas bort från dina bud.
PSA.119.11	Vad du har sagt bevarar jag i mitt hjärta,
PSA.119.11	så att jag aldrig syndar mot dig.
PSA.119.12	Herre, lovad vare du!
PSA.119.12	Lär mig dina stadgar.
PSA.119.13	Jag förkunnar alla de lagar
PSA.119.13	som har utgått från dig.
PSA.119.14	Jag gläds åt att följa dina lagbud,
PSA.119.14	så som man gläder sig åt rikedom.
PSA.119.15	Jag skall begrunda dina befallningar,
PSA.119.15	jag skall ge akt på dina vägar.
PSA.119.16	I dina stadgar har jag min lust,
PSA.119.16	aldrig glömmer jag ditt ord.
PSA.119.17	Förunna din tjänare att få leva
PSA.119.17	och villigt lyda ditt ord.
PSA.119.18	Öppna mina ögon, låt mig skåda
PSA.119.18	det underbara i din lag.
PSA.119.19	Jag är en främling i ditt land,
PSA.119.19	dölj inte dina bud för mig.
PSA.119.20	Längtan efter dina lagar
PSA.119.20	förtär mig dag och natt.
PSA.119.21	Du kväser de fräcka,
PSA.119.21	förbannad är den som viker från dina bud.
PSA.119.22	Lyft av mig vanära och förakt,
PSA.119.22	jag har följt dina lagbud.
PSA.119.23	Om än furstar sammansvärjer sig mot mig,
PSA.119.23	så begrundar din tjänare dina stadgar.
PSA.119.24	Jag har min lust i dina lagbud,
PSA.119.24	de är mina rådgivare.
PSA.119.25	Jag ligger nedtryckt i stoftet,
PSA.119.25	skänk mig liv, som du har sagt.
PSA.119.26	Jag berättar hur jag levt och du ger mig svar,
PSA.119.26	lär mig dina stadgar.
PSA.119.27	Låt mig förstå den väg du befallt,
PSA.119.27	så kan jag begrunda dina under.
PSA.119.28	Jag är bedrövad och gråter,
PSA.119.28	res mig upp, som du har sagt.
PSA.119.29	Låt mig aldrig slå in på lögnens väg,
PSA.119.29	och ge mig i nåd din lag.
PSA.119.30	Sanningens väg har jag valt,
PSA.119.30	dina lagar har jag för ögonen.
PSA.119.31	Jag håller mig till dina lagbud,
PSA.119.31	svik mig inte, o Herre.
PSA.119.32	Jag löper den väg dina bud visar,
PSA.119.32	ty du har vidgat min insikt.
PSA.119.33	Visa mig, Herre, dina stadgars väg,
PSA.119.33	och jag skall följa den till slutet.
PSA.119.34	Ge mig förstånd att lyda din lag,
PSA.119.34	att hålla den helt och fullt.
PSA.119.35	Led min vandring efter dina bud,
PSA.119.35	den stigen går jag med glädje.
PSA.119.36	Vänd min håg till dina lagbud
PSA.119.36	och inte till snöd vinning.
PSA.119.37	Vänd min blick från det meningslösa,
PSA.119.37	skänk mig liv, som du har sagt.
PSA.119.38	Håll ditt löfte till din tjänare,
PSA.119.38	så kan jag leva i gudsfruktan.
PSA.119.39	Ta bort vanäran som skrämmer mig,
PSA.119.39	dina lagar är alltid goda.
PSA.119.40	Jag längtar till dina befallningar,
PSA.119.40	låt din rättfärdighet skänka mig liv.
PSA.119.41	Herre, låt mig få del av din kärlek
PSA.119.41	och den räddning du lovat mig.
PSA.119.42	Jag kan ge mina smädare svar,
PSA.119.42	ty jag litar på dina ord.
PSA.119.43	Ryck inte sanningens ord ifrån mig,
PSA.119.43	jag hoppas på dina domslut.
PSA.119.44	Din lag vill jag alltid hålla,
PSA.119.44	nu och för evigt.
PSA.119.45	I frihet kan jag vandra,
PSA.119.45	ty jag fördjupar mig i dina befallningar.
PSA.119.46	Jag kungör dina lagbud för kungar
PSA.119.46	och behöver inte blygas.
PSA.119.47	Jag har min lust i dina bud,
PSA.119.47	ja, jag älskar dem.
PSA.119.48	Jag sträcker mina händer mot dig
PSA.119.48	och begrundar dina stadgar.
PSA.119.49	Minns vad du sagt till din tjänare,
PSA.119.49	du har ju gett mig hopp.
PSA.119.50	Det tröstar mig i mitt elände
PSA.119.50	att ditt löfte skänker liv.
PSA.119.51	De fräcka hånar mig grovt,
PSA.119.51	men jag viker inte från din lag.
PSA.119.52	Jag minns dina urgamla lagar,
PSA.119.52	Herre, de ger mig tröst.
PSA.119.53	Brinnande vrede fyller mig
PSA.119.53	när de gudlösa överger din lag.
PSA.119.54	Dina stadgar är min lovsång
PSA.119.54	var jag än befinner mig.
PSA.119.55	Om natten tänker jag på ditt namn,
PSA.119.55	Herre, jag håller din lag.
PSA.119.56	Det har blivit mig förunnat
PSA.119.56	att följa dina befallningar.
PSA.119.57	Min andel är Herren,
PSA.119.57	jag lovar att lyda dina ord.
PSA.119.58	Jag vädjar till dig av hela mitt hjärta,
PSA.119.58	visa mig nåd, som du har lovat.
PSA.119.59	Jag tänker på hur jag levt mitt liv
PSA.119.59	och söker mig till dina lagbud.
PSA.119.60	Utan dröjsmål skyndar jag
PSA.119.60	att lyda dina bud.
PSA.119.61	De gudlösas snaror omger mig,
PSA.119.61	men jag glömmer inte din lag.
PSA.119.62	Mitt i natten stiger jag upp
PSA.119.62	för att tacka dig för dina rättfärdiga lagar.
PSA.119.63	Alla som fruktar dig är mina vänner,
PSA.119.63	de som lyder dina befallningar.
PSA.119.64	Din kärlek, Herre, fyller hela jorden,
PSA.119.64	lär mig dina stadgar.
PSA.119.65	Du har varit god mot din tjänare,
PSA.119.65	Herre, som du har sagt.
PSA.119.66	Ge mig klokhet och kunskap,
PSA.119.66	ty jag litar på dina bud.
PSA.119.67	Innan jag fick lida for jag vilse,
PSA.119.67	men nu håller jag mig till ditt ord.
PSA.119.68	Du är god och vad du gör är gott,
PSA.119.68	lär mig dina stadgar.
PSA.119.69	De fräcka svärtar ner mig med lögner,
PSA.119.69	men jag lyder villigt dina befallningar.
PSA.119.70	Deras sinne är trögt som fett,
PSA.119.70	men jag har min lust i din lag.
PSA.119.71	För mig var lidandet till gagn,
PSA.119.71	då lärde jag mig dina stadgar.
PSA.119.72	För mig är den lag du förkunnat
PSA.119.72	mer värd än mängder av guld och silver.
PSA.119.73	Dina händer har gjort mig och format mig,
PSA.119.73	ge mig förstånd att lära dina bud.
PSA.119.74	De gudfruktiga ser mig och gläds,
PSA.119.74	ty jag sätter mitt hopp till ditt ord.
PSA.119.75	Jag vet att dina domslut är rättfärdiga, Herre,
PSA.119.75	i din trofasthet lät du mig lida.
PSA.119.76	Låt din kärlek bli min tröst,
PSA.119.76	så som du har lovat din tjänare.
PSA.119.77	Låt mig få möta din barmhärtighet och leva,
PSA.119.77	ty din lag är min lust.
PSA.119.78	Låt de fräcka stå med skam, de ljuger om mig,
PSA.119.78	men jag skall begrunda dina befallningar.
PSA.119.79	De som fruktar dig skall vända sig till mig
PSA.119.79	och lära känna dina lagbud.
PSA.119.80	Må jag obrottsligt följa dina stadgar,
PSA.119.80	så att jag aldrig står med skam.
PSA.119.81	Längtan efter din hjälp förtär mig,
PSA.119.81	jag sätter mitt hopp till ditt ord.
PSA.119.82	Jag längtar efter att se det du lovat.
PSA.119.82	När skall du trösta mig?
PSA.119.83	Jag är som en vinsäck, skrumpnad i rök,
PSA.119.83	men dina stadgar glömmer jag inte.
PSA.119.84	Din tjänares dagar är få,
PSA.119.84	när skall du döma dem som förföljer mig?
PSA.119.85	De fräcka gräver fallgropar för mig,
PSA.119.85	de följer inte din lag.
PSA.119.86	Alla dina bud är sanna.
PSA.119.86	Hjälp mig, de förföljer mig med lögner.
PSA.119.87	De har nästan gjort slut på mig,
PSA.119.87	men jag viker inte från dina befallningar.
PSA.119.88	Skänk mig liv i din kärlek,
PSA.119.88	då skall jag följa de lagbud du gett.
PSA.119.89	Herre, för evigt
PSA.119.89	står ditt ord fast i himlen.
PSA.119.90	I alla tider gäller vad du har sagt.
PSA.119.90	Du skapade jorden, och den blev till.
PSA.119.91	Enligt dina lagar består den ännu,
PSA.119.91	allting tjänar dig.
PSA.119.92	Om inte din lag vore min lust
PSA.119.92	skulle jag förgås i mitt lidande.
PSA.119.93	Dina befallningar skall jag aldrig glömma,
PSA.119.93	du skänker mig liv genom dem.
PSA.119.94	Jag är din, rädda mig,
PSA.119.94	ty jag fördjupar mig i dina befallningar.
PSA.119.95	De gudlösa väntar på att förgöra mig,
PSA.119.95	men jag vill ge akt på dina lagbud.
PSA.119.96	Jag har sett att allting har ett slut,
PSA.119.96	men dina bud är utan gränser.
PSA.119.97	Vad jag älskar din lag!
PSA.119.97	Jag begrundar den dagen lång.
PSA.119.98	Dina bud gör mig visare än min fiende,
PSA.119.98	de finns alltid hos mig.
PSA.119.99	Jag äger mer vishet än alla mina lärare,
PSA.119.99	ty jag begrundar dina lagbud.
PSA.119.100	Jag är klokare än de gamla,
PSA.119.100	ty jag följer dina befallningar.
PSA.119.101	Det ondas väg beträder jag aldrig,
PSA.119.101	jag vill lyda ditt ord.
PSA.119.102	Jag viker inte från dina lagar,
PSA.119.102	ty du ger mig undervisning.
PSA.119.103	Vad ditt löfte är ljuvt för min gom,
PSA.119.103	det smakar sötare än honung!
PSA.119.104	Av dina befallningar får jag förstånd,
PSA.119.104	därför hatar jag lögnens alla vägar.
PSA.119.105	Ditt ord är en lykta för min fot,
PSA.119.105	ett ljus på min stig.
PSA.119.106	Jag har svurit och hållit min ed
PSA.119.106	att följa dina rättfärdiga lagar.
PSA.119.107	Svårt har jag plågats,
PSA.119.107	skänk mig liv, Herre, som du har sagt.
PSA.119.108	Herre, ta emot min sång som ett offer,
PSA.119.108	och lär mig dina lagar.
PSA.119.109	Mitt liv är ständigt i fara,
PSA.119.109	men jag glömmer aldrig din lag.
PSA.119.110	De gudlösa gillrar fällor för mig,
PSA.119.110	men jag villas inte bort från dina befallningar.
PSA.119.111	Dina lagbud är min egendom för alltid,
PSA.119.111	de är mitt hjärtas glädje.
PSA.119.112	Jag har föresatt mig att följa dina stadgar,
PSA.119.112	alltid, ända till slutet.
PSA.119.113	Jag hatar vankelmod
PSA.119.113	men älskar din lag.
PSA.119.114	Du är mitt skydd och min sköld,
PSA.119.114	jag sätter mitt hopp till ditt ord.
PSA.119.115	Gå bort från mig, ni som är onda,
PSA.119.115	jag vill hålla min Guds bud.
PSA.119.116	Stöd mig, som du har lovat, så att jag får leva,
PSA.119.116	låt inte mitt hopp bli sviket.
PSA.119.117	Styrk mig, så att jag blir räddad
PSA.119.117	och ständigt kan betrakta dina stadgar.
PSA.119.118	Du förkastar dem som viker av från dina stadgar,
PSA.119.118	deras svek leder till intet.
PSA.119.119	Jordens alla gudlösa räknar du som slagg,
PSA.119.119	därför älskar jag dina lagbud.
PSA.119.120	Jag ryser av fruktan för dig,
PSA.119.120	jag räds för dina domar.
PSA.119.121	Jag har gjort vad som är rätt och rättfärdigt,
PSA.119.121	lämna mig inte åt mina förtryckare.
PSA.119.122	Ge ditt ord som säkerhet för mitt bästa,
PSA.119.122	låt inte de fräcka förtrycka mig.
PSA.119.123	Jag längtar efter att se din hjälp,
PSA.119.123	den räddning som du har lovat.
PSA.119.124	Visa kärlek mot din tjänare
PSA.119.124	och lär mig dina stadgar.
PSA.119.125	Jag är din tjänare, ge mig förstånd,
PSA.119.125	så att jag lär känna dina lagbud.
PSA.119.126	Tiden är inne för Herren att handla,
PSA.119.126	man har brutit din lag.
PSA.119.127	Därför älskar jag dina bud
PSA.119.127	mer än guld, ja, renaste guld.
PSA.119.128	Därför rättar jag mig efter dina befallningar,
PSA.119.128	jag hatar lögnens alla vägar.
PSA.119.129	Underbara är dina lagbud,
PSA.119.129	därför lyder jag dem.
PSA.119.130	När dina ord öppnar sig ger de ljus,
PSA.119.130	åt de oerfarna ger de förstånd.
PSA.119.131	Jag lyssnar begärligt, med öppen mun,
PSA.119.131	ty jag längtar efter dina bud.
PSA.119.132	Vänd dig till mig och visa mig nåd,
PSA.119.132	som du gör med dem som älskar ditt namn.
PSA.119.133	Led mina steg, som du har lovat,
PSA.119.133	låt ingen ondska få makt över mig.
PSA.119.134	Befria mig från människors förtryck,
PSA.119.134	så att jag kan följa dina befallningar.
PSA.119.135	Låt ditt ansikte lysa över din tjänare
PSA.119.135	och lär mig dina stadgar.
PSA.119.136	Tårar strömmar från mina ögon,
PSA.119.136	för att man inte håller din lag.
PSA.119.137	Rättfärdig är du, Herre,
PSA.119.137	och rättvisa dina lagar.
PSA.119.138	Dina lagbud ger du i rättfärdighet
PSA.119.138	och i stor trofasthet.
PSA.119.139	Jag förtärs av lidelse och harm
PSA.119.139	när mina fiender glömmer dina ord.
PSA.119.140	Ditt löftesord är fritt från slagg
PSA.119.140	och din tjänare älskar det.
PSA.119.141	Jag är ringa och föraktad,
PSA.119.141	men jag glömmer inte dina befallningar.
PSA.119.142	Din rättfärdighet är en evig rätt
PSA.119.142	och din lag är sanning.
PSA.119.143	Nöd och elände drabbar mig,
PSA.119.143	men dina bud är min lust.
PSA.119.144	Dina lagbud är rättfärdiga för evigt,
PSA.119.144	ge mig förstånd så att jag får leva.
PSA.119.145	Jag ropar av all min kraft, svara mig, Herre,
PSA.119.145	jag vill hålla dina stadgar.
PSA.119.146	Jag ropar till dig, rädda mig,
PSA.119.146	så att jag kan lyda dina lagbud.
PSA.119.147	När morgonen gryr ropar jag,
PSA.119.147	jag hoppas på ditt ord.
PSA.119.148	När natten bryter in vakar jag
PSA.119.148	och begrundar dina löften.
PSA.119.149	Herre, hör mitt rop i din kärlek,
PSA.119.149	skänk mig liv, som dina lagar lovar.
PSA.119.150	Mina skändliga förföljare närmar sig,
PSA.119.150	de är fjärran från din lag.
PSA.119.151	Men du, Herre, är nära,
PSA.119.151	och alla dina bud är sanna.
PSA.119.152	Sedan länge vet jag genom dina lagbud
PSA.119.152	att de stadgats av dig för evigt.
PSA.119.153	Se min nöd och rädda mig,
PSA.119.153	ty jag har inte glömt din lag.
PSA.119.154	Ta dig an min sak och befria mig,
PSA.119.154	skänk mig liv, som du har lovat.
PSA.119.155	För de gudlösa är hjälpen långt borta,
PSA.119.155	de frågar inte efter dina stadgar.
PSA.119.156	Herre, stor är din barmhärtighet,
PSA.119.156	skänk mig liv, som dina lagar lovar.
PSA.119.157	Mina förföljare och fiender är många,
PSA.119.157	men jag viker inte från dina lagbud.
PSA.119.158	Jag vämjes när jag ser de trolösa,
PSA.119.158	de lyder inte dina ord.
PSA.119.159	Se hur jag älskar dina befallningar,
PSA.119.159	Herre, låt din kärlek skänka mig liv.
PSA.119.160	Summan av ditt ord är sanning,
PSA.119.160	dina rättfärdiga lagar består för evigt.
PSA.119.161	Furstar förföljer mig utan skäl,
PSA.119.161	men mitt hjärta fruktar blott dina ord.
PSA.119.162	Jag gläds åt ditt löfte
PSA.119.162	likt den som vunnit rikt byte.
PSA.119.163	Jag hatar och avskyr lögn,
PSA.119.163	men din lag älskar jag.
PSA.119.164	Sju gånger om dagen prisar jag dig
PSA.119.164	för dina rättfärdiga lagar.
PSA.119.165	De som älskar din lag är fullkomligt trygga,
PSA.119.165	inget kan få dem att falla.
PSA.119.166	Herre, jag hoppas på din hjälp
PSA.119.166	och uppfyller dina bud.
PSA.119.167	Jag följer dina lagbud,
PSA.119.167	och jag älskar dem högt.
PSA.119.168	Jag följer dina befallningar och lagbud,
PSA.119.168	ty allt jag gör kan du se.
PSA.119.169	Herre, låt mitt rop tränga fram till dig,
PSA.119.169	ge mig förstånd, som du har sagt.
PSA.119.170	Låt min bön nå fram till dig,
PSA.119.170	rädda mig, som du har lovat.
PSA.119.171	Över mina läppar skall lovsång flöda,
PSA.119.171	ty du lär mig dina stadgar.
PSA.119.172	Min mun skall besjunga ditt ord,
PSA.119.172	ty alla dina bud är rättfärdiga.
PSA.119.173	Låt din hand bli mig till hjälp,
PSA.119.173	ty jag har valt dina befallningar.
PSA.119.174	Jag längtar efter din räddning, Herre,
PSA.119.174	din lag är min lust.
PSA.119.175	Låt mig leva för att prisa dig,
PSA.119.175	låt dina lagar vara min hjälp.
PSA.119.176	Jag har gått vilse som ett bortsprunget får.
PSA.119.176	Sök rätt på din tjänare,
PSA.119.176	ty jag har inte glömt dina bud.
PSA.120.1	En vallfartssång.
PSA.120.1	Till Herren ropade jag i min nöd,
PSA.120.1	och han svarade mig.
PSA.120.2	Rädda mig, Herre, från lögnarna,
PSA.120.2	från deras svekfulla tungor.
PSA.120.3	Må Herren straffa dig,
PSA.120.3	nu och framgent,
PSA.120.3	du svekfulla tunga,
PSA.120.4	med krigarens vässade pilar
PSA.120.4	och med glödande ginstkol.
PSA.120.5	Ve mig, som måste bo i Meshek
PSA.120.5	och leva bland Kedars tält.
PSA.120.6	Alltför länge har jag bott
PSA.120.6	bland dem som hatar freden.
PSA.120.7	Så snart jag talar om fred
PSA.120.7	är de redo till krig.
PSA.121.1	En vallfartssång.
PSA.121.1	Jag ser upp emot bergen:
PSA.121.1	varifrån skall jag få hjälp?
PSA.121.2	Hjälpen kommer från Herren,
PSA.121.2	som har gjort himmel och jord.
PSA.121.3	Han låter inte din fot slinta,
PSA.121.3	han vakar ständigt över dina steg.
PSA.121.4	Han sover aldrig, han vakar ständigt,
PSA.121.4	han som beskyddar Israel.
PSA.121.5	Herren bevarar dig,
PSA.121.5	i hans skugga får du vandra,
PSA.121.5	han går vid din sida.
PSA.121.6	Solen skall inte skada dig om dagen,
PSA.121.6	inte månen om natten.
PSA.121.7	Herren bevarar dig från allt ont,
PSA.121.7	från allt som hotar ditt liv.
PSA.121.8	Herren skall bevara dig
PSA.121.8	i livets alla skiften,
PSA.121.8	nu och för evigt.
PSA.122.1	En vallfartssång av David.
PSA.122.1	Jag blev glad när man sade till mig:
PSA.122.1	Kom, vi skall gå till Herrens tempel.
PSA.122.2	Nu står vi i dina portar, Jerusalem.
PSA.122.3	Jerusalem, du välbyggda stad,
PSA.122.3	där husen står tätt tillsammans!
PSA.122.4	Dit går stammarna upp,
PSA.122.4	Herrens stammar.
PSA.122.4	Det är en plikt för Israel
PSA.122.4	att prisa Herrens namn.
PSA.122.5	Där finns domarsäten,
PSA.122.5	troner för Davids ätt.
PSA.122.6	Be om välgång för Jerusalem!
PSA.122.6	Må de som älskar dig leva i trygghet.
PSA.122.7	Må välgång råda inom dina murar,
PSA.122.7	trygghet i dina palats.
PSA.122.8	För mina bröders och vänners skull
PSA.122.8	vill jag önska dig välgång.
PSA.122.9	För templets skull, Herrens, vår Guds, tempel,
PSA.122.9	vill jag söka ditt bästa.
PSA.123.1	En vallfartssång.
PSA.123.1	Jag lyfter blicken mot dig,
PSA.123.1	du som bor i himlen.
PSA.123.2	Som tjänaren ser
PSA.123.2	mot sin herres hand,
PSA.123.2	som tjänarinnan ser
PSA.123.2	mot sin husmors hand,
PSA.123.2	så ser vi mot Herren, vår Gud,
PSA.123.2	och hoppas på hans nåd.
PSA.123.3	Förbarma dig, Herre, förbarma dig,
PSA.123.3	vi har fått nog av förakt.
PSA.123.4	Vi har fått nog av de självsäkras hån,
PSA.123.4	av de högmodigas förakt.
PSA.124.1	En vallfartssång av David.
PSA.124.1	Om inte Herren stått på vår sida
PSA.124.1	— så skall Israel säga —
PSA.124.2	om inte Herren stått på vår sida
PSA.124.2	när människor anföll oss,
PSA.124.3	då hade de slukat oss levande
PSA.124.3	i sin brinnande vrede mot oss,
PSA.124.4	då hade vattnet ryckt bort oss,
PSA.124.4	en ström hade sköljt över oss,
PSA.124.5	då hade det brusande vattnet
PSA.124.5	sköljt över oss.
PSA.124.6	Lovad vare Herren,
PSA.124.6	han lät oss inte bli ett rov för deras käftar.
PSA.124.7	Vi kom undan som en fågel
PSA.124.7	ur jägarens nät.
PSA.124.7	Nätet gick sönder
PSA.124.7	och vi kom undan.
PSA.124.8	Vår hjälp finns hos Herren,
PSA.124.8	som har gjort himmel och jord.
PSA.125.1	En vallfartssång.
PSA.125.1	De som litar på Herren är som Sions berg,
PSA.125.1	det rubbas inte, det står fast för evigt.
PSA.125.2	Liksom bergen omger Jerusalem,
PSA.125.2	så omger Herren sitt folk
PSA.125.2	nu och för evigt.
PSA.125.3	De gudlösas spira får inte sträckas
PSA.125.3	över de rättfärdigas land,
PSA.125.3	ty då kan de rättfärdiga gripa till orätt.
PSA.125.4	Herre, var god mot de goda,
PSA.125.4	mot dem som har ett redbart sinne.
PSA.125.5	Men de som slår in på avvägar,
PSA.125.5	dem må Herren föra bort
PSA.125.5	tillsammans med alla ogärningsmän.
PSA.125.5	Må det gå Israel väl!
PSA.126.1	En vallfartssång.
PSA.126.1	När Herren vände Sions öde,
PSA.126.1	då var allt som om vi drömde:
PSA.126.2	vi skrattade, vi sjöng av glädje,
PSA.126.2	och jublet steg från våra läppar.
PSA.126.2	Då sade man bland folken:
PSA.126.2	Herren har gjort stora ting med dem!
PSA.126.3	Ja, Herren gjorde stora ting med oss,
PSA.126.3	och därför var vi glada.
PSA.126.4	Herre, vänd vårt öde,
PSA.126.4	liksom du ger liv åt bäckarna i Negev.
PSA.126.5	De som sår under tårar
PSA.126.5	skall skörda med jubel.
PSA.126.6	Gråtande går de
PSA.126.6	och sår sin säd.
PSA.126.6	Jublande kommer de
PSA.126.6	och bär sina kärvar.
PSA.127.1	En vallfartssång av Salomo.
PSA.127.1	Om inte Herren bygger huset
PSA.127.1	är byggarnas möda förgäves.
PSA.127.1	Om inte Herren vaktar staden
PSA.127.1	är väktarens vaka förgäves.
PSA.127.2	Förgäves stiger ni tidigt upp
PSA.127.2	och går sent till vila,
PSA.127.2	ni som sliter för ert bröd.
PSA.127.2	Men sina vänner ger Herren framgång.
PSA.127.3	Barn är en gåva från Herren,
PSA.127.3	livsfrukt är en lön.
PSA.127.4	Som pilar i krigarens hand
PSA.127.4	är söner födda då man är ung.
PSA.127.5	Lycklig den vars koger
PSA.127.5	är fyllt med dem.
PSA.127.5	De kommer inte till korta
PSA.127.5	inför motparten i rätten.
PSA.128.1	En vallfartssång.
PSA.128.1	Lycklig den som fruktar Herren
PSA.128.1	och vandrar på hans vägar.
PSA.128.2	Du skall njuta frukten av din möda.
PSA.128.2	Lycklig du! Det skall gå dig väl.
PSA.128.3	Som en vinstock som bär frukt
PSA.128.3	är hustrun i ditt hus,
PSA.128.3	som plantor av olivträd
PSA.128.3	är barnen kring ditt bord.
PSA.128.4	Så blir den man välsignad
PSA.128.4	som fruktar Herren.
PSA.128.5	Må Herren välsigna dig från Sion,
PSA.128.5	så att du får se Jerusalems lycka
PSA.128.5	i alla dina dagar
PSA.128.6	och får se barn till dina barn.
PSA.128.6	Må det gå Israel väl!
PSA.129.1	En vallfartssång.
PSA.129.1	Hårt har de ansatt mig ända från min ungdom
PSA.129.1	— så skall Israel säga —
PSA.129.2	hårt har de ansatt mig ända från min ungdom,
PSA.129.2	men de har inte besegrat mig.
PSA.129.3	De plöjde min rygg
PSA.129.3	och drog långa fåror.
PSA.129.4	Men Herren är rättfärdig,
PSA.129.4	han skar av de gudlösas rep.
PSA.129.5	Alla som hatar Sion
PSA.129.5	skall vika tillbaka med skam.
PSA.129.6	De skall bli som gräset på taken,
PSA.129.6	som vissnar innan det spirat.
PSA.129.7	Den som skördar får inte handen full,
PSA.129.7	den som binder får inte en kärve.
PSA.129.8	Ingen som går förbi
PSA.129.8	skall önska dem Herrens välsignelse.
PSA.129.8	Vi välsignar er i Herrens namn.
PSA.130.1	En vallfartssång.
PSA.130.1	Ur djupen ropar jag till dig, Herre.
PSA.130.2	Herre, hör mitt rop,
PSA.130.2	lyssna när jag bönfaller dig!
PSA.130.3	Om du lade synder på minnet,
PSA.130.3	Herre, vem kunde då bestå?
PSA.130.4	Men hos dig finns förlåtelse,
PSA.130.4	och därför fruktar man dig.
PSA.130.5	Jag väntar på Herren,
PSA.130.5	jag längtar,
PSA.130.5	jag hoppas få höra hans ord.
PSA.130.6	Jag längtar efter Herren
PSA.130.6	mer än väktarna efter morgonen,
PSA.130.6	än väktarna efter morgonen.
PSA.130.7	Hoppas på Herren, Israel,
PSA.130.7	ty hos Herren finns nåd
PSA.130.7	och makten att befria.
PSA.130.8	Han skall befria Israel
PSA.130.8	från alla synder.
PSA.131.1	En vallfartssång av David.
PSA.131.1	Herre, jag är inte övermodig,
PSA.131.1	har inga stolta later.
PSA.131.1	Jag ägnar mig inte åt stora ting,
PSA.131.1	åt det som övergår mitt förstånd.
PSA.131.2	Nej, jag har lugnat och stillat min själ,
PSA.131.2	jag är som ett litet barn,
PSA.131.2	som barnet i moderns famn.
PSA.131.3	Hoppas på Herren, Israel,
PSA.131.3	nu och för evigt.
PSA.132.1	En vallfartssång.
PSA.132.1	Kom ihåg David, Herre,
PSA.132.1	tänk på allt han fick utstå,
PSA.132.2	han som gav Herren sin ed,
PSA.132.2	ett löfte åt Jakobs Mäktige:
PSA.132.3	»Jag skall inte gå in i mitt hus
PSA.132.3	och inte lägga mig på min bädd,
PSA.132.4	inte unna mig någon sömn,
PSA.132.4	inte ge mig någon ro,
PSA.132.5	förrän jag funnit en plats åt Herren,
PSA.132.5	en boning åt Jakobs Mäktige.«
PSA.132.6	Vi hörde om arken i Efrata,
PSA.132.6	vi fann den på Jaars fält.
PSA.132.7	Låt oss gå till hans boning,
PSA.132.7	falla ner inför hans fotapall.
PSA.132.8	Kom, Herre, till din viloplats,
PSA.132.8	du och din mäktiga ark.
PSA.132.9	Må dina präster vara klädda i rättfärdighet,
PSA.132.9	må dina trogna jubla.
PSA.132.10	För din tjänare Davids skull —
PSA.132.10	avvisa inte din smorde!
PSA.132.11	Herren gav David sin ed,
PSA.132.11	ett ord han aldrig skall svika:
PSA.132.11	»Ättlingar till dig
PSA.132.11	skall jag sätta på din tron.
PSA.132.12	Om dina söner håller mitt förbund
PSA.132.12	och de bud jag lär dem,
PSA.132.12	skall också deras söner
PSA.132.12	för alltid sitta på din tron.«
PSA.132.13	Ty Herren har utvalt Sion,
PSA.132.13	där vill han ha sin boning.
PSA.132.14	»För evigt är detta min viloplats,
PSA.132.14	här vill jag bo, det är min önskan.
PSA.132.15	Rikt skall jag välsigna Sion med föda
PSA.132.15	och mätta de fattiga med bröd.
PSA.132.16	Dess präster skall jag klä i seger,
PSA.132.16	de trogna skall jubla högt.
PSA.132.17	Där låter jag Davids ätt växa i makt,
PSA.132.17	jag har tänt en lampa åt min smorde.
PSA.132.18	Hans fiender skall jag klä i skam,
PSA.132.18	men på hans huvud skall kronan stråla.«
PSA.133.1	En vallfartssång av David.
PSA.133.1	Vad det är gott och ljuvligt
PSA.133.1	att bröder är tillsammans!
PSA.133.2	Det är som när den fina oljan på huvudet
PSA.133.2	rinner ner i skägget, i Arons skägg,
PSA.133.2	som faller ner över dräktens linning.
PSA.133.3	Det är som när Hermons dagg
PSA.133.3	faller över Sions berg.
PSA.133.3	Där skänker Herren välsignelse,
PSA.133.3	liv i alla tider.
PSA.134.1	En vallfartssång.
PSA.134.1	Kom, lova Herren,
PSA.134.1	alla ni Herrens tjänare,
PSA.134.1	ni som står i Herrens tempel natt efter natt.
PSA.134.2	Lyft era händer mot helgedomen
PSA.134.2	och lova Herren.
PSA.134.3	Må Herren välsigna dig från Sion,
PSA.134.3	han som har gjort himmel och jord.
PSA.135.1	Halleluja!
PSA.135.1	Prisa Herrens namn,
PSA.135.1	prisa Herren, ni hans tjänare,
PSA.135.2	ni som står i Herrens tempel,
PSA.135.2	på förgårdarna till vår Guds hus.
PSA.135.3	Prisa Herren, ty han är god,
PSA.135.3	lovsjung hans namn, ty det är ljuvligt.
PSA.135.4	Jakob har Herren utvalt åt sig,
PSA.135.4	Israel är hans dyrbara egendom.
PSA.135.5	Jag vet att Herren är stor,
PSA.135.5	vår härskare är större än alla gudar.
PSA.135.6	Allt vad Herren vill, det gör han
PSA.135.6	i himlen och på jorden,
PSA.135.6	i haven och de stora djupen.
PSA.135.7	Han får regnmoln att stiga vid världens ände,
PSA.135.7	han låter blixtar ljunga och regnet falla
PSA.135.7	och sänder ut vindar från sina förråd.
PSA.135.8	Han dödade de förstfödda i Egypten,
PSA.135.8	både människor och boskap.
PSA.135.9	Han sände tecken och under
PSA.135.9	inne i Egypten
PSA.135.9	mot farao och alla hans män.
PSA.135.10	Han besegrade många folk
PSA.135.10	och dräpte mäktiga kungar:
PSA.135.11	Sichon, amoreernas kung,
PSA.135.11	och Og, kungen av Bashan,
PSA.135.11	och alla Kanaans kungadömen.
PSA.135.12	Han gav deras land som egendom,
PSA.135.12	som egendom åt sitt folk Israel.
PSA.135.13	Herre, ditt namn är evigt,
PSA.135.13	Herre, i alla tider skall man åkalla dig.
PSA.135.14	Herren skaffar rätt åt sitt folk
PSA.135.14	och förbarmar sig över sina tjänare.
PSA.135.15	Folkens gudar är silver och guld,
PSA.135.15	verk av människohänder.
PSA.135.16	Mun har de men kan inte tala,
PSA.135.16	ögon men kan inte se.
PSA.135.17	Öron har de men ingen hörsel,
PSA.135.17	ingen andedräkt finns i deras mun.
PSA.135.18	De som har gjort dem skall bli som de,
PSA.135.18	ja, alla som sätter sin lit till dem.
PSA.135.19	Israels släkt, lova Herren,
PSA.135.19	Arons släkt, lova Herren!
PSA.135.20	Levis släkt, lova Herren,
PSA.135.20	ni gudfruktiga, lova Herren!
PSA.135.21	Lovad vare Herren från Sion,
PSA.135.21	han som bor i Jerusalem.
PSA.135.21	Halleluja!
PSA.136.1	Tacka Herren, ty han är god,
PSA.136.1	evigt varar hans nåd.
PSA.136.2	Tacka gudarnas Gud,
PSA.136.2	evigt varar hans nåd.
PSA.136.3	Tacka herrarnas Herre,
PSA.136.3	evigt varar hans nåd.
PSA.136.4	Han ensam gör under,
PSA.136.4	evigt varar hans nåd.
PSA.136.5	Han skapade himlen med vishet,
PSA.136.5	evigt varar hans nåd.
PSA.136.6	Han bredde ut jorden på vattnen,
PSA.136.6	evigt varar hans nåd.
PSA.136.7	Han gjorde de stora ljusen,
PSA.136.7	evigt varar hans nåd,
PSA.136.8	solen till att härska över dagen,
PSA.136.8	evigt varar hans nåd,
PSA.136.9	måne och stjärnor till att härska över natten,
PSA.136.9	evigt varar hans nåd.
PSA.136.10	Han slog Egypten, dräpte de förstfödda,
PSA.136.10	evigt varar hans nåd.
PSA.136.11	Han förde Israel ut därifrån,
PSA.136.11	evigt varar hans nåd,
PSA.136.12	med stark hand, med lyftad arm,
PSA.136.12	evigt varar hans nåd.
PSA.136.13	Sävhavet klöv han mitt itu,
PSA.136.13	evigt varar hans nåd,
PSA.136.14	och lät Israel gå rakt igenom,
PSA.136.14	evigt varar hans nåd.
PSA.136.15	Han vräkte farao och hans här i havet,
PSA.136.15	evigt varar hans nåd.
PSA.136.16	Han ledde sitt folk i öknen,
PSA.136.16	evigt varar hans nåd.
PSA.136.17	Han fällde stora kungar,
PSA.136.17	evigt varar hans nåd,
PSA.136.18	han dräpte väldiga kungar,
PSA.136.18	evigt varar hans nåd,
PSA.136.19	Sichon, amoreernas kung,
PSA.136.19	evigt varar hans nåd,
PSA.136.20	och Og, kungen av Bashan,
PSA.136.20	evigt varar hans nåd.
PSA.136.21	Han gav deras land åt Israel,
PSA.136.21	evigt varar hans nåd,
PSA.136.22	som egendom åt Israel, sin tjänare,
PSA.136.22	evigt varar hans nåd.
PSA.136.23	Han tänkte på oss i vår förnedring,
PSA.136.23	evigt varar hans nåd,
PSA.136.24	och ryckte oss ur våra fienders grepp,
PSA.136.24	evigt varar hans nåd.
PSA.136.25	Han ger bröd åt allt levande,
PSA.136.25	evigt varar hans nåd.
PSA.136.26	Tacka himlens Gud,
PSA.136.26	evigt varar hans nåd.
PSA.137.1	Vid Babylons floder
PSA.137.1	satt vi och grät,
PSA.137.1	när vi tänkte på Sion.
PSA.137.2	I pilträden som växte där
PSA.137.2	hade vi hängt våra lyror.
PSA.137.3	De som höll oss fångna
PSA.137.3	bad oss att sjunga,
PSA.137.3	de som släpat bort oss
PSA.137.3	bad om glada visor:
PSA.137.3	»Sjung för oss en sång från Sion!«
PSA.137.4	Men hur kunde vi sjunga Herrens sånger
PSA.137.4	i ett främmande land?
PSA.137.5	Om jag glömmer dig, Jerusalem,
PSA.137.5	må min högra hand förlamas.
PSA.137.6	Må min tunga fastna vid gommen
PSA.137.6	om jag inte tänker på dig,
PSA.137.6	om jag inte sätter Jerusalem
PSA.137.6	högre än all annan glädje.
PSA.137.7	Herre, tänk på Jerusalems olycksdag,
PSA.137.7	hur edomeerna ropade:
PSA.137.7	»Riv ner, riv ner till grunden.«
PSA.137.8	Babylon, du förstörerska,
PSA.137.8	lycklig den som får vedergälla
PSA.137.8	vad du har gjort mot oss.
PSA.137.9	Lycklig den som får ta dina späda barn
PSA.137.9	och krossa dem mot klippan.
PSA.138.1	Av David.
PSA.138.1	Jag vill tacka dig av hela mitt hjärta,
PSA.138.1	inför gudarna sjunga ditt lov.
PSA.138.2	Jag faller ner, vänd mot ditt heliga tempel,
PSA.138.2	och prisar ditt namn, du som är god och trofast.
PSA.138.2	Du har gjort långt mer än du lovat.
PSA.138.3	Du svarade mig när jag ropade,
PSA.138.3	du fyllde mig med kraft.
PSA.138.4	Alla jordens kungar skall tacka dig, Herre,
PSA.138.4	ty de har hört dina ord.
PSA.138.5	De skall sjunga om Herrens vägar,
PSA.138.5	ty stor är Herrens härlighet.
PSA.138.6	Hög är Herren, men han ser de låga,
PSA.138.6	upphöjd och fjärran känner han allt.
PSA.138.7	När jag drabbas av nöd
PSA.138.7	bevarar du mitt liv.
PSA.138.7	Mot mina fienders vrede
PSA.138.7	sträcker du ut din hand,
PSA.138.7	din starka hand räddar mig.
PSA.138.8	Herren skall fullborda vad han gör för mig.
PSA.138.8	Herre, din godhet varar för evigt.
PSA.138.8	Upphör inte med ditt verk!
PSA.139.1	För körledaren. Av David, en psalm.
PSA.139.1	Herre, du rannsakar mig och känner mig.
PSA.139.2	Om jag står eller sitter vet du det,
PSA.139.2	fast du är långt borta vet du vad jag tänker.
PSA.139.3	Om jag går eller ligger ser du det,
PSA.139.3	du är förtrogen med allt jag gör.
PSA.139.4	Innan ordet är på min tunga
PSA.139.4	vet du, Herre, allt jag vill säga.
PSA.139.5	Du omger mig på alla sidor,
PSA.139.5	jag är helt i din hand.
PSA.139.6	Den kunskapen är för djup för mig,
PSA.139.6	den övergår mitt förstånd.
PSA.139.7	Var skulle jag komma undan din närhet?
PSA.139.7	Vart skulle jag fly för din blick?
PSA.139.8	Stiger jag upp till himlen, finns du där,
PSA.139.8	lägger jag mig i dödsriket, är du också där.
PSA.139.9	Tog jag morgonrodnadens vingar,
PSA.139.9	gick jag till vila ytterst i havet,
PSA.139.10	skulle du nå mig även där
PSA.139.10	och gripa mig med din hand.
PSA.139.11	Om jag säger: Mörker må täcka mig,
PSA.139.11	ljuset omkring mig bli natt,
PSA.139.12	så är inte mörkret mörkt för dig,
PSA.139.12	natten är ljus som dagen,
PSA.139.12	själva mörkret är ljus.
PSA.139.13	Du skapade mina inälvor,
PSA.139.13	du vävde mig i moderlivet.
PSA.139.14	Jag tackar dig för dina mäktiga under,
PSA.139.14	förunderligt är allt du gör.
PSA.139.14	Du kände mig alltigenom,
PSA.139.15	min kropp var inte förborgad för dig,
PSA.139.15	när jag formades i det fördolda,
PSA.139.15	när jag flätades samman i jordens djup.
PSA.139.16	Du såg mig innan jag föddes,
PSA.139.16	i din bok var de redan skrivna,
PSA.139.16	de dagar som hade formats
PSA.139.16	innan någon av dem hade grytt.
PSA.139.17	Dina tankar, o Gud, är för höga för mig,
PSA.139.17	väldig är deras mångfald.
PSA.139.18	Vill jag räkna dem är de flera än sandkornen,
PSA.139.18	når jag till slutet är jag ännu hos dig.
PSA.139.19	Döda de onda, Gud!
PSA.139.19	Låt mördarna försvinna,
PSA.139.20	de som trotsar dig med sina ränker
PSA.139.20	och fåfängt höjer sin röst mot dig.
PSA.139.21	Skulle jag inte hata dem som hatar dig, Herre,
PSA.139.21	och avsky dem som reser sig mot dig?
PSA.139.22	Jag hatar dem med glödande hat,
PSA.139.22	mina fiender har de blivit.
PSA.139.23	Rannsaka mig, Gud, och känn mina tankar,
PSA.139.23	pröva mig och känn min oro,
PSA.139.24	se om min väg för bort från dig,
PSA.139.24	och led mig på den eviga vägen.
PSA.140.1	För körledaren. En psalm av David.
PSA.140.2	Rädda mig, Herre, från onda människor,
PSA.140.2	skydda mig mot våldsmän,
PSA.140.3	de som har ont i sinnet
PSA.140.3	och alltid vållar strid.
PSA.140.4	De gör sin tunga vass som ormens,
PSA.140.4	de har etter på sina läppar.
PSA.140.5	Bevara mig, Herre, för de gudlösa,
PSA.140.5	skydda mig mot våldsmän
PSA.140.5	som försöker få mig att falla.
PSA.140.6	De högmodiga gillrar fällor för mig,
PSA.140.6	de illvilliga lägger ut sina nät,
PSA.140.6	längs vägen sätter de snaror för mig.
PSA.140.7	Jag säger till Herren: Du är min Gud,
PSA.140.7	hör, Herre, när jag bönfaller dig.
PSA.140.8	Herre, min härskare, min starke hjälpare,
PSA.140.8	du skyddar mitt huvud på stridens dag.
PSA.140.9	Uppfyll inte de gudlösas önskningar,
PSA.140.9	Herre, låt inte deras planer lyckas.
PSA.140.10	Låt inte dem som omringar mig triumfera,
PSA.140.10	låt deras hotfulla tal drabba dem själva.
PSA.140.11	Låt glödande kol regna över dem,
PSA.140.11	låt dem falla i gropar de inte kan ta sig ur.
PSA.140.12	Den som sprider förtal får inte leva i landet,
PSA.140.12	våldsmännen skall jagas av olyckor, slag på slag.
PSA.140.13	Jag vet att Herren tar sig an de hjälplösas sak
PSA.140.13	och skaffar de fattiga rätt.
PSA.140.14	De rättfärdiga skall tacka dig,
PSA.140.14	de redbara bo i din närhet.
PSA.141.1	En psalm av David.
PSA.141.1	Herre, jag ropar till dig, skynda till min hjälp,
PSA.141.1	lyssna på mig när jag ropar.
PSA.141.2	Låt min bön vara rökelse för dig,
PSA.141.2	mina lyfta händer ett kvällsoffer.
PSA.141.3	Herre, sätt en vakt för min mun,
PSA.141.3	en dörrvakt för mina läppar.
PSA.141.4	Låt mig inte få lust till onda ord
PSA.141.4	och utföra gudlösa handlingar
PSA.141.4	tillsammans med ogärningsmän.
PSA.141.4	Deras läckerheter vill jag inte smaka.
PSA.141.5	De rättfärdiga kan slå mig,
PSA.141.5	i kärlek kan de tukta mig,
PSA.141.5	men de gudlösa får inte gjuta olja på mitt huvud.
PSA.141.5	[---]
PSA.141.6	[---]
PSA.141.7	[---]
PSA.141.8	Herre, min härskare, mot dig vänder jag blicken,
PSA.141.8	hos dig söker jag min tillflykt.
PSA.141.8	Låt inte mitt liv gå till spillo!
PSA.141.9	Bevara mig för fällorna de lägger ut,
PSA.141.9	för ogärningsmännens snaror.
PSA.141.10	Låt de gudlösa snärjas i sina egna nät
PSA.141.10	medan jag går oskadd förbi.
PSA.142.1	En dikt av David när han var i grottan. En bön.
PSA.142.2	Med hög röst ropar jag till Herren,
PSA.142.2	med hög röst bönfaller jag Herren.
PSA.142.3	Jag utgjuter mina bekymmer för honom,
PSA.142.3	till honom bär jag fram min nöd.
PSA.142.4	När modet sviker mig
PSA.142.4	vet du hur jag har det ställt.
PSA.142.4	På den väg jag vandrar
PSA.142.4	gillrar de fällor för mig.
PSA.142.5	Jag ser mig omkring,
PSA.142.5	men ingen bryr sig om mig.
PSA.142.5	Ingenstans kan jag fly,
PSA.142.5	ingen vill veta av mig.
PSA.142.6	Jag ropar till dig, Herre,
PSA.142.6	jag säger: Du är min tillflykt,
PSA.142.6	min lott i de levandes land.
PSA.142.7	Lyssna till min klagan,
PSA.142.7	ty jag står utan hjälp.
PSA.142.7	Rädda mig från förföljarna,
PSA.142.7	ty de är starkare än jag.
PSA.142.8	För mig ut ur mitt fängelse,
PSA.142.8	så att jag kan prisa ditt namn.
PSA.142.8	De rättfärdiga samlas kring mig,
PSA.142.8	ty du är god mot mig.
PSA.143.1	En psalm av David.
PSA.143.1	Herre, hör min bön,
PSA.143.1	lyssna till mitt rop, du som håller ord,
PSA.143.1	svara mig, du som är rättfärdig.
PSA.143.2	Ställ inte din tjänare inför din domstol,
PSA.143.2	ingen människa kan få rätt mot dig.
PSA.143.3	Fienden förföljer mig,
PSA.143.3	han har krossat mig
PSA.143.3	och låter mig bo i mörker
PSA.143.3	som de sedan länge döda.
PSA.143.4	Modet sviker mig,
PSA.143.4	hjärtat förlamas i bröstet.
PSA.143.5	Jag minns förgångna tider
PSA.143.5	och tänker på allt du har gjort,
PSA.143.5	jag begrundar vad din hand förmått.
PSA.143.6	Jag sträcker mina händer mot dig,
PSA.143.6	öppnar mig som törstig jord.
PSA.143.7	Herre, skynda att svara mig,
PSA.143.7	jag orkar inte mer.
PSA.143.7	Dölj inte ditt ansikte för mig,
PSA.143.7	då blir jag lik dem som lagts i graven.
PSA.143.8	Låt mig var morgon möta din trofasthet,
PSA.143.8	ty jag förtröstar på dig.
PSA.143.8	Visa mig den väg jag skall gå,
PSA.143.8	jag sätter mitt hopp till dig.
PSA.143.9	Herre, rädda mig från mina fiender,
PSA.143.9	jag flyr till dig.
PSA.143.10	Lär mig att göra din vilja,
PSA.143.10	ty du är min Gud.
PSA.143.10	Må din goda ande leda mig
PSA.143.10	på jämn mark.
PSA.143.11	Herre, bevara mitt liv, ditt namn till ära,
PSA.143.11	tag mig ur nöden, du som är rättfärdig.
PSA.143.12	Förinta mina fiender, du som är trofast,
PSA.143.12	förgör dem som står efter mitt liv,
PSA.143.12	ty jag är din tjänare.
PSA.144.1	Av David.
PSA.144.1	Lovad vare Herren, min klippa,
PSA.144.1	han som övat min arm för krig
PSA.144.1	och lärt min hand att strida,
PSA.144.2	min klippa och min borg,
PSA.144.2	min fristad och min räddare,
PSA.144.2	min sköld, min tillflykt,
PSA.144.2	han som lägger folken under mina fötter.
PSA.144.3	Herre, vad är en människa
PSA.144.3	att du bryr dig om henne,
PSA.144.3	en dödlig att du räknar med honom?
PSA.144.4	Människan är som en vindfläkt,
PSA.144.4	hennes levnad en flyktig skugga.
PSA.144.5	Herre, vik undan din himmel, stig ner,
PSA.144.5	rör vid bergen så att de ryker.
PSA.144.6	Låt blixtar ljunga vida omkring,
PSA.144.6	skjut dina pilar, låt dem vina.
PSA.144.7	Räck ut din hand från höjden,
PSA.144.7	befria mig och rädda mig
PSA.144.7	ur djupa vatten,
PSA.144.7	undan främlingar,
PSA.144.8	som har munnen full av lögner
PSA.144.8	och med lyftad hand svär falska eder.
PSA.144.9	Gud, jag vill sjunga en ny sång till din ära,
PSA.144.9	spela på tiosträngad harpa,
PSA.144.10+PSA.144.11	du som ger seger åt kungar
PSA.144.10+PSA.144.11	och befriar din tjänare David.
PSA.144.10+PSA.144.11	Rädda mig från det grymma svärdet,
PSA.144.10+PSA.144.11	befria mig från främlingar,
PSA.144.10+PSA.144.11	som har munnen full av lögner
PSA.144.10+PSA.144.11	och med lyftad hand svär falska eder.
PSA.144.12	Våra söner är som växande plantor,
PSA.144.12	i blomman av sin ålder.
PSA.144.12	Våra döttrar är som pelare,
PSA.144.12	skulpterade för palats.
PSA.144.13	Våra förråd är fulla,
PSA.144.13	de rymmer föda av alla slag.
PSA.144.13	Fåren förökar sig tusenfalt,
PSA.144.13	ja, tiotusenfalt, på ängarna,
PSA.144.14	och våra kor är feta.
PSA.144.14	Ingen anfaller oss, ingen fördriver oss,
PSA.144.14	på våra gator hörs ingen klagan.
PSA.144.15	Lyckligt det folk som har det så,
PSA.144.15	lyckligt det folk som har Herren till Gud.
PSA.145.1	En lovsång av David.
PSA.145.1	Jag sjunger om din storhet, Gud, min konung,
PSA.145.1	nu och för evigt prisar jag ditt namn.
PSA.145.2	Dag efter dag vill jag prisa dig,
PSA.145.2	nu och för evigt sjunga ditt lov.
PSA.145.3	Stor är Herren, högt är han prisad,
PSA.145.3	ingen kan fatta hans storhet.
PSA.145.4	Släkte efter släkte skall hylla dina verk
PSA.145.4	och vittna om dina väldiga gärningar.
PSA.145.5	De skall tala om din härlighet, ditt höga majestät,
PSA.145.5	och de under som du gör vill jag besjunga.
PSA.145.6	De skall prisa din fruktansvärda makt,
PSA.145.6	och din storhet vill jag förkunna.
PSA.145.7	De skall ropa ut din stora godhet
PSA.145.7	och jubla över din trofasthet.
PSA.145.8	Nådig och barmhärtig är Herren,
PSA.145.8	sen till vrede och rik på kärlek.
PSA.145.9	Herren är god mot alla,
PSA.145.9	barmhärtig mot allt han har skapat.
PSA.145.10	Herre, allt du har skapat skall tacka dig,
PSA.145.10	dina trogna skall lovsjunga dig.
PSA.145.11	De skall tala om ditt rikes ära
PSA.145.11	och förkunna din väldiga kraft,
PSA.145.12	så att alla lär känna din makt,
PSA.145.12	ditt rikes ära och härlighet.
PSA.145.13	Ditt rike står i alla tider,
PSA.145.13	ditt välde från släkte till släkte.
PSA.145.13	Gud håller sina löften,
PSA.145.13	kärleksfull i allt han gör.
PSA.145.14	Herren stöder dem som vacklar,
PSA.145.14	han rätar krökta ryggar.
PSA.145.15	Allas ögon är vända mot dig,
PSA.145.15	och du ger dem föda i rätt tid.
PSA.145.16	Du öppnar din hand
PSA.145.16	och stillar allt levandes hunger.
PSA.145.17	Rättfärdig är Herren i alla sina gärningar,
PSA.145.17	kärleksfull i allt han gör.
PSA.145.18	Herren är nära alla som ropar,
PSA.145.18	alla som av hjärtat ropar till honom.
PSA.145.19	Herren gör vad de fromma begär,
PSA.145.19	han hör deras rop och räddar dem.
PSA.145.20	Herren skyddar dem som älskar honom,
PSA.145.20	men alla de onda förgör han.
PSA.145.21	Herrens lov vill jag sjunga,
PSA.145.21	allt som lever skall prisa hans heliga namn
PSA.145.21	nu och för evigt.
PSA.146.1	Halleluja!
PSA.146.1	Prisa Herren, min själ!
PSA.146.2	Jag vill prisa honom så länge jag lever,
PSA.146.2	lovsjunga min Gud så länge jag är till.
PSA.146.3	Lita aldrig på mäktiga män,
PSA.146.3	människor som ingen hjälp kan ge.
PSA.146.4	De ger upp andan och blir jord igen,
PSA.146.4	då går deras planer om intet.
PSA.146.5	Lycklig den som har sitt stöd i Jakobs Gud
PSA.146.5	och sätter sitt hopp till Herren, sin Gud.
PSA.146.6	Han som har gjort himmel och jord och hav
PSA.146.6	och allt vad som finns i dem,
PSA.146.6	han sviker aldrig sina löften.
PSA.146.7	Han ger de förtryckta deras rätt,
PSA.146.7	han ger de svältande bröd.
PSA.146.7	Herren befriar de fångna,
PSA.146.8	Herren öppnar blinda ögon,
PSA.146.8	Herren rätar krökta ryggar,
PSA.146.8	Herren älskar de trogna,
PSA.146.9	Herren ger främlingar skydd,
PSA.146.9	stöder faderlösa och änkor
PSA.146.9	men korsar de ondas planer.
PSA.146.10	Herren härskar för evigt,
PSA.146.10	din Gud, o Sion, från släkte till släkte.
PSA.146.10	Halleluja!
PSA.147.1	Halleluja!
PSA.147.1	Det är gott att sjunga vår Guds lov,
PSA.147.1	lovsång är skön och ljuvlig.
PSA.147.2	Herren bygger upp Jerusalem
PSA.147.2	och samlar det skingrade Israel.
PSA.147.3	Han ger läkedom åt de förtvivlade,
PSA.147.3	han helar deras sår.
PSA.147.4	Han bestämmer stjärnornas antal
PSA.147.4	och ger dem deras namn.
PSA.147.5	Vår Herre är stor, hans kraft är väldig,
PSA.147.5	hans vishet är utan gräns.
PSA.147.6	Herren stöder de svaga,
PSA.147.6	de gudlösa slår han till marken.
PSA.147.7	Tacka Herren med sång,
PSA.147.7	lovsjung vår Gud till lyra,
PSA.147.8	han som täcker himlen med moln,
PSA.147.8	som skänker regn åt jorden
PSA.147.8	och låter gräset gro på bergen,
PSA.147.9	han som ger föda åt djuren,
PSA.147.9	åt korpens skrikande ungar.
PSA.147.10	Han gläder sig inte åt stridshästars kraft
PSA.147.10	och soldaternas snabba steg.
PSA.147.11	Nej, Herren älskar de gudfruktiga,
PSA.147.11	dem som hoppas på hans nåd.
PSA.147.12	Lova Herren, Jerusalem,
PSA.147.12	Sion, prisa din Gud.
PSA.147.13	Han gör bommarna för dina portar starka
PSA.147.13	och välsignar ditt folk där inne.
PSA.147.14	Han ger fred och välgång åt ditt land
PSA.147.14	och mättar dig med finaste vete.
PSA.147.15	Han sänder sitt bud till jorden,
PSA.147.15	snabbt löper hans ord.
PSA.147.16	Han låter snö falla som ull,
PSA.147.16	rimfrost strör han ut som aska.
PSA.147.17	Han kastar ner hagel som smulor,
PSA.147.17	hans köld får vattnet att frysa.
PSA.147.18	Han sänder sitt ord, och isen smälter,
PSA.147.18	han andas, och vattnet strömmar.
PSA.147.19	Han förkunnar sitt ord för Jakob,
PSA.147.19	sina stadgar och lagar för Israel.
PSA.147.20	Så har han inte gjort för andra folk,
PSA.147.20	de känner inte hans lagar.
PSA.147.20	Halleluja!
PSA.148.1	Halleluja!
PSA.148.1	Prisa Herren i himlen,
PSA.148.1	prisa honom i höjden.
PSA.148.2	Prisa honom, alla hans änglar,
PSA.148.2	prisa honom, hela hans här.
PSA.148.3	Prisa honom, sol och måne,
PSA.148.3	prisa honom, alla strålande stjärnor.
PSA.148.4	Prisa honom, du himlarnas himmel,
PSA.148.4	du vatten ovanför himlen.
PSA.148.5	De skall prisa Herrens namn,
PSA.148.5	ty han befallde och de skapades.
PSA.148.6	Han gav dem deras plats för evig tid,
PSA.148.6	bestämde en ordning som aldrig förgår.
PSA.148.7	Prisa Herren på jorden,
PSA.148.7	havsdjur och väldiga djup,
PSA.148.8	blixt och hagel, snö och dimma,
PSA.148.8	du stormvind som gör vad han befaller,
PSA.148.9	alla höjder och berg,
PSA.148.9	alla fruktträd och cedrar,
PSA.148.10	vilda djur och boskap,
PSA.148.10	kräldjur och flygande fåglar,
PSA.148.11	alla jordens kungar och folk,
PSA.148.11	alla dess furstar och domare,
PSA.148.12	ynglingar och flickor,
PSA.148.12	gamla och unga.
PSA.148.13	De skall prisa Herrens namn,
PSA.148.13	hans namn är det enda upphöjda,
PSA.148.13	över jord och himmel är hans majestät.
PSA.148.14	Han har gjort sitt folk mäktigt,
PSA.148.14	till ära för alla sina trogna,
PSA.148.14	för Israel, det folk som står honom nära.
PSA.148.14	Halleluja!
PSA.149.1	Halleluja!
PSA.149.1	Sjung till Herrens ära, sjung en ny sång,
PSA.149.1	sjung hans lov i de trognas församling.
PSA.149.2	Israel skall glädjas över sin skapare,
PSA.149.2	Sions folk skall jubla över sin konung.
PSA.149.3	Med dans skall de prisa hans namn,
PSA.149.3	till tamburin och lyra skall de sjunga hans lov.
PSA.149.4	Ty Herren älskar sitt folk
PSA.149.4	och skänker de maktlösa seger.
PSA.149.5	I triumf skall de trogna jubla
PSA.149.5	och höja glädjerop om natten.
PSA.149.6	Ur deras strupar stiger lovsång till Gud,
PSA.149.6	i deras hand är ett skarpslipat svärd.
PSA.149.7	De skall ta hämnd på folken,
PSA.149.7	straffa främmande folkslag,
PSA.149.8	binda deras kungar med kedjor,
PSA.149.8	deras stormän med bojor av järn.
PSA.149.9	De skall verkställa den dom som är fälld.
PSA.149.9	Det är en ära för alla hans trogna.
PSA.149.9	Halleluja!
PSA.150.1	Halleluja!
PSA.150.1	Prisa Gud i hans helgedom,
PSA.150.1	prisa honom i hans höga himmel.
PSA.150.2	Prisa honom för hans mäktiga gärningar,
PSA.150.2	prisa honom för hans väldiga storhet.
PSA.150.3	Prisa honom med hornstötar,
PSA.150.3	prisa honom med harpa och lyra,
PSA.150.4	prisa honom med tamburin och dans,
PSA.150.4	prisa honom med strängaspel och flöjt,
PSA.150.5	prisa honom med klingande cymbaler,
PSA.150.5	prisa honom med jublande cymbaler.
PSA.150.6	Allt som lever och andas skall prisa Herren.
PSA.150.6	Halleluja!
PRO.1.1	Ordspråk av Salomo, Davids son, Israels konung.
PRO.1.2	De ger vishet och fostran,
PRO.1.2	så att man förstår de klokas ord
PRO.1.3	och låter sig fostras till insikt,
PRO.1.3	till rättfärdighet, rätt och redbarhet.
PRO.1.4	De ger de oerfarna vett,
PRO.1.4	de unga kunskap och rådighet.
PRO.1.5	Den vise hör dem och ökar sitt vetande,
PRO.1.5	de vägleder den kloke.
PRO.1.6	De gör att man förstår tänkespråk och liknelser,
PRO.1.6	de visas ord och gåtor.
PRO.1.7	Gudsfruktan är kunskapens begynnelse,
PRO.1.7	dåren föraktar vishet och fostran.
PRO.1.8	Lyssna till din fars förmaningar, min son,
PRO.1.8	förkasta inte din mors undervisning.
PRO.1.9	De är en skön krans för ditt huvud
PRO.1.9	och en kedja som pryder din hals.
PRO.1.10	Min son, följ inte syndare
PRO.1.10	som lockar dig 
PRO.1.11	och säger:
PRO.1.11	»Kom, vi lägger oss i bakhåll och dödar,
PRO.1.11	vi skall roa oss med att lura på oskyldiga.
PRO.1.12	Som dödsriket slukar vi dem levande,
PRO.1.12	som graven tar vi dem med hull och hår.
PRO.1.13	Alla slags dyrbarheter kommer vi över,
PRO.1.13	vi skall fylla våra hus med byte.
PRO.1.14	Du får vara med och dela,
PRO.1.14	vi har en gemensam penningpung.«
PRO.1.15	Min son, slå inte följe med dem,
PRO.1.15	sätt aldrig din fot på deras väg.
PRO.1.16	De skyndar till allt som är ont
PRO.1.16	och är snara att utgjuta blod.
PRO.1.17	Fåglar är inte hjälpta av att se
PRO.1.17	när fångstnätet gillras,
PRO.1.18	och dessa män ligger i bakhåll för sig själva,
PRO.1.18	det är sitt eget liv de lurar på.
PRO.1.19	Så går det den som girigt roffar åt sig:
PRO.1.19	det kostar honom hans eget liv.
PRO.1.20	Visheten ropar högt på gatan,
PRO.1.20	på torget ljuder hennes röst.
PRO.1.21	Mitt i larmet ropar hon,
PRO.1.21	i stadens portar tar hon till orda:
PRO.1.22	Hur länge, ni okunniga, skall ni älska okunnigheten,
PRO.1.22	hur länge skall smädarna njuta av att smäda
PRO.1.22	och dårarna hata kunskap?
PRO.1.23	Vänd om och lyd mina tillrättavisningar!
PRO.1.23	Jag skall visa er min vilja
PRO.1.23	och låta er höra mina ord.
PRO.1.24	Jag ropade och ni vägrade lyssna,
PRO.1.24	jag varnade och ni brydde er inte om det,
PRO.1.25	ni trotsade alla mina råd
PRO.1.25	och ville inte veta av mina tillrättavisningar.
PRO.1.26	Därför skall jag skratta när olyckan drabbar er,
PRO.1.26	jag skall hånle när det fasansfulla kommer,
PRO.1.27	när det fasansfulla kommer över er som ett oväder
PRO.1.27	och olyckan som en storm,
PRO.1.27	när nöd och ångest drabbar er.
PRO.1.28	Då skall de ropa till mig utan att få svar,
PRO.1.28	de skall söka mig utan att finna mig.
PRO.1.29	De försmådde kunskap
PRO.1.29	och avvisade gudsfruktan,
PRO.1.30	de ville inte veta av mina råd
PRO.1.30	utan föraktade mina tillrättavisningar.
PRO.1.31	Därför får de äta sina gärningars frukt,
PRO.1.31	de skall mättas av sina onda planer.
PRO.1.32	Ty avfallet kostar de okunniga livet,
PRO.1.32	och dårens sorglöshet blir hans död.
PRO.1.33	Men den som lyssnar till mig bor trygg
PRO.1.33	och behöver inte frukta något ont.
PRO.2.1	Min son, om du tar emot mina ord
PRO.2.1	och bevarar mina bud inom dig,
PRO.2.2	så att du lyssnar till visheten
PRO.2.2	och öppnar ditt hjärta för insikten,
PRO.2.3	om du ropar på klokheten
PRO.2.3	och kallar på insikten,
PRO.2.4	om du söker henne som man söker silver,
PRO.2.4	letar som efter en skatt,
PRO.2.5	då skall du förstå vad gudsfruktan är
PRO.2.5	och vinna kunskap om Gud.
PRO.2.6	Ty det är Herren som skänker vishet,
PRO.2.6	från hans mun kommer kunskap och insikt.
PRO.2.7	Han har framgång i beredskap åt den redlige,
PRO.2.7	han är den oförvitliges sköld,
PRO.2.8	han vakar över det rättas vägar
PRO.2.8	och skyddar sina trognas stigar.
PRO.2.9	Då skall du inse vad rättfärdighet, rätt och redbarhet är,
PRO.2.9	det godas alla vägar.
PRO.2.10	Visheten skall fylla ditt hjärta
PRO.2.10	och kunskapen ge dig glädje,
PRO.2.11	klokheten skall värna dig
PRO.2.11	och insikten beskydda dig.
PRO.2.12	Hon skall rädda dig från det ondas väg,
PRO.2.12	från dem som förvränger sanningen,
PRO.2.13	som lämnar den rätta vägen
PRO.2.13	och vandrar på mörkrets stigar,
PRO.2.14	som gör det onda med glädje
PRO.2.14	och finner nöje i allt ont och förvänt,
PRO.2.15	som följer slingriga stigar
PRO.2.15	och går på villovägar.
PRO.2.16	Hon skall rädda dig från den främmande kvinnan,
PRO.2.16	från henne som talar så förföriskt,
PRO.2.17	som har övergett sin ungdoms vän
PRO.2.17	och glömt förbundet med sin Gud.
PRO.2.18	Hennes hus sjunker ner i dödsriket,
PRO.2.18	hennes väg för till skuggornas boning.
PRO.2.19	Den som går till henne kommer aldrig åter,
PRO.2.19	han finner aldrig livets vägar.
PRO.2.20	Håll dig därför till de godas väg
PRO.2.20	och följ de rättfärdigas stigar.
PRO.2.21	Ty de rättrådiga skall bo i landet,
PRO.2.21	de oförvitliga får stanna där.
PRO.2.22	Men de onda skall utrotas ur landet,
PRO.2.22	de trolösa ryckas bort därifrån.
PRO.3.1	Min son, glöm inte vad jag har lärt dig,
PRO.3.1	bevara mina bud i ditt hjärta.
PRO.3.2	Hög ålder och ett långt liv,
PRO.3.2	frid och välgång skall de ge dig.
PRO.3.3	Låt godhet och sanning förbli hos dig.
PRO.3.3	Bind dem kring din hals,
PRO.3.3	skriv dem på ditt hjärtas tavla.
PRO.3.4	Då blir du uppskattad för din klokhet
PRO.3.4	av både Gud och människor.
PRO.3.5	Förtrösta på Herren av hela ditt hjärta
PRO.3.5	och lita inte till ditt eget förstånd.
PRO.3.6	Tänk på honom var du än går,
PRO.3.6	så skall han jämna vägen för dig.
PRO.3.7	Tyck inte att du själv är vis,
PRO.3.7	frukta Herren och fly det onda.
PRO.3.8	Det ger hälsa åt din kropp,
PRO.3.8	kraft åt alla dess ben.
PRO.3.9	Ära Herren med allt du äger
PRO.3.9	och med det första av din skörd.
PRO.3.10	Då skall dina lador fyllas av säd
PRO.3.10	och presskaren flöda över av vin.
PRO.3.11	Förkasta inte Herrens fostran, min son,
PRO.3.11	känn inte avsky för hans tuktan,
PRO.3.12	ty Herren tuktar den han älskar
PRO.3.12	och agar den son han har kär.
PRO.3.13	Lycklig den som funnit vishet,
PRO.3.13	den som nått fram till insikt.
PRO.3.14	Ty visheten är mer värd än silver,
PRO.3.14	den vinst hon ger är bättre än guld.
PRO.3.15	Hon är dyrbarare än pärlor,
PRO.3.15	inga skatter går upp mot henne.
PRO.3.16	I sin högra hand har hon långt liv,
PRO.3.16	i sin vänstra rikedom och ära.
PRO.3.17	Hennes vägar är ljuvliga att gå,
PRO.3.17	alla hennes stigar är trygga.
PRO.3.18	För dem som håller sig till henne
PRO.3.18	är hon ett livets träd —
PRO.3.18	lycklig den som håller fast vid henne.
PRO.3.19	Med vishet lade Herren jordens grund,
PRO.3.19	han spände upp himlen med insikt.
PRO.3.20	Hans kunskap öppnade djupets flöden
PRO.3.20	och fick molnen att fälla sin dagg.
PRO.3.21	Bevara omdöme och klokhet, min son,
PRO.3.21	släpp dem inte ur sikte.
PRO.3.22	De skall skänka dig liv
PRO.3.22	och bli ett smycke för din hals.
PRO.3.23	Då kan du vandra trygg,
PRO.3.23	du kommer inte att snava.
PRO.3.24	Du kan gå till vila utan fruktan,
PRO.3.24	lägga dig och sova lugnt
PRO.3.25	utan rädsla för den oväntade fasan,
PRO.3.25	stormen som drabbar de onda.
PRO.3.26	Ty Herren skall ge dig tillförsikt
PRO.3.26	och bevara din fot för snaran.
PRO.3.27	Neka ingen en skälig gåva
PRO.3.27	när det står i din makt att hjälpa.
PRO.3.28	Om du har något, svara då inte din broder:
PRO.3.28	»Kom tillbaka i morgon, då skall du få.«
PRO.3.29	Anstifta inget ont mot din broder,
PRO.3.29	som tror sig bo trygg i din närhet.
PRO.3.30	Tvista inte med någon utan fog,
PRO.3.30	med en som inte har gjort dig något ont.
PRO.3.31	Avundas inte våldsverkaren,
PRO.3.31	slå inte in på de vägar han går.
PRO.3.32	Herren avskyr den som är falsk,
PRO.3.32	men de rättrådiga har hans vänskap.
PRO.3.33	Herren förbannar den ondes hus,
PRO.3.33	men de rättfärdigas hem välsignar han.
PRO.3.34	Smädare smädar han,
PRO.3.34	men de ödmjuka visar han nåd.
PRO.3.35	Ära vinner de visa,
PRO.3.35	dårarna hopar skam.
PRO.4.1	Hör er fars förmaningar, barn,
PRO.4.1	lyssna och kom till insikt.
PRO.4.2	God är den lärdom jag ger er,
PRO.4.2	glöm inte min undervisning.
PRO.4.3	När jag själv var ett barn hos min far,
PRO.4.3	en liten pojke, min mors ende son,
PRO.4.4	lärde han mig: Håll fast vid mina ord,
PRO.4.4	följ mina bud så får du leva.
PRO.4.5	Förvärva vishet, förvärva insikt,
PRO.4.5	glöm aldrig vad jag sagt och vik inte av från det.
PRO.4.6	Överge inte visheten, hon skall bevara dig,
PRO.4.6	älska henne, hon skall skydda dig.
PRO.4.7	Vishet är viktigast, förvärva vishet,
PRO.4.7	ge allt du äger för att förvärva insikt.
PRO.4.8	Håll henne högt, så upphöjer hon dig,
PRO.4.8	omfamna henne, så ger hon dig ära.
PRO.4.9	Hon skall kröna dig med sin sköna krans,
PRO.4.9	skänka dig en ståtlig krona.
PRO.4.10	Lyssna, min son, ta emot mina ord,
PRO.4.10	så får du leva länge.
PRO.4.11	Vishetens väg lär jag dig,
PRO.4.11	jag leder dig på rätta stigar.
PRO.4.12	Där kan du gå utan att möta hinder,
PRO.4.12	springa utan att snava.
PRO.4.13	Håll alltid fast vid den fostran du fått,
PRO.4.13	ta vara på den, ty den är ditt liv.
PRO.4.14	Följ inte de ondas väg,
PRO.4.14	slå inte in på de gudlösas stig,
PRO.4.15	undvik den, gå den inte,
PRO.4.15	vik åt sidan och gå förbi.
PRO.4.16	De kan inte sova om de inte gjort något ont,
PRO.4.16	sömnen flyr dem om de inte fått någon på fall.
PRO.4.17	De äter brottets bröd
PRO.4.17	och dricker våldets vin.
PRO.4.18	De rättfärdigas stig är som gryningens ljus,
PRO.4.18	som växer tills dagen är full,
PRO.4.19	men de ondas väg är som mörkret,
PRO.4.19	de vet inte var de kan snava.
PRO.4.20	Min son, lyssna till vad jag säger,
PRO.4.20	hör noga på mina ord.
PRO.4.21	Släpp dem aldrig ur sikte,
PRO.4.21	bevara dem djupt i ditt hjärta.
PRO.4.22	Ty de ger liv åt den som finner dem
PRO.4.22	och läkedom åt hela hans kropp.
PRO.4.23	Mer än allt annat — vakta ditt hjärta,
PRO.4.23	ty hjärtat styr ditt liv.
PRO.4.24	Låt aldrig din mun tala falska ord,
PRO.4.24	avhåll din tunga från svek.
PRO.4.25	Rikta blicken rakt framåt,
PRO.4.25	se på det som ligger framför dig.
PRO.4.26	Ge akt på var du sätter foten,
PRO.4.26	så vandrar du alltid på fast mark.
PRO.4.27	Vik inte av åt höger eller vänster,
PRO.4.27	håll dig borta från det onda.
PRO.5.1	Min son, hör på min vishet
PRO.5.1	och lyssna till min insikt,
PRO.5.2	så att du vinnlägger dig om klokhet
PRO.5.2	och kunskap får prägla dina ord.
PRO.5.3	Den främmandes läppar är söta som honung,
PRO.5.3	lenare än olja hennes tunga,
PRO.5.4	men till slut blir hon bitter som malört,
PRO.5.4	vass som ett tveeggat svärd.
PRO.5.5	Hennes vandring går mot döden,
PRO.5.5	ner till dödsriket för hennes steg.
PRO.5.6	Hon ger inte akt på livets väg,
PRO.5.6	hon märker inte att hon går vilse.
PRO.5.7	Hör därför på mig, mina barn,
PRO.5.7	och följ alltid mina ord.
PRO.5.8	Håll dig långt ifrån henne,
PRO.5.8	närma dig inte hennes dörr.
PRO.5.9	Annars får du ge din kraft åt andra
PRO.5.9	och dina år åt en hård husbonde,
PRO.5.10	främlingar drar nytta av din styrka,
PRO.5.10	och du får slita i en annans hus.
PRO.5.11	Du stönar när slutet kommer,
PRO.5.11	när din kropp tynar bort:
PRO.5.12	»Varför avskydde jag fostran
PRO.5.12	och föraktade tillrättavisning?
PRO.5.13	Varför hörde jag inte på mina lärare
PRO.5.13	utan slog dövörat till för deras ord?
PRO.5.14	Snart befann jag mig i stort elände
PRO.5.14	inför den samlade menigheten.«
PRO.5.15	Drick vatten ur din egen brunn,
PRO.5.15	friskt vatten ur din egen källa.
PRO.5.16	Skall dina källflöden rinna ut på gatan
PRO.5.16	och strömma ut över torget?
PRO.5.17	Nej, de skall tillhöra dig ensam,
PRO.5.17	dela dem inte med andra!
PRO.5.18	Må din källa vara välsignad.
PRO.5.18	Gläds åt din ungdoms hustru,
PRO.5.19	den älskliga hinden, den vackra gasellen.
PRO.5.19	Må hennes bröst alltid vara din lust,
PRO.5.19	hennes kärlek alltid berusa dig.
PRO.5.20	Varför skulle du berusas av en annan kvinna
PRO.5.20	och famna en främmande, min son?
PRO.5.21	Herren ser var människan går,
PRO.5.21	han ger akt på alla hennes steg.
PRO.5.22	Den onde fångas av sina egna brott
PRO.5.22	och fastnar i sina synders snara.
PRO.5.23	Han dör för att han försmådde fostran
PRO.5.23	och berusades av sin stora dårskap.
PRO.6.1	Min son, om du har gått i borgen för en vän
PRO.6.1	och gett ditt handslag åt en främling,
PRO.6.2	då är du snärjd av dina egna ord,
PRO.6.2	fångad av vad du själv har sagt.
PRO.6.3	Gör så här, min son, för att befria dig
PRO.6.3	när du har råkat i en annans våld:
PRO.6.3	skynda i väg och bestorma honom,
PRO.6.4	unna dig ingen sömn,
PRO.6.4	ge dig inte någon ro.
PRO.6.5	Rädda dig som gasellen undan jägaren,
PRO.6.5	som fågeln ur fågelfängarens hand.
PRO.6.6	Gå till myran, du late,
PRO.6.6	se hur hon gör och bli vis.
PRO.6.7	Hon har ingen härskare över sig,
PRO.6.7	ingen fogde eller furste,
PRO.6.8	ändå skaffar hon föda om sommaren,
PRO.6.8	samlar sin mat vid skördetiden.
PRO.6.9	Hur länge skall du ligga, du late,
PRO.6.9	när skall du vakna och stiga upp?
PRO.6.10	Sov lite till, slumra lite till,
PRO.6.10	vila lite till med armarna i kors —
PRO.6.11	och fattigdomen är över dig som en rånare,
PRO.6.11	armodet som en beväpnad man.
PRO.6.12	En ond människa, en illasinnad man,
PRO.6.12	talar med kluven tunga,
PRO.6.13	blinkar med ögonen, skrapar med foten,
PRO.6.13	gör tecken med fingrarna.
PRO.6.14	Han är falsk i sinnet, smider ränker
PRO.6.14	och vållar ständigt tvister.
PRO.6.15	Därför skall olyckan överraska honom,
PRO.6.15	han krossas plötsligt och ohjälpligt.
PRO.6.16	Sex ting är det som Herren hatar,
PRO.6.16	sju är det han avskyr:
PRO.6.17	stolta ögon, falsk tunga,
PRO.6.17	händer som utgjuter oskyldigt blod,
PRO.6.18	ett hjärta som smider onda planer,
PRO.6.18	fötter som skyndar till allt som är ont,
PRO.6.19	menedaren som vittnar falskt
PRO.6.19	och den som vållar tvist mellan bröder.
PRO.6.20	Lev efter din fars bud, min son,
PRO.6.20	förkasta inte din mors undervisning.
PRO.6.21	Bär dem alltid vid ditt hjärta
PRO.6.21	och bind dem kring din hals.
PRO.6.22	Då skall de leda dig när du går,
PRO.6.22	vaka över dig när du sover
PRO.6.22	och tala till dig när du vaknar.
PRO.6.23	Ty budet är en lampa och undervisningen ett ljus,
PRO.6.23	och fostrande tillrättavisning är vägen till livet.
PRO.6.24	De bevarar dig för din nästas hustru,
PRO.6.24	för den främmande kvinnans lena tunga.
PRO.6.25	Ha inte begär till hennes skönhet,
PRO.6.25	låt henne inte fånga dig med sina ögonkast.
PRO.6.26	En hora kan kosta dig din sista brödbit,
PRO.6.26	men den gifta kvinnan är ute efter ditt liv.
PRO.6.27	Kan man bära glöd i mantelvecket
PRO.6.27	utan att kläderna tar eld?
PRO.6.28	Kan man gå på glödande kol
PRO.6.28	utan att bränna fötterna?
PRO.6.29	Likadant om man ligger med en annans hustru:
PRO.6.29	den som rör henne får sitt straff.
PRO.6.30	Ingen föraktar en tjuv
PRO.6.30	som stjäl för att stilla sin hunger,
PRO.6.31	men när han ertappas får han betala sjufalt
PRO.6.31	och lämna ifrån sig allt han äger.
PRO.6.32	Vettlös är den som begår äktenskapsbrott,
PRO.6.32	han störtar sig själv i fördärvet.
PRO.6.33	Han drabbas av skam och skada,
PRO.6.33	hans vanära utplånas aldrig.
PRO.6.34	Ty mannen rasar i sin svartsjuka,
PRO.6.34	och hans hämnd blir skoningslös,
PRO.6.35	ingen gottgörelse tar han emot,
PRO.6.35	inga aldrig så stora mutor.
PRO.7.1	Min son, håll fast vid mina ord
PRO.7.1	och bevara mina bud inom dig.
PRO.7.2	Håll mina bud så får du leva,
PRO.7.2	bevara min lära som din ögonsten.
PRO.7.3	Bind dem om dina fingrar,
PRO.7.3	skriv dem på ditt hjärtas tavla.
PRO.7.4	Kalla visheten din syster
PRO.7.4	och insikten din vän:
PRO.7.5	de bevarar dig för den främmande kvinnan,
PRO.7.5	för henne som talar så förföriskt.
PRO.7.6	När jag stod vid fönstret i mitt hus
PRO.7.6	och såg ut genom gallret
PRO.7.7	såg jag bland de oerfarna
PRO.7.7	en oförståndig yngling.
PRO.7.8	Han kom gående vid hennes gathörn
PRO.7.8	i riktning mot hennes hus
PRO.7.9	på kvällen då skymningen föll,
PRO.7.9	då nattens mörker bröt in.
PRO.7.10	Då kom honom kvinnan till mötes,
PRO.7.10	klädd som en hora och med sluga planer.
PRO.7.11	Rastlös och ostyrig är hon,
PRO.7.11	kan aldrig hålla sig hemma —
PRO.7.12	än på gatan, än på torget,
PRO.7.12	på pass i varje gathörn.
PRO.7.13	Hon grep tag i honom och kysste honom
PRO.7.13	och sade med skamlös uppsyn:
PRO.7.14	»Jag var skyldig ett gemenskapsoffer
PRO.7.14	och har nu infriat mitt löfte.
PRO.7.15	Därför gick jag ut för att möta dig,
PRO.7.15	jag sökte dig och fann dig.
PRO.7.16	Min säng står bäddad med täcken
PRO.7.16	av färgat egyptiskt linne,
PRO.7.17	jag har bestänkt min bädd
PRO.7.17	med myrra, aloe och kanel —
PRO.7.18	kom, låt oss berusa oss med kärlek
PRO.7.18	och njuta dess vällust ända till morgonen.
PRO.7.19	Min man är inte hemma,
PRO.7.19	han är på resa och långt härifrån,
PRO.7.20	han tog med sig penningpungen,
PRO.7.20	först vid fullmånen kommer han hem.«
PRO.7.21	Hon övertalar honom med sitt prat
PRO.7.21	och förleder honom med sin lena tunga.
PRO.7.22	Han går genast med henne,
PRO.7.22	lik en oxe som leds till slakt,
PRO.7.22	lik en hjort som hoppar i snaran
PRO.7.23	och får levern genomborrad av en pil,
PRO.7.23	lik en fågel som flyger mot fällan —
PRO.7.23	han anar inte att hans liv står på spel.
PRO.7.24	Hör därför på mig, mina barn,
PRO.7.24	och lyssna till mina ord.
PRO.7.25	Låt dig inte lockas med på hennes vägar,
PRO.7.25	förirra dig inte in på hennes stigar,
PRO.7.26	ty många har fallit för hennes hand,
PRO.7.26	otaliga är hennes offer.
PRO.7.27	Från hennes hus går vägen till dödsriket,
PRO.7.27	till dödens boning för den ner.
PRO.8.1	Hör, visheten ropar,
PRO.8.1	insikten låter höra sin röst.
PRO.8.2	Hon står uppe på höjderna,
PRO.8.2	vid alla vägar och vägskäl.
PRO.8.3	I portarna ljuder hennes rop,
PRO.8.3	vid ingången till staden:
PRO.8.4	Människor, jag ropar till er,
PRO.8.4	jag vänder mig till alla och envar.
PRO.8.5	Ni oerfarna, förvärva klokhet!
PRO.8.5	Ni dåraktiga, förvärva förstånd!
PRO.8.6	Lyssna, ty det jag säger är rätt,
PRO.8.6	sanna ord kommer över mina läppar.
PRO.8.7	Min mun säger sanningen,
PRO.8.7	mina läppar skyr det onda.
PRO.8.8	Alla mina ord är rättfärdiga,
PRO.8.8	i dem finns inget falskt eller förvänt.
PRO.8.9	De övertygar den insiktsfulle,
PRO.8.9	den som nått kunskap vet att de är riktiga.
PRO.8.10	Ta emot min fostran hellre än silver,
PRO.8.10	kunskap hellre än rent guld,
PRO.8.11	ty visheten är mer värd än pärlor,
PRO.8.11	inga skatter går upp emot henne.
PRO.8.12	Jag, visheten, är granne med klokheten,
PRO.8.12	hos mig finns kunskap och omdöme.
PRO.8.13	Att frukta Herren är att hata det onda.
PRO.8.13	Jag hatar högfärd och övermod,
PRO.8.13	onda handlingar och falska ord.
PRO.8.14	Jag ger råd och skänker framgång,
PRO.8.14	hos mig finns insikt, hos mig finns kraft.
PRO.8.15	Genom mig regerar kungar
PRO.8.15	och skipar härskare rätt,
PRO.8.16	genom mig härskar furstar och stormän,
PRO.8.16	alla som styr rättfärdigt.
PRO.8.17	Jag älskar dem som älskar mig,
PRO.8.17	och de som söker mig skall finna mig.
PRO.8.18	Hos mig finns rikedom och ära,
PRO.8.18	varaktigt välstånd och framgång.
PRO.8.19	Mina gåvor är bättre än finaste guld,
PRO.8.19	mina frukter förmer än rent silver.
PRO.8.20	Jag går det rättas väg,
PRO.8.20	rättfärdighetens stigar.
PRO.8.21	Jag lönar rikt dem som älskar mig
PRO.8.21	och fyller deras förråd.
PRO.8.22	Herren skapade mig som det första,
PRO.8.22	som begynnelsen av sitt verk, för länge sedan.
PRO.8.23	I urtiden formades jag,
PRO.8.23	i begynnelsen, innan jorden fanns.
PRO.8.24	Innan djupen blev till föddes jag,
PRO.8.24	när det ännu inte fanns källor med vatten,
PRO.8.25	innan bergen fått sin grund,
PRO.8.25	innan höjderna fanns föddes jag,
PRO.8.26	när han ännu inte gjort land och fält
PRO.8.26	eller mullen som täcker jorden.
PRO.8.27	När han spände upp himlen var jag där,
PRO.8.27	när han välvde dess kupa över djupet,
PRO.8.28	när han fyllde molnen däruppe med kraft
PRO.8.28	och lät djupets källor bryta fram,
PRO.8.29	när han satte en gräns för havet
PRO.8.29	och vattnet stannade där han befallt,
PRO.8.29	när han lade jordens grundvalar,
PRO.8.30	då var jag som ett barn hos honom.
PRO.8.30	Jag var hans glädje dag efter dag
PRO.8.30	och lekte ständigt inför honom,
PRO.8.31	jag lekte i hela hans värld
PRO.8.31	och gladde mig med människorna.
PRO.8.32	Hör nu på mig, mina barn.
PRO.8.32	Lyckliga de som följer min väg.
PRO.8.33	Lyssna till mina förmaningar och bli visa,
PRO.8.33	förkasta dem inte.
PRO.8.34	Lycklig den människa som hör på mig,
PRO.8.34	som vakar vid min dörr dag efter dag
PRO.8.34	och väntar vid min tröskel.
PRO.8.35	Ty den som finner mig finner livet
PRO.8.35	och vinner Herrens välbehag.
PRO.8.36	Men den som försmår mig skadar sig själv,
PRO.8.36	de som hatar mig älskar döden.
PRO.9.1	Visheten har byggt sig ett hus,
PRO.9.1	hon har huggit ut sina sju pelare.
PRO.9.2	Hon har ställt till med slakt,
PRO.9.2	blandat vinet och dukat bordet.
PRO.9.3	Hon har sänt ut sina tjänsteflickor
PRO.9.3	att ropa från höjderna i staden:
PRO.9.4	»Du som är okunnig — kom!«
PRO.9.4	Till de oförståndiga säger hon:
PRO.9.5	»Kom! Ät mitt bröd
PRO.9.5	och drick vinet jag har blandat.
PRO.9.6	Överge enfalden så får ni leva,
PRO.9.6	följ förståndets väg.«
PRO.9.7	Den som tillrättavisar en hädare blir skymfad,
PRO.9.7	den som klandrar en syndare möter hån.
PRO.9.8	Klandra inte hädaren, då hatar han dig —
PRO.9.8	klandra den vise, då älskar han dig.
PRO.9.9	Ge åt den vise, så blir han ännu visare,
PRO.9.9	undervisa den rättfärdige, så blir han klokare.
PRO.9.10	Att frukta Herren är början till vishet,
PRO.9.10	att känna den Helige är insikt.
PRO.9.11	Genom mig når du hög ålder
PRO.9.11	och får ett långt liv.
PRO.9.12	Är du vis blir din vishet dig till nytta,
PRO.9.12	hädar du går det ut över dig själv.
PRO.9.13	Dårskapen är en rastlös kvinna,
PRO.9.13	lättsinnig, utan allt vett.
PRO.9.14	Hon sitter vid dörren till sitt hus,
PRO.9.14	hon tronar högt uppe i staden
PRO.9.15	och ropar till dem som kommer förbi,
PRO.9.15	som går sin väg rakt fram:
PRO.9.16	»Du som är okunnig — kom!«
PRO.9.16	Till den oförståndige säger hon:
PRO.9.17	»Stulet vatten smakar gott,
PRO.9.17	bröd i lönndom är läckert.«
PRO.9.18	Han vet inte att där är skuggornas boning,
PRO.9.18	att hennes gäster hamnar i dödsrikets djup.
PRO.10.1	Salomos ordspråk.
PRO.10.1	En klok son är sin fars glädje,
PRO.10.1	en dåraktig son blir sin mors sorg.
PRO.10.2	Orätt vinning gagnar föga,
PRO.10.2	men rättfärdighet räddar från döden.
PRO.10.3	Herren låter inte den rättfärdige hungra,
PRO.10.3	men de ondas krav avvisar han.
PRO.10.4	Lat hand gör fattig man,
PRO.10.4	flitig hand gör rik.
PRO.10.5	En duglig son samlar in om sommaren,
PRO.10.5	odågan sover i skördetiden.
PRO.10.6	Rikt välsignad blir den rättfärdige,
PRO.10.6	de ondas ord gömmer ofärd.
PRO.10.7	Den rättfärdiges minne välsignas,
PRO.10.7	den ondes namn förmultnar.
PRO.10.8	En klok man lyssnar på förmaningar,
PRO.10.8	den som pratar strunt går det illa.
PRO.10.9	Trygg går den som går rätta vägar,
PRO.10.9	den som viker av råkar illa ut.
PRO.10.10	Försmädliga miner sårar,
PRO.10.10	rättfram kritik skapar fred.
PRO.10.11	Den rättfärdiges ord är en källa till liv,
PRO.10.11	de ondas ord gömmer ofärd.
PRO.10.12	Hat vållar fejd,
PRO.10.12	kärlek skyler alla fel.
PRO.10.13	Vishet finns på den klokes läppar,
PRO.10.13	dårens rygg skall ha ris.
PRO.10.14	De visa sparar sin kunskap,
PRO.10.14	av dårens ord kommer strax fördärv.
PRO.10.15	Den rikes välstånd är hans fasta borg,
PRO.10.15	fattigdomen den ringes fördärv.
PRO.10.16	Den rättfärdiges lön ger liv,
PRO.10.16	den ondes vinst leder till synd.
PRO.10.17	Den som tar emot fostran visar vägen till liv,
PRO.10.17	den som undviker tuktan leder vilse.
PRO.10.18	En hycklare är den som döljer sitt hat,
PRO.10.18	en dåre den som går med skvaller.
PRO.10.19	Den talträngde undgår inte synd,
PRO.10.19	klok den som tyglar sin tunga.
PRO.10.20	Rent silver är den rättfärdiges tal,
PRO.10.20	de ondas tankar är utan värde.
PRO.10.21	Den rättfärdiges ord vägleder många,
PRO.10.21	dåren leds i döden av sitt oförnuft.
PRO.10.22	Herrens välsignelse ger rikedom,
PRO.10.22	egen möda lägger ingenting till.
PRO.10.23	Skändligheter är dårens nöje,
PRO.10.23	den klokes att handla vist.
PRO.10.24	Den onde drabbas av det han fruktar,
PRO.10.24	den rättfärdiges önskan blir uppfylld.
PRO.10.25	Då stormen kommer sveps den onde bort,
PRO.10.25	men den rättfärdige kan aldrig rubbas.
PRO.10.26	Som syra för tänderna och rök för ögonen
PRO.10.26	är den late för dem som skickar honom.
PRO.10.27	Gudsfruktan ger långt liv,
PRO.10.27	de ondas tid blir kort.
PRO.10.28	De rättfärdigas hopp växer,
PRO.10.28	de ondas förväntningar slår fel.
PRO.10.29	Herren är den oförvitliges värn
PRO.10.29	men ogärningsmannens olycka.
PRO.10.30	Den rättfärdige skall ingen rubba,
PRO.10.30	men de onda får inte bo i landet.
PRO.10.31	Den rättfärdiges tal flödar av vishet,
PRO.10.31	men den falskes mun täpps till.
PRO.10.32	Den rättfärdige vet att lägga sina ord,
PRO.10.32	men de ondas tal är idel falskhet.
PRO.11.1	Herren avskyr fusk med vågen,
PRO.11.1	rätt vikt behagar honom.
PRO.11.2	Övermod har skam i släptåg,
PRO.11.2	vishet finns hos de saktmodiga.
PRO.11.3	Den ärlige leds av sin redbarhet,
PRO.11.3	den svekfulles falskhet blir hans fall.
PRO.11.4	Föga gagnar rikedom på vredens dag,
PRO.11.4	men rättfärdighet räddar från döden.
PRO.11.5	Den redbares rättfärdighet jämnar hans väg,
PRO.11.5	den onde faller på sin ondska.
PRO.11.6	Den ärlige räddas av sin rättfärdighet,
PRO.11.6	den svekfulle snärjs av sina begär.
PRO.11.7	När mannen dör är hoppet ute,
PRO.11.7	av hans kraft är inget mer att vänta.
PRO.11.8	Den rättfärdige räddas ur trångmål,
PRO.11.8	den onde drabbas i hans ställe.
PRO.11.9	Med ord förgör den gudlöse sin broder,
PRO.11.9	den rättfärdiges kunskap ger räddning.
PRO.11.10	De rättfärdigas framgång väcker glädje i staden,
PRO.11.10	när de onda förgås höjs jubelrop.
PRO.11.11	De rättrådigas välsignelser bygger upp en stad,
PRO.11.11	de ondas ord river ner den.
PRO.11.12	Dåren visar sin broder förakt,
PRO.11.12	en klok man tiger.
PRO.11.13	Den lösmynte röjer en hemlighet,
PRO.11.13	den pålitlige bevarar ett förtroende.
PRO.11.14	Utan ledarskap går ett rike under,
PRO.11.14	med många rådgivare kan det räddas.
PRO.11.15	Att gå i borgen för en främling slutar illa,
PRO.11.15	den som aldrig ger handslag är trygg.
PRO.11.16	En älsklig kvinna vinner ära,
PRO.11.16	den driftige vinner rikedom.
PRO.11.17	Den godhjärtade gör sig själv gott,
PRO.11.17	den som är hård skadar sig själv.
PRO.11.18	Den onde gör en bedräglig vinst,
PRO.11.18	men redbar sådd ger säker skörd.
PRO.11.19	Att hålla fast vid det rätta ger liv,
PRO.11.19	att jaga efter det onda för till döden.
PRO.11.20	Herren avskyr den som är falsk,
PRO.11.20	den som lever oförvitligt behagar honom.
PRO.11.21	Den gudlöse undgår aldrig sitt straff,
PRO.11.21	men alla rättfärdiga går fria.
PRO.11.22	Som en guldring i trynet på en gris
PRO.11.22	är skönhet hos en kvinna utan vett.
PRO.11.23	Den rättfärdiges önskan leder till lycka,
PRO.11.23	de ondas förhoppningar till ilska.
PRO.11.24	Den ene är rundhänt men får bara mer,
PRO.11.24	den andre snålar och har ändå inget.
PRO.11.25	En givmild människa får rikt igen,
PRO.11.25	den som mättar andra blir själv mättad.
PRO.11.26	Den som låser in säden förbannas av folket,
PRO.11.26	men välsignad blir den som vill sälja.
PRO.11.27	Den som söker det goda strävar efter bifall,
PRO.11.27	den som vill det onda drabbas själv därav.
PRO.11.28	Den som förtröstar på rikedom, han faller,
PRO.11.28	men de rättfärdiga grönskar som löven.
PRO.11.29	En försumlig husbonde ställs på bar backe,
PRO.11.29	den dåraktige får slava åt den kloke.
PRO.11.30	Den rättfärdiges verk blir ett livets träd,
PRO.11.30	men våld utsläcker liv.
PRO.11.31	Den rättfärdige får sin lön här i världen —
PRO.11.31	hur mycket mer då den onde och syndige!
PRO.12.1	Att älska fostran är att älska kunskap,
PRO.12.1	enfaldig är den som skyr tuktan.
PRO.12.2	Den gode vinner Herrens behag,
PRO.12.2	ränksmidaren fälls av hans dom.
PRO.12.3	Ondskan ger inget fotfäste,
PRO.12.3	men den rättfärdige är fast rotad.
PRO.12.4	En driftig hustru är sin mans krona,
PRO.12.4	en dålig är som röta i hans ben.
PRO.12.5	De rättfärdigas mål är det rätta,
PRO.12.5	de ondas syfte är svek.
PRO.12.6	De ondas ord rymmer dödligt försåt,
PRO.12.6	de rättrådigas tal ger räddning.
PRO.12.7	De onda vräks omkull och är borta,
PRO.12.7	men den rättfärdiges hus står kvar.
PRO.12.8	Som man har förstånd blir man prisad:
PRO.12.8	förakt är den dummes lott.
PRO.12.9	Bättre vara ringaktad och ha en dräng
PRO.12.9	än spela fin och sakna bröd.
PRO.12.10	Den rättfärdige sörjer för sina djur,
PRO.12.10	men den ondes omsorg är grymhet.
PRO.12.11	Den som odlar sin jord får äta sig mätt,
PRO.12.11	den som jagar efter tomhet är en dåre.
PRO.12.12	Syndarens lust är att fånga det onda,
PRO.12.12	men den rättfärdige är orubbligt rotad.
PRO.12.13	Den gudlöse snärjs i sitt syndiga tal,
PRO.12.13	den rättfärdige går oskadd ur faran.
PRO.12.14	Vad munnen talar mättar mannen,
PRO.12.14	vad händerna gör får han tillbaka.
PRO.12.15	Dåren tycker sig handla rätt;
PRO.12.15	klok den som lyssnar på råd.
PRO.12.16	Dåren låter genast sin vrede märkas,
PRO.12.16	den förståndige låtsas inte om en skymf.
PRO.12.17	Ett ärligt vittne säger sanningen,
PRO.12.17	en menedare bedrar.
PRO.12.18	Tanklösa ord kan såra som svärd,
PRO.12.18	men den vises tal ger läkedom.
PRO.12.19	Sanna ord består för alltid,
PRO.12.19	falskt tal bara ett ögonblick.
PRO.12.20	I ränksmidarens hjärta bor svek,
PRO.12.20	glädje får den som har gott i sinnet.
PRO.12.21	Inget ont drabbar den rättfärdige
PRO.12.21	men alla olyckor syndaren.
PRO.12.22	Herren avskyr lögnare,
PRO.12.22	de sannfärdiga behagar honom.
PRO.12.23	Den förståndige döljer sin kunskap,
PRO.12.23	dåren skriker ut sin enfald.
PRO.12.24	Flitig hand får makt,
PRO.12.24	lättja leder till trältjänst.
PRO.12.25	Bekymmer gör hjärtat tungt,
PRO.12.25	ett vänligt ord muntrar upp.
PRO.12.26	Den rättfärdige undkommer det onda,
PRO.12.26	syndarnas väg för vilse.
PRO.12.27	Lättja fångar inget byte,
PRO.12.27	men den flitige får rika skatter.
PRO.12.28	Rättfärdighet leder till liv,
PRO.12.28	avfallets väg för till döden.
PRO.13.1	En klok son älskar fostran,
PRO.13.1	den trotsige lyssnar inte på klander.
PRO.13.2	Vad munnen talar kan ge god näring,
PRO.13.2	men de svekfullas näring är våld.
PRO.13.3	Den som vaktar sin tunga räddar livet,
PRO.13.3	den lösmynte råkar i fördärvet.
PRO.13.4	Den late är lysten men får ingenting,
PRO.13.4	den flitiges önskan blir rikligt uppfylld.
PRO.13.5	Den rättfärdige hatar lögn,
PRO.13.5	den onde handlar skamligt och fräckt.
PRO.13.6	Rättfärdighet skyddar den oförvitlige,
PRO.13.6	ondska blir syndarens fall.
PRO.13.7	Den ene spelar rik men har ingenting,
PRO.13.7	den andre låtsas fattig men är förmögen.
PRO.13.8	Den rike får betala lösen för sitt liv,
PRO.13.8	den fattige hör inte av några hotelser.
PRO.13.9	Den rättfärdiges ljus strålar klart,
PRO.13.9	men den ondes lampa slocknar.
PRO.13.10	Tölpens övermod ställer till gräl,
PRO.13.10	vishet finns hos dem som tar råd.
PRO.13.11	Lättvunnen rikedom krymper ihop,
PRO.13.11	det som långsamt sparas växer.
PRO.13.12	Utdragen väntan gör hjärtat sjukt,
PRO.13.12	uppfylld önskan är ett livets träd.
PRO.13.13	Den som föraktar råd råkar illa ut,
PRO.13.13	den som lyder förmaningar får sin lön.
PRO.13.14	Vad den vise lär ut är en källa till liv,
PRO.13.14	en hjälp att undgå dödens snaror.
PRO.13.15	Gott förstånd ger uppskattning,
PRO.13.15	trolöshet leder i fördärvet.
PRO.13.16	Den förståndige gör allt med insikt,
PRO.13.16	dåren sprider dumhet omkring sig.
PRO.13.17	En dålig budbärare ställer till olycka,
PRO.13.17	ett pålitligt sändebud ger läkedom.
PRO.13.18	Att försmå fostran ger fattigdom och skam,
PRO.13.18	men den som låter sig tuktas blir ärad.
PRO.13.19	Uppfylld önskan gör själen gott,
PRO.13.19	dåren hatar att avstå från det onda.
PRO.13.20	Den som vistas bland kloka blir klok,
PRO.13.20	den som umgås med dårar går det illa.
PRO.13.21	Syndaren förföljs av olycka,
PRO.13.21	lycka blir den rättfärdiges lön.
PRO.13.22	Den gode lämnar arv åt barn och barnbarn,
PRO.13.22	men syndarens rikedom går till den rättfärdige.
PRO.13.23	Processer tär på den fattiges teg,
PRO.13.23	allt han äger sopas bort då rättvisa saknas.
PRO.13.24	Den som spar på riset hatar sin son,
PRO.13.24	den som älskar honom fostrar i tid.
PRO.13.25	Den rättfärdige äter och blir mätt,
PRO.13.25	den ondes mage är tom.
PRO.14.1	Visheten bygger sitt hus,
PRO.14.1	dårskapen river det med egna händer.
PRO.14.2	Den gudfruktige går sin väg rakt fram,
PRO.14.2	den som föraktar Herren vandrar krokiga vägar.
PRO.14.3	Dårens ord blir ris för hans rygg,
PRO.14.3	de klokas tunga är deras skydd.
PRO.14.4	Starka oxar ger foder i krubban,
PRO.14.4	med kraftiga stutar blir skörden rik.
PRO.14.5	Ett sannfärdigt vittne ljuger inte,
PRO.14.5	vad menedaren vittnar är lögn.
PRO.14.6	Förgäves söker hädaren vishet,
PRO.14.6	för den kloke är kunskapen lätt att nå.
PRO.14.7	Gå ur vägen för en dåraktig man,
PRO.14.7	av honom får du inte ett vettigt ord.
PRO.14.8	Den klokes vishet är att känna rätta vägen,
PRO.14.8	bedrägeri är dårens dumhet.
PRO.14.9	I hädarens hus bor skuld
PRO.14.9	men hos de rättrådiga nåd.
PRO.14.10	Hjärtat är ensamt om sin sorg,
PRO.14.10	och ingen kan dela dess glädje.
PRO.14.11	Den ondes hus läggs öde,
PRO.14.11	den rättrådiges hydda blomstrar.
PRO.14.12	En väg som tycks vara den rätta
PRO.14.12	kan ändå föra till döden.
PRO.14.13	Också när man skrattar kan hjärtat värka,
PRO.14.13	och glädjen kan sluta i sorg.
PRO.14.14	Den opålitlige får vad han förtjänar,
PRO.14.14	en god man likaså.
PRO.14.15	Den oerfarne tror allt som sägs,
PRO.14.15	den kloke ger akt på varje steg.
PRO.14.16	Den vise fruktar och skyr det onda,
PRO.14.16	dåren trampar självsäkert på.
PRO.14.17	En hetsig man begår dumheter,
PRO.14.17	den besinningsfulle blir ärad.
PRO.14.18	Enfald är den oerfarnes smycke,
PRO.14.18	den kloke bär kunskapens krona.
PRO.14.19	Den onde måste buga för den gode,
PRO.14.19	syndaren vid den rättfärdiges dörr.
PRO.14.20	Den fattige avskys även av sin like,
PRO.14.20	men en rik man har många vänner.
PRO.14.21	Den som föraktar sin broder är en syndare,
PRO.14.21	lycklig den som tar sig an en nödställd.
PRO.14.22	Ränksmidaren går alltid vilse,
PRO.14.22	den som vill gott möter trofast kärlek.
PRO.14.23	All möda ger vinst,
PRO.14.23	prat bara förlust.
PRO.14.24	Rikedom är den vises krona,
PRO.14.24	dårens krans är enfald.
PRO.14.25	Ett sannfärdigt vittne räddar liv,
PRO.14.25	en menedare bedrar.
PRO.14.26	Den som fruktar Herren har ett tryggt värn,
PRO.14.26	och barnen får en säker tillflykt.
PRO.14.27	Gudsfruktan är en källa till liv,
PRO.14.27	en hjälp att undgå dödens snaror.
PRO.14.28	Talrik befolkning är kungens ära,
PRO.14.28	brist på folk blir furstens fall.
PRO.14.29	Den tålmodige är full av insikt,
PRO.14.29	den hetsige ökar sin dårskap.
PRO.14.30	Sinnesfrid ger kroppen hälsa,
PRO.14.30	lidelse är röta i benen.
PRO.14.31	Att förtrycka de ringa är att smäda deras skapare,
PRO.14.31	ärar honom gör den som hjälper de fattiga.
PRO.14.32	Syndaren slås omkull av sin ondska,
PRO.14.32	den rättfärdige skyddas av sin redbarhet.
PRO.14.33	I den klokes bröst finner visheten ro,
PRO.14.33	men bland dårar far hon illa.
PRO.14.34	Rättfärdighet ger landet ära,
PRO.14.34	synd vanhedrar ett folk.
PRO.14.35	En duktig tjänare vinner kungens gunst,
PRO.14.35	en oduglig drabbas av hans vrede.
PRO.15.1	Mjukt svar stillar vrede,
PRO.15.1	hårda ord väcker harm.
PRO.15.2	Den vises tal flödar av kunskap,
PRO.15.2	ur dårens mun strömmar enfald.
PRO.15.3	Herrens blick når överallt,
PRO.15.3	den följer onda och goda.
PRO.15.4	Läkande ord är ett livets träd
PRO.15.4	men svekfulla knäcker lusten att leva.
PRO.15.5	Dåren förkastar sin fars fostran,
PRO.15.5	klok den som låter sig tuktas.
PRO.15.6	I den rättfärdiges hus samlas rika skatter,
PRO.15.6	vad den onde tjänar förfars.
PRO.15.7	Den vises ord sprider kunskap,
PRO.15.7	dårens tankar går vilse.
PRO.15.8	Den ondes offer väcker Herrens avsky,
PRO.15.8	den rättrådiges bön behagar honom.
PRO.15.9	Herren avskyr syndigt leverne,
PRO.15.9	strävan efter rättfärdighet älskar han.
PRO.15.10	För den avfällige är fostran ett ont,
PRO.15.10	men den som skyr tuktan måste dö.
PRO.15.11	Dödsriket och avgrunden ligger öppna för Herren,
PRO.15.11	hur mycket mer då människors hjärtan!
PRO.15.12	Hädaren ogillar klander,
PRO.15.12	han söker sig ej till de visa.
PRO.15.13	Glatt hjärta ger ljus uppsyn,
PRO.15.13	sorg skapar modlöshet.
PRO.15.14	En klok man söker kunskap,
PRO.15.14	dåren ägnar sig åt dumt prat.
PRO.15.15	Den fattige har det alltid svårt,
PRO.15.15	men gott lynne ger ständig fest.
PRO.15.16	Bättre knapphet och gudsfruktan
PRO.15.16	än överflöd och oro.
PRO.15.17	Bättre en tallrik kål med kärlek
PRO.15.17	än en mör oxstek med hat.
PRO.15.18	En hetlevrad man vållar gräl,
PRO.15.18	den tålmodige stillar trätan.
PRO.15.19	Den lates väg är spärrad av törne,
PRO.15.19	den redbare färdas på banad väg.
PRO.15.20	En klok son är sin fars glädje,
PRO.15.20	men dåren föraktar sin mor.
PRO.15.21	Den vettlöse har sin glädje i dårskap,
PRO.15.21	den insiktsfulle håller rak kurs.
PRO.15.22	Utan överläggning går en plan om intet,
PRO.15.22	med många rådgivare lyckas den.
PRO.15.23	Glad blir den som kan ge svar —
PRO.15.23	vad är bättre än ett ord i rättan tid!
PRO.15.24	Den kloke vandrar uppåt på livets väg
PRO.15.24	för att undvika dödsrikets djup.
PRO.15.25	Den högmodiges hus river Herren ner,
PRO.15.25	men änkans gränssten låter han ingen rubba.
PRO.15.26	För Herren är de gudlösas planer vidriga,
PRO.15.26	men vänliga ord är rena.
PRO.15.27	Den som roffar åt sig drar olycka över sitt hus,
PRO.15.27	den som skyr mutor får långt liv.
PRO.15.28	Den rättfärdige tänker innan han svarar,
PRO.15.28	men ur syndarens mun strömmar ondska.
PRO.15.29	Herren är fjärran från de onda,
PRO.15.29	men han hör den rättfärdiges bön.
PRO.15.30	Vänliga blickar gör hjärtat glatt,
PRO.15.30	god nyhet ger kroppen styrka.
PRO.15.31	Den som tar emot hälsosam tuktan
PRO.15.31	får tillträde till de visas krets.
PRO.15.32	Den som försmår fostran förkastar sig själv,
PRO.15.32	att ta emot tuktan ger insikt.
PRO.15.33	Gudsfruktan fostrar till vishet,
PRO.15.33	ödmjukhet är vägen till ära.
PRO.16.1	Tankar tar form hos människan,
PRO.16.1	men Herren lägger ord på hennes tunga.
PRO.16.2	Människan tycker sig vara felfri,
PRO.16.2	men sinnelaget prövas av Herren.
PRO.16.3	Lägg allt du gör i Herrens hand,
PRO.16.3	så kommer dina planer att lyckas.
PRO.16.4	Allt som Herren skapat har ett syfte,
PRO.16.4	den onde är till för olyckans dag.
PRO.16.5	Herren avskyr alla högmodiga,
PRO.16.5	aldrig undgår de sitt straff.
PRO.16.6	Trofast kärlek sonar skuld,
PRO.16.6	genom gudsfruktan undviks det onda.
PRO.16.7	Den som lever till Herrens behag
PRO.16.7	får fred också med sin ovän.
PRO.16.8	Bättre äga litet med rättfärdighet
PRO.16.8	än tjäna mycket med orätt.
PRO.16.9	Människan tänker ut sin väg,
PRO.16.9	men stegen styrs av Herren.
PRO.16.10	Kungens ord är gudsord,
PRO.16.10	han felar inte då han dömer.
PRO.16.11	Riktig våg är Herrens sak,
PRO.16.11	alla vikter är hans verk.
PRO.16.12	Kungar avskyr onda gärningar,
PRO.16.12	ty rättfärdighet befäster tronen.
PRO.16.13	Rättfärdigt tal behagar kungen,
PRO.16.13	den sannfärdige älskar han.
PRO.16.14	Kungens vrede bådar död,
PRO.16.14	men en klok man kan stilla den.
PRO.16.15	Ljus uppsyn hos kungen betyder liv,
PRO.16.15	hans gunst är som ett vårregn.
PRO.16.16	Att vinna vishet är bättre än guld,
PRO.16.16	vinna insikt mer värt än silver.
PRO.16.17	De redligas väg leder bort från det onda,
PRO.16.17	den som ger akt på sina steg räddar livet.
PRO.16.18	Övermod följs av nederlag,
PRO.16.18	högmod går före fall.
PRO.16.19	Bättre vara ödmjuk bland de ringa
PRO.16.19	än dela byte med de högmodiga.
PRO.16.20	Den som villigt lär har framgång,
PRO.16.20	lycklig den som förtröstar på Herren.
PRO.16.21	En insiktsfull man kallas vis,
PRO.16.21	och vältalighet övertygar.
PRO.16.22	Den som äger insikt har en källa till liv,
PRO.16.22	men dårens straff är hans dårskap.
PRO.16.23	Den vises tankar gör hans tal klokt
PRO.16.23	och hans ord övertygande.
PRO.16.24	Vänliga ord är som honung —
PRO.16.24	smakar sött och gör kroppen frisk.
PRO.16.25	En väg som tycks vara den rätta
PRO.16.25	kan ändå föra till döden.
PRO.16.26	Arbetarens hunger får honom att arbeta,
PRO.16.26	magen låter honom aldrig vila.
PRO.16.27	En ondsint man ställer till skada,
PRO.16.27	hans ord är förtärande eld.
PRO.16.28	En falsk man vållar strid,
PRO.16.28	baktalaren skiljer vänner åt.
PRO.16.29	En ogärningsman lockar andra med sig
PRO.16.29	och leder dem på orätta vägar.
PRO.16.30	Kisande ögon vittnar om lömska planer,
PRO.16.30	hopknipna läppar om utfört dåd.
PRO.16.31	Vitt hår är en ärekrans,
PRO.16.31	man vinner den med rättfärdigt liv.
PRO.16.32	Bättre en tålmodig man än en hjälte,
PRO.16.32	bättre behärska sig själv än inta en stad.
PRO.16.33	Lotten kastas i knät,
PRO.16.33	men hur den faller bestämmer Herren.
PRO.17.1	Bättre en torr brödkant i lugn och ro
PRO.17.1	än huset fullt med kalasmat och bråk.
PRO.17.2	Duglig slav blir herre över oduglig son
PRO.17.2	och får dela arvet med hans bröder.
PRO.17.3	Silver prövas i degeln och guld i ugnen,
PRO.17.3	men hjärtat prövas av Herren.
PRO.17.4	Uslingen lyssnar på onda tungor,
PRO.17.4	lögnaren är idel öra för elakt prat.
PRO.17.5	Att håna en fattig är att smäda hans skapare,
PRO.17.5	den skadeglade undgår inte straff.
PRO.17.6	Barnbarn är de gamlas krona,
PRO.17.6	sönernas stolthet är deras fäder.
PRO.17.7	Stora ord anstår inte odågan,
PRO.17.7	än mindre lögner en ädel man.
PRO.17.8	Den som ger mutor tror sig ha ett trollspö,
PRO.17.8	vart han kommer har han framgång.
PRO.17.9	Den som söker vänskap överser med ett fel,
PRO.17.9	den som ältar det driver bort sin vän.
PRO.17.10	Klander biter bättre på den kloke
PRO.17.10	än hundra piskrapp på dåren.
PRO.17.11	Den gudlöse vill bara göra uppror,
PRO.17.11	men en grym budbärare sänds mot honom.
PRO.17.12	Hellre möta en björn som mist sina ungar
PRO.17.12	än en dåre i hans vanvett.
PRO.17.13	Den som lönar gott med ont
PRO.17.13	blir själv aldrig kvitt det onda.
PRO.17.14	Börja gräl är som att öppna dammluckor;
PRO.17.14	sluta innan striden bryter lös!
PRO.17.15	Att fria en skyldig, att fälla en oskyldig —
PRO.17.15	bådadera väcker Herrens avsky.
PRO.17.16	Vad gagnar pengar i dårens hand,
PRO.17.16	kan han köpa vishet, han som saknar vett?
PRO.17.17	En vän visar alltid kärlek,
PRO.17.17	en broder är till för att hjälpa i nöden.
PRO.17.18	Utan vett är den som ger sitt handslag
PRO.17.18	och går i borgen för sin nästa.
PRO.17.19	Den som älskar gräl älskar synd,
PRO.17.19	den som gör porten hög inbjuder olyckan.
PRO.17.20	Fördärvat sinne finner ingen lycka,
PRO.17.20	lögnaktig tunga bringar på fall.
PRO.17.21	Att ha en dåre till son är en sorg,
PRO.17.21	ingen glädje får odågans far.
PRO.17.22	Glatt hjärta ger god hälsa,
PRO.17.22	modlöshet suger märgen ur benen.
PRO.17.23	Den onde tar mutor ur mantelvecket
PRO.17.23	för att hindra rättvisans gång.
PRO.17.24	Den kloke har visheten för ögonen,
PRO.17.24	dåren spanar mot världens ände.
PRO.17.25	En dåraktig son får sin far att grämas
PRO.17.25	och bedrövar henne som fött honom.
PRO.17.26	Bötfälla en oskyldig är illa nog,
PRO.17.26	prygla den ädle strider mot all rätt.
PRO.17.27	Den förståndige spar sina ord,
PRO.17.27	den kloke håller huvudet kallt.
PRO.17.28	Även dåren anses vis om han tiger
PRO.17.28	och klok så länge han håller mun.
PRO.18.1	Särlingen söker sak
PRO.18.1	och går till storms mot allt vettigt.
PRO.18.2	Dåren bryr sig inte om insikt,
PRO.18.2	han vill bara lufta egna åsikter.
PRO.18.3	Ondska för med sig förakt,
PRO.18.3	med skändlighet följer smälek.
PRO.18.4	Människors ord är som djupt vatten
PRO.18.4	men vishetens källa en strömmande bäck.
PRO.18.5	Illa är att ta parti för en skyldig
PRO.18.5	och vägra en oskyldig hans rätt.
PRO.18.6	Dårens ord leder till strid,
PRO.18.6	hans mun tigger stryk.
PRO.18.7	Dårens mun blir hans fördärv,
PRO.18.7	hans ord en fälla för honom själv.
PRO.18.8	Baktalarens ord är som läckerheter,
PRO.18.8	de slinker ner i människans inre.
PRO.18.9	Den som försummar sitt arbete
PRO.18.9	är vandalens like.
PRO.18.10	Ett befäst torn är Herrens namn,
PRO.18.10	den rättfärdige flyr dit och får skydd.
PRO.18.11	Den rikes välstånd är hans fasta borg,
PRO.18.11	en hög mur till hans värn.
PRO.18.12	Hjärtats högmod går före fall,
PRO.18.12	ödmjukhet är vägen till ära.
PRO.18.13	Att svara innan man lyssnat
PRO.18.13	är en dårskap och en skam.
PRO.18.14	Med mod uthärdar man sjukdom,
PRO.18.14	men missmod, vem uthärdar det?
PRO.18.15	Den kloke samlar kunskap,
PRO.18.15	den vise lyssnar och lär.
PRO.18.16	Gåvor öppnar dörrar
PRO.18.16	och ger företräde hos höga herrar.
PRO.18.17	Den som först för sin talan har rätt —
PRO.18.17	tills han möter motpartens frågor.
PRO.18.18	Lotten bilägger tvister
PRO.18.18	och skiljer mellan mäktiga män.
PRO.18.19	En kränkt vän är som en befäst stad,
PRO.18.19	tvister är som bommen för en borg.
PRO.18.20	Vad munnen talar mättar magen,
PRO.18.20	det som går över läpparna ger mättnad.
PRO.18.21	Tungan har makt över liv och död,
PRO.18.21	de som kan tygla den får njuta dess frukt.
PRO.18.22	Den som finner en hustru finner lycka,
PRO.18.22	han har vunnit Herrens behag.
PRO.18.23	Den fattige ber bevekande,
PRO.18.23	den rike svarar bryskt.
PRO.18.24	Vissa vänner skadar varandra,
PRO.18.24	men en verklig vän är mer tillgiven än en bror.
PRO.19.1	Bättre fattig och oförvitlig
PRO.19.1	än rik med svekfullt tal.
PRO.19.2	Okunnig iver är ett ont,
PRO.19.2	den som rusar på trampar fel.
PRO.19.3	Människans dårskap förstör hennes liv,
PRO.19.3	men mot Herren vänds hennes vrede.
PRO.19.4	Välstånd ger allt fler vänner,
PRO.19.4	den fattige mister den vän han har.
PRO.19.5	Ett falskt vittne får sitt straff,
PRO.19.5	en menedare går inte fri.
PRO.19.6	Den mäktige smickras av många,
PRO.19.6	den frikostige har allas vänskap.
PRO.19.7	Den fattige undviks av sina vänner,
PRO.19.7	till och med hans bröder avskyr honom.
PRO.19.8	Den som vill sitt eget bästa ökar sitt vett,
PRO.19.8	att ta vara på insikt ger lycka.
PRO.19.9	Ett falskt vittne får sitt straff,
PRO.19.9	en menedare går under.
PRO.19.10	Överdåd anstår inte dåren,
PRO.19.10	än mindre skall slaven härska över stormän.
PRO.19.11	Förstånd gör en man fördragsam,
PRO.19.11	han sätter en ära i att förlåta.
PRO.19.12	Som lejonets rytande är kungens vrede,
PRO.19.12	hans gunst är som dagg över gräset.
PRO.19.13	En dåraktig son är sin fars olycka,
PRO.19.13	en hustrus gnat ett evigt takdropp.
PRO.19.14	Gods och guld ärvs från fäderna,
PRO.19.14	men en duglig hustru är en skänk från Herren.
PRO.19.15	Lättja försänker i dvala,
PRO.19.15	maklighet ger tom mage.
PRO.19.16	Den som håller buden behåller sitt liv,
PRO.19.16	den som inte ger akt på sin vandel skall dö.
PRO.19.17	Den som tar sig an de fattiga lånar åt Herren
PRO.19.17	och skall få sin lön av honom.
PRO.19.18	Fostra din son medan det finns hopp;
PRO.19.18	du vill ju inte att han skall dö.
PRO.19.19	Den som förgår sig skall ha sitt straff,
PRO.19.19	friar du honom gör du saken värre.
PRO.19.20	Lyssna på råd och ta emot fostran,
PRO.19.20	då blir du vis till sist.
PRO.19.21	Människan gör upp många planer,
PRO.19.21	men det är Herrens vilja som sker.
PRO.19.22	Girighet vanhedrar människan;
PRO.19.22	bättre fattig än falsk.
PRO.19.23	Gudsfruktan ger människan liv,
PRO.19.23	hon får vila mätt, skonad från olyckor.
PRO.19.24	Den late sticker handen i skålen
PRO.19.24	men ids inte föra den till munnen.
PRO.19.25	Slå hädaren och den oerfarne tar lärdom,
PRO.19.25	klandra den kloke och han vinner insikt.
PRO.19.26	En skamlös och vanartig son
PRO.19.26	krossar sin far och driver modern ur huset.
PRO.19.27	En son som slutar lyssna på förmaningar
PRO.19.27	irrar bort från den kunskap han fått.
PRO.19.28	Ett ondsint vittne smädar rättvisan,
PRO.19.28	ur syndarens mun strömmar ondska.
PRO.19.29	Straffet väntar hädaren
PRO.19.29	och prygel dårens rygg.
PRO.20.1	Vinet är en hädare, ölet en gaphals,
PRO.20.1	vettlös är den som raglar av rus.
PRO.20.2	Som lejonets rytande är kungens raseri,
PRO.20.2	den som väcker hans vrede förverkar sitt liv.
PRO.20.3	Heder åt den som undviker strid,
PRO.20.3	det är bara dårar som börjar gräl.
PRO.20.4	Den late plöjer inte om hösten
PRO.20.4	och finner ingenting i skördetiden.
PRO.20.5	Människors avsikter är som djupt vatten,
PRO.20.5	men en klok man öser upp dem.
PRO.20.6	Många ordar om sin trofasthet,
PRO.20.6	men var finns en man att lita på?
PRO.20.7	Den rättfärdige lever oförvitligt —
PRO.20.7	lyckliga hans efterkommande!
PRO.20.8	Kungen som sitter i domarsätet
PRO.20.8	sållar med blicken bort de gudlösa.
PRO.20.9	Vem kan säga: Mitt samvete är rent,
PRO.20.9	jag är fri från min synd.
PRO.20.10	Dubbla vikter, dubbla mått —
PRO.20.10	bådadera väcker Herrens avsky.
PRO.20.11	Redan den unge visar i handling
PRO.20.11	om hans liv är rent och ärligt.
PRO.20.12	Örat som hör, ögat som ser —
PRO.20.12	bådadera har Herren skapat.
PRO.20.13	Älskar du sömn blir du utblottad,
PRO.20.13	vakna upp, så får du äta dig mätt.
PRO.20.14	»Bara skräp«, säger köparen,
PRO.20.14	men går belåten därifrån.
PRO.20.15	Guld och pärlor finns i mängd,
PRO.20.15	men visa ord är en sällsynthet.
PRO.20.16	Ta manteln från den som borgat för en främling,
PRO.20.16	kräv pant då det gäller en okänd.
PRO.20.17	Lögnens bröd smakar gott,
PRO.20.17	men sedan blir munnen full av grus.
PRO.20.18	Planer lyckas om man rådslår,
PRO.20.18	för inte krig utan överläggning.
PRO.20.19	Den lösmynte röjer hemligheter,
PRO.20.19	undvik den som pratar för mycket.
PRO.20.20	Om någon förbannar sin far eller mor
PRO.20.20	skall hans lampa slockna då mörkret faller.
PRO.20.21	Plötsligt vunnen rikedom
PRO.20.21	ger i längden ingen lycka.
PRO.20.22	Säg inte: Jag skall hämnas oförrätten!
PRO.20.22	Lita på Herren, han skall hjälpa dig.
PRO.20.23	Herren avskyr dubbla vikter,
PRO.20.23	fusk med vågen är orätt.
PRO.20.24	Människans steg styrs av Herren,
PRO.20.24	vad vet hon själv om sin väg?
PRO.20.25	Farligt är att snabbt ge heliga löften
PRO.20.25	och först efteråt tänka sig för.
PRO.20.26	En vis kung sållar bort de onda,
PRO.20.26	han låter tröskhjulet gå över dem.
PRO.20.27	Herren vakar över människans livsande
PRO.20.27	och ser in i hennes innersta.
PRO.20.28	Godhet och trohet är kungens värn,
PRO.20.28	med rättfärdighet tryggar han tronen.
PRO.20.29	Styrkan är de ungas stolthet,
PRO.20.29	vitt hår de gamlas ära.
PRO.20.30	Svidande sår renar från ondska,
PRO.20.30	prygel gör rent på djupet.
PRO.21.1	Herren leder kungens tankar som vattenflöden,
PRO.21.1	han styr dem vart han vill.
PRO.21.2	Människan tycker sig handla rätt,
PRO.21.2	men hjärtat prövas av Herren.
PRO.21.3	Att handla rätt och rättfärdigt
PRO.21.3	är mer värt för Herren än offer.
PRO.21.4	Stolta ögon, högmodigt hjärta —
PRO.21.4	de ondas löftesoffer är synd.
PRO.21.5	Flit och förutseende ger vinst,
PRO.21.5	hastverk bara förlust.
PRO.21.6	Skatter som vunnits med lögn
PRO.21.6	är flyktig dunst och dödlig snara.
PRO.21.7	De onda snärjs av sina egna dåd
PRO.21.7	när de vägrar göra det rätta.
PRO.21.8	Slingrig är brottslingens bana,
PRO.21.8	den rene går ärligt till väga.
PRO.21.9	Bättre bo i en vrå på taket
PRO.21.9	än dela hus med en grälsjuk hustru.
PRO.21.10	Syndaren hungrar efter ont,
PRO.21.10	ingen misskund visar han sin broder.
PRO.21.11	Straffas hädaren blir den oerfarne klok,
PRO.21.11	undervisas den kloke tar han lärdom.
PRO.21.12	Den rättfärdige ger akt på den ondes hus,
PRO.21.12	han störtar de onda i fördärvet.
PRO.21.13	Den som gör sig döv för den fattiges rop
PRO.21.13	skall själv få ropa utan att bli hörd.
PRO.21.14	Gåva i lönndom stillar vrede,
PRO.21.14	en dusör i mantelvecket bittraste harm.
PRO.21.15	Att rätt skipas är den rättfärdiges glädje
PRO.21.15	men ogärningsmannens fasa.
PRO.21.16	Den som irrar bort från insiktens väg
PRO.21.16	hamnar i skuggornas skara.
PRO.21.17	Utblottad blir den som älskar fest,
PRO.21.17	den som älskar vin och oljor blir aldrig rik.
PRO.21.18	Den onde blir lösen för den rättfärdige,
PRO.21.18	den svekfulle träder i den ärliges ställe.
PRO.21.19	Bättre bo ute i öknen
PRO.21.19	än med en ilsken och grälsjuk hustru.
PRO.21.20	I den vises hus finns en åtråvärd skatt,
PRO.21.20	men dåren förslösar allt.
PRO.21.21	Den som strävar efter rättfärdighet och trohet
PRO.21.21	skall finna liv och ära.
PRO.21.22	En vis man kan storma en stad av hjältar
PRO.21.22	och bryta ner deras säkra fäste.
PRO.21.23	Den som håller tand för tunga
PRO.21.23	håller sig undan bekymmer.
PRO.21.24	Hädare kallas den övermodigt fräcke
PRO.21.24	som handlar i måttlöst övermod.
PRO.21.25	Den lates lust blir hans död,
PRO.21.25	ty hans händer vägrar att arbeta.
PRO.21.26	Dåren är ständigt full av lystnad,
PRO.21.26	den rättfärdige ger utan att snåla.
PRO.21.27	Den ondes offer väcker avsky,
PRO.21.27	särskilt när det frambärs med slug beräkning.
PRO.21.28	Den som vittnar falskt kommer till korta,
PRO.21.28	den vederhäftige vinner gehör.
PRO.21.29	Den onde sätter upp en fräck min,
PRO.21.29	den rättfärdige går sin väg rakt fram.
PRO.21.30	Vishet, insikt, kloka råd —
PRO.21.30	de är ingenting inför Herren.
PRO.21.31	Hästen sadlas för stridens dag,
PRO.21.31	men Herren är den som ger seger.
PRO.22.1	Gott rykte är mer värt än stor rikedom,
PRO.22.1	aktning bättre än silver och guld.
PRO.22.2	Fattig och rik lever sida vid sida,
PRO.22.2	Herren har skapat dem båda.
PRO.22.3	Den kloke ser faran och tar skydd,
PRO.22.3	den oerfarne trampar på och får sitt straff.
PRO.22.4	Lönen för ödmjukhet och gudsfruktan
PRO.22.4	är rikedom, ära och liv.
PRO.22.5	Törnen och fällor finns på den falskes väg,
PRO.22.5	den som är rädd om livet aktar sig för dem.
PRO.22.6	Led den unge in på den väg han bör gå,
PRO.22.6	så följer han den även som gammal.
PRO.22.7	Den rike är den fattiges herre,
PRO.22.7	den som lånar blir långivarens slav.
PRO.22.8	Den som sår orätt skördar ofärd,
PRO.22.8	och käppen gör slut på hans övermod.
PRO.22.9	Den godhjärtade blir välsignad,
PRO.22.9	ty han delar sitt bröd med den fattige.
PRO.22.10	Kör ut bråkmakaren, så tar grälet slut
PRO.22.10	och bråk och skällsord upphör.
PRO.22.11	Älskad blir den som har rena tankar,
PRO.22.11	den som talar väl får kungen till vän.
PRO.22.12	Herrens blick vakar över kunskapen,
PRO.22.12	bedragarens ord gör han om intet.
PRO.22.13	Den late säger: Det är ett lejon på gatan,
PRO.22.13	jag blir dödad om jag går ut.
PRO.22.14	Den främmande kvinnans mun är en djup grop,
PRO.22.14	den Herren vredgas på faller däri.
PRO.22.15	Dårskapen sitter djupt hos pojken,
PRO.22.15	men det fostrande riset driver ut den.
PRO.22.16	Att utsuga den fattige kan ge vinst,
PRO.22.16	att ge åt den rike vållar bara förlust.
PRO.22.17	De visas ord.
PRO.22.17	Lyssna noga och hör mina ord,
PRO.22.17	ta emot min kunskap.
PRO.22.18	Ljuvt är att bära dem inom sig
PRO.22.18	och ständigt ha dem alla på läpparna.
PRO.22.19	För att du skall förtrösta på Herren
PRO.22.19	undervisar jag dig om hans väg.
PRO.22.20	Jag har skrivit trettio regler,
PRO.22.20	insiktsfulla råd till dig,
PRO.22.21	för att lära dig sanningens ord,
PRO.22.21	så att du kan ge besked åt dem som sänt dig.
PRO.22.22	Plundra inte den fattige i hans fattigdom,
PRO.22.22	krossa inte den hjälplöse i domstolen,
PRO.22.23	ty Herren tar sig an hans sak
PRO.22.23	och berövar rövarna livet.
PRO.22.24	Ge dig inte i lag med en hetlevrad man,
PRO.22.24	med den argsinte skall du inte umgås,
PRO.22.25	ty du kan ta efter hans sätt
PRO.22.25	och gillra en fälla för dig själv.
PRO.22.26	Var inte en sådan som ger handslag
PRO.22.26	och går i borgen för lån;
PRO.22.27	om du inte har så att du kan betala
PRO.22.27	tar de ju sängen du ligger på.
PRO.22.28	Flytta inte en uråldrig gränssten
PRO.22.28	som dina förfäder rest.
PRO.22.29	Ser du en som är skicklig i sitt arbete —
PRO.22.29	kungar skall han tjäna,
PRO.22.29	inte vanligt folk.
PRO.23.1	Sitter du till bords med en härskare,
PRO.23.1	tänk på vem du har framför dig,
PRO.23.2	och sätt kniven mot din strupe
PRO.23.2	om du är alltför hungrig.
PRO.23.3	Var inte lysten på hans läckerheter,
PRO.23.3	den maten är förrädisk.
PRO.23.4	Ansträng dig inte för att bli rik,
PRO.23.4	var förståndig nog att avstå.
PRO.23.5	Knappt har du skymtat rikedomen
PRO.23.5	förrän den är försvunnen,
PRO.23.5	den har fått vingar
PRO.23.5	och flyger mot himlen som örnen.
PRO.23.6	Ät inte den ogines mat,
PRO.23.6	var inte lysten på hans läckerheter.
PRO.23.7	Det är som att få ett hårstrå i halsen:
PRO.23.7	»Ät och drick«, säger han till dig,
PRO.23.7	men han menar det inte.
PRO.23.8	Det lilla du ätit får du spy upp,
PRO.23.8	och dina vänliga ord är förspillda.
PRO.23.9	Tala inte till en dåre,
PRO.23.9	han föraktar dina kloka ord.
PRO.23.10	Flytta inte en uråldrig gränssten,
PRO.23.10	gör inte intrång på de faderlösas mark,
PRO.23.11	ty de har en mäktig försvarare,
PRO.23.11	han skall föra deras talan mot dig.
PRO.23.12	Öppna ditt hjärta för fostran
PRO.23.12	och dina öron för kunskapens ord.
PRO.23.13	Undanhåll inte pojken fostran,
PRO.23.13	agar du honom slipper han dö.
PRO.23.14	Det är du som skall ge honom aga
PRO.23.14	och rädda honom från dödsriket.
PRO.23.15	Min son, om ditt hjärta fylls av vishet
PRO.23.15	skall mitt hjärta fyllas av glädje.
PRO.23.16	Jag jublar i mitt innersta
PRO.23.16	när jag hör dig säga det rätta.
PRO.23.17	Låt inte syndare väcka din avund,
PRO.23.17	sträva alltid efter gudsfruktan.
PRO.23.18	Då finns en framtid för dig,
PRO.23.18	ditt hopp skall inte stäckas.
PRO.23.19	Lyssna, min son, och bli vis,
PRO.23.19	låt dina tankar gå rätta vägar.
PRO.23.20	Bli inte en sådan som dricker vin
PRO.23.20	och som frossar på kött,
PRO.23.21	ty drinkare och frossare blir utblottade,
PRO.23.21	dåsandet klär dem i trasor.
PRO.23.22	Lyssna till din far, som gett dig livet,
PRO.23.22	se inte ner på din gamla mor.
PRO.23.23	Förvärva sanning, sälj den inte,
PRO.23.23	förvärva vishet, fostran och insikt.
PRO.23.24	Högt jublar den rättfärdiges far,
PRO.23.24	att ha en vis son är en glädje.
PRO.23.25	Låt din far och mor få glädjas,
PRO.23.25	låt henne som fött dig få jubla.
PRO.23.26	Min son, ha tillit till mig,
PRO.23.26	se hur jag lever och följ mig.
PRO.23.27	En hora är en djup grop,
PRO.23.27	den främmande kvinnan en trång brunn.
PRO.23.28	Hon ligger på lur som efter rov,
PRO.23.28	lockar fler och fler till otrohet.
PRO.23.29	Vem jämrar och stönar?
PRO.23.29	Vem grälar och bråkar?
PRO.23.29	Vem skaffar sig onödiga sår
PRO.23.29	och får simmiga ögon?
PRO.23.30	Den som blir sittande vid glaset,
PRO.23.30	den som kommer för att smaka det kryddade vinet.
PRO.23.31	Se inte på vinet som skimrar rött,
PRO.23.31	som glittrar i bägaren
PRO.23.31	och rinner ner så lätt.
PRO.23.32	Till slut biter det som en orm,
PRO.23.32	hugger som en giftorm.
PRO.23.33	Då ser du underliga syner
PRO.23.33	och får befängda idéer:
PRO.23.34	än ligger du mitt ute i havet,
PRO.23.34	än högt uppe i mastkorgen.
PRO.23.35	»De slog mig men det gjorde inte ont,
PRO.23.35	jag fick stryk men märkte det inte.
PRO.23.35	När skall jag vakna?
PRO.23.35	Jag vill ha mer!«
PRO.24.1	Avundas inte gudlösa människor,
PRO.24.1	sök inte deras sällskap.
PRO.24.2	De tänker bara på våld,
PRO.24.2	allt de säger vållar olycka.
PRO.24.3	Med vishet byggs huset,
PRO.24.3	insikt ger det stadga,
PRO.24.4	genom kunskap fylls rummen
PRO.24.4	med vackra och dyrbara ting.
PRO.24.5	Den som är vis har styrka,
PRO.24.5	en man med kunskap är full av kraft.
PRO.24.6	Utan överläggning kan du inte föra krig,
PRO.24.6	med många rådgivare vinner du seger.
PRO.24.7	Visheten är för hög för dåren,
PRO.24.7	i rådslag kan han inte öppna munnen.
PRO.24.8	Den som gör upp onda planer
PRO.24.8	kallar man ränksmidare.
PRO.24.9	Dårens ränker är synd,
PRO.24.9	smädaren avskys av alla.
PRO.24.10	Förlorar du modet i nödens stund
PRO.24.10	har du också förlorat din kraft.
PRO.24.11	Rädda dem som släpas i väg för att dö,
PRO.24.11	undsätt dem som förs bort för att mördas.
PRO.24.12	»Vi visste ingenting«, säger du,
PRO.24.12	men han som prövar hjärtan ser,
PRO.24.12	han som vakar över ditt liv vet,
PRO.24.12	och han ger alla deras gärningars lön.
PRO.24.13	Ät honung, min son, det är gott,
PRO.24.13	jungfruhonung är söt för tungan.
PRO.24.14	Så är insikt och vishet för din själ,
PRO.24.14	finner du dem finns en framtid för dig
PRO.24.14	och ditt hopp skall inte stäckas.
PRO.24.15	Lura inte ondsint vid den rättfärdiges hem,
PRO.24.15	ödelägg inte hans boning.
PRO.24.16	Sju gånger kan den rättfärdige falla och resa sig igen,
PRO.24.16	men de onda stupar för olyckan.
PRO.24.17	Gläd dig inte åt din fiendes fall,
PRO.24.17	jubla inte när han störtar omkull.
PRO.24.18	Det kan väcka Herrens misshag
PRO.24.18	så att han vänder sin vrede från honom.
PRO.24.19	Förarga dig inte på uslingar,
PRO.24.19	avundas inte de onda.
PRO.24.20	För den gudlöse finns ingen framtid,
PRO.24.20	den ondes lampa slocknar.
PRO.24.21	Frukta Herren, min son, och frukta kungen,
PRO.24.21	men ha inget med uppsatta män att göra.
PRO.24.22	De kan överraskas av olyckan
PRO.24.22	och när som helst mista sin ställning.
PRO.24.23	Detta är också de visas ord:
PRO.24.23	Att vara partisk när man dömer är illa.
PRO.24.24	Den som förklarar den skyldige skuldfri
PRO.24.24	förbannas och fördöms av alla,
PRO.24.25	men den som dömer rätt går det väl
PRO.24.25	och han blir rikt välsignad.
PRO.24.26	Som en kyss på munnen
PRO.24.26	är ett ärligt svar.
PRO.24.27	Uträtta arbetet på åkern,
PRO.24.27	sköt dina sysslor där ute.
PRO.24.27	Sedan kan du bygga ditt hus.
PRO.24.28	Vittna inte mot din broder utan fog.
PRO.24.28	Inte skall du låta dina ord bedra?
PRO.24.29	Säg inte: »Jag skall göra mot honom
PRO.24.29	som han har gjort mot mig,
PRO.24.29	jag ger honom vad han förtjänar.«
PRO.24.30	Jag kom förbi en lat mans mark,
PRO.24.30	en oförnuftigs vingård.
PRO.24.31	Där växte tistlar överallt,
PRO.24.31	marken var täckt av nässlor,
PRO.24.31	stenmuren hade rasat.
PRO.24.32	Jag tog intryck av denna syn
PRO.24.32	och drog lärdom av vad jag såg.
PRO.24.33	Sov lite till, slumra lite till,
PRO.24.33	vila lite till med armarna i kors —
PRO.24.34	och fattigdomen är över dig som en rånare,
PRO.24.34	armodet som en beväpnad man.
PRO.25.1	Också detta är ordspråk av Salomo, samlade av Hiskias, Juda kungs, män.
PRO.25.2	Guds ära ligger i att dölja,
PRO.25.2	kungens i att utforska.
PRO.25.3	Himlens höjd och jordens djup
PRO.25.3	och kungens tankar — ingen kan utforska dem.
PRO.25.4	Bort med slaggen ur silvret,
PRO.25.4	så lyckas silversmeden med sitt kärl.
PRO.25.5	Bort med de onda från kungens närhet,
PRO.25.5	så befäster rättfärdighet hans tron.
PRO.25.6	Förhäv dig inte inför kungen,
PRO.25.6	ställ dig inte på de mäktigas plats.
PRO.25.7	Det är bättre att han säger: »Stig hit fram!«
PRO.25.7	än att du får träda tillbaka för en storman.
PRO.25.7	Vad du sett med dina ögon
PRO.25.8	skall du inte genast sprida ut,
PRO.25.8	ty vad skall du sedan göra,
PRO.25.8	om din broder visar att du tog fel?
PRO.25.9	Gör upp med din broder,
PRO.25.9	men röj inte en annans hemlighet,
PRO.25.10	ty den som hör det kommer att klandra dig,
PRO.25.10	och ditt skvaller kan inte kallas åter.
PRO.25.11	Som guldäpplen i silverinfattning
PRO.25.11	är ord som yttras i rättan tid.
PRO.25.12	Som en ring av guld, som ett gyllene smycke
PRO.25.12	är den vises förmaning i ett uppmärksamt öra.
PRO.25.13	Som svalkande snö en dag i skörden
PRO.25.13	är ett pålitligt bud för den som skickar honom.
PRO.25.13	Han ger sin herre friska krafter.
PRO.25.14	Moln och vind men inget regn,
PRO.25.14	så är skryt om gåvor man aldrig ger.
PRO.25.15	Tålamod beveker härskare,
PRO.25.15	mild tunga bräcker ben.
PRO.25.16	Hittar du honung, så ät inte mer än lagom,
PRO.25.16	får du för mycket kräks du.
PRO.25.17	Besök inte din vän för ofta,
PRO.25.17	får han för mycket av dig tål han dig inte.
PRO.25.18	En klubba, ett svärd, en vass pil
PRO.25.18	är den som vittnar falskt mot sin vän.
PRO.25.19	En ruttnande tand, en snubblande fot
PRO.25.19	är förtröstan på en svekfull i nödens stund.
PRO.25.20	Som att hälla syra i sår
PRO.25.20	är det att sjunga för ett sorgset hjärta.
PRO.25.21	Är din fiende hungrig, ge honom bröd,
PRO.25.21	är han törstig, ge honom vatten.
PRO.25.22	Då samlar du glödande kol på hans huvud
PRO.25.22	och Herren skall ge dig din lön.
PRO.25.23	Nordanvind för med sig regn
PRO.25.23	och vredgad uppsyn förstuckna ord.
PRO.25.24	Bättre bo i en vrå på taket
PRO.25.24	än dela hus med en grälsjuk hustru.
PRO.25.25	Som friskt vatten för en torr strupe
PRO.25.25	är goda nyheter från fjärran land.
PRO.25.26	En källa som grumlas, en brunn som förorenas
PRO.25.26	är en rättfärdig som ger vika för en syndare.
PRO.25.27	För mycket honung är inte nyttigt;
PRO.25.27	var sparsam med berömmande ord.
PRO.25.28	Som en stad med nedrivna murar
PRO.25.28	är en man utan självbehärskning.
PRO.26.1	Som snö om sommaren och regn vid skörden,
PRO.26.1	lika illa passar ära för dåren.
PRO.26.2	Som den flaxande sparven, som svalan i flykt
PRO.26.2	är en grundlös förbannelse som far förbi.
PRO.26.3	Piska åt hästen, betsel åt åsnan
PRO.26.3	och ris åt dårens rygg!
PRO.26.4	Svara inte dåren på hans eget dumma sätt,
PRO.26.4	då kan du själv bli likadan.
PRO.26.5	Svara dåren på hans eget dumma sätt,
PRO.26.5	annars kan han tro att han är klok.
PRO.26.6	Den som sänder bud med en dåre
PRO.26.6	hugger benen av sig och utmanar olyckan.
PRO.26.7	Kraftlösa som den lames ben
PRO.26.7	blir ordspråk i dårens mun.
PRO.26.8	Som att binda fast stenen i slungan
PRO.26.8	är det att ge dåren ära.
PRO.26.9	Som en törntagg i handen på den druckne
PRO.26.9	blir ordspråk i dårens mun.
PRO.26.10	En skytt som sårar alla som går förbi
PRO.26.10	är den som lejer dåren och drinkaren.
PRO.26.11	Hunden vänder om till sin spya,
PRO.26.11	och dåren gör om sin dumhet.
PRO.26.12	Ser du en man som tror att han är klok —
PRO.26.12	det är mer hopp om dåren än om honom.
PRO.26.13	Den late säger: »Det är ett vilddjur på vägen,
PRO.26.13	det är ett lejon på gatan!«
PRO.26.14	Dörren vänder sig på gångjärnet,
PRO.26.14	den late vänder sig på sängen.
PRO.26.15	Den late sticker handen i skålen
PRO.26.15	men orkar inte föra den till munnen.
PRO.26.16	Den late tror att han är klokare
PRO.26.16	än sju som ger vettiga svar.
PRO.26.17	Som att dra en hund i örat
PRO.26.17	är det att brusa upp vid andras gräl.
PRO.26.18	Lik en galning som skickar i väg
PRO.26.18	bränder och pilar och död
PRO.26.19	är den som lurar sin vän
PRO.26.19	och sedan säger: Jag skämtade bara!
PRO.26.20	När veden är slut slocknar elden,
PRO.26.20	när baktalaren gått dör grälet ut.
PRO.26.21	Kol för glöden, ved för elden
PRO.26.21	och en grälmakare för att striden skall flamma.
PRO.26.22	Baktalarens ord är som läckerheter,
PRO.26.22	de slinker ner i människans inre.
PRO.26.23	Som glasyr över lera
PRO.26.23	är smicker på tungan och ondska i hjärtat.
PRO.26.24	Ovännen har hycklande ord på läpparna,
PRO.26.24	i sitt inre gömmer han svek.
PRO.26.25	Han talar så vackert, men tro honom inte!
PRO.26.25	Sjufaldig vidrighet finns i hans hjärta.
PRO.26.26	Han kan förställa sig och dölja sitt hat,
PRO.26.26	men hans ondska skall bli uppenbar för alla.
PRO.26.27	Den som gräver en grop faller själv däri,
PRO.26.27	den som vältrar upp en sten får den över sig.
PRO.26.28	Lögnaren hatar dem han skadar,
PRO.26.28	smickraren vållar fördärv.
PRO.27.1	Yvs inte över morgondagen,
PRO.27.1	du vet inte vad den bär i sitt sköte.
PRO.27.2	Låt en annan prisa dig, inte din egen mun,
PRO.27.2	en främmande, inte dina egna läppar.
PRO.27.3	Stenen är tung, sanden en börda,
PRO.27.3	men tyngre att bära är dårens ilska.
PRO.27.4	Vreden är grym, raseriet en stormflod,
PRO.27.4	men vem håller stånd mot svartsjukan?
PRO.27.5	Bättre öppen kritik
PRO.27.5	än dold kärlek.
PRO.27.6	Vännens örfil är ärligt menad,
PRO.27.6	fiendens kyssar vill bedra.
PRO.27.7	Den mätte ratar den finaste honung,
PRO.27.7	den hungrige finner det beska sött.
PRO.27.8	Lik en fågel långt från sitt bo
PRO.27.8	är en människa långt från sitt hem.
PRO.27.9	Olja och rökelse gör hjärtat glatt,
PRO.27.9	vänskapens sötma ger själen kraft.
PRO.27.10	Överge inte din och din fars vän,
PRO.27.10	gå inte till din bror när du själv är i nöd.
PRO.27.10	Bättre nära granne än fjärran frände.
PRO.27.11	Bli vis, min son, så gör du mig lycklig,
PRO.27.11	och jag kan ge mina belackare svar på tal.
PRO.27.12	Den kloke ser faran och tar skydd,
PRO.27.12	den oerfarne trampar på och får sitt straff.
PRO.27.13	Ta manteln från den som borgat för en främling,
PRO.27.13	kräv pant då det gäller en okänd.
PRO.27.14	Välsignar man någon högljutt
PRO.27.14	tidigt om morgonen,
PRO.27.14	tas det som en förbannelse.
PRO.27.15	Som evigt takdropp en regnig dag,
PRO.27.15	så är en gnatig hustru.
PRO.27.16	Att hejda henne är som att hejda vinden,
PRO.27.16	som att gripa olja med handen.
PRO.27.17	Järn ger skärpa åt järn,
PRO.27.17	människa åt människa.
PRO.27.18	Den som vårdar fikonträdet får äta dess frukt,
PRO.27.18	den som sköter om sin herre blir ärad.
PRO.27.19	Som anletsdragen präglar det yttre,
PRO.27.19	så präglar hjärtat människan.
PRO.27.20	Dödsriket och avgrunden är omättliga,
PRO.27.20	och omättliga är människans ögon.
PRO.27.21	Silver prövas i degeln och guld i ugnen,
PRO.27.21	och människan döms efter sitt rykte.
PRO.27.22	Stöt dåren i morteln,
PRO.27.22	krossa honom bland kornen —
PRO.27.22	dårskapen går inte ur honom.
PRO.27.23	Håll reda på hur fåren har det,
PRO.27.23	ta väl hand om dina hjordar.
PRO.27.24	Inte består skatter för evigt
PRO.27.24	eller rikedom släktled efter släktled.
PRO.27.25	Men när nytt gräs kommer upp efter slåttern
PRO.27.25	och fodret samlas in från bergen,
PRO.27.26	då har du lamm som ger kläder
PRO.27.26	och bockar så att du kan köpa mark
PRO.27.27	och getmjölk nog till föda åt dig själv,
PRO.27.27	till föda åt din familj
PRO.27.27	och till dina pigors uppehälle.
PRO.28.1	Den onde flyr fast ingen jagar honom,
PRO.28.1	den rättfärdige är orädd som ett lejon.
PRO.28.2	Ett land i uppror får många härskare,
PRO.28.2	den kloke och erfarne skapar varaktig ordning.
PRO.28.3	En storman som förtrycker de svaga
PRO.28.3	är ett slagregn som fördärvar grödan.
PRO.28.4	De som överger lagen prisar syndaren,
PRO.28.4	de som håller fast vid lagen bekämpar honom.
PRO.28.5	Gudlösa människor inser inte vad det rätta är,
PRO.28.5	men de som söker Herren har insikt i allt.
PRO.28.6	Bättre fattig och oförvitlig
PRO.28.6	än rik på orätt väg.
PRO.28.7	En förståndig son håller fast vid lagen,
PRO.28.7	den som sitter bland rumlare skämmer ut sin far.
PRO.28.8	Den som ökar sin rikedom genom ocker och räntor
PRO.28.8	samlar åt den som hjälper de fattiga.
PRO.28.9	När en man vägrar lyssna till lagen
PRO.28.9	blir även hans bön något avskyvärt.
PRO.28.10	Den som lurar de redliga vilse,
PRO.28.10	han faller i sin egen grop;
PRO.28.10	det goda tillfaller den oförvitlige.
PRO.28.11	Den rike tycker att han är klok,
PRO.28.11	en fattig med insikt genomskådar honom.
PRO.28.12	De rättfärdigas triumf firas med prakt och glans,
PRO.28.12	när de onda tar makten håller folk sig undan.
PRO.28.13	Att dölja sina brott ger ingen framgång,
PRO.28.13	den som bekänner och ångrar sig blir benådad.
PRO.28.14	Lycklig den som alltid fruktar,
PRO.28.14	den som förhärdar sig störtar i olycka.
PRO.28.15	Som ett rytande lejon, en slående björn
PRO.28.15	är en ond härskare över ett svagt folk.
PRO.28.16	En oförståndig furste ökar förtrycket,
PRO.28.16	den som skyr rofferi får leva länge.
PRO.28.17	Den som tyngs av blodskuld
PRO.28.17	skall vara på flykt intill döden:
PRO.28.17	ingen får hjälpa honom.
PRO.28.18	Den oförvitlige kan vandra trygg,
PRO.28.18	den som tar orätta vägar faller i gropen.
PRO.28.19	Den som odlar sin jord får äta sig mätt,
PRO.28.19	den som jagar efter tomhet mättas med fattigdom.
PRO.28.20	En pålitlig man blir rikt välsignad,
PRO.28.20	den som snabbt vill bli rik får sitt straff.
PRO.28.21	Att vara partisk är aldrig rätt,
PRO.28.21	men somliga gör orätt för en brödbit.
PRO.28.22	Den girige ränner efter rikedom,
PRO.28.22	han vet inte att nöden hinner upp honom.
PRO.28.23	Den som tillrättavisar uppskattas mer
PRO.28.23	än den som bara kommer med smicker.
PRO.28.24	Den som plundrar sin far och mor
PRO.28.24	och säger: »Det är inget brott!«
PRO.28.24	han är en dråpares like.
PRO.28.25	Snikenhet skapar tvist,
PRO.28.25	att lita på Herren ger rik lön.
PRO.28.26	En dåre är den som litar på eget förnuft,
PRO.28.26	den som följer visheten går säker.
PRO.28.27	Den som ger åt de fattiga skall ingenting sakna,
PRO.28.27	den som vänder bort blicken förbannas av många.
PRO.28.28	När de onda tar makten gömmer sig folk,
PRO.28.28	när de faller blir de rättfärdiga många.
PRO.29.1	Den som tuktas ofta och ändå är stursk
PRO.29.1	skall krossas plötsligt och ohjälpligt.
PRO.29.2	När de rättfärdiga är många gläder sig folket,
PRO.29.2	när de onda härskar suckar folket.
PRO.29.3	Den som älskar vishet ger sin far glädje,
PRO.29.3	den som går till horor gör av med förmögenheten.
PRO.29.4	Med rättvisa bygger kungen upp landet,
PRO.29.4	den som ökar pålagorna ödelägger det.
PRO.29.5	Den som smickrar sin nästa
PRO.29.5	lägger ut ett nät för hans fötter.
PRO.29.6	Den gudlöse snärjs i sin synd,
PRO.29.6	men den rättfärdige kan glädjas och jubla.
PRO.29.7	Den rättfärdige sörjer för de svagas rätt,
PRO.29.7	den onde saknar all insikt.
PRO.29.8	Hädare hetsar upp hela staden,
PRO.29.8	de visa får vreden att lägga sig.
PRO.29.9	När den vise drar dåren inför rätta
PRO.29.9	blir det skrik och skratt och ingen ordning.
PRO.29.10	De blodtörstiga hatar den oskyldige,
PRO.29.10	men de rättrådiga skyddar hans liv.
PRO.29.11	Dåren ger luft åt sin vrede,
PRO.29.11	den vise behärskar sig.
PRO.29.12	En härskare som lyssnar på lögner
PRO.29.12	får idel skurkar i sin tjänst.
PRO.29.13	Fattig och förtryckare lever sida vid sida,
PRO.29.13	åt båda ger Herren ögonens ljus.
PRO.29.14	När kungen dömer de svaga rättvist
PRO.29.14	skall hans tron bestå för alltid.
PRO.29.15	Tuktan med käppen ger vishet,
PRO.29.15	men en ouppfostrad pojke är en skam för sin mor.
PRO.29.16	När de onda frodas, frodas synden,
PRO.29.16	men de rättfärdiga skall se deras fall.
PRO.29.17	Tukta din son, så gör han dig nöjd
PRO.29.17	och fyller dig med välbehag.
PRO.29.18	Utan profeter förvildas folket,
PRO.29.18	lycklig den som håller lagen.
PRO.29.19	Ord fostrar ingen slav,
PRO.29.19	han förstår men lyder inte.
PRO.29.20	Ser du en som pratar i tid och otid —
PRO.29.20	det är mera hopp om en dåre.
PRO.29.21	Om en slav skäms bort från ungdomen
PRO.29.21	blir han uppstudsig med tiden.
PRO.29.22	En argsint man vållar gräl,
PRO.29.22	den hetlevrade förbryter sig ofta.
PRO.29.23	Högmod leder till förödmjukelse,
PRO.29.23	men den ödmjuke vinner ära.
PRO.29.24	Hälaren är sin egen fiende,
PRO.29.24	han hör förbannelsen men tiger.
PRO.29.25	Fruktan för människor blir en snara,
PRO.29.25	men den som litar på Herren får skydd.
PRO.29.26	Många söker företräde hos härskaren,
PRO.29.26	men av Herren får var man sin rätt.
PRO.29.27	Missdådaren är vidrig för de rättfärdiga,
PRO.29.27	den redbare är vidrig för de onda.
PRO.30.1	Ord av Agur, Jakes son, från Massa.
PRO.30.1	Så talar den man som inte Gud är med:
PRO.30.1	Jag är trött och uppgiven, Gud.
PRO.30.2	Jag är som ett oskäligt djur,
PRO.30.2	mänskligt förstånd fattas mig.
PRO.30.3	Jag har inte förvärvat vishet,
PRO.30.3	kunskap om den Helige saknar jag.
PRO.30.4	Vem har stigit upp till himlen och kommit ner igen?
PRO.30.4	Vem har fångat vinden i sina kupade händer?
PRO.30.4	Vem har knutit in vattnet i sin mantel?
PRO.30.4	Vem har märkt ut jordens gränser?
PRO.30.4	Vad heter han, vad heter hans son —
PRO.30.4	vet du det?
PRO.30.5	Alla Guds ord är utan slagg,
PRO.30.5	han är en sköld för dem som flyr till honom.
PRO.30.6	Lägg ingenting till hans ord,
PRO.30.6	så att han inte kan anklaga dig för lögn.
PRO.30.7	Två saker ber jag dig om,
PRO.30.7	neka mig dem aldrig till min död:
PRO.30.8	håll falskhet och lögn ifrån mig,
PRO.30.8	och gör mig varken fattig eller rik.
PRO.30.8	Ge mig bara mitt beskärda bröd,
PRO.30.9	gör mig varken så mätt att jag förnekar dig
PRO.30.9	och säger: »Vem är Herren?«
PRO.30.9	eller så utblottad att jag stjäl
PRO.30.9	och kränker min Guds namn.
PRO.30.10	Förtala inte slaven hos hans herre,
PRO.30.10	då förbannar han dig och du får ditt straff.
PRO.30.11	Det finns de som förbannar sin far
PRO.30.11	och inte välsignar sin mor.
PRO.30.12	Det finns de som tror sig vara rena
PRO.30.12	men inte har tvättat av sig sin smuts.
PRO.30.13	Det finns de som har stolta ögon
PRO.30.13	och kastar högmodiga blickar.
PRO.30.14	Det finns de som har svärd till tänder
PRO.30.14	och knivar till käftar,
PRO.30.14	de vill äta de svaga ur landet,
PRO.30.14	de fattiga från deras jord.
PRO.30.15	Blodigeln har två döttrar: Mer! och Mer!
PRO.30.15	Tre ting är omättliga,
PRO.30.15	fyra säger aldrig: Nog!
PRO.30.16	Dödsriket, det ofruktsamma skötet,
PRO.30.16	jorden som aldrig blir mätt på vatten
PRO.30.16	och elden som aldrig säger: Nog!
PRO.30.17	Den som ser hånfullt på sin far
PRO.30.17	och vägrar att lyda sin mor,
PRO.30.17	hans ögon skall ravinens korpar hacka ut
PRO.30.17	och örnens ungar äta upp.
PRO.30.18	Tre ting övergår mitt förstånd,
PRO.30.18	fyra kan jag inte fatta:
PRO.30.19	örnens väg över himlen,
PRO.30.19	ormens väg över klippan,
PRO.30.19	skeppets väg över havet
PRO.30.19	och mannens väg i kvinnan.
PRO.30.20	Så gör äktenskapsbryterskan:
PRO.30.20	äter, torkar sig om munnen
PRO.30.20	och säger: Jag har inget ont gjort.
PRO.30.21	Tre är det som får jorden att bäva,
PRO.30.21	fyra kan den inte uthärda:
PRO.30.22	en slav som blir kung,
PRO.30.22	en odåga som lever gott,
PRO.30.23	en förskjuten kvinna som blir gift
PRO.30.23	och en piga som tar sin matmors plats.
PRO.30.24	Fyra är det som är små på jorden
PRO.30.24	och ändå visast bland de visa:
PRO.30.25	myran är utan styrka
PRO.30.25	men samlar sin föda om sommaren,
PRO.30.26	klippgrävlingen är utan kraft
PRO.30.26	men bygger sitt bo i klyftorna,
PRO.30.27	gräshoppan har ingen kung
PRO.30.27	men rycker fram i slutna led,
PRO.30.28	ödlan kan fångas med händerna,
PRO.30.28	ändå finns den i kungens palats.
PRO.30.29	Tre är det som rör sig ståtligt,
PRO.30.29	fyra som har ståtlig gång:
PRO.30.30	lejonet, starkast bland djuren,
PRO.30.30	som inte viker för någon,
PRO.30.31	den kråmande tuppen och bocken
PRO.30.31	och kungen i spetsen för sin här.
PRO.30.32	Har du förhävt dig, tanklöst
PRO.30.32	eller med avsikt — sätt handen för munnen!
PRO.30.33	Ty som ost pressas fram ur mjölk
PRO.30.33	och blod pressas fram ur näsan,
PRO.30.33	så pressas fejd ur vrede.
PRO.31.1	Ord till Lemuel, kung av Massa,
PRO.31.1	med vilka hans mor förmanade honom:
PRO.31.2	Nej, min son, nej, mitt skötes son,
PRO.31.2	nej, mina löftens son!
PRO.31.3	Ge inte din kraft åt kvinnor,
PRO.31.3	hänge dig inte åt dem som är kungars fördärv.
PRO.31.4	Kungar anstår det inte, Lemuel,
PRO.31.4	kungar anstår det inte att dricka vin,
PRO.31.4	furstar inte att trakta efter rusdrycker,
PRO.31.5	så att de dricker och glömmer lagen
PRO.31.5	och vränger rätten för de nödställda.
PRO.31.6	Ge vin åt dem som har det svårt,
PRO.31.6	ge de bedrövade att dricka,
PRO.31.7	så att de glömmer sin fattigdom
PRO.31.7	och inte tänker på sitt elände mer.
PRO.31.8	Höj din röst för den stumme,
PRO.31.8	till försvar för alla som sviktar.
PRO.31.9	Höj din röst och döm rättfärdigt,
PRO.31.9	försvara de fattiga och svaga.
PRO.31.10	Att finna en driftig hustru, vem förunnas det —
PRO.31.10	långt mer än pärlor är hon värd.
PRO.31.11	Blint litar hennes man på henne,
PRO.31.11	och vinsten uteblir inte.
PRO.31.12	Dagligen är hon honom till nytta,
PRO.31.12	aldrig till skada.
PRO.31.13	Efter att ha skaffat ull och lin
PRO.31.13	arbetar hon med flinka händer.
PRO.31.14	Från avlägsna trakter hämtar hon förråd,
PRO.31.14	hon är som köpmannens skepp.
PRO.31.15	Gryningen är inte inne när hon stiger upp,
PRO.31.15	sätter fram mat åt familjen
PRO.31.15	och ger pigorna deras portioner.
PRO.31.16	Hon ser ut en åker och köper den,
PRO.31.16	planterar en vingård för det hon själv har tjänat.
PRO.31.17	Ivrigt går hon till verket
PRO.31.17	och hugger i med starka armar.
PRO.31.18	Kan hon märka att affärerna går bra
PRO.31.18	får hennes lampa brinna hela natten.
PRO.31.19	Lätt hanterar hon sländtrissan
PRO.31.19	och håller sländan i handen.
PRO.31.20	Mot de svaga räcker hon ut handen,
PRO.31.20	hon öppnar sin famn för de fattiga.
PRO.31.21	När snön kommer ängslas hon inte:
PRO.31.21	hela familjen har kläder av ylle.
PRO.31.22	Också täcken väver hon själv,
PRO.31.22	hon är klädd i linne och purpur.
PRO.31.23	På hennes man ser alla med aktning,
PRO.31.23	där han sitter bland de äldste i porten.
PRO.31.24	Rockar av linne syr hon och säljer,
PRO.31.24	handlaren förser hon med bälten.
PRO.31.25	Styrka och värdighet utstrålar hon
PRO.31.25	och ser leende framtiden an.
PRO.31.26	Talar gör hon med klokhet,
PRO.31.26	vänliga förmaningar delar hon ut.
PRO.31.27	Uppmärksamt följer hon allt i huset,
PRO.31.27	aldrig äter hon lättjans bröd.
PRO.31.28	Välsignad blir hon av sina barn,
PRO.31.28	och hennes man lovprisar henne:
PRO.31.29	Åtskilliga duktiga kvinnor har jag sett,
PRO.31.29	men du överträffar dem alla! —
PRO.31.30	Älsklighet kan bedra, skönhet förgår,
PRO.31.30	för sin gudsfruktan skall en hustru prisas.
PRO.31.31	Överlämna åt henne hennes mödas lön,
PRO.31.31	må hon prisas i portarna för sina verk.
ECC.1.1	Ord av Predikaren, son till David och kung i Jerusalem.
ECC.1.2	Tomhet, idel tomhet,
ECC.1.2	säger Predikaren,
ECC.1.2	tomhet, idel tomhet,
ECC.1.2	allt är tomhet.
ECC.1.3	Vad får människan ut
ECC.1.3	av all sin möda under solen?
ECC.1.4	Släkte går och släkte kommer,
ECC.1.4	jorden är evigt densamma.
ECC.1.5	Solen går upp och solen går ner,
ECC.1.5	så skyndar den tillbaka
ECC.1.5	till platsen för sin uppgång.
ECC.1.6	Vinden blåser åt söder,
ECC.1.6	så slår den om mot norr,
ECC.1.6	ständigt slår vinden om,
ECC.1.6	slår om och vänder igen.
ECC.1.7	Alla floder flyter mot havet,
ECC.1.7	men havet blir aldrig fullt.
ECC.1.7	Dit floderna har vandrat
ECC.1.7	vandrar de alltid på nytt.
ECC.1.8	Inga ord räcker till,
ECC.1.8	ingen kan utsäga allt.
ECC.1.8	Ögat blir aldrig mätt på att se,
ECC.1.8	örat får aldrig nog av att höra.
ECC.1.9	Vad som har varit kommer att vara,
ECC.1.9	vad som har skett skall ske igen.
ECC.1.9	Det finns ingenting nytt under solen.
ECC.1.10	Säger man om något: »Det här är nytt!«
ECC.1.10	så har det ändå funnits före oss,
ECC.1.10	alltsedan urminnes tid.
ECC.1.11	Ingen minns de släkten som gått,
ECC.1.11	och framtida släkten skall glömmas
ECC.1.11	av dem som följer efter.
ECC.1.12	Jag, Predikaren, var kung över Israel i Jerusalem. 
ECC.1.13	Jag föresatte mig att med vishet utforska och undersöka allt som sker under himlen. Tungt är det arbete Gud har lagt på människan. 
ECC.1.14	Jag betraktade allt som sker under solen: allt var tomhet, ett jagande efter vind.
ECC.1.15	Krokigt kan inte bli rakt.
ECC.1.15	Vad man inte har kan man inte räkna.
ECC.1.16	Jag tänkte: Jag har samlat större visdom än någon som före mig har härskat över Jerusalem. Jag har trängt djupt i vishet och vetande. 
ECC.1.17	Jag föresatte mig att förstå vad vishet och vetande är, vad dumhet och dårskap är, men jag har insett att också detta är ett jagande efter vind.
ECC.1.18	Stor visdom, stor sorg.
ECC.1.18	Mer kunskap, mer plåga.
ECC.2.1	Jag tänkte: Nåväl, då vill jag pröva på glädjen och njuta livets goda. Men även detta var tomhet.
ECC.2.2	Det är dåraktigt, sade jag om skrattet,
ECC.2.2	och om glädjen: Vad tjänar den till?
ECC.2.3	Jag beslöt mig för att njuta av vin men ändå låta visheten råda i mitt hjärta. Jag ville ägna mig åt dårskap för att se vad som är bäst för människor att göra under himlen, de dagar livet varar.
ECC.2.4	Jag grep mig an med stora företag: jag byggde hus åt mig och planterade vingårdar. 
ECC.2.5	Jag anlade trädgårdar och parker med fruktträd av alla slag. 
ECC.2.6	Jag byggde dammar för att bevattna en skog av grönskande träd. 
ECC.2.7	Jag skaffade mig slavar och slavinnor, och nya slavar föddes i mitt hus. Mina hjordar av oxar och får blev större än vad någon haft före mig i Jerusalem. 
ECC.2.8	Jag hopade silver och guld, rika skatter från kungar och provinser. Jag skaffade mig sångare och sångerskor och det som är männens lust: kvinnor och åter kvinnor. 
ECC.2.9	Så överträffade jag alla som varit före mig i Jerusalem. Och min visdom svek mig inte. 
ECC.2.10	Allt vad mina ögon begärde lät jag dem få, ingen glädje nekade jag mig. I allt mitt arbete fann jag glädje, den lönen fick jag för min möda. 
ECC.2.11	Men så vände jag blicken mot allt jag hade utfört, mot all den möda jag haft. Och allt var tomhet, ett jagande efter vind. Det fanns ingen vinst under solen.
ECC.2.12	Så vände jag blicken mot visheten, dumheten och dårskapen. — Vad kan den göra som kommer efter kungen? Bara det som man förut gjort! — 
ECC.2.13	Jag såg att visheten är bättre än dårskapen, liksom ljuset är bättre än mörkret.
ECC.2.14	Den vise har ögon att se med,
ECC.2.14	dåren vandrar i mörker.
ECC.2.14	Men jag vet att samma öde drabbar dem båda. 
ECC.2.15	Jag tänkte: Dårens öde drabbar också mig. Vad har då all min vishet tjänat till? Och jag sade mig: Även detta är tomhet. 
ECC.2.16	Ty minnet av den vise lever inte evigt, inte längre än minnet av dåren. Inom kort är båda glömda. Och den vise dör liksom dåren.
ECC.2.17	Då hatade jag livet, ty det som sker under solen var mig en plåga. Allt är tomhet, ett jagande efter vind.
ECC.2.18	Jag hatade också allt som jag med möda förvärvat under solen: det måste jag lämna till den som kommer efter mig. 
ECC.2.19	Vem vet om han är vis eller dåraktig? Ändå skall han råda över allt vad jag med möda och klokhet har förvärvat under solen. Även detta är tomhet.
ECC.2.20	Då greps jag av förtvivlan över all min möda under solen. 
ECC.2.21	Ty också den som har strävat med klokhet, insikt och framgång måste lämna vad han äger åt en som inte lagt ner någon möda på det. Även detta är tomhet och ett stort elände.
ECC.2.22	Vad får då människan ut av all sin möda, av all sin mödosamma strävan under solen?
ECC.2.23	Var dag är en smärta,
ECC.2.23	var syssla en plåga.
ECC.2.23	Inte ens om natten finner hjärtat ro.
ECC.2.23	Även detta är tomhet.
ECC.2.24	Det finns för människan ingenting gott utom att äta och dricka och finna glädje mitt i all sin möda. Jag har insett att detta är en Guds gåva. 
ECC.2.25	Ty vem äter och vem gläder sig Gud förutan? 
ECC.2.26	Han ger vishet, kunskap och glädje åt den som behagar honom, men syndaren ger han arbetet med att samla och lägga på hög — och sedan lämnar han alltsammans åt den som behagar honom. Även detta är tomhet, ett jagande efter vind.
ECC.3.1	Allt har sin tid,
ECC.3.1	det finns en tid för allt som sker under himlen:
ECC.3.2	en tid för födelse, en tid för död,
ECC.3.2	en tid att plantera, en tid att rycka upp,
ECC.3.3	en tid att dräpa, en tid att läka,
ECC.3.3	en tid att riva ner, en tid att bygga upp,
ECC.3.4	en tid att gråta, en tid att le,
ECC.3.4	en tid att sörja, en tid att dansa,
ECC.3.5	en tid att kasta stenar, en tid att samla stenar,
ECC.3.5	en tid att ta i famn, en tid att avstå från famntag,
ECC.3.6	en tid att skaffa, en tid att mista,
ECC.3.6	en tid att spara, en tid att kasta,
ECC.3.7	en tid att riva sönder, en tid att sy ihop,
ECC.3.7	en tid att tiga, en tid att tala,
ECC.3.8	en tid att älska, en tid att hata,
ECC.3.8	en tid för krig, en tid för fred.
ECC.3.9	Vad får då den strävsamme ut av all sin möda? 
ECC.3.10	Jag har sett vilket arbete Gud har lagt på människan. 
ECC.3.11	Allt vad Gud har gjort är skönt i rätta stunden. Han låter människor urskilja ett sammanhang, men aldrig kan de fatta Guds verk från början till slut. 
ECC.3.12	Jag insåg att för människan finns ingenting gott utom att glädja sig och njuta livets goda. 
ECC.3.13	Att äta och dricka och finna glädje mitt i all sin möda — det är en gåva från Gud.
ECC.3.14	Jag vet att vad Gud gör består för alltid,
ECC.3.14	ingen kan lägga något därtill,
ECC.3.14	ingen kan dra något därifrån.
ECC.3.14	Så handlar Gud för att man skall bäva inför honom.
ECC.3.15	Det som är har redan varit,
ECC.3.15	det som kommer har redan funnits.
ECC.3.15	Gud letar åter fram det flydda.
ECC.3.16	Vidare såg jag under solen:
ECC.3.16	orätt satt på rättens plats,
ECC.3.16	orätt satt på rättfärdighetens plats.
ECC.3.17	Jag tänkte: Gud dömer både rättfärdiga och orättfärdiga. För allt som sker, för varje handling finns en tid.
ECC.3.18	Jag tänkte: Det sker för människornas skull, för att Gud skall pröva dem och de själva inse att de är djuren lika. 
ECC.3.19	Människans öde och djurens är ett och detsamma: hon dör som de. Samma livsande bor i dem båda. Människan är inte förmer än djuren. Allting är tomhet.
ECC.3.20	Allt går mot samma mål:
ECC.3.20	allt har kommit av jord,
ECC.3.20	och allt blir jord igen.
ECC.3.21	Vem vet om människornas livsande stiger uppåt, mot höjden, medan djurens sjunker neråt, mot jorden?
ECC.3.22	Jag insåg att det inte finns något gott för människan utom glädjen i arbetet; det är hennes beskärda del. Vem visar människan vad som kommer efter henne?
ECC.4.1	Vidare såg jag alla de våldsdåd som begås under solen:
ECC.4.1	de förtryckta gråter
ECC.4.1	men ingen tröstar dem,
ECC.4.1	förtryckaren övar våld mot dem
ECC.4.1	men ingen hjälper dem.
ECC.4.2	Jag sade: De döda, som redan gått bort, är lyckligare än de levande, som ännu är kvar i livet. 
ECC.4.3	Men lyckligast är den som ännu inte är till, den som sluppit se allt det onda som sker under solen.
ECC.4.4	Jag såg att all strävan och all framgång bottnar i den enes avund mot den andre. Även detta är tomhet, ett jagande efter vind.
ECC.4.5	Dåren sitter med händerna i kors
ECC.4.5	och tär på sitt eget hull.
ECC.4.6	Bättre en handfull i lugn och ro
ECC.4.6	än två händer fulla och mycket möda,
ECC.4.6	ett jagande efter vind.
ECC.4.7	Jag såg ännu mer av tomheten under solen: 
ECC.4.8	en man står helt ensam, har varken son eller bror. Ändå är det ingen måtta på hans möda, och han spanar alltid lika girigt efter rikedom. »Men för vem sliter jag och nekar mig livets goda?« Även detta är tomhet och ett eländigt arbete.
ECC.4.9	Bättre två än en, de får riklig lön för sin möda. 
ECC.4.10	Om de faller kan de hjälpa varandra upp. Men ve den som är ensam! Om han faller finns det ingen som hjälper honom upp. 
ECC.4.11	Likaså: om två sover tillsammans har de det varmt, men hur skall den ensamme hålla sig varm?
ECC.4.12	Där en blir övermannad kan två hålla stånd, och tredubbel tråd brister inte så snart.
ECC.4.13	Bättre en pojke, fattig och förståndig,
ECC.4.13	än en kung som är gammal och dåraktig,
ECC.4.13	en som inte längre har vett att ta varning.
ECC.4.14	Ty från fängelsehålan steg han till kungatronen, fast han föddes fattig i sitt rike. 
ECC.4.15	Jag såg allt levande som vandrar under solen sluta upp kring den unge tronföljaren, som skulle träda i den andres ställe. 
ECC.4.16	Oändligt stor var den skara han ledde. Ändå är han inte till någon glädje för senare släkten. Även detta är tomhet, ett jagande efter vind.
ECC.4.17	Tänk dig för när du går till Guds hus. Att gå dit för att lyssna är bättre än att offra som dårarna gör; i sin okunnighet handlar de illa.
ECC.5.1	Var inte för snar att tala, säg ingenting förhastat inför Gud — han är i himlen och du på jorden. Låt därför dina ord vara få.
ECC.5.2	Drömmar föds av mycket arbete,
ECC.5.2	dåraktighet av mycket prat.
ECC.5.3	När du ger Gud ett löfte, så dröj inte att infria det, han har inget fördrag med dårar: håll alltså vad du lovar! 
ECC.5.4	Bättre ingenting lova än lova och ingenting hålla. 
ECC.5.5	Låt inte din tunga förleda dig till synd, och säg inte till Guds sändebud: »Det var ett misstag!« Låt inte dina ord dra Guds vrede över dig, så att han förstör allt vad du har gjort. 
ECC.5.6	Mitt i alla drömmar, all tomhet, alla ord: Frukta Gud!
ECC.5.7	Om du i din del av landet ser den fattige förtryckas och lag och rätt förtrampas, bli inte förvånad: den ene makthavaren bevakar den andre, och över dem sitter flera med makt. 
ECC.5.8	[---]
ECC.5.9	Den som älskar pengar blir aldrig mätt på pengar, och den som älskar rikedom får aldrig nog. Även detta är tomhet. 
ECC.5.10	Ju större förmögenhet, desto fler som tär på den. Vilken glädje ger den ägaren annat än ögats glädje? 
ECC.5.11	God är arbetarens sömn, han må äta litet eller mycket, men den rikes överflöd ger honom ingen ro att sova.
ECC.5.12	Jag har sett något ont och plågsamt under solen: hopsparad rikedom blir sin ägares olycka. 
ECC.5.13	Trots hans tunga arbete går rikedomen förlorad, och får han då en son har han inget att ge honom. 
ECC.5.14	Lika naken som han kom till världen går han åter bort: så som han kom, så skall han gå. Ingenting får han ta med sig på färden av allt vad han med möda har förvärvat. 
ECC.5.15	Ja, detta är något ont och plågsamt: sådan han kom får han gå härifrån. Vad har han för glädje av sin strävan efter vind? 
ECC.5.16	Alla hans dagar är mörker och sorg, djupaste missmod, sjukdom och förbittring.
ECC.5.17	Jag har också sett något annat: det är gott och skönt för människan att äta och dricka och finna glädje mitt i all sin möda under solen, de dagar som Gud har gett henne att leva. Det är hennes beskärda del. 
ECC.5.18	När Gud ger en människa gods och guld och förmåga att njuta av det, ta ut sin del och vara glad under sin möda, då är det en gåva från Gud. 
ECC.5.19	Hon tänker knappt på hur livsdagen förrinner, ty hon har fullt upp med den glädje Gud ger.
ECC.6.1	Det finns ett ont som jag har sett under solen, och tungt vilar det på människan: 
ECC.6.2	det är då Gud har gett någon gods och guld och ära, så att ingenting fattas av allt som han åtrår, men inte låter honom njuta av det; det får i stället en främling göra. Detta är tomhet och en svår plåga.
ECC.6.3	En man kan få hundra barn och leva otaliga år, men om han aldrig blir tillfredsställd i livet, hur länge han än lever, och kanske inte ens får en grav, då säger jag: Ett dödfött barn är lyckligare! 
ECC.6.4	Förgäves kom det till världen, in i mörkret går det, och i mörker höljs dess namn. 
ECC.6.5	Det har inte sett solen och det anar ingenting, men dess ro är djupare än hans. 
ECC.6.6	Om han än lever i tusen år, två gånger om, får han ändå aldrig njuta livets goda. Alla kommer ju till en och samma plats.
ECC.6.7	Människan sliter ständigt för bröd,
ECC.6.7	men hungern blir aldrig stillad.
ECC.6.8	Vilken fördel har den vise framför dåren? Vad hjälper det den fattige att veta hur man möter livet?
ECC.6.9	Bättre vad ögonen ser
ECC.6.9	än vad åtrån söker.
ECC.6.9	Även detta är tomhet, ett jagande efter vind.
ECC.6.10	Allt som finns till har redan fått sitt namn, och människans lott är bestämd. Hon kan inte gå till rätta med den som är starkare. 
ECC.6.11	Ju fler ord, desto större tomhet. Vad gagnar det människan?
ECC.7.1	Vem vet vad som är gott för människan i livet, de dagar det tomma livet varar, de dagar hon lever lik en skugga? Och vem kan säga en människa vad som kommer efter henne under solen?
ECC.7.2	Gott rykte är bättre än rökelse
ECC.7.2	och dödsdagen bättre än födelsens dag.
ECC.7.3	Bättre gå till sorgehus än till gästabud.
ECC.7.3	Vad som är slutet för envar
ECC.7.3	må alla levande betänka.
ECC.7.4	Bekymmer är bättre än skratt.
ECC.7.4	Fast minen är mörk kan sinnet vara ljust.
ECC.7.5	De visa är helst i sorgens hus,
ECC.7.5	dårarna i glädjens.
ECC.7.6	Bättre klandras av en vis
ECC.7.6	än lovsjungas av en dåre.
ECC.7.7	Ty som törnrisets knastrande under kitteln,
ECC.7.7	så är dårens skratt.
ECC.7.7	Även detta är tomhet.
ECC.7.8	Hot fördummar den vise,
ECC.7.8	förståndet förmörkas av mutor.
ECC.7.9	Slutet är bättre än början,
ECC.7.9	tålamod bättre än högmod.
ECC.7.10	Var inte snar till vrede,
ECC.7.10	vreden bor i dårars bröst.
ECC.7.11	Säg inte: »Varför var det bättre förr?« Det är inte av vishet man frågar så.
ECC.7.12	Vishet är lika bra som förmögenhet,
ECC.7.12	en förmån för dem som ser solen.
ECC.7.13	Vishet ger skydd liksom pengar ger skydd,
ECC.7.13	men att äga vishet ger mer:
ECC.7.13	den räddar den vises liv.
ECC.7.14	Se på vad Gud har gjort:
ECC.7.14	vem kan göra rakt vad han har gjort krokigt?
ECC.7.15	På lyckans dag skall du vara lycklig,
ECC.7.15	och på olyckans dag skall du tänka så:
ECC.7.15	Gud har gjort även denna dag,
ECC.7.15	och människan har inget att klandra honom för.
ECC.7.16	I detta flyktiga liv har jag sett
ECC.7.16	att rättfärdiga går under trots sin rättfärdighet,
ECC.7.16	att onda lever länge trots sin ondska.
ECC.7.17	Var inte alltför rättfärdig, och visa dig inte alltför klok. Varför skulle du vålla ditt eget fördärv? 
ECC.7.18	Var inte alltför ond, och var inte dåraktig. Varför skulle du dö i förtid? 
ECC.7.19	Bäst är att hålla fast vid det ena utan att släppa det andra: den som fruktar Gud lyckas med bådadera.
ECC.7.20	För den vise är visheten ett bättre värn
ECC.7.20	än tio mäktiga män i staden.
ECC.7.21	Men det finns ingen rättfärdig på jorden som alltid gör det goda och aldrig syndar.
ECC.7.22	Bry dig inte om allt som sägs. Då hör du inte när din tjänare förbannar dig. 
ECC.7.23	Många gånger — det vet du själv — har också du förbannat andra.
ECC.7.24	Allt detta har jag prövat med vishetens hjälp. Jag sade: Jag vill vinna vishet — men den låg långt utom räckhåll.
ECC.7.25	Utom räckhåll ligger det som varit,
ECC.7.25	djupt, djupt — vem kan finna det?
ECC.7.26	Jag föresatte mig nu att undersöka och utforska, att söka visheten och meningen. Jag insåg att ondska är oförnuft och dåraktiga handlingar vanvett.
ECC.7.27	Detta har jag funnit:
ECC.7.27	bittrare än döden är kvinnan,
ECC.7.27	hon är en snara,
ECC.7.27	hennes hjärta är ett nät,
ECC.7.27	hennes armar är bojor.
ECC.7.27	Den som behagar Gud kommer undan,
ECC.7.27	men syndaren blir hennes fånge.
ECC.7.28	Se här vad jag har funnit,
ECC.7.28	säger Predikaren,
ECC.7.28	då jag har lagt det ena till det andra
ECC.7.28	för att finna meningen.
ECC.7.29	Något sökte jag ständigt förgäves:
ECC.7.29	en enda människa fann jag bland tusen,
ECC.7.29	men aldrig var det en kvinna.
ECC.7.30	Detta är vad jag kom fram till:
ECC.7.30	Gud gjorde människan enkel och rak,
ECC.7.30	men hon hittar på alla möjliga konster.
ECC.8.1	Vem är som den vise,
ECC.8.1	vem förstår att tyda tingen?
ECC.8.1	Vishet får människans ansikte att lysa,
ECC.8.1	mildrar hennes hårda uppsyn.
ECC.8.2+ECC.8.3	Lyd kungens befallningar,
ECC.8.2+ECC.8.3	svär ingen förhastad ed inför Gud.
ECC.8.2+ECC.8.3	Kungen gör vad han behagar,
ECC.8.2+ECC.8.3	lämna honom därför i fred
ECC.8.2+ECC.8.3	och driv inte en dålig sak.
ECC.8.4	Kungens ord är lag,
ECC.8.4	till honom kan ingen säga: »Vad gör du?«
ECC.8.5	Den som lyder hans befallning råkar inte illa ut.
ECC.8.5	Den vise vet när man bör handla och hur.
ECC.8.6	För allting finns det en tid och ett sätt.
ECC.8.6	Det onda vilar tungt på människan.
ECC.8.7	Hon vet inte vad som skall hända,
ECC.8.7	vem kan säga henne vad som skall ske?
ECC.8.8	Ingen har makt över vinden,
ECC.8.8	ingen kan hejda vinden.
ECC.8.8	Ingen råder över dagen för sin död,
ECC.8.8	ingen slipper undan i striden.
ECC.8.8	Ondskan räddar aldrig sin man.
ECC.8.9	Allt detta såg jag när jag betraktade vad som sker under solen, i en tid då människa har makt över människa, till hennes olycka. 
ECC.8.10	Sedan såg jag de onda [---]. Även detta är tomhet.
ECC.8.11	Eftersom det onda inte får sin dom med ens uppmuntras människor att göra orätt. 
ECC.8.12	Så begår syndaren hundratals brott och får ändå sin frist. Nog vet jag att det skall gå väl för de gudfruktiga, ty de fruktar Gud, 
ECC.8.13	och illa för de onda — de lever kort, flyktiga som skuggan — ty de fruktar inte Gud. 
ECC.8.14	Men tomhet är också detta som sker på jorden, att rättfärdiga drabbas av det öde som de onda förtjänat och onda får den lott de rättfärdiga förtjänat. Jag tänkte: även detta är tomhet.
ECC.8.15	Då prisade jag glädjen, ty för människan finns inte något gott under solen utom att äta, dricka och vara glad. Detta står henne till buds i livets möda, de dagar som Gud ger henne under solen.
ECC.8.16	Så föresatte jag mig att bli förtrogen med visheten, och jag såg hur människor arbetar överallt, både dag och natt, utan att få en blund i ögonen. 
ECC.8.17	Då insåg jag vad som gäller om hela Guds verk: människan kan inte fatta det som sker under solen. Hur hon än strävar och söker fattar hon det inte, ja, även om den vise säger sig förstå fattar han ändå aldrig.
ECC.9.1	Allt detta har jag begrundat, allt detta har jag insett: de rättfärdiga och de visa och allt vad de gör vilar i Guds hand. Om en människa går kärlek eller hat till mötes, det vet hon inte. Allt som väntar henne är tomhet.
ECC.9.2	Samma öde drabbar alla,
ECC.9.2	den rättfärdige och den orättfärdige,
ECC.9.2	den gode och den onde,
ECC.9.2	den rene och den orene,
ECC.9.2	den som offrar och den som inte offrar.
ECC.9.2	Det går den gode och syndaren lika,
ECC.9.2	den som svär eden och den som vägrar.
ECC.9.3	Det är ett ont det som sker under solen, att alla går samma öde till mötes. Människornas hjärtan är fulla av ondska, dårskap bor i dem livet igenom, och till sist skall de samlas till de döda.
ECC.9.4	Den som tillhör de levandes skara har ännu något hopp.
ECC.9.4	Bättre en levande hund
ECC.9.4	än ett dött lejon.
ECC.9.5	De levande vet att de skall dö, men de döda vet ingenting. De har ingen lön att vänta, minnet av dem är borta. 
ECC.9.6	Det är slut med deras kärlek, deras hat och avund, aldrig mer tar de del i det som sker under solen.
ECC.9.7	Ät ditt bröd med glädje
ECC.9.7	och drick ditt vin med glatt hjärta —
ECC.9.7	Gud har redan sagt ja till vad du gör.
ECC.9.8	Klä dig alltid i vitt,
ECC.9.8	låt oljan flöda över ditt huvud.
ECC.9.9	Njut livet med den kvinna du älskar,
ECC.9.9	alla dagar i ditt flyktiga liv,
ECC.9.9	det som Gud har gett dig under solen,
ECC.9.9	ditt flyktiga liv.
ECC.9.9	Det är din lott i livet,
ECC.9.9	ditt mödosamma liv under solen.
ECC.9.10	Allt vad du kan göra skall du göra med kraft,
ECC.9.10	ty i dödsriket, dit du går,
ECC.9.10	finns varken handling eller mening,
ECC.9.10	vetande eller vishet.
ECC.9.11	Vidare såg jag under solen:
ECC.9.11	det är inte de snabba som vinner loppet,
ECC.9.11	det är inte de tappra som vinner striden,
ECC.9.11	det är inte de visa som får bröd,
ECC.9.11	inte de kloka som blir rika,
ECC.9.11	inte de kunniga som har framgång:
ECC.9.11	allt är tillfällighet och slump.
ECC.9.12	Människan vet inte när stunden är inne.
ECC.9.12	Liksom fisken fångas i olycksnätet
ECC.9.12	och fågeln fastnar i snaran,
ECC.9.12	så blir människorna snärjda
ECC.9.12	när olyckan plötsligt drabbar dem.
ECC.9.13	Jag såg också hur det kan gå med den största vishet under solen. 
ECC.9.14	Det var en liten stad med få invånare. Mot den tågade en stor konung. Han omringade den och byggde väldiga belägringsverk. 
ECC.9.15	Nu fanns det i staden en man, fattig men vis, och han kunde ha räddat staden med sin vishet. Men ingen kom att tänka på den fattige. 
ECC.9.16	Då sade jag:
ECC.9.16	Vishet är bättre än styrka,
ECC.9.16	men den fattiges vishet föraktas,
ECC.9.16	och ingen lyssnar på hans ord.
ECC.9.17	De visas stilla tal är starkare
ECC.9.17	än skränet från dårarnas hövding.
ECC.9.18	Vishet är bättre än vapen.
ECC.9.18	Ett enda fel fördärvar mycket gott.
ECC.10.1	Död fluga får parfymen att stinka och jäsa,
ECC.10.1	ett uns av dårskap väger mer än vishet och ära.
ECC.10.2	Den vises förstånd bringar lycka,
ECC.10.2	dårens förstånd bringar olycka.
ECC.10.3	Var han än går kommer dårens förstånd till korta, han röjer sin dårskap för alla.
ECC.10.4	Om fursten rasar mot dig skall du inte lämna din post:
ECC.10.4	lugn behärskning hindrar stora misstag.
ECC.10.5	Här är något ont jag har sett under solen, ett missgrepp som beror av den som har makten:
ECC.10.6	dårskapen får sitta i högsätet,
ECC.10.6	de rika på undanskymd plats.
ECC.10.7	Jag har sett slavar till häst och furstar till fots som slavar.
ECC.10.8	Den som gräver en grop faller själv däri,
ECC.10.8	den som river en mur blir biten av en orm,
ECC.10.9	den som bryter sten blir skadad av sten,
ECC.10.9	den som hugger ved kan göra sig illa.
ECC.10.10	Om yxan är slö och eggen inte slipas
ECC.10.10	får man bruka desto större kraft.
ECC.10.10	Man vinner på att gå till verket med vishet.
ECC.10.11	Om ormen hugger före besvärjelsen
ECC.10.11	gör ormtjusaren ingen förtjänst.
ECC.10.12	Den vises ord banar väg till framgång,
ECC.10.12	men dårens tunga blir hans fördärv.
ECC.10.13	Början av hans tal är dårskap
ECC.10.13	och slutet renaste vanvett.
ECC.10.14	Dåren pratar och pratar.
ECC.10.14	Ingen människa vet vad som skall ske,
ECC.10.14	ingen kan säga henne vad som skall hända,
ECC.10.14	när hon en gång är borta.
ECC.10.15	Dårens möda tröttar ut honom,
ECC.10.15	han hittar inte ens vägen till staden.
ECC.10.16	Ve det land där en tjänare är kung
ECC.10.16	och där furstar börjar festa redan på morgonen.
ECC.10.17	Lyckligt det land där en ädling är kung
ECC.10.17	och där furstar håller fest i rätt tid,
ECC.10.17	med manlig måtta och utan rus.
ECC.10.18	Där slapphet bor sjunker taket in,
ECC.10.18	lata händer lämnar huset otätt.
ECC.10.19	Gästabud gör man för nöjes skull,
ECC.10.19	vin gör livet glatt,
ECC.10.19	för pengar får man allt.
ECC.10.20	Förbanna inte kungen ens för dig själv,
ECC.10.20	inte den rike ens i ditt sovrum.
ECC.10.20	En fågel kan viska i någons öra,
ECC.10.20	ditt ord kan bäras vidare på vingar.
ECC.11.1	Sänd ditt bröd över vattnet,
ECC.11.1	en dag får du det åter.
ECC.11.2	Fördela vad du har på flera händer —
ECC.11.2	du vet aldrig vilka olyckor som kan drabba landet.
ECC.11.3	När molnen är fyllda
ECC.11.3	tömmer de regnet på jorden,
ECC.11.3	och ett träd som faller, mot norr eller söder,
ECC.11.3	ligger på den plats där det föll.
ECC.11.4	Den som vaktar på vinden får ingenting sått,
ECC.11.4	den som blickar mot molnen får ingenting skördat.
ECC.11.5	Ingen vet hur livsanden kommer in i fostret hos den havande, lika litet förstår du hur Gud handlar, han som gör allt.
ECC.11.6	Så ut din säd på morgonen,
ECC.11.6	och låt inte armen vila på kvällen.
ECC.11.6	Du vet inte vad som lyckas bäst, det ena eller det andra, eller om båda blir lika bra.
ECC.11.7	Ljuvligt är ljuset,
ECC.11.7	det är skönt för ögonen att se solen.
ECC.11.8	Om människan lever i många år
ECC.11.8	skall hon glädja sig åt dem alla
ECC.11.8	och minnas att mörkrets dagar blir många.
ECC.11.8	Allt som kommer är tomhet.
ECC.11.9	Gläd dig, yngling, medan du är ung,
ECC.11.9	njut i fulla drag av din ungdom.
ECC.11.9	Följ ditt hjärtas vägar,
ECC.11.9	gå dit ögat leder dig.
ECC.11.9	Men tänk på att för allt du gjort
ECC.11.9	skall du ställas till ansvar av Gud.
ECC.11.10	Undvik allt som pinar ditt hjärta,
ECC.11.10	allt som plågar din kropp:
ECC.11.10	ungdom och blomning är snart förbi.
ECC.12.1	Tänk på din skapare i din ungdom,
ECC.12.1	innan de onda dagarna nalkas,
ECC.12.1	de år som ingen glädje har att ge,
ECC.12.2	då solen och ljuset slocknar
ECC.12.2	och månen och stjärnorna,
ECC.12.2	då regnet följs av nya moln.
ECC.12.3	Det är den dag då husets väktare darrar
ECC.12.3	och de starka männen sviktar,
ECC.12.3	då malerskorna slutat mala — de är för få —
ECC.12.3	då det mörknar för dem som ser ut genom fönstren,
ECC.12.4	då dörrarna mot gatan stängs till,
ECC.12.4	då ljudet från kvarnen dämpas,
ECC.12.4	stämman blir tunn som en fågels
ECC.12.4	och sångrösten mister sin klang,
ECC.12.5	då man bävar för en backe
ECC.12.5	och för fasorna på vägen,
ECC.12.5	då mandelträdet lyser vitt,
ECC.12.5	gräshoppan släpar sig fram
ECC.12.5	och kaprisfrukten mist sin kraft,
ECC.12.5	då människan går till sitt eviga hem
ECC.12.5	och gråtarna väntar på gatan,
ECC.12.6	ja, innan silvertråden slits av
ECC.12.6	och guldskålen brister,
ECC.12.6	kruset krossas vid källan
ECC.12.6	och brunnshjulet går i bitar;
ECC.12.7	då stoftet återvänder till jorden, sitt ursprung,
ECC.12.7	och livsanden återvänder till Gud, som gav den.
ECC.12.8	Tomhet, idel tomhet,
ECC.12.8	säger Predikaren,
ECC.12.8	allt är tomhet.
ECC.12.9	Predikaren var inte bara en vis man, han gav också folket del av sin kunskap. Han vägde och granskade och ordnade många ordspråk. 
ECC.12.10	Predikaren sökte ge sina ord en tilltalande form och rättframt uttrycka sanningen. 
ECC.12.11	De visas ord är som oxpikar, och samlade tänkespråk som väl islagna spikar. De kommer från en och samme herde.
ECC.12.12	För övrigt, min son, ta varning:
ECC.12.12	det myckna bokskrivandet tar aldrig slut,
ECC.12.12	och flitiga studier gör kroppen trött.
ECC.12.13	Nu har du hört allt, och detta är summan: frukta Gud och håll hans bud. Det gäller alla människor. 
ECC.12.14	Ja, för varje gärning skall Gud kräva räkenskap, också för allt som är dolt, gott som ont.
SNG.1.1	Sångernas sång, av Salomo.
SNG.1.2	Kyssar vill jag dricka ur hans mun!
SNG.1.2	— Din kärlek är ljuvare än vin.
SNG.1.3	Ljuvligt doftar din balsam,
SNG.1.3	som Turak-balsam är ditt namn,
SNG.1.3	och kvinnorna älskar dig.
SNG.1.4	Ta mig med, låt oss skynda,
SNG.1.4	för mig, konung, till ditt rum.
SNG.1.4	Vi skall jubla och glädjas över dig
SNG.1.4	och prisa din kärlek högre än vin.
SNG.1.4	Med rätta älskar de dig.
SNG.1.5	Jag är svart och skön,
SNG.1.5	ni Jerusalems döttrar,
SNG.1.5	svart som Kedars tält,
SNG.1.5	som Shalmas hyddor.
SNG.1.6	Bry er inte om att jag är svart,
SNG.1.6	att solen har bränt mig.
SNG.1.6	Min mors söner grälade på mig,
SNG.1.6	de satte mig att vakta vingårdarna.
SNG.1.6	Min egen vingård vaktade jag inte.
SNG.1.7	Säg mig, min käraste,
SNG.1.7	var du vallar din hjord
SNG.1.7	och var du rastar vid middagstid,
SNG.1.7	så att jag inte förirrar mig
SNG.1.7	till dina vänners hjordar.
SNG.1.8	Vet du inte det,
SNG.1.8	du skönaste bland kvinnor,
SNG.1.8	så följ bara fårens spår
SNG.1.8	och låt dina killingar beta
SNG.1.8	vid herdarnas läger.
SNG.1.9	Vid ett sto i faraos spann
SNG.1.9	vill jag likna dig, min älskade.
SNG.1.10	Dina vackra kinder smyckas av hängen,
SNG.1.10	din hals av pärlor.
SNG.1.11	Hängen av guld skall vi göra åt dig
SNG.1.11	med kulor av silver.
SNG.1.12	När kungen ligger på sin bädd
SNG.1.12	sprider min nardus sin doft.
SNG.1.13	Min vän är som knytet med myrra,
SNG.1.13	som vilar mellan mina bröst.
SNG.1.14	Min vän är en klase hennablom
SNG.1.14	i En-Gedis vingårdar.
SNG.1.15	Vad du är skön, min älskade,
SNG.1.15	vad du är skön!
SNG.1.15	Dina ögon är duvor.
SNG.1.16	Vad du är skön, min vän,
SNG.1.16	ja, du är ljuvlig!
SNG.1.16	Grönskande är vårt läger,
SNG.1.17	cedrarna är bjälkar i vårt hus,
SNG.1.17	cypresserna vårt tak.
SNG.2.1	Jag är en vildros på Sharons slätt,
SNG.2.1	en lilja i dalen.
SNG.2.2	Som en lilja bland tistlar
SNG.2.2	är min älskade bland flickor.
SNG.2.3	Som ett äppelträd i skogen
SNG.2.3	är min vän bland de unga männen.
SNG.2.3	Jag njuter av att sitta i dess skugga,
SNG.2.3	dess frukt är söt för min gom.
SNG.2.4	Han för mig till vinhuset
SNG.2.4	under sin kärleks fana.
SNG.2.5	Styrk mig med druvkakor,
SNG.2.5	vederkvick mig med äpplen,
SNG.2.5	jag är sjuk av kärlek.
SNG.2.6	Mitt huvud vilar på hans vänstra arm,
SNG.2.6	hans högra omfamnar mig.
SNG.2.7	Jag besvär er, Jerusalems döttrar,
SNG.2.7	vid fältens gaseller och hindar:
SNG.2.7	stör inte kärleken, väck den inte,
SNG.2.7	förrän den själv vill.
SNG.2.8	Hör, min vän kommer!
SNG.2.8	Där är han,
SNG.2.8	han springer över bergen,
SNG.2.8	dansar fram över höjderna.
SNG.2.9	Min vän är lik en gasell,
SNG.2.9	lik en ung hjort.
SNG.2.9	Där står han vid vår gavel,
SNG.2.9	spanar genom fönstret,
SNG.2.9	tittar in genom gallret.
SNG.2.10	Min vän säger till mig:
SNG.2.10	Kom, min älskade,
SNG.2.10	min vackra flicka, kom ut!
SNG.2.11	Vintern är över,
SNG.2.11	regntiden är förbi.
SNG.2.12	Marken täcks av blommor,
SNG.2.12	sångens tid är inne,
SNG.2.12	turturduvan hörs i vårt land.
SNG.2.13	Fikonträdet får kart,
SNG.2.13	vinstocken går i doftande blom.
SNG.2.13	Kom, min älskade,
SNG.2.13	min vackra flicka, kom ut!
SNG.2.14	Min duva bland bergets klyftor,
SNG.2.14	i klipphyllans gömsle,
SNG.2.14	låt mig se dig,
SNG.2.14	låt mig höra din röst!
SNG.2.14	Din röst är ljuv,
SNG.2.14	din gestalt så skön.
SNG.2.15	Fånga rävarna åt oss,
SNG.2.15	de små rävarna,
SNG.2.15	som härjar i vingårdarna,
SNG.2.15	våra vingårdar som går i blom.
SNG.2.16	Min vän är min och jag är hans,
SNG.2.16	han som vallar sin hjord bland liljor.
SNG.2.17	Tills vinden vaknar
SNG.2.17	och skuggorna flyr,
SNG.2.17	ströva omkring, min vän,
SNG.2.17	som en gasell, som en ung hjort
SNG.2.17	på de kryddoftande bergen.
SNG.3.1	På min bädd om natten
SNG.3.1	söker jag den jag har kär.
SNG.3.1	Jag söker men finner honom inte.
SNG.3.2	Jag vill stiga upp och gå runt i staden,
SNG.3.2	på gatorna och över torgen,
SNG.3.2	och söka den jag har kär.
SNG.3.2	Jag söker men finner honom inte.
SNG.3.3	Väktarna finner mig,
SNG.3.3	de som går runt i staden.
SNG.3.3	»Har ni sett den jag har kär?«
SNG.3.4	Knappt har jag lämnat dem
SNG.3.4	förrän jag finner den jag har kär.
SNG.3.4	Jag tar fatt honom och släpper honom inte
SNG.3.4	förrän jag fört honom till min mors hus,
SNG.3.4	till kammaren hos henne som fött mig.
SNG.3.5	Jag besvär er, Jerusalems döttrar,
SNG.3.5	vid fältens gaseller och hindar:
SNG.3.5	stör inte kärleken, väck den inte,
SNG.3.5	förrän den själv vill.
SNG.3.6	Vem är hon som kommer ur öknen
SNG.3.6	i en pelare av rök,
SNG.3.6	omvärvd av myrra och rökelse
SNG.3.6	och kryddhandlarens alla dofter?
SNG.3.7	Se, där är Salomos bärstol!
SNG.3.7	Sextio kämpar omger den,
SNG.3.7	sextio av Israels kämpar,
SNG.3.8	alla beväpnade med svärd
SNG.3.8	och övade i strid,
SNG.3.8	var och en med sitt svärd vid höften
SNG.3.8	mot nattens fasor.
SNG.3.9	Sin bärstol lät kung Salomo bygga
SNG.3.9	av trä från Libanon,
SNG.3.10	med stolpar av silver,
SNG.3.10	ryggstöd av guld,
SNG.3.10	säte av purpurtyg
SNG.3.10	och insidan klädd med ebenholts.
SNG.3.10	Jerusalems döttrar, 
SNG.3.11	kom ut,
SNG.3.11	Sions döttrar, skåda kung Salomo
SNG.3.11	och kronan hans mor har krönt honom med
SNG.3.11	på hans bröllopsdag,
SNG.3.11	på hans glädjedag.
SNG.4.1	Vad du är skön, min älskade,
SNG.4.1	vad du är skön!
SNG.4.1	Dina ögon är duvor
SNG.4.1	bakom din slöja.
SNG.4.1	Ditt hår är som en flock getter
SNG.4.1	som strömmar utför Gileads berg.
SNG.4.2	Dina tänder är som en flock tackor
SNG.4.2	som stiger ur badet för att klippas,
SNG.4.2	alla har tvillingar,
SNG.4.2	ingen är utan lamm.
SNG.4.3	Som ett klarrött band är dina läppar,
SNG.4.3	din mun är ljuvlig.
SNG.4.3	Som ett kluvet granatäpple
SNG.4.3	skimrar din tinning bakom slöjan.
SNG.4.4	Som Davids torn är din hals
SNG.4.4	med rader av stenar,
SNG.4.4	där tusen sköldar hänger
SNG.4.4	och kämparnas alla koger.
SNG.4.5	Dina bröst är som två hjortkalvar,
SNG.4.5	som gasellens tvillingkid,
SNG.4.5	betande bland liljor.
SNG.4.6	Tills vinden vaknar
SNG.4.6	och skuggorna flyr
SNG.4.6	vill jag besöka myrraberget,
SNG.4.6	välluktens kulle.
SNG.4.7	Allt hos dig är skönt, min älskade,
SNG.4.7	hos dig finns ingen brist.
SNG.4.8	Kom, min brud, från Libanon,
SNG.4.8	kom från Libanon, kom hit!
SNG.4.8	Stig ner från Amanas topp,
SNG.4.8	från toppen av Senir och Hermon,
SNG.4.8	från lejonens hålor,
SNG.4.8	från leopardernas berg.
SNG.4.9	Du har fångat mitt hjärta, min syster och brud,
SNG.4.9	med en enda blick har du fångat mitt hjärta,
SNG.4.9	med en enda länk av din halskedja.
SNG.4.10	Vad din kärlek är skön,
SNG.4.10	min syster och brud,
SNG.4.10	din kärlek är ljuvare än vin,
SNG.4.10	din balsam ljuvare än alla dofter.
SNG.4.11	Av sötma dryper dina läppar, min brud,
SNG.4.11	din tunga gömmer honung och mjölk,
SNG.4.11	dina kläder doftar som Libanon.
SNG.4.12	En inhägnad trädgård är min syster och brud,
SNG.4.12	en inhägnad trädgård, en förseglad källa.
SNG.4.13	I din lustgård växer
SNG.4.13	granatträd med härliga frukter,
SNG.4.13	henna och nardus,
SNG.4.14	nardus och saffran, kalmus och kanel,
SNG.4.14	alla slags doftrika träd,
SNG.4.14	myrra och aloe
SNG.4.14	och finaste kryddor.
SNG.4.15	Du är trädgårdens källa,
SNG.4.15	en brunn med friskt vatten,
SNG.4.15	bäckar från Libanon.
SNG.4.16	Vakna, nordanvind! Sunnanvind, kom!
SNG.4.16	Blås genom min trädgård,
SNG.4.16	så att dess vällukter flödar!
SNG.4.16	Må min vän komma till sin trädgård
SNG.4.16	och njuta dess härliga frukter!
SNG.5.1	Jag kommer till min trädgård,
SNG.5.1	min syster och brud.
SNG.5.1	Jag plockar min myrra och mina kryddor,
SNG.5.1	jag smakar mina bikakor och min honung,
SNG.5.1	jag dricker mitt vin och min mjölk.
SNG.5.1	Ät, ni älskande, och drick!
SNG.5.1	Berusa er av kärlek!
SNG.5.2	Jag sov, men mitt hjärta var vaket.
SNG.5.2	Hör, min vän knackar på:
SNG.5.2	»Öppna för mig, min syster, min älskade,
SNG.5.2	min duva, min fulländade!
SNG.5.2	Mitt hår är fuktigt av dagg,
SNG.5.2	mina lockar våta av nattens droppar.«
SNG.5.3	Jag har tagit av mig linnet,
SNG.5.3	skall jag ta på det igen?
SNG.5.3	Jag har tvättat mina fötter,
SNG.5.3	skall jag smutsa ner dem igen?
SNG.5.4	Min vän sticker handen genom gluggen
SNG.5.4	och får mitt inre att skälva.
SNG.5.5	Jag stiger upp för att öppna för min vän,
SNG.5.5	och mina händer dryper av myrra.
SNG.5.5	Från fingrarna rinner myrra
SNG.5.5	över dörrens regel.
SNG.5.6	Jag öppnar för min vän,
SNG.5.6	men min vän har gått.
SNG.5.6	Jag blir utom mig, han är borta,
SNG.5.6	jag söker honom men finner honom inte,
SNG.5.6	jag ropar, men han svarar inte.
SNG.5.7	Väktarna finner mig,
SNG.5.7	de som går runt i staden.
SNG.5.7	De slår mig, de gör mig illa.
SNG.5.7	Murarnas väktare sliter av mig sjalen.
SNG.5.8	Jag besvär er, Jerusalems döttrar:
SNG.5.8	om ni finner min vän,
SNG.5.8	tala om för honom
SNG.5.8	att jag är sjuk av kärlek!
SNG.5.9	Vad skiljer din vän från andra,
SNG.5.9	du skönaste bland kvinnor,
SNG.5.9	vad skiljer din vän från andra,
SNG.5.9	vad får dig att besvärja oss så?
SNG.5.10	Min vän är röd och glänsande,
SNG.5.10	ypperst bland tiotusen.
SNG.5.11	Hans huvud är finaste guld,
SNG.5.11	hans lockar liknar dadelklasar,
SNG.5.11	svarta som korpen.
SNG.5.12	Hans ögon är som duvor
SNG.5.12	vid strömmande vatten,
SNG.5.12	de badar i mjölk,
SNG.5.12	de sitter vid fullhetens rand.
SNG.5.13	Hans kinder är som kryddsängar,
SNG.5.13	där doftande örter växer.
SNG.5.13	Hans läppar är liljor,
SNG.5.13	de dryper av flytande myrra.
SNG.5.14	Hans armar är stavar av guld,
SNG.5.14	besatta med krysoliter,
SNG.5.14	hans mage en skiva av elfenben,
SNG.5.14	överströdd med safirer.
SNG.5.15	Hans lår är pelare av alabaster
SNG.5.15	på socklar av guld.
SNG.5.15	Hans gestalt är som Libanon,
SNG.5.15	ståtlig som dess cedrar.
SNG.5.16	Hans gom är sötma,
SNG.5.16	allt hos honom är begärligt.
SNG.5.16	Sådan är min vän,
SNG.5.16	sådan är min käraste,
SNG.5.16	ni Jerusalems döttrar.
SNG.6.1	Vart har din vän gått,
SNG.6.1	du skönaste bland kvinnor,
SNG.6.1	vart har din vän tagit vägen?
SNG.6.1	Låt oss hjälpa dig att söka!
SNG.6.2	Min vän har gått ner till sin trädgård,
SNG.6.2	till kryddsängarna.
SNG.6.2	Där vallar han sin hjord
SNG.6.2	och plockar liljor.
SNG.6.3	Jag är min väns och han är min,
SNG.6.3	han som vallar sin hjord bland liljor.
SNG.6.4	Du är skön som Tirsa, min älskade,
SNG.6.4	ljuvlig som Jerusalem,
SNG.6.4	skrämmande som stjärnornas här.
SNG.6.5	Vänd bort din blick,
SNG.6.5	den gör mig förvirrad.
SNG.6.5	Ditt hår är som en flock getter
SNG.6.5	som strömmar utför Gilead.
SNG.6.6	Dina tänder är som en flock tackor
SNG.6.6	som stiger ur badet,
SNG.6.6	alla har tvillingar,
SNG.6.6	ingen är utan lamm.
SNG.6.7	Som ett kluvet granatäpple
SNG.6.7	skimrar din tinning bakom slöjan.
SNG.6.8	Sextio är drottningarna,
SNG.6.8	åttio är bihustrurna
SNG.6.8	och oräkneliga de unga kvinnorna.
SNG.6.9	Men hon är en enda,
SNG.6.9	min duva, min fulländade,
SNG.6.9	den enda för sin mor,
SNG.6.9	fullkomlig för den som fött henne.
SNG.6.9	Flickorna ser henne och prisar henne lycklig,
SNG.6.9	hon hyllas av drottningar och bihustrur:
SNG.6.10	»Vem är hon som strålar som morgonrodnaden,
SNG.6.10	skön som den vita månen,
SNG.6.10	fullkomlig som den heta solen,
SNG.6.10	skrämmande som stjärnornas här?«
SNG.6.11	Jag gick ner till valnötslunden
SNG.6.11	för att se det knoppas i dalen,
SNG.6.11	för att se om vinstocken skjutit skott,
SNG.6.11	om granatträden gått i blom.
SNG.6.12	[---]
SNG.6.13	Vänd dig, vänd dig, flicka från Shulem,
SNG.6.13	vänd dig, vänd dig, så att vi ser dig!
SNG.6.13	Varför vill ni se på flickan från Shulem,
SNG.6.13	där hon dansar mellan leden?
SNG.7.1	Dina sandalklädda fötter
SNG.7.1	är så vackra, du furstedotter!
SNG.7.1	Dina höfters rundning är som ett smycke,
SNG.7.1	smitt av konstnärshänder.
SNG.7.2	Ditt sköte är en kupad skål
SNG.7.2	— må vinet aldrig saknas!
SNG.7.2	Din mage är en hög av vete,
SNG.7.2	omgärdad av liljor.
SNG.7.3	Dina bröst är som två hjortkalvar,
SNG.7.3	som gasellens tvillingkid.
SNG.7.4	Din hals är ett elfenbenstorn,
SNG.7.4	dina ögon som Heshbons dammar
SNG.7.4	vid porten mot Bat-Rabbim.
SNG.7.4	Din näsa är som Libanontornet,
SNG.7.4	som vetter mot Damaskus.
SNG.7.5	Ditt huvud höjer sig som Karmel,
SNG.7.5	hårsvallet skimrar som purpur,
SNG.7.5	en kung är fångad i lockarna.
SNG.7.6	Vad du är skön och ljuvlig,
SNG.7.6	min älskade, min vällust.
SNG.7.7	Din växt liknar palmens,
SNG.7.7	dina bröst är som klasar.
SNG.7.8	Jag tänker: Jag vill upp i den palmen,
SNG.7.8	gripa tag i dess krona.
SNG.7.8	Dina bröst skall vara som druvklasar,
SNG.7.8	din andedräkt som doften av äpplen,
SNG.7.9	din mun som det finaste vin,
SNG.7.9	som flödar över i min
SNG.7.9	och fuktar läppar och tänder.
SNG.7.10	Jag är min väns,
SNG.7.10	till mig står hans lust.
SNG.7.11	Kom, min vän,
SNG.7.11	låt oss gå ut på fälten
SNG.7.11	och övernatta bland hennabuskarna.
SNG.7.12	Låt oss tidigt gå ut i vingårdarna
SNG.7.12	och se om vinstocken skjutit skott,
SNG.7.12	om knopparna har öppnat sig,
SNG.7.12	om granatträden gått i blom.
SNG.7.12	Där skall jag ge dig min kärlek.
SNG.7.13	Kärleksäpplena doftar,
SNG.7.13	vid vår dörr finns härliga frukter,
SNG.7.13	nya och gamla.
SNG.7.13	Dem har jag sparat åt dig, min vän.
SNG.8.1	Om du ändå var min bror,
SNG.8.1	som ammats vid min mors bröst!
SNG.8.1	Då kysste jag dig om vi möttes på gatan,
SNG.8.1	och ingen skulle ta illa upp.
SNG.8.2	Då förde jag dig till min mors hus,
SNG.8.2	hem till henne som fostrat mig.
SNG.8.2	Jag skulle ge dig kryddat vin
SNG.8.2	och saft från mina granatäpplen.
SNG.8.3	Mitt huvud vilar på hans vänstra arm,
SNG.8.3	hans högra omfamnar mig.
SNG.8.4	Jag besvär er, Jerusalems döttrar:
SNG.8.4	stör inte kärleken, väck den inte,
SNG.8.4	förrän den själv vill.
SNG.8.5	Vem är hon som kommer ur öknen,
SNG.8.5	lutad mot sin vän?
SNG.8.5	Under äppelträdet väckte jag dig,
SNG.8.5	där din mor blev havande med dig,
SNG.8.5	där hon som födde dig blev havande.
SNG.8.6	Bär mig som ett sigill vid ditt hjärta,
SNG.8.6	som ett sigill vid din arm.
SNG.8.6	Stark som döden är kärleken,
SNG.8.6	lidelsen obeveklig som graven.
SNG.8.6	Dess pilar är flammande eld,
SNG.8.6	en ljungande låga.
SNG.8.7	Mäktiga vatten kan inte släcka kärleken,
SNG.8.7	floder kan inte svepa bort den.
SNG.8.7	Om en man gav allt han ägde för kärleken,
SNG.8.7	vem skulle ringakta honom?
SNG.8.8	Vi har en liten syster
SNG.8.8	som ännu inte har fått bröst.
SNG.8.8	Vad skall vi göra med vår syster
SNG.8.8	den dag då friare kommer?
SNG.8.9	Är hon en mur
SNG.8.9	bygger vi ett silverkrön på den,
SNG.8.9	men är hon en dörr
SNG.8.9	bommar vi för den med en cederplanka.
SNG.8.10	Jag är en mur,
SNG.8.10	och mina bröst är som torn.
SNG.8.10	Men inför honom
SNG.8.10	måste jag ge mig.
SNG.8.11	Salomo hade en vingård
SNG.8.11	i Baal Hamon.
SNG.8.11	Han lämnade vingården åt väktare.
SNG.8.11	Tusen siklar silver
SNG.8.11	skulle frukten inbringa.
SNG.8.12	Men min vingård har jag här.
SNG.8.12	Behåll dina tusen, Salomo,
SNG.8.12	och ge tvåhundra åt väktarna!
SNG.8.13	Du som är i trädgården,
SNG.8.13	vännerna lyssnar efter din röst,
SNG.8.13	låt mig höra dig säga:
SNG.8.14	»Skynda, min vän,
SNG.8.14	som en gasell eller en ung hjort
SNG.8.14	till de doftande bergen.«
ISA.1.1	Detta är de syner om Juda och Jerusalem som Jesaja, Amos son, såg när Ussia, Jotam, Achas och Hiskia regerade i Juda.
ISA.1.2	Hör, himmel, och lyssna, jord!
ISA.1.2	Herren talar.
ISA.1.2	Barn har jag fostrat och vårdat,
ISA.1.2	men nu har de brutit med mig.
ISA.1.3	Oxen känner sin husbonde
ISA.1.3	och åsnan sin herres krubba,
ISA.1.3	men Israel känner inte sin herre,
ISA.1.3	mitt folk har inget förstånd.
ISA.1.4	Ve detta syndiga folk,
ISA.1.4	tyngt av skuld,
ISA.1.4	detta onda släkte, dessa vanartade barn.
ISA.1.4	De har övergivit Herren,
ISA.1.4	visat förakt för Israels Helige
ISA.1.4	och vänt honom ryggen.
ISA.1.5	Har ni inte fått nog med slag
ISA.1.5	eftersom ni fortsätter att trotsa?
ISA.1.5	Huvudet är sönderslaget,
ISA.1.5	hjärtat sönderkrossat.
ISA.1.6	Från huvud till fot finns inget helt —
ISA.1.6	bulor, skråmor, öppna sår,
ISA.1.6	inte urkramade, inte förbundna,
ISA.1.6	inte baddade med olja.
ISA.1.7	Ert land är förött, era städer brända.
ISA.1.7	Era åkrars gröda ser ni främlingar äta.
ISA.1.7	En förödelse är det, som när Sodom lades öde.
ISA.1.8	Bara Sion är kvar
ISA.1.8	som en hydda i vingården,
ISA.1.8	ett vaktskjul på gurkfältet
ISA.1.8	— en beskyddad stad.
ISA.1.9	Om inte Herren Sebaot
ISA.1.9	lämnat en spillra av oss,
ISA.1.9	då vore vi som Sodom,
ISA.1.9	Gomorra skulle vi likna.
ISA.1.10	Lyssna till Herrens ord,
ISA.1.10	sodomfurstar!
ISA.1.10	Hör vad vår Gud har att säga,
ISA.1.10	gomorrafolk!
ISA.1.11	Vad skall jag med alla era slaktoffer?
ISA.1.11	säger Herren.
ISA.1.11	Jag är mätt på brännofferbaggar
ISA.1.11	och gödkalvars fett,
ISA.1.11	jag vill inte ha blodet
ISA.1.11	från tjurar och lamm och bockar.
ISA.1.12	Vem har begärt detta av er
ISA.1.12	när ni träder fram inför mig,
ISA.1.12	ni som trängs på mina förgårdar?
ISA.1.13	Kom inte med era meningslösa gåvor,
ISA.1.13	jag avskyr offerröken.
ISA.1.13	Nymånad, sabbat, högtidssamling —
ISA.1.13	jag tål inte falskhet och fest.
ISA.1.14	Jag hatar era högtider och nymånadsfester,
ISA.1.14	de har blivit en börda för mig,
ISA.1.14	som jag inte orkar bära.
ISA.1.15	När ni lyfter era händer i bön
ISA.1.15	vänder jag bort blicken.
ISA.1.15	Hur mycket ni än ber
ISA.1.15	lyssnar jag inte.
ISA.1.15	Ni har blod på händerna.
ISA.1.16	Tvätta er, rena er!
ISA.1.16	Låt mig slippa se era illdåd.
ISA.1.16	Sluta göra det onda
ISA.1.17	och lär er göra det goda.
ISA.1.17	Sträva efter rättvisa,
ISA.1.17	stöd den förtryckte.
ISA.1.17	För den faderlöses talan,
ISA.1.17	skaffa änkan rätt.
ISA.1.18	Låt oss gå till rätta med varandra,
ISA.1.18	säger Herren.
ISA.1.18	När era synder är scharlakansröda,
ISA.1.18	kan de då bli vita som snö?
ISA.1.18	När de är röda som purpur,
ISA.1.18	kan de då bli vita som ull?
ISA.1.19	Om ni villigt lyder mig
ISA.1.19	skall ni få njuta det goda i landet,
ISA.1.20	men om ni trotsar och vägrar
ISA.1.20	skall ni bli svärdets byte.
ISA.1.20	Herren har talat.
ISA.1.21	Ack, en sköka har hon blivit,
ISA.1.21	den trofasta staden,
ISA.1.21	hon som var uppfylld av rätt,
ISA.1.21	en boning för rättfärdighet —
ISA.1.21	nu bor det mördare där.
ISA.1.22	Ditt silver har blivit slagg,
ISA.1.22	ditt vin är utspätt med vatten.
ISA.1.23	Dina sturska stormän är tjuvars kumpaner.
ISA.1.23	Alla älskar de mutor,
ISA.1.23	ständigt försöker de sko sig.
ISA.1.23	De för inte den faderlöses talan,
ISA.1.23	änkans sak tar de inte upp.
ISA.1.24	Därför säger Härskaren Herren Sebaot,
ISA.1.24	Israels Mäktige:
ISA.1.24	Ve dem!
ISA.1.24	Jag skall utkräva hämnd på mina fiender,
ISA.1.24	jag skall vedergälla mina ovänner.
ISA.1.25	Jag skall lyfta min hand mot dig.
ISA.1.25	Jag skall bränna bort allt orent i smältugnen
ISA.1.25	och avlägsna din slagg.
ISA.1.26	Jag skall ge dig sådana domare som du hade förr
ISA.1.26	och rådgivare som i forna tider.
ISA.1.26	Då skall du kallas »rättfärdighetens borg«,
ISA.1.26	»den trofasta staden«.
ISA.1.27	Genom rätt skall Sion räddas,
ISA.1.27	genom rättfärdighet de som bor där.
ISA.1.28	Men brottslingar och syndare skall krossas,
ISA.1.28	de som överger Herren skall förgås.
ISA.1.29	Då skall ni känna skam över terebinterna
ISA.1.29	som förut var er lust,
ISA.1.29	besvikelse över lundarna
ISA.1.29	som ni älskade så högt.
ISA.1.30	Ni skall bli som en terebint med vissnad krona,
ISA.1.30	som en lund där vattnet sinat.
ISA.1.31	Den starke skall bli till blånor
ISA.1.31	och hans verk till en gnista.
ISA.1.31	Tillsammans skall de brinna i en eld
ISA.1.31	som ingen kan släcka.
ISA.2.1	Detta är det ord om Juda och Jerusalem som uppenbarades för Jesaja, Amos son.
ISA.2.2	Den dag skall komma
ISA.2.2	då berget med Herrens tempel
ISA.2.2	står där orubbligt fast,
ISA.2.2	högst av bergen, överst bland höjderna.
ISA.2.2	Alla folk skall strömma dit,
ISA.2.3	folkslag i mängd skall komma,
ISA.2.3	och de skall säga:
ISA.2.3	»Låt oss gå upp till Herrens berg,
ISA.2.3	till Jakobs Guds tempel.
ISA.2.3	Han skall lära oss sina vägar,
ISA.2.3	hans stigar vill vi följa.«
ISA.2.3	Ty från Sion skall lag förkunnas,
ISA.2.3	från Jerusalem Herrens ord.
ISA.2.4	Han skall döma mellan folken,
ISA.2.4	skipa rätt bland alla folkslag.
ISA.2.4	De skall smida om sina svärd till plogbillar
ISA.2.4	och sina spjut till vingårdsknivar.
ISA.2.4	Folken skall inte lyfta svärd mot varandra
ISA.2.4	och aldrig mer övas för krig.
ISA.2.5	Kom, alla av Jakobs ätt,
ISA.2.5	låt oss vandra i Herrens ljus!
ISA.2.6	Du har övergivit Jakobs ätt, ditt folk,
ISA.2.6	ty det var fullt av Österns spåmän,
ISA.2.6	fullt av teckentydare som Filisteen —
ISA.2.6	överallt folk av främmande börd!
ISA.2.7	Landet var fullt av silver och guld,
ISA.2.7	tallösa var dess skatter.
ISA.2.7	Landet var fullt av hästar,
ISA.2.7	tallösa var dess vagnar.
ISA.2.8	Landet var fullt av gudabilder,
ISA.2.8	man föll ner inför ting som människor gjort,
ISA.2.8	som de tillverkat med egna händer.
ISA.2.9	Därför kuvades människan,
ISA.2.9	därför tvangs hon på knä.
ISA.2.9	— Förlåt dem inte!
ISA.2.10	Fly in i klippan, göm dig i jorden,
ISA.2.10	för Herrens fruktansvärda makt,
ISA.2.10	för hans höga majestät.
ISA.2.11	De stolta måste sänka blicken,
ISA.2.11	människans högmod skall kuvas.
ISA.2.11	Herren ensam triumferar
ISA.2.11	den dagen.
ISA.2.12	Ty Herren Sebaot har bestämt en dag
ISA.2.12	med dom över allt som är övermodigt och stolt,
ISA.2.12	över allt som skjuter i höjden och yvs,
ISA.2.13	över alla Libanons cedrar,
ISA.2.13	de höga och mäktiga,
ISA.2.13	och alla Bashans ekar,
ISA.2.14	över alla höga berg
ISA.2.14	och alla mäktiga höjder,
ISA.2.15	över alla stolta torn
ISA.2.15	och alla branta murar,
ISA.2.16	över alla långfärdsskepp
ISA.2.16	och alla praktfulla fartyg.
ISA.2.17	Då skall människans stolthet kuvas,
ISA.2.17	hennes högmod kväsas.
ISA.2.17	Herren ensam triumferar
ISA.2.17	den dagen.
ISA.2.18	Avgudarna skall utplånas.
ISA.2.19	Fly in i klippgrottor och jordkulor
ISA.2.19	för Herrens fruktansvärda makt,
ISA.2.19	för hans höga majestät,
ISA.2.19	när han reser sig och slår jorden med skräck.
ISA.2.20	Den dagen skall människorna kasta bort
ISA.2.20	sina gudar av silver och guld
ISA.2.20	som de gjort med egna händer
ISA.2.20	och sedan fallit ner inför,
ISA.2.20	kasta dem åt råttor och fladdermöss
ISA.2.21	och fly in i bergsklyftor och klippskrevor
ISA.2.21	för Herrens fruktansvärda makt,
ISA.2.21	för hans höga majestät,
ISA.2.21	när han reser sig och slår jorden med skräck.
ISA.2.22	Vänta inget av människan,
ISA.2.22	denna flyktiga varelse.
ISA.2.22	Vad är hon värd?
ISA.3.1	Se, Härskaren Herren Sebaot
ISA.3.1	skall beröva Jerusalem och Juda
ISA.3.1	stöd och stöttepelare:
ISA.3.1	all tillgång på mat, all tillgång på vatten,
ISA.3.2	kämpar och krigare, domare och profeter,
ISA.3.2	spåmän och äldste,
ISA.3.3	befäl och betrodda,
ISA.3.3	rådgivare, teckentydare och besvärjare.
ISA.3.4	Jag skall ge dem pojkar till ledare,
ISA.3.4	lynniga barn skall styra dem.
ISA.3.5	Alla skall hunsa varandra,
ISA.3.5	unga sätta sig upp mot gamla,
ISA.3.5	ringa mot ansedda.
ISA.3.6	Om man då får fatt på någon i hans fädernehem och säger: »Du äger en mantel, du får bli vår furste och härska över detta vacklande rike«, 
ISA.3.7	då skall han svara: »Jag är ingen ledare. Jag har inte bröd i huset och ingen mantel. Gör inte mig till furste över folket!«
ISA.3.8	Ja, Jerusalem vacklar, Juda faller.
ISA.3.8	I ord och handling utmanar de Herren
ISA.3.8	och trotsar öppet hans höghet.
ISA.3.9	Deras partiska domar vittnar mot dem,
ISA.3.9	de ropar ut sin synd liksom Sodom,
ISA.3.9	de döljer den inte.
ISA.3.9	Ve dem!
ISA.3.9	De drar olycka över sig.
ISA.3.10	Lycklig den rättfärdige, han är god
ISA.3.10	och får njuta sina gärningars lön.
ISA.3.11	Ve den orättfärdige, han är ond
ISA.3.11	och får igen vad han har gjort.
ISA.3.12	Förtryckare skinnar mitt folk,
ISA.3.12	ockrare härskar över det.
ISA.3.12	Mitt folk, de som leder dig för dig vilse
ISA.3.12	och gör dig osäker om vägen.
ISA.3.13	Herren träder fram med sin anklagelse,
ISA.3.13	han står redo att döma sitt folk.
ISA.3.14	Herren går till rätta
ISA.3.14	med sitt folks äldste och styresmän.
ISA.3.14	»Det är ni som har skövlat vingården,
ISA.3.14	rov från de fattiga finns i era hus.
ISA.3.15	Med vilken rätt krossar ni mitt folk
ISA.3.15	och mal de fattiga till stoft?«
ISA.3.15	säger Herren Gud Sebaot.
ISA.3.16	Herren sade:
ISA.3.16	Därför att Sions döttrar är så högfärdiga
ISA.3.16	och går där med näsan i vädret,
ISA.3.16	kastar blickar omkring sig
ISA.3.16	och trippar fram så kokett,
ISA.3.17	därför skall Herren raka deras hjässor
ISA.3.17	och blotta deras blygd.
ISA.3.18	Den dagen skall Herren ta ifrån dem hela härligheten: ankelringar, solsmycken och månsmycken, 
ISA.3.19	droppsmycken och armringar, slöjor 
ISA.3.20	och turbaner, fotlänkar och gördlar, amuletter och talismaner, 
ISA.3.21	fingerringar och näsringar, 
ISA.3.22	festkläder och kåpor, sjalar och kappor, 
ISA.3.23	flätade bälten och linneplagg, sjaletter och flor.
ISA.3.24	I stället för parfym blir det stank,
ISA.3.24	i stället för gördel rep,
ISA.3.24	i stället för lockar skallighet,
ISA.3.24	i stället för festkläder säcktyg om livet,
ISA.3.24	ja, i stället för skönhet skam.
ISA.3.25	Dina män skall falla för svärd,
ISA.3.25	dina kämpar stupa i strid.
ISA.3.26	Dina portar skall sörja och klaga,
ISA.3.26	övergiven skall du sitta på marken.
ISA.4.1	Sju kvinnor skall den dagen
ISA.4.1	gripa tag i samme man och ropa:
ISA.4.1	»Vi skaffar själva vår mat
ISA.4.1	och håller oss själva med kläder,
ISA.4.1	om vi bara får tillhöra dig!
ISA.4.1	Befria oss från vår vanära!«
ISA.4.2	Den dagen skall det som Herren låter växa vara en prydnad och en heder för dem i Israel som räddats, och landets gröda skall vara deras stolthet och ära. 
ISA.4.3	Och den som är kvar i Sion, den som sparats i Jerusalem, skall kallas helig, var och en i Jerusalem som är skriven bland dem som skall leva. 
ISA.4.4	Men först skall Herren med domens ande och reningens ande tvätta bort Sions döttrars smuts och skölja Jerusalem rent efter dess blodsdåd. 
ISA.4.5	Över hela Sions berg och festförsamlingen där skall Herren skapa ett moln om dagen och en rök och ett flammande eldsken om natten. Ja, över allt skall hans härlighet vara en skärm, 
ISA.4.6	ett tak som ger skugga under dagens hetta, tillflykt och skydd mot regn och skyfall.
ISA.5.1	Jag vill sjunga en sång om min älskade vän,
ISA.5.1	en sång om min vän och hans vingård.
ISA.5.1	Högt uppe på en bördig sluttning
ISA.5.1	hade min vän en vingård.
ISA.5.2	Han luckrade upp den och plockade sten
ISA.5.2	och planterade ädelt vin.
ISA.5.2	Han byggde ett vakttorn,
ISA.5.2	han högg ut ett presskar.
ISA.5.2	Han väntade sig söta druvor,
ISA.5.2	men vingården gav honom sura.
ISA.5.3	Döm nu, Jerusalems män och Judas folk,
ISA.5.3	döm mellan mig och min vingård!
ISA.5.4	Vad mer kunde göras för min vingård,
ISA.5.4	som jag inte redan har gjort?
ISA.5.4	Jag väntade söta druvor —
ISA.5.4	varför gav den mig sura?
ISA.5.5	Nu skall jag låta er veta
ISA.5.5	vad jag tänker göra med min vingård.
ISA.5.5	Jag skall ta bort stängslet,
ISA.5.5	så att den blir skövlad,
ISA.5.5	jag skall riva muren,
ISA.5.5	så att den blir nertrampad.
ISA.5.6	Jag skall låta den förfalla:
ISA.5.6	där skall inte beskäras, inte hackas,
ISA.5.6	tistel och törne skall ta överhand.
ISA.5.6	Och molnen skall jag förbjuda
ISA.5.6	att fälla sitt regn över den.
ISA.5.7	Herren Sebaots vingård är Israel,
ISA.5.7	Judas folk hans älskade plantering.
ISA.5.7	Han väntade oväld men fann våld,
ISA.5.7	väntade rätt men fann orättvisa.
ISA.5.8	Ve er som samlar hus efter hus
ISA.5.8	och lägger åker till åker,
ISA.5.8	tills ingen mark finns kvar
ISA.5.8	och ni ensamma äger landet!
ISA.5.9	Detta har Herren Sebaot uppenbarat för mig:
ISA.5.9	Sannerligen, de många husen skall stå öde,
ISA.5.9	stora och ståtliga, men tomma.
ISA.5.10	En vingård på tio plogland
ISA.5.10	skall ge en enda lägel vin,
ISA.5.10	en hel tunna utsäde
ISA.5.10	skall ge en enda skäppa korn.
ISA.5.11	Ve dem som störtar upp i ottan
ISA.5.11	för att få sig ett rus
ISA.5.11	och blir sittande långt fram på kvällen
ISA.5.11	heta av vin!
ISA.5.12	Där hörs lyra och harpa, tamburin och flöjt,
ISA.5.12	medan vinet flödar på deras fester.
ISA.5.12	Men Herrens verk ser de inte,
ISA.5.12	vad han gör märker de inte.
ISA.5.13	Därför skall mitt folk föras bort,
ISA.5.13	ty de saknar förstånd.
ISA.5.13	Stormännen skall dö av hunger,
ISA.5.13	den larmande hopen försmäkta av törst.
ISA.5.14	Därför öppnar dödsriket sitt gap,
ISA.5.14	spärrar upp sina breda käftar,
ISA.5.14	och stadens förnäma skall störta dit ner,
ISA.5.14	hela den högljudda, larmande hopen,
ISA.5.14	de som nu festar i staden.
ISA.5.15	Därför kuvades människan,
ISA.5.15	därför tvangs hon på knä,
ISA.5.15	och de stolta tvangs att sänka blicken.
ISA.5.16	Men Herren Sebaot visade sig i sin storhet
ISA.5.16	när han fällde sin dom,
ISA.5.16	Gud, den Helige, framstod i sin helighet
ISA.5.16	när rättvisa skipades.
ISA.5.17	Där skall lammen vallas som på en äng,
ISA.5.17	bland de dräptas ruiner skall killingar beta.
ISA.5.18	Ve dem som drar till sig straffet med lögnens rep
ISA.5.18	och straffdomen med falskhetens lina,
ISA.5.19	de som säger:
ISA.5.19	»Må han skynda sig,
ISA.5.19	må han snart utföra sitt verk,
ISA.5.19	så att vi får se det.
ISA.5.19	Må det komma, må det ske,
ISA.5.19	det som Israels Helige har bestämt,
ISA.5.19	så att vi får uppleva det.«
ISA.5.20	Ve dem som kallar ont för gott och gott för ont,
ISA.5.20	som gör mörker till ljus och ljus till mörker,
ISA.5.20	surt till sött och sött till surt!
ISA.5.21	Ve dem som är visa i egna ögon
ISA.5.21	och anser sig själva kloka!
ISA.5.22	Ve dem som är hjältar i att dricka
ISA.5.22	och mästare i att blanda sitt vin!
ISA.5.23	De friar den skyldige för mutor
ISA.5.23	och vägrar den oskyldige hans rätt.
ISA.5.24	Men som halmstrån förtärs av lågan
ISA.5.24	och hö sjunker samman i elden
ISA.5.24	skall deras rot murkna
ISA.5.24	och löven virvla bort som stoft.
ISA.5.24	De har förkastat Herren Sebaots lag,
ISA.5.24	Israels Heliges ord har de föraktat.
ISA.5.25	Därför vredgades Herren på sitt folk,
ISA.5.25	han lyfte handen och slog det.
ISA.5.25	Då bävade bergen
ISA.5.25	och liken låg på gatorna som avskräde.
ISA.5.25	Ändå lade sig inte hans vrede,
ISA.5.25	hans hand är alltjämt lyft.
ISA.5.26	Han skall höja fälttecknet för ett folk i fjärran,
ISA.5.26	locka det hit från jordens ände.
ISA.5.26	I rasande fart skall det komma,
ISA.5.27	ingen är trött eller snubblar,
ISA.5.27	ingen dåsar, ingen sover.
ISA.5.27	Inget bälte lossnar,
ISA.5.27	ingen skorem brister.
ISA.5.28	Deras pilar är vässade,
ISA.5.28	bågarna spända.
ISA.5.28	Hästarnas hovar är hårda som flinta,
ISA.5.28	vagnshjulen virvlar som vinden.
ISA.5.29	Deras rytande är som lejonets,
ISA.5.29	de ryter som unga lejon.
ISA.5.29	Morrande griper de bytet
ISA.5.29	och släpar i väg det,
ISA.5.29	och ingen kan rädda det.
ISA.5.30	Den dagen skall man höra ett rytande
ISA.5.30	som när havet ryter.
ISA.5.30	Blickar man ut över landet
ISA.5.30	råder mörker och nöd,
ISA.5.30	ljuset förmörkas av töcken.
ISA.6.1	Det år då kung Ussia dog såg jag Herren. Han satt på en hög och upphöjd tron, och hans mantelsläp fyllde templet. 
ISA.6.2	Serafer stod ovanför honom, var och en med sex vingar: med två vingar skylde de ansiktet, med två skylde de kroppen och med två flög de. 
ISA.6.3	Och de ropade till varandra:
ISA.6.3	Helig, helig, helig
ISA.6.3	är Herren Sebaot!
ISA.6.3	Hela jorden är full av hans härlighet.
ISA.6.4	Ropet kom trösklarna att skaka i sina fästen, och templet fylldes av rök. 
ISA.6.5	Jag sade:
ISA.6.5	Ve mig! Jag är förlorad,
ISA.6.5	ty jag har orena läppar
ISA.6.5	och jag bor bland ett folk med orena läppar,
ISA.6.5	och mina ögon har sett
ISA.6.5	Konungen, Herren Sebaot.
ISA.6.6	En av seraferna flög fram till mig med ett glödande kol som han hade tagit från altaret med en tång. 
ISA.6.7	Med det vidrörde han min mun och sade: »När detta vidrör dina läppar blir din skuld borttagen och din synd sonad.« 
ISA.6.8	Och jag hörde Herrens röst. Han sade: »Vem skall jag sända, vem vill vara vår budbärare?« Jag svarade: »Jag, sänd mig!« 
ISA.6.9	Då sade han:
ISA.6.9	»Gå och säg till detta folk:
ISA.6.9	’Ni skall höra men ingenting förstå,
ISA.6.9	ni skall se men ingenting fatta.’
ISA.6.10	Förstocka detta folk,
ISA.6.10	täpp till deras öron,
ISA.6.10	täck för deras ögon,
ISA.6.10	så att de ingenting ser,
ISA.6.10	ingenting hör,
ISA.6.10	ingenting förstår
ISA.6.10	och inte vänder om och blir botade.«
ISA.6.11	Jag frågade: »Hur länge, Herre?« Han svarade:
ISA.6.11	»Tills städerna ligger i ruiner
ISA.6.11	och ingen bor i dem,
ISA.6.11	tills husen står tomma
ISA.6.11	och åkrarna ligger övergivna.«
ISA.6.12	Herren skall föra människorna långt bort,
ISA.6.12	och landet skall lämnas öde.
ISA.6.13	När en tiondel ännu är kvar
ISA.6.13	skall också den tillintetgöras,
ISA.6.13	så som man bryter upp stubben
ISA.6.13	efter en terebint eller ek.
ISA.6.13	— Ett heligt släkte är den stubben.
ISA.7.1	På den tid då Achas, son till Jotam, son till Ussia, var kung över Juda angrep Arams kung Resin Jerusalem tillsammans med Israels kung Pekach, Remaljas son, men de lyckades inte erövra staden. 
ISA.7.2	När man vid hovet fick veta att arameerna stod i Efraim skakades kungen och hans folk som när skogens träd skakas av stormen. 
ISA.7.3	Då sade Herren till Jesaja: »Ta med dig din son Shear Jashuv, ’En rest vänder om’, och gå ut och möt Achas vid slutet av kanalen från Övre dammen, på vägen till Valkarfältet, 
ISA.7.4	och säg till honom: Se till att du bevarar ditt lugn! Var inte rädd, förlora inte modet inför dessa båda rykande vedpinnar, Resin med arameerna och Remaljas son, hur de än må rasa. 
ISA.7.5	Arameerna har gjort upp planer mot dig, tillsammans med efraimiterna och Remaljas son, och sagt 
ISA.7.6	att de skall anfalla Juda. De vill sätta skräck i landet, betvinga det och göra Taveals son till kung.
ISA.7.7	Men så säger Herren Gud:
ISA.7.7	Det skall inte lyckas,
ISA.7.7	det skall inte ske.
ISA.7.8	Aram behärskas av Damaskus
ISA.7.8	och Damaskus av Resin.
ISA.7.8	Sextiofem år till,
ISA.7.8	och Efraim blir utplånat som folk.
ISA.7.9	Efraim behärskas av Samaria
ISA.7.9	och Samaria av Remaljas son.
ISA.7.9	Om inte er tro består,
ISA.7.9	skall inte ni bestå.«
ISA.7.10	Vidare sade Herren till Achas: 
ISA.7.11	»Begär ett tecken av Herren, din Gud, nerifrån dödsriket eller uppifrån höjden.« 
ISA.7.12	Men Achas svarade: »Nej. Jag vill inte sätta Herren på prov.« 
ISA.7.13	Då sade Jesaja: »Lyssna nu, Davids ätt! Är det inte nog att ni misstror människors förmåga, skall ni också misstro min Guds förmåga? 
ISA.7.14	Då skall Herren själv ge er ett tecken: Den unga kvinnan är havande och skall föda en son, och hon skall ge honom namnet Immanu El, ’Gud med oss’. 
ISA.7.15	Grädde och honung skall han leva av när han har lärt sig att förkasta det onda och välja det goda. 
ISA.7.16	Ty innan pojken har lärt sig att förkasta det onda och välja det goda skall det land vars båda kungar du fasar för lämnas öde. 
ISA.7.17	Herren skall låta dig och ditt folk och din faders ätt drabbas av sådana tider som det inte har varit sedan Efraim lösgjorde sig från Juda — kungen av Assyrien.«
ISA.7.18	Den dagen skall Herren locka hit
ISA.7.18	flugorna längst bort vid Egyptens floder
ISA.7.18	och bina i Assyrien.
ISA.7.19	Hela svärmen skall komma och slå ner
ISA.7.19	i bäckraviner och klippskrevor,
ISA.7.19	bland törnen och snår.
ISA.7.20	Den dagen skall Herren
ISA.7.20	med den lejda kniven från andra sidan Eufrat
ISA.7.20	— kungen av Assyrien —
ISA.7.20	raka av håret från huvud och kön,
ISA.7.20	även skägget skär den bort.
ISA.7.21	Den dagen skall var och en hålla en ko och två får. 
ISA.7.22	Ändå skall man få så mycket mjölk att man kan leva av grädde. Ja, av grädde och honung skall alla leva som är kvar i landet.
ISA.7.23	Den dagen skall den jord som nu har tusen vinstockar och värderas till tusen siklar silver bli full av tistel och törne. 
ISA.7.24	Med pil och båge skall man gå dit, ty landet blir fullt av tistel och törne. 
ISA.7.25	De berg där man nu arbetar med hacka skall man hålla sig borta från på grund av tistel och törne. Där skall korna släppas på bete och fåren trampa ner.
ISA.8.1	Herren sade till mig: »Tag en stor tavla och rista med outplånlig skrift: Maher shalal hash bas, ’Snart rov strax byte’.« 
ISA.8.2	Jag skaffade mig pålitliga vittnen: prästen Uria och Sakarja, Jeverekjas son. 
ISA.8.3	Sedan var jag tillsammans med profetissan, och hon blev havande och födde en son. Herren sade till mig: »Ge honom namnet Maher shalal hash bas. 
ISA.8.4	Ty innan pojken kan säga pappa och mamma skall Damaskus rikedomar och bytet från Samaria bäras fram inför kungen av Assyrien.«
ISA.8.5	Åter talade Herren till mig och sade: 
ISA.8.6	»Detta folk förkastar Siloas vatten, som flyter så stilla, och tappar modet inför Resin och Remaljas son. 
ISA.8.7	Därför skall Herren låta Eufrat skölja över dem med sitt väldiga vattenflöde — kungen av Assyrien med hela hans makt. Det skall bli en flod som stiger över alla bräddar och går över alla vallar, 
ISA.8.8	den skall välla fram över Juda och svepa fram som en stormflod tills vattnet når upp till halsen. — Hans utbredda vingar skall täcka ditt land i hela dess vidd, Immanu El.«
ISA.8.9	Folk, slut er samman
ISA.8.9	— ni skall ändå krossas.
ISA.8.9	Lyssna, alla länder i fjärran!
ISA.8.9	Rusta er — ni skall krossas,
ISA.8.9	rusta er — ni skall krossas.
ISA.8.10	Smid planer — de skall slå fel,
ISA.8.10	ge order — de skall inte utföras.
ISA.8.10	Ty Gud är med oss.
ISA.8.11	Detta är vad Herren sade till mig när han grep tag i mig och varnade mig för att följa samma väg som detta folk: 
ISA.8.12	»Kalla inte allt för stämpling som detta folk kallar stämpling. Frukta inte det som de fruktar, bäva inte för det. 
ISA.8.13	Inse att det är Herren Sebaot som stämplar mot er — honom skall ni frukta, honom skall ni bäva för. 
ISA.8.14	Ja, han stämplar mot Israels båda folk, han skall bli en sten som de snavar på och en klippa som de stöter emot, och för Jerusalems invånare skall han bli en snara och en fälla. 
ISA.8.15	Många skall snava på den, falla och krossas, snärjas och fångas.«
ISA.8.16	Jag vill knyta in min undervisning, jag vill gömma mitt budskap under sigill i mina lärjungar. 
ISA.8.17	Jag vill vänta på Herren, som döljer sitt ansikte för Jakobs folk, och sätta mitt hopp till honom. 
ISA.8.18	Se, jag och barnen som Herren har gett mig har blivit tecken och förebud i Israel från Herren Sebaot som bor på Sions berg.
ISA.8.19+ISA.8.20	Man säger till er: »Fråga de dödas andar och spådomsandarna, de som väser och stönar!« — Ja, skall inte ett folk fråga sina gudar, be de döda om budskap och undervisning för de levandes skull? — Så talar de för vilka ingen gryning finns.
ISA.8.21	Plågade och hungrande skall de ströva omkring i landet, och i sin hunger skall de gripas av raseri och förbanna sin kung och sina gudar. De må vända sig upp mot höjden 
ISA.8.22	eller se ut över jorden, överallt råder nöd och mörker, en ångestens natt, töcken utan någon ljusning.
ISA.9.1	Men natten skall vika där ångest nu råder.
ISA.9.1	Om den förste slog bara lätt mot Sebulons land och Naftalis land, så har den siste slagit med full kraft västerut, mot landet på andra sidan Jordan, mot de främmande folkens område.
ISA.9.2	Det folk som vandrar i mörkret
ISA.9.2	ser ett stort ljus,
ISA.9.2	över dem som bor i mörkrets land
ISA.9.2	strålar ljuset fram.
ISA.9.3	Du låter jublet stiga,
ISA.9.3	du gör glädjen stor.
ISA.9.3	De gläds inför dig
ISA.9.3	som man gläds vid skörden,
ISA.9.3	som man jublar när bytet fördelas.
ISA.9.4	Oket som tyngde dem,
ISA.9.4	stången på deras axlar,
ISA.9.4	förtryckarens piska
ISA.9.4	bryter du sönder,
ISA.9.4	som den dag då Midjan besegrades.
ISA.9.5	Stöveln som bars i striden
ISA.9.5	och manteln som fläckats av blod,
ISA.9.5	allt detta skall brännas, förtäras av eld.
ISA.9.6	Ty ett barn har fötts,
ISA.9.6	en son är oss given.
ISA.9.6	Väldet är lagt på hans axlar,
ISA.9.6	och detta är hans namn:
ISA.9.6	Allvis härskare,
ISA.9.6	Gudomlig hjälte,
ISA.9.6	Evig fader,
ISA.9.6	Fredsfurste.
ISA.9.7	Väldet skall bli stort,
ISA.9.7	fredens välsignelser utan gräns
ISA.9.7	för Davids tron och hans rike.
ISA.9.7	Det skall befästas och hållas vid makt
ISA.9.7	med rätt och rättfärdighet
ISA.9.7	nu och för evigt.
ISA.9.7	Herren Sebaots lidelse
ISA.9.7	skall göra detta.
ISA.9.8	Herren sände ett ord mot Jakob,
ISA.9.8	hans ord drabbade Israel.
ISA.9.9	Hela folket fick erfara det,
ISA.9.9	Efraim och Samarias invånare.
ISA.9.9	Men i stolthet och övermod sade de:
ISA.9.10	»Murar av tegel har fallit,
ISA.9.10	då bygger vi nya med huggen sten.
ISA.9.10	Bjälkar av sykomor har knäckts,
ISA.9.10	då tar vi ceder i stället.«
ISA.9.11	Herren lät deras motståndare triumfera
ISA.9.11	och hetsade deras fiender mot dem,
ISA.9.12	arameerna från öster, filisteerna från väster,
ISA.9.12	glupskt högg de in på Israel.
ISA.9.12	Ändå lade sig inte hans vrede,
ISA.9.12	hans hand är alltjämt lyft.
ISA.9.13	Men folket vände inte om till honom som slog,
ISA.9.13	Herren Sebaot sökte de inte.
ISA.9.14	Då högg Herren av Israel huvud och svans,
ISA.9.14	stam och strå på samma dag.
ISA.9.15	De äldste och de betrodda är huvudet,
ISA.9.15	profeterna som visar fel väg är svansen.
ISA.9.16	De som ledde detta folk förde det vilse,
ISA.9.16	de som blev ledda villades bort.
ISA.9.17	Därför skonade inte Herren deras unga män,
ISA.9.17	hade inget förbarmande med faderlösa och änkor.
ISA.9.17	Gudlösa och nidingar var de alla,
ISA.9.17	vettlöst var allt deras tal.
ISA.9.17	Ändå lade sig inte hans vrede,
ISA.9.17	hans hand är alltjämt lyft.
ISA.9.18	Ondskan brann som en eld
ISA.9.18	och förtärde tistel och törne.
ISA.9.18	Den satte snårskogen i brand
ISA.9.18	och röken steg mot skyn.
ISA.9.19	Av Herren Sebaots vrede brändes landet,
ISA.9.19	och folket blev som det elden förtär,
ISA.9.19	den ene skonade inte den andre.
ISA.9.20	Man högg för sig till höger
ISA.9.20	utan att bli mätt,
ISA.9.20	man rev åt sig till vänster
ISA.9.20	men var lika hungrig.
ISA.9.20	Alla högg in på varandra:
ISA.9.21	Manasse på Efraim, Efraim på Manasse,
ISA.9.21	och båda tillsammans på Juda.
ISA.9.21	Ändå lade sig inte hans vrede,
ISA.9.21	hans hand är alltjämt lyft.
ISA.10.1	Ve dem som stiftar orättfärdiga lagar
ISA.10.1	och skriver förtryckande stadgar!
ISA.10.2	De förvägrar de svaga rättvisa,
ISA.10.2	berövar de fattiga i mitt folk deras rätt.
ISA.10.2	Änkor blir deras offer,
ISA.10.2	faderlösa plundrar de.
ISA.10.3	Vad skall ni göra på räfstens dag,
ISA.10.3	när förödelsen kommer från fjärran?
ISA.10.3	Till vem skall ni fly för att få hjälp
ISA.10.3	och var skall ni göra av era skatter?
ISA.10.4	Då återstår bara att kröka rygg bland de fångna
ISA.10.4	eller att falla bland de dräpta.
ISA.10.4	Ändå lade sig inte hans vrede,
ISA.10.4	hans hand är alltjämt lyft.
ISA.10.5	Ve Assur, min vredes käpp,
ISA.10.5	min rasande vredes piska!
ISA.10.6	Mot ett gudlöst folk sänder jag honom,
ISA.10.6	mot dem som har väckt min vrede,
ISA.10.6	för att han skall röva och plundra
ISA.10.6	och trampa ner dem som gatans modd.
ISA.10.7	Men han förstår det inte så,
ISA.10.7	hans tanke är en annan.
ISA.10.7	Vad han vill är att förhärja
ISA.10.7	och att utplåna folk efter folk.
ISA.10.8	Han säger:
ISA.10.8	»Är inte alla mina hövdingar kungar?
ISA.10.9	Det gick ju Kalno som Karkemish,
ISA.10.9	Hamat som Arpad,
ISA.10.9	Samaria som Damaskus.
ISA.10.10	Jag betvingade avgudarikena, och ändå var deras gudar förmer än Jerusalems och Samarias. 
ISA.10.11	Skulle jag inte kunna göra med Jerusalem och dess avgudabilder så som jag gjorde med Samaria och dess beläten?«
ISA.10.12	När Herren fullbordar sitt verk på Sions berg och i Jerusalem skall den assyriske kungen ställas till svars för det han gjort i sitt övermod och för sin stolthet och förhävelse, 
ISA.10.13	då han säger:
ISA.10.13	»Detta gjorde jag av egen kraft,
ISA.10.13	i min oändliga vishet.
ISA.10.13	Jag flyttade folkens gränser
ISA.10.13	och plundrade deras förråd,
ISA.10.13	allsmäktig störtade jag härskare från tronen.
ISA.10.14	Som man sträcker handen mot fågelboet,
ISA.10.14	så sträckte jag mig efter folkens skatter,
ISA.10.14	och som man samlar de övergivna äggen,
ISA.10.14	samlade jag alla jordens länder.
ISA.10.14	Ingen så mycket som slog med vingen
ISA.10.14	eller öppnade näbben och pep.«
ISA.10.15	Skall yxan förhäva sig mot den som hugger?
ISA.10.15	Är sågen förmer än den som sågar?
ISA.10.15	Som om käppen håller sin bärare,
ISA.10.15	som om staven bär den som inte är av trä!
ISA.10.16	Därför skall Härskaren Herren Sebaot
ISA.10.16	sända tvinsot på hans kraftiga karlar,
ISA.10.16	under ett ståtligt yttre
ISA.10.16	skall det brinna som en brännande eld.
ISA.10.17	Israels Ljus skall bli till en eld,
ISA.10.17	dess Helige bli till en flamma
ISA.10.17	som bränner och förtär hans törne och tistel,
ISA.10.17	allt på en enda dag.
ISA.10.18	Hans praktfulla skogar och trädgårdar
ISA.10.18	skall han förstöra i grund.
ISA.10.18	Det skall bli som när en sjuk tynar bort.
ISA.10.19	De träd som blir kvar i hans skog
ISA.10.19	är så få att ett barn kan räkna dem.
ISA.10.20	Den dagen skall Israels rest, Jakobs skonade skara, inte längre förlita sig på honom som slog dem utan fast förlita sig på Herren, Israels Helige. 
ISA.10.21	En rest skall vända om, Jakobs rest, till Gud, Hjälten. 
ISA.10.22	Om än ditt folk, Israel, vore som havets sand, skall bara en rest vända om. Förintelse är beslutad, en rättvisans stormflod. 
ISA.10.23	Herren Gud Sebaot fullbordar den beslutade förödelsen över hela jorden.
ISA.10.24	Så säger Herren Gud Sebaot: »Du mitt folk som bor på Sion, frukta inte Assur när han slår dig med käppen och lyfter staven mot dig, på samma sätt som Egypten. 
ISA.10.25	Snart, om en liten tid, fullbordas straffet, och min vredesdom över jorden verkställs. 
ISA.10.26	Då skall Herren Sebaot svänga sin piska över honom, som när Midjan besegrades vid Orevklippan, och lyfta sin stav mot havet, på samma sätt som i Egypten. 
ISA.10.27	Den dagen skall Assurs börda lyftas från dina axlar och oket på din nacke knäckas.«
ISA.10.27	Han drar ut från Pene-Shemen,
ISA.10.28	rycker fram mot Ajat,
ISA.10.28	går genom Migron,
ISA.10.28	lämnar trossen i Mikmas.
ISA.10.29	Han passerar genom passet,
ISA.10.29	tar nattkvarter i Geva.
ISA.10.29	Rama bävar,
ISA.10.29	Sauls Giva flyr.
ISA.10.30	Ropa, Gallim!
ISA.10.30	Lyssna, Lajsha!
ISA.10.30	Svara henne, Anatot!
ISA.10.31	Madmena tar till flykten,
ISA.10.31	folket i Gevim sätter sig i säkerhet.
ISA.10.32	Redan i dag skall han stå i Nov,
ISA.10.32	beredd att slå mot Sions berg,
ISA.10.32	mot Jerusalems höjd.
ISA.10.33	Men då:
ISA.10.33	Härskaren Herren Sebaot hugger av
ISA.10.33	trädens kronor med skrämmande kraft,
ISA.10.33	de resliga fälls,
ISA.10.33	de höga huggs ner.
ISA.10.34	Snårskogen röjs med yxan,
ISA.10.34	Libanons väldiga skog mejas ner.
ISA.11.1	En gren skall växa ur Jishajs avhuggna stam,
ISA.11.1	ett skott skall skjuta upp ur hans rot.
ISA.11.2	Han är fylld av Herrens ande,
ISA.11.2	vishetens och insiktens ande,
ISA.11.2	klokhetens och kraftens ande,
ISA.11.2	kunskapens och gudsfruktans ande.
ISA.11.3	Han dömer inte efter skenet,
ISA.11.3	skipar inte rätt efter rykten.
ISA.11.4	Rättvist dömer han de svaga,
ISA.11.4	med oväld skipar han rätt åt de fattiga i landet.
ISA.11.4	Hans ord är en käpp på våldsmännens rygg,
ISA.11.4	de ondas liv blåses ut av hans tal.
ISA.11.5	Rättvisan är hans bälte,
ISA.11.5	troheten bär han kring livet.
ISA.11.6	Då skall vargen bo med lammet,
ISA.11.6	pantern ligga vid killingens sida.
ISA.11.6	Kalv och lejon går i bet
ISA.11.6	och en liten pojke vallar dem.
ISA.11.7	Kon och björnen betar tillsammans,
ISA.11.7	deras ungar ligger sida vid sida.
ISA.11.7	Lejonet äter hö som oxen.
ISA.11.8	Spädbarnet leker vid ormens håla,
ISA.11.8	ett barn sticker handen i kobrans bo.
ISA.11.9	Ingenstans på mitt heliga berg
ISA.11.9	skall ske något ont eller vrångt,
ISA.11.9	ty kunskap om Herren skall uppfylla landet,
ISA.11.9	liksom havet är fyllt av vatten.
ISA.11.10	Den dagen skall folken söka sig till Jishajs rot, till honom som står som ett fälttecken för alla folk, och platsen där han tronar skall bli ärad.
ISA.11.11	Den dagen skall Herren åter lyfta sin hand för att friköpa dem som är kvar av hans folk, dem som är kvar i Assyrien och Egypten, Patros och Kush, Elam och Shinar, Hamat och kustländerna.
ISA.11.12	Han skall höja ett fälttecken för folken,
ISA.11.12	förena de skingrade av Israel
ISA.11.12	och samla de kringspridda av Juda
ISA.11.12	från jordens fyra hörn.
ISA.11.13	Då skall Efraims avund upphöra
ISA.11.13	och Judas fiendskap ta slut.
ISA.11.13	Efraim skall inte avundas Juda
ISA.11.13	och Juda inte hysa fiendskap mot Efraim.
ISA.11.14	De skall slå mot filisteernas sluttning i väster,
ISA.11.14	tillsammans plundra folket i öster.
ISA.11.14	Edom och Moab skall falla i deras händer,
ISA.11.14	ammoniterna bli deras lydfolk.
ISA.11.15	Herren skall torrlägga Egyptens havsvik,
ISA.11.15	han skall slå mot Eufrat med sin våldsamma vind,
ISA.11.15	han skall dela floden i sju bäckar
ISA.11.15	och föra dem torrskodda över.
ISA.11.16	Det skall bli en banad väg
ISA.11.16	för dem som är kvar av hans folk,
ISA.11.16	dem som är kvar i Assyrien,
ISA.11.16	så som det var för Israel
ISA.11.16	den gång de drog ut ur Egypten.
ISA.12.1	Den dagen skall du säga:
ISA.12.1	Jag tackar dig, Herre.
ISA.12.1	Du var vred på mig,
ISA.12.1	men din vrede lade sig
ISA.12.1	och du gav mig tröst.
ISA.12.2	Ja, Gud är min räddning,
ISA.12.2	jag är trygg och utan fruktan.
ISA.12.2	Min kraft och mitt värn är Herren,
ISA.12.2	han räddade mig.
ISA.12.3	Jublande skall ni ösa vatten
ISA.12.3	ur räddningens källor.
ISA.12.4	Den dagen skall ni säga:
ISA.12.4	Tacka Herren, åkalla honom,
ISA.12.4	berätta för folken om hans verk,
ISA.12.4	förkunna hans upphöjda namn!
ISA.12.5	Lovsjung Herren för hans väldiga gärningar,
ISA.12.5	gör dem kända över hela jorden!
ISA.12.6	Höj jubelrop,
ISA.12.6	ni som bor på Sion,
ISA.12.6	ty stor är han mitt ibland er,
ISA.12.6	Israels Helige.
ISA.13.1	Budskap om Babylon som Jesaja, Amos son, mottog i sina syner.
ISA.13.2	Höj ett fälttecken på det kala berget,
ISA.13.2	ropa till dem,
ISA.13.2	ge tecken till samling vid furstarnas portar.
ISA.13.3	Jag bådar upp mina invigda
ISA.13.3	att verkställa min vredesdom,
ISA.13.3	jag kallar mina kämpar,
ISA.13.3	mina stolta, jublande skaror.
ISA.13.4	Hör! Vilket larm på bergen,
ISA.13.4	larmet från en stor här.
ISA.13.4	Hör! Vilket brus av folk,
ISA.13.4	de strömmar samman från alla riken.
ISA.13.4	Herren Sebaot mönstrar sin krigshär.
ISA.13.5	De kommer från fjärran land,
ISA.13.5	långt bortifrån himlaranden,
ISA.13.5	Herren och hans vredes verktyg.
ISA.13.5	De skall ödelägga hela jorden.
ISA.13.6	Jämra er, ty Herrens dag är nära,
ISA.13.6	den kommer med våld från den Väldige.
ISA.13.7	Då förlamas alla händer,
ISA.13.7	allt mod rinner bort.
ISA.13.8	De grips av skräck,
ISA.13.8	av ångest och smärta,
ISA.13.8	som en kvinna i barnsnöd.
ISA.13.8	Rådlösa ser de på varandra,
ISA.13.8	deras ansikten bleknar.
ISA.13.9	Skoningslös kommer Herrens dag
ISA.13.9	med vrede och glödande harm.
ISA.13.9	Jorden skall läggas öde,
ISA.13.9	syndarna skall han förinta.
ISA.13.10	Himlavalvets alla stjärnor
ISA.13.10	skall sluta att lysa.
ISA.13.10	Mörk skall solen gå upp,
ISA.13.10	månen skall mista sitt sken.
ISA.13.11	Jag skall straffa jorden för dess ondska,
ISA.13.11	de gudlösa för deras synd.
ISA.13.11	De fräckas högmod skall jag kväsa,
ISA.13.11	kuva tyrannernas stolthet.
ISA.13.12	Människor blir mer sällsynta än guld,
ISA.13.12	ovanligare än guld från Ofir.
ISA.13.13	Ja, himlen skall skälva
ISA.13.13	och jorden skakas ur sitt läge
ISA.13.13	genom Herren Sebaots raseri
ISA.13.13	på hans flammande vredes dag.
ISA.13.14	Som skrämda gaseller
ISA.13.14	eller får som ingen håller samman
ISA.13.14	skall de fly, var och en till sitt eget folk,
ISA.13.14	var och en till sitt eget land.
ISA.13.15	Den som blir fångad skall stickas ner,
ISA.13.15	den som hinns upp skall falla för svärdet.
ISA.13.16	Spädbarnen krossas inför deras ögon,
ISA.13.16	husen plundras, kvinnorna våldtas.
ISA.13.17	Jag skall egga upp mederna mot dem.
ISA.13.17	De bryr sig inte om silver
ISA.13.17	och lockas inte av guld.
ISA.13.18	Deras bågar fäller de unga.
ISA.13.18	De har inget förbarmande med barnen,
ISA.13.18	de skonar inte de små.
ISA.13.19	Med Babylonien, kronan bland riken,
ISA.13.19	kaldeernas prydnad och stolthet,
ISA.13.19	skall det gå som när Gud
ISA.13.19	ödelade Sodom och Gomorra.
ISA.13.20	Ingen skall mer slå sig ner där,
ISA.13.20	obebott skall det ligga från släkte till släkte.
ISA.13.20	Där skall ingen beduin slå upp sitt tält,
ISA.13.20	inga herdar låta hjordarna vila.
ISA.13.21	Men ökendjur skall vila där,
ISA.13.21	husen fyllas av hyenor.
ISA.13.21	Där skall uvar ha sitt tillhåll
ISA.13.21	och gastar hoppa omkring.
ISA.13.22	Vilda hundar skall bo i palatsen,
ISA.13.22	schakaler i de praktfulla salarna.
ISA.13.22	Stunden är inne för Babylonien,
ISA.13.22	dess dagar är räknade.
ISA.14.1	Herren skall förbarma sig över Jakob, på nytt utvälja Israel. Han skall låta folket bo på sin egen mark. Främlingarna som bor där skall sluta sig till dem och förena sig med Jakobs folk. 
ISA.14.2	Folken skall föra dem tillbaka hem, och där, på Herrens mark, skall israeliterna göra dem till sin egendom, till slavar och slavinnor. Deras fångvaktare skall bli deras fångar, de skall bli herrar över sina förtryckare.
ISA.14.3	När Herren låter dig vila från din möda och oro och från den hårda slavtjänst du har tvingats till, 
ISA.14.4	då skall du håna kungen av Babylonien med denna sång:
ISA.14.4	Ack, det är slut med tyrannen,
ISA.14.4	slut med hans vilda framfart!
ISA.14.5	Herren har brutit de gudlösas stav
ISA.14.5	och härskarnas spira,
ISA.14.6	den som i vrede slog folken
ISA.14.6	med slag på slag,
ISA.14.6	den som härskade över dem med grymhet
ISA.14.6	och skoningslöst förföljde dem.
ISA.14.7	Hela världen har fått ro
ISA.14.7	och alla brister ut i jubel.
ISA.14.8	Också cypresserna gläds åt ditt öde
ISA.14.8	och Libanons cedrar:
ISA.14.8	»Nu när du ligger där
ISA.14.8	kommer ingen hit för att fälla oss.«
ISA.14.9	Nere i dödsriket blir det rörelse
ISA.14.9	när man ser dig komma.
ISA.14.9	Skuggorna väcks ur sin dvala,
ISA.14.9	jordens härskare.
ISA.14.9	Folkens alla kungar
ISA.14.9	måste resa sig från sina troner.
ISA.14.10	Alla hälsar de dig med dessa ord:
ISA.14.10	»Nu har också du mist din kraft
ISA.14.10	och blivit som vi.
ISA.14.11	Ner till dödsriket störtade din ståt
ISA.14.11	och dina klingande harpor.
ISA.14.11	Maskar blir din bädd,
ISA.14.11	likmaskar ditt täcke.«
ISA.14.12	Ack, fallit har du från himlen,
ISA.14.12	lysande stjärna, gryningens son,
ISA.14.12	du har krossats mot jorden,
ISA.14.12	du som betvingade folken.
ISA.14.13	Det var du som sade till dig själv:
ISA.14.13	»Upp till himlen skall jag stiga.
ISA.14.13	Ovan Guds stjärnor
ISA.14.13	skall jag resa min tron
ISA.14.13	och ta säte på gudaberget
ISA.14.13	längst uppe i norr.
ISA.14.14	Jag skall stiga upp ovan molnen,
ISA.14.14	jag skall bli som den Högste.«
ISA.14.15	Men ner till dödsriket störtas du,
ISA.14.15	längst ner i avgrundens djup.
ISA.14.16	De som ser dig skärskådar dig,
ISA.14.16	de granskar dig noga:
ISA.14.16	»Är detta den man som skakade världen
ISA.14.16	och fick riken att vackla,
ISA.14.17	förvandlade jorden till öken
ISA.14.17	och lade städer i ruiner,
ISA.14.17	han som aldrig frigav sina fångar?
ISA.14.18	Folkens alla kungar ligger nu ärade,
ISA.14.18	var och en i sitt vilorum,
ISA.14.19	men du ligger utslängd utan grav,
ISA.14.19	ett vämjeligt kadaver,
ISA.14.19	täckt av män som stupat för svärdet.
ISA.14.19	De skall läggas i gravrum av sten,
ISA.14.19	men du är ett lik som man trampar på,
ISA.14.20	du får inte vila i graven med de andra,
ISA.14.20	ty du har förött ditt land och dödat ditt folk.
ISA.14.20	Aldrig mer skall man nämna
ISA.14.20	denna onda ätt.«
ISA.14.21	Gör slaktbänken klar för hans söner,
ISA.14.21	de skall straffas för fädernas synd.
ISA.14.21	Aldrig skall de erövra världen
ISA.14.21	och fylla jorden med skräck.
ISA.14.22	Jag skall komma över dem, säger Herren Sebaot, och utplåna Babylons namn och folk för tid och evighet, säger Herren. 
ISA.14.23	Jag skall göra staden till sumpmark, till en boplats för rördrom. Jag skall låta den försvinna i dyn, säger Herren Sebaot.
ISA.14.24	Herren Sebaot har svurit och sagt:
ISA.14.24	Det jag har bestämt skall ske,
ISA.14.24	det jag har beslutat skall fullbordas.
ISA.14.25	Assyrierna skall krossas i mitt land,
ISA.14.25	på mina berg skall jag trampa ner dem.
ISA.14.25	Då skall oket lyftas av mitt folk,
ISA.14.25	bördan lyftas från deras axlar.
ISA.14.26	Detta är beslutet som drabbar hela världen,
ISA.14.26	detta är den hand som är lyft mot alla folk.
ISA.14.27	Herren Sebaot har fattat beslutet,
ISA.14.27	vem kan upphäva det?
ISA.14.27	Han har lyft sin hand,
ISA.14.27	vem kan hejda honom?
ISA.14.28	Det år då kung Achas dog kom detta budskap:
ISA.14.29	Gläd dig inte, Filisteen,
ISA.14.29	över att staven som slog dig är bruten.
ISA.14.29	Ty av ormens rot skall en kobra komma,
ISA.14.29	den skall föda en flygande drake.
ISA.14.30	De fattiga skall finna bete på mina ängar,
ISA.14.30	de svaga skall vila i trygghet.
ISA.14.30	Men er skall han utrota genom svält,
ISA.14.30	dräpa till sista man.
ISA.14.31	Klaga, port! Jämra dig, stad!
ISA.14.31	Låt hoppet fara, Filisteen!
ISA.14.31	Ty från norr kommer förtryckaren,
ISA.14.31	ingen i hans uppbåd tar till flykten.
ISA.14.32	Vad skall man svara främlingarnas sändebud?
ISA.14.32	»Sion är grundat av Herren,
ISA.14.32	hans arma folk finner där sin tillflykt.«
ISA.15.1	Budskap om Moab.
ISA.15.1	I ödeläggelsens natt
ISA.15.1	lades Ar Moab i ruiner.
ISA.15.1	Ja, i ödeläggelsens natt
ISA.15.1	lades Kir-Moab i ruiner.
ISA.15.2	Divons folk går upp
ISA.15.2	till offerplatserna för att gråta.
ISA.15.2	På Nebo och Medeva
ISA.15.2	ljuder Moabs klagan.
ISA.15.2	Ja, varje hjässa är rakad
ISA.15.2	och varje skägg är avklippt.
ISA.15.3	På gatorna går de i säcktyg,
ISA.15.3	på tak och torg ljuder klagan,
ISA.15.3	tårarna strömmar.
ISA.15.4	Heshbon och Elale klagar,
ISA.15.4	ända till Jahas hörs deras rop.
ISA.15.4	Därför skakar Moab av skräck
ISA.15.4	och förlorar modet.
ISA.15.5	Mitt hjärta vill skrika för Moabs skull.
ISA.15.5	Flyktingarna kommer till Soar och Eglat Shelishia.
ISA.15.5	Uppför sluttningen mot Luchit
ISA.15.5	går folket gråtande.
ISA.15.5	På vägen mot Horonajim
ISA.15.5	höjs klagorop över förödelsen.
ISA.15.6	Nimrims vatten blir ökenmark,
ISA.15.6	gräset torkar, ängen vissnar,
ISA.15.6	inget grönt blir kvar.
ISA.15.7	Allt de har sparat, alla förråd,
ISA.15.7	bär de nu över Pilträdsbäcken.
ISA.15.8	Runt hela Moab ljuder klagan,
ISA.15.8	jämmerropen hörs till Eglajim,
ISA.15.8	ja, ända till Beer Elim.
ISA.15.9	Dimons vatten fylls av blod.
ISA.15.9	Nya plågor skall jag sända över Dimon,
ISA.15.9	ett lejon mot dem som har skonats i Moab,
ISA.15.9	mot det som är kvar av Adma.
ISA.16.1	Sänd ett lamm från härskaren i landet,
ISA.16.1	från klippan i öknen till Sions berg.
ISA.16.1	— 
ISA.16.2	Likt skrämda fåglar som flyr ur redet
ISA.16.2	skall Moabs döttrar komma
ISA.16.2	till Arnons vadställen. —
ISA.16.3	»Ge oss råd, visa en väg!
ISA.16.3	Låt din skugga mitt på dagen
ISA.16.3	bli som nattens skyddande mörker.
ISA.16.3	Göm de skingrade, röj inte de flyende!
ISA.16.4	Låt Moabs skingrade folk
ISA.16.4	få en fristad hos dig.
ISA.16.4	Var deras skydd mot skövlaren.«
ISA.16.4	»När våldet upphör
ISA.16.4	och skövlandet är slut,
ISA.16.4	när den som förtrycker landet är borta,
ISA.16.5	då skall av nåd en tron bli rest,
ISA.16.5	och genom Guds trofasthet
ISA.16.5	skall en domare regera i Davids borg,
ISA.16.5	en som söker rättvisan
ISA.16.5	och vet vad rätten kräver.«
ISA.16.6	Vi har sett Moabs högmod,
ISA.16.6	det måttlösa,
ISA.16.6	hans övermod, högmod och fräckhet.
ISA.16.6	Skamlöst är hans skrävel.
ISA.16.7	Därför jämrar sig moabiterna,
ISA.16.7	de jämrar sig alla över Moab.
ISA.16.7	Förkrossade tänker de
ISA.16.7	på Kir-Haresets druvkakor.
ISA.16.8	Ty förstörda är Heshbons terrasser,
ISA.16.8	förtorkade Sivmas vinrankor,
ISA.16.8	vars ädla druvor
ISA.16.8	betvingade folkens härskare.
ISA.16.8	Rankorna nådde ända till Jaser,
ISA.16.8	slingrade sig ut i öknen
ISA.16.8	och sträckte sig ut över havet.
ISA.16.9	Därför vill jag gråta med Jaser
ISA.16.9	över Sivmas vinrankor,
ISA.16.9	jag vill låta mina tårar strömma
ISA.16.9	över er, Heshbon och Elale.
ISA.16.9	Ty då ni bärgade er frukt och er säd
ISA.16.9	överfölls ni av skövlare.
ISA.16.10	Trädgården tömdes på glädje och fröjd,
ISA.16.10	ingen sjunger och ropar i vingården.
ISA.16.10	Ingen trampar vin i pressarna,
ISA.16.10	skörderopen har upphört.
ISA.16.11	Därför klagar mitt hjärta över Moab som en lyra,
ISA.16.11	min själ klagar över Kir-Heres.
ISA.16.12	När moabiterna mödar sig på offerplatsen och går till sin helgedom för att be, åstadkommer de ingenting.
ISA.16.13	Detta var det ord som Herren talade till Moab den gången. 
ISA.16.14	Nu säger Herren så: Om tre år, som skall vara som en daglönares år, skall Moab med hela sitt myller av folk bli förödmjukat. Bara en obetydlig liten rest blir kvar.
ISA.17.1	Budskap om Damaskus.
ISA.17.1	Damaskus skall utplånas som stad
ISA.17.1	och bli en ruinhög, 
ISA.17.2	övergiven för alltid.
ISA.17.2	Dess lydstäder lämnas åt boskapshjordar,
ISA.17.2	som kan vila ostörda där.
ISA.17.3	Efraim skall förlora sin borg,
ISA.17.3	Damaskus sitt kungavälde.
ISA.17.3	Med det som blir kvar av Aram
ISA.17.3	skall det gå som med Israels glans.
ISA.17.3	Detta är Herren Sebaots ord.
ISA.17.4	Den dagen bleknar Jakobs glans
ISA.17.4	och all hans frodighet förtvinar.
ISA.17.5	Det blir som vid skörden:
ISA.17.5	man tar ett knippe med handen
ISA.17.5	och skär av axen.
ISA.17.5	Det blir som när man plockar ax
ISA.17.5	i Refaimdalen.
ISA.17.6	En efterskörd är allt som blir kvar,
ISA.17.6	som när man slår ner oliver:
ISA.17.6	ett par tre frukter uppe i toppen,
ISA.17.6	fyra fem på trädets grenar.
ISA.17.6	Detta är Herrens, Israels Guds, ord.
ISA.17.7	Den dagen skall människorna vända sig till sin skapare och rikta sina blickar mot Israels Helige. 
ISA.17.8	De skall inte vända sig till altarna, som de själva har byggt, inte rikta sina blickar mot det som de gjort med egna händer, asherapålarna och rökelsealtarna.
ISA.17.9	Den dagen skall dina städer ligga lika övergivna som de städer som amoreerna och hiveerna övergav när israeliterna kom. Allt skall bli öde.
ISA.17.10	Du har glömt Gud, din räddning,
ISA.17.10	inte tänkt på klippan, din tillflykt.
ISA.17.10	Därför:
ISA.17.10	du kan göra planteringar åt den ljuvlige,
ISA.17.10	så frön till rankor åt den främmande,
ISA.17.11	du kan få plantorna att växa höga
ISA.17.11	samma dag du sätter dem
ISA.17.11	och låta det du sår
ISA.17.11	spira redan på morgonen —
ISA.17.11	ändå slår skörden fel på plågans dag,
ISA.17.11	ingen lindring finns för smärtan.
ISA.17.12	Vilket dån från tallösa folk,
ISA.17.12	ett dån som när havet dånar!
ISA.17.12	Vilket brus av folk,
ISA.17.12	ett brus som när väldiga vatten brusar!
ISA.17.13	Men när Herren ryter mot dem,
ISA.17.13	flyr de bort i fjärran
ISA.17.13	som agnar jagade av vinden över bergen,
ISA.17.13	som tisteldun i stormen.
ISA.17.14	På kvällen råder skräck,
ISA.17.14	i gryningen är de borta.
ISA.17.14	Detta blir plundrarnas lott,
ISA.17.14	skövlarnas öde.
ISA.18.1	Du land som surrar av flygfän
ISA.18.1	— land bortom floderna i Kush —
ISA.18.2	du som skickar sändebud över havet,
ISA.18.2	i papyrusskepp ut på vattnet!
ISA.18.2	Ge er av, snabba budbärare,
ISA.18.2	till ert resliga, svartglänsande folk,
ISA.18.2	som är fruktat vida omkring,
ISA.18.2	det starka och segerrika folket,
ISA.18.2	vars land är genomskuret av floder.
ISA.18.3	Alla ni som bygger och bor på jorden,
ISA.18.3	ge akt när fälttecknet höjs på bergen,
ISA.18.3	lyssna när hornet ljuder!
ISA.18.4	Så säger Herren till mig:
ISA.18.4	»Lugnt ser jag på från min boning
ISA.18.4	medan luften dallrar i solvärmen
ISA.18.4	och daggen faller rikt i skördetiden.«
ISA.18.5	Ty innan säden ännu skördats,
ISA.18.5	när vinrankans blomma fallit av
ISA.18.5	och druvan börjar mogna,
ISA.18.5	då skär man av skotten med kniv
ISA.18.5	och hugger bort revorna.
ISA.18.6	Allt skall lämnas åt rovfåglarna i bergen
ISA.18.6	och åt markens djur.
ISA.18.6	Det räcker både sommar och vinter
ISA.18.6	för fåglarna och markens alla djur.
ISA.18.7	När den tiden kommer skall tribut till Herren Sebaot lämnas av det resliga, svartglänsande folket, som är fruktat vida omkring, det starka och segerrika folket, vars land är genomskuret av floder, den skall lämnas på platsen för Herren Sebaots namn, Sions berg.
ISA.19.1	Budskap om Egypten.
ISA.19.1	Herren rider på snabba skyar,
ISA.19.1	han kommer till Egypten.
ISA.19.1	Egyptens avgudar darrar inför honom,
ISA.19.1	egypterna skälver av skräck.
ISA.19.2	»Jag hetsar Egypten mot Egypten,
ISA.19.2	så att alla strider mot alla,
ISA.19.2	stad mot stad, rike mot rike.
ISA.19.3	Egypterna mister sans och vett,
ISA.19.3	jag gör deras planer om intet.
ISA.19.3	De måste fråga avgudar och gengångare,
ISA.19.3	de dödas andar och spådomsandar.
ISA.19.4	Jag skall lämna egypterna
ISA.19.4	i en hård herres våld,
ISA.19.4	en grym kung skall råda över dem.«
ISA.19.4	Detta är Härskaren Herren Sebaots ord.
ISA.19.5	Vattnet skall ta slut i Nilen,
ISA.19.5	floden sina och torka ut.
ISA.19.6	Kanalerna skall stinka,
ISA.19.6	Nildeltat tömmas på vatten.
ISA.19.6	Säv och rör skall svartna,
ISA.19.7	vassruggarna vid Nilens mynning.
ISA.19.7	Allt som såtts längs floden
ISA.19.7	torkar, virvlar bort och försvinner.
ISA.19.8	Alla fiskare sörjer och klagar,
ISA.19.8	de som lägger ut rev i floden.
ISA.19.8	De som kastar ut sina nät
ISA.19.8	grips av vanmakt.
ISA.19.9	Linodlarna ger upp hoppet,
ISA.19.9	häcklerskor och vävare bleknar,
ISA.19.10	lärftmakarna står betryckta,
ISA.19.10	alla daglönare förlorar modet.
ISA.19.11	Rena dårar är furstarna i Soan,
ISA.19.11	de visa ger farao enfaldiga råd.
ISA.19.11	Hur kan ni säga till farao:
ISA.19.11	»Vi är söner av visa män,
ISA.19.11	vi stammar från forntidens kungar.«
ISA.19.12	Var är de nu, dina visa?
ISA.19.12	Må de berätta och låta dig veta
ISA.19.12	vad Herren Sebaot beslutat om Egypten.
ISA.19.13	Soans furstar handlar som dårar,
ISA.19.13	Memfis furstar låter sig luras,
ISA.19.13	stamhövdingarna leder Egypten vilse.
ISA.19.14	Herren har fyllt dem med förvillelse,
ISA.19.14	därför får de egypterna att ragla
ISA.19.14	vad de än tar sig för,
ISA.19.14	som en drucken raglar i sina spyor.
ISA.19.15	Ingenting skall lyckas för Egypten,
ISA.19.15	varken för huvud eller svans,
ISA.19.15	stam eller strå.
ISA.19.16	Den dagen skall egypterna bli som kvinnor, de skall darra och bäva när Herren Sebaot lyfter handen mot dem. 
ISA.19.17	Juda land skall bli en fasa för egypterna. När de hör det namnet nämnas skall de bäva inför det beslut som Herren Sebaot har fattat om dem.
ISA.19.18	Den dagen skall det i Egypten finnas fem städer där man talar Kanaans språk och där man svär vid Herren Sebaot. En av dem skall heta Ir Haheres.
ISA.19.19	Den dagen skall det finnas ett altare åt Herren mitt inne i Egypten och en stod åt Herren vid landets gräns. 
ISA.19.20	Detta skall i Egypten vara tecken och vittnesbörd om Herren Sebaot. När de ropar till Herren och klagar över sina förtryckare skall han sända en befriare som kämpar för dem och räddar dem. 
ISA.19.21	Herren skall göra sig känd för egypterna, och egypterna skall lära känna Herren den dagen. De skall frambära slaktoffer och matoffer, de skall avge löften till Herren som de också skall få infria. 
ISA.19.22	Herren skall slå egypterna, slå men också bota. När de omvänder sig till Herren skall han bönhöra dem och bota dem.
ISA.19.23	Den dagen skall det finnas en banad väg från Egypten till Assyrien, och assyrierna skall komma till Egypten och egypterna till Assyrien, och egypterna skall frambära offer tillsammans med assyrierna.
ISA.19.24	Den dagen skall Israel vara jämställt med Egypten och Assyrien och bli en välsignelse på jorden, 
ISA.19.25	när Herren Sebaot välsignar jorden och säger:
ISA.19.25	Välsignat är Egypten, mitt folk,
ISA.19.25	Assyrien, mitt eget verk,
ISA.19.25	Israel, min egendom.
ISA.20.1	Det år då den assyriske kungen Sargon sände sin överbefälhavare till Ashdod och han angrep och intog staden, 
ISA.20.2	då talade Herren genom Jesaja, Amos son. Han sade: »Lägg av säcktyget du bär om livet och ta av sandalerna du har på fötterna.« Jesaja gjorde så och gick naken och barfota.
ISA.20.3	Herren sade: »Liksom min tjänare Jesaja har gått naken och barfota i tre år som ett tecken och förebud om Egypten och Kush, 
ISA.20.4	så skall både unga och gamla gå nakna och barfota när den assyriske kungen för egypterna i fångenskap och driver kushiterna i landsflykt. De skall få gå med baken bar, Egypten är blottat. 
ISA.20.5	Då skall alla stå där förkrossade och besvikna på det Kush de satte sitt hopp till och det Egypten de var så stolta över.«
ISA.20.6	Den dagen skall de som bor vid denna kust säga: »Så gick det med dem vi hoppades på, dem vi sökte hjälp hos för att bli räddade från den assyriske kungen! Hur skall då vi komma undan?«
ISA.21.1	Från öknen. Ett budskap.
ISA.21.1	Som stormen drar genom Negev,
ISA.21.1	så kommer det från öknen,
ISA.21.1	från det skrämmande landet.
ISA.21.2	En grym syn har uppenbarats för mig:
ISA.21.2	Förrädare förråder,
ISA.21.2	härjare härjar.
ISA.21.2	»Framåt, Elam!
ISA.21.2	Till anfall, Medien!
ISA.21.2	Jag gör slut på all jämmer.«
ISA.21.3	Därför skälver jag i hela kroppen
ISA.21.3	och våndas som en födande kvinna.
ISA.21.3	Jag skakas av vad jag hör,
ISA.21.3	fasar för vad jag ser.
ISA.21.4	Jag grips av svindel,
ISA.21.4	jag överväldigas av skräck.
ISA.21.4	Skymningen jag längtade till
ISA.21.4	skrämmer mig nu.
ISA.21.5	Det dukas ett bord,
ISA.21.5	dynor läggs ut,
ISA.21.5	man äter och dricker.
ISA.21.5	»Res er, furstar!
ISA.21.5	Smörj era sköldar!«
ISA.21.6	Så sade Herren till mig:
ISA.21.6	Ställ ut en vaktpost,
ISA.21.6	som skall kungöra vad han ser.
ISA.21.7	Ser han vagnar dragna av hästar,
ISA.21.7	ryttare på åsnor, ryttare på kameler,
ISA.21.7	då skall han lyssna,
ISA.21.7	lyssna noga.
ISA.21.8	Och spejaren ropade:
ISA.21.8	»Dagarna i ända håller jag vakt,
ISA.21.8	Herre, natt efter natt står jag på post.
ISA.21.9	Se! Nu kommer män
ISA.21.9	på vagnar dragna av hästar.«
ISA.21.9	Då sade han:
ISA.21.9	»Det har fallit, Babylon har fallit!
ISA.21.9	Alla dess gudabilder
ISA.21.9	ligger krossade på marken!«
ISA.21.10	Du mitt söndertröskade folk,
ISA.21.10	vad jag har hört från Herren Sebaot,
ISA.21.10	Israels Gud,
ISA.21.10	det har jag kungjort för er.
ISA.21.11	Budskap om Duma.
ISA.21.11	Ett rop når mig från Seir:
ISA.21.11	»Väktare, när tar natten slut?
ISA.21.11	Väktare, när tar natten slut?«
ISA.21.12	Väktaren svarar:
ISA.21.12	»Morgonen har kommit,
ISA.21.12	ändå är det natt.
ISA.21.12	Vill ni fråga mer,
ISA.21.12	kom tillbaka igen.«
ISA.21.13	I ödemarken. Ett budskap.
ISA.21.13	Bland snåren i ödemarken
ISA.21.13	skall ni övernatta,
ISA.21.13	karavaner från Dedan.
ISA.21.14	Gå ut till de törstande med vatten,
ISA.21.14	ni som bor i Tema,
ISA.21.14	möt de flyende med bröd!
ISA.21.15	Ty de flyr undan svärdet,
ISA.21.15	det skarpa svärdet,
ISA.21.15	undan den spända bågen,
ISA.21.15	undan krigets gissel.
ISA.21.16	Så säger Herren till mig: Om ett år, som skall vara som en daglönares år, är Kedars storhet slut. 
ISA.21.17	Av Kedars skickliga bågskyttar blir bara ett litet fåtal kvar. Herren, Israels Gud, har talat.
ISA.22.1	Synernas dal. Ett budskap.
ISA.22.1	Vad tar det åt dig,
ISA.22.1	varför går alla upp på taken,
ISA.22.2	du stad full av rop och larm,
ISA.22.2	du stad i glädjeyra?
ISA.22.2	Dina fallna föll inte för svärd,
ISA.22.2	de stupade inte i strid.
ISA.22.3	Alla dina furstar tog till flykten
ISA.22.3	undan den spända bågen,
ISA.22.3	dina tappra kämpar flydde långt bort.
ISA.22.4	Därför säger jag:
ISA.22.4	Låt mig vara,
ISA.22.4	jag måste få gråta.
ISA.22.4	Försök inte trösta mig
ISA.22.4	när mitt folk går under.
ISA.22.5	Detta var Herren Gud Sebaots dag,
ISA.22.5	en dag av skräck och tumult och förvirring.
ISA.22.5	I Synernas dal bröts muren ner,
ISA.22.5	på berget hördes rop och klagan.
ISA.22.6	Elams skyttar tog sina koger,
ISA.22.6	krigarna från Kir grep sina sköldar.
ISA.22.7	Dina sköna dalar
ISA.22.7	fylldes av vagnar och hästar.
ISA.22.7	De ansatte stadens portar
ISA.22.8	och blottade Judas värn.
ISA.22.8	Den dagen tänkte du bara
ISA.22.8	på vapnen i Skogshuset.
ISA.22.9	Ni såg att dammarna var många
ISA.22.9	i Davids stad,
ISA.22.9	och ni förde dit Nedre dammens vatten.
ISA.22.10	Ni räknade husen i Jerusalem,
ISA.22.10	ni rev hus och förstärkte muren.
ISA.22.11	Mellan murarna byggde ni en bassäng
ISA.22.11	för vattnet från Gamla dammen.
ISA.22.11	Men ni tänkte inte på honom som gjort detta,
ISA.22.11	ni såg inte honom som skapat det för länge sedan.
ISA.22.12	Herren Gud Sebaot
ISA.22.12	påbjöd den dagen gråt och klagan,
ISA.22.12	rakat huvud och säcktyg om livet.
ISA.22.13	I stället blev det glädje och fest,
ISA.22.13	här slaktades oxar och lamm,
ISA.22.13	här åts det kött, här dracks det vin.
ISA.22.13	»Ät och drick, i morgon skall vi dö!«
ISA.22.14	Herren Sebaot har uppenbarat för mig:
ISA.22.14	Denna er skuld skall inte bli sonad
ISA.22.14	så länge ni lever,
ISA.22.14	säger Herren Gud Sebaot.
ISA.22.15	Så sade Herren Gud Sebaot:
ISA.22.15	Gå till den där förvaltaren,
ISA.22.15	till Shevna, kungens minister, och säg:
ISA.22.16	Vad och vem ger dig rätt
ISA.22.16	att här hugga ut en grav åt dig,
ISA.22.16	du som hugger ut din grav högt uppe,
ISA.22.16	gör dig en boning i klippan?
ISA.22.17	Herren skall skaka lössen av dig,
ISA.22.17	som man skakar kläder.
ISA.22.18	Han skall knyckla ihop dig till en boll
ISA.22.18	och slunga dig bort till ett vidsträckt land.
ISA.22.18	Där skall du dö
ISA.22.18	och där skall dina praktvagnar hamna.
ISA.22.18	Du är en skamfläck för din herres hus.
ISA.22.19	Jag skall beröva dig ditt ämbete,
ISA.22.19	störta dig från din ställning.
ISA.22.20	Den dagen skall jag kalla på min tjänare,
ISA.22.20	på Eljakim, Hilkias son.
ISA.22.21	Jag skall klä honom i din dräkt,
ISA.22.21	spänna om honom ditt bälte
ISA.22.21	och ge honom den makt som du har nu.
ISA.22.21	Han skall bli en fader
ISA.22.21	för Jerusalems invånare och Judas folk.
ISA.22.22	I hans vård skall jag lämna
ISA.22.22	nyckeln till Davids kungahus.
ISA.22.22	Där han öppnar skall ingen stänga,
ISA.22.22	där han stänger skall ingen öppna.
ISA.22.23	Jag skall driva in honom som en spik
ISA.22.23	som sitter stadigt på sin plats,
ISA.22.23	och hans ämbetes tyngd
ISA.22.23	skall sprida glans över hans släkt.
ISA.22.24	Men hans släkt skall hänga sig på honom med hela sin tyngd, telningar och ätteläggar, alla slags småkärl och skålar och krus av alla de slag. 
ISA.22.25	Den dagen, säger Herren Sebaot, skall spiken som satt så stadigt lossna; den bryts av och faller ner, och allt som hängde på den går i kras. Herren har talat.
ISA.23.1	Budskap om Tyros.
ISA.23.1	Klaga, Tarshish-skepp,
ISA.23.1	er trygga hamn ligger öde!
ISA.23.1	När de kom åter från kitteernas land
ISA.23.1	fick de veta vad som hänt.
ISA.23.2	Förstummas, ni som bor vid kusten,
ISA.23.2	köpmän från Sidon,
ISA.23.2	staden vars utsända for 
ISA.23.3	över vida vatten.
ISA.23.3	Med Shichors säd, Nillandets skördar,
ISA.23.3	drev de handel bland folken
ISA.23.3	och fick så sin bärgning.
ISA.23.4	Vilken skam, o Sidon,
ISA.23.4	du havets fästning,
ISA.23.4	som måste säga:
ISA.23.4	»Jag har inga barn,
ISA.23.4	jag föder inte mer,
ISA.23.4	ser inga pojkar växa upp
ISA.23.4	och fostrar inga flickor.«
ISA.23.5	När egypterna får höra detta
ISA.23.5	bävar de som när de hörde om Tyros.
ISA.23.6	Dra bort till Tarshish!
ISA.23.6	Klaga, ni som bor vid kusten!
ISA.23.7	Är detta er glada stad
ISA.23.7	som stått sedan urminnes tid
ISA.23.7	och vars folk for vida omkring
ISA.23.7	och bodde i främmande land?
ISA.23.8	Vem har beslutat detta
ISA.23.8	om Tyros, drottningen,
ISA.23.8	vars köpmän var furstar,
ISA.23.8	vars krämare var stormän på jorden?
ISA.23.9	Herren Sebaot har beslutat detta
ISA.23.9	för att kväsa allt stolt och ståtligt
ISA.23.9	och kuva jordens stormän.
ISA.23.10	Odla upp ditt land,
ISA.23.10	ty för Tarshish-skeppen
ISA.23.10	finns inte mer någon hamn.
ISA.23.11	Han sträckte ut sin hand över havet,
ISA.23.11	han fick riken att vackla.
ISA.23.11	Herren gav befallning
ISA.23.11	att Kanaans fästen skulle krossas.
ISA.23.12	Han sade:
ISA.23.12	»Det är slut med all din glädje,
ISA.23.12	Sidon, du misshandlade jungfru.
ISA.23.12	Drar du bort till kitteernas land
ISA.23.12	skall du inte heller där finna ro.«
ISA.23.13	[---]
ISA.23.14	Klaga, Tarshish-skepp,
ISA.23.14	er trygga hamn ligger öde!
ISA.23.15	När den tiden kommer skall Tyros ligga bortglömt i sjuttio år, motsvarande en konungs tid. Då sjuttio år har gått skall det bli med Tyros som med horan i visan:
ISA.23.16	»Ta din lyra och dra runt i staden,
ISA.23.16	gamla bortglömda hora!
ISA.23.16	Spela vackert och sjung dina sånger,
ISA.23.16	så att de minns dig igen.«
ISA.23.17	Då sjuttio år har gått skall Herren ta sig an Tyros. Hon skall åter tjäna sitt uppehälle genom att hora med all världens riken, över hela jorden. 
ISA.23.18	Men det hon förtjänar som hora skall vara helgat åt Herren, inte samlas i skattkamrarna. Förtjänsten skall tillfalla dem som bor inför Herren, så att de har att äta i överflöd och kan klä sig praktfullt.
ISA.24.1	Herren skall föröda jorden,
ISA.24.1	han skall ödelägga den,
ISA.24.1	härja hela dess yta,
ISA.24.1	skingra dess inbyggare.
ISA.24.2	Då går det prästen som folket,
ISA.24.2	husbonden som slaven,
ISA.24.2	matmodern som pigan,
ISA.24.2	köparen som säljaren,
ISA.24.2	långivaren som låntagaren,
ISA.24.2	borgenären som gäldenären.
ISA.24.3	Öde och förödd blir jorden,
ISA.24.3	skövlad och plundrad.
ISA.24.3	Detta är vad Herren har talat.
ISA.24.4	Jorden sörjer och vissnar,
ISA.24.4	hela världen förtorkar och vissnar,
ISA.24.4	jordens höjder förtorkar.
ISA.24.5	Jorden har vanhelgats av dem som bor där:
ISA.24.5	de har överträtt lagarna,
ISA.24.5	kränkt rätten,
ISA.24.5	brutit det eviga förbundet.
ISA.24.6	Därför fräter förbannelse jorden
ISA.24.6	och de som bor där får bära sitt straff.
ISA.24.6	Därför blir jordens invånare färre,
ISA.24.6	bara en liten rest blir kvar.
ISA.24.7	Vinet sörjer,
ISA.24.7	vinstocken vissnar,
ISA.24.7	de förr så glada suckar.
ISA.24.8	Borta är tamburinernas muntra ljud,
ISA.24.8	det är slut med fest och glam,
ISA.24.8	borta är lyrans muntra toner.
ISA.24.9	Ingen sjunger vid dryckeslag,
ISA.24.9	vinet har en bitter smak.
ISA.24.10	Staden ligger skövlad och öde,
ISA.24.10	alla hus har bommats till.
ISA.24.11	Där ute hörs klagoskrin, vinet är slut.
ISA.24.11	Glädjen har slocknat,
ISA.24.11	all fröjd har flytt ur landet.
ISA.24.12	Bara förödelsen är kvar i staden,
ISA.24.12	porten är slagen i spillror.
ISA.24.13	Ty det skall bli på jorden, bland folken,
ISA.24.13	som när oliverna skördats
ISA.24.13	och de sista druvorna plockats.
ISA.24.14	De höjer glädjerop
ISA.24.14	och jublar över Herrens majestät,
ISA.24.14	de ropar högt i väster.
ISA.24.15	Ära Herren också i öster,
ISA.24.15	ära i kustländerna
ISA.24.15	Herrens, Israels Guds, namn!
ISA.24.16	Från jordens ände hör vi lovsång,
ISA.24.16	en hyllning till den rättfärdige.
ISA.24.16	Jag sade:
ISA.24.16	»Ve mig, jag förgås, ve mig!«
ISA.24.16	Förräderi! Förrädare förråder!
ISA.24.16	Förrädare förråder!
ISA.24.17	Fara, fallgrop och fälla
ISA.24.17	väntar er som bor på jorden.
ISA.24.18	Den som flyr för faran
ISA.24.18	skall falla i gropen,
ISA.24.18	och den som tar sig upp ur gropen
ISA.24.18	skall fastna i fällan.
ISA.24.18	Dammluckorna i höjden öppnas,
ISA.24.18	jordens grundvalar skälver.
ISA.24.19	Jorden brister och skakar,
ISA.24.19	den skakar och skälver,
ISA.24.19	den skälver och rister.
ISA.24.20	Jorden raglar som en drucken,
ISA.24.20	svajar som ett fallfärdigt ruckel.
ISA.24.20	Den dignar under sin skuld,
ISA.24.20	faller och reser sig aldrig mer.
ISA.24.21	Den dagen skall Herren hålla räfst i höjden med höjdens här och på jorden med jordens kungar. 
ISA.24.22	De skall samlas ihop och kastas i fängelsehålan, de skall hållas inspärrade bakom lås och bom, och när en lång tid har gått kommer räfsten. 
ISA.24.23	Då skall månen blygas och solen blekna, ty nu är Herren Sebaot konung på Sions berg och i Jerusalem, och de äldste får möta hans härlighet.
ISA.25.1	Herre, du är min Gud,
ISA.25.1	jag vill lova dig och prisa ditt namn.
ISA.25.1	Du har utfört dina allvisa planer,
ISA.25.1	dina löften från fordom står orubbligt fast.
ISA.25.2	Du har gjort en stenhög av staden,
ISA.25.2	en ruin av fästningen.
ISA.25.2	Främlingarnas borg är förstörd
ISA.25.2	och skall aldrig mer byggas upp.
ISA.25.3	Därför skall starka folk ära dig,
ISA.25.3	grymma hedningar frukta dig.
ISA.25.4	Du blev en tillflykt för den svage,
ISA.25.4	en tillflykt för den fattige i hans nöd,
ISA.25.4	skydd mot slagregn, skugga i hetta.
ISA.25.4	Våldsmännens raseri är som ett iskallt slagregn
ISA.25.5	och som hettan i öknen.
ISA.25.5	Du gör slut på främlingarnas larm
ISA.25.5	och tystar våldsmännens sång.
ISA.25.6	Herren Sebaot skall på detta berg
ISA.25.6	hålla gästabud för alla folk,
ISA.25.6	ett gästabud med feta rätter och starkt vin,
ISA.25.6	med feta, mustiga rätter och starkt, klarat vin.
ISA.25.7	På detta berg skall han utplåna
ISA.25.7	den slöja som höljer alla folk,
ISA.25.7	det dok som skyler alla folkslag.
ISA.25.8	Han skall utplåna döden för alltid.
ISA.25.8	Herren Gud skall torka tårarna från alla kinder
ISA.25.8	och göra slut på sitt folks förnedring
ISA.25.8	överallt på jorden.
ISA.25.8	Herren har talat.
ISA.25.9	Den dagen skall man säga:
ISA.25.9	Se, detta är vår Gud,
ISA.25.9	den räddare vi hoppades på.
ISA.25.9	Detta är Herren som vi hoppades på,
ISA.25.9	låt oss jubla av glädje,
ISA.25.9	han kom till vår räddning.
ISA.25.10	Herren håller sin hand över detta berg.
ISA.25.10	Moab skall trampas ner
ISA.25.10	som halm i en dyngpöl.
ISA.25.11	Där skall han sträcka ut sina armar
ISA.25.11	som simmaren gör.
ISA.25.11	Herren skall kväsa hans stolthet.
ISA.25.11	[---]
ISA.25.12	Han bryter ner dina höga fästningsmurar,
ISA.25.12	störtar dem till marken,
ISA.25.12	förvandlar dem till grus.
ISA.26.1	Den dagen skall man sjunga denna sång i Juda:
ISA.26.1	Staden är vår styrka,
ISA.26.1	till skydd har han skänkt den
ISA.26.1	vallar och värn.
ISA.26.2	Slå upp portarna,
ISA.26.2	låt det rättfärdiga folket dra in,
ISA.26.2	ett folk som förblir troget.
ISA.26.3	Den som är ståndaktig
ISA.26.3	skänker du trygghet,
ISA.26.3	på dig förtröstar han.
ISA.26.4	Förtrösta alltid på Herren,
ISA.26.4	ty Herren är en evig klippa.
ISA.26.5	Han störtar ner dem som bor där uppe
ISA.26.5	i den otillgängliga staden,
ISA.26.5	han jämnar den med marken,
ISA.26.5	förvandlar den till grus,
ISA.26.6	så att de fattiga och de svaga
ISA.26.6	kan trampa den under fötterna.
ISA.26.7	Den rättfärdiges stig är rak,
ISA.26.7	du gör vägen jämn för honom,
ISA.26.8	dina rättvisa domars väg.
ISA.26.8	Herre, till ditt namn står vårt hopp,
ISA.26.8	vår längtan är att få åkalla dig.
ISA.26.9	Min själ längtar efter dig om natten,
ISA.26.9	min ande söker dig.
ISA.26.9	När dina rättvisa domar upplyser jorden
ISA.26.9	lär sig världens folk det rätta.
ISA.26.10	Skonas de onda lär de sig aldrig det rätta,
ISA.26.10	och rättvisan kränks av våldsmän,
ISA.26.10	de ser inte Herrens majestät.
ISA.26.11	Herre, din hand är lyft,
ISA.26.11	men de ser det inte.
ISA.26.11	Låt dem stå där med skam
ISA.26.11	när de ser din lidelse för folket.
ISA.26.11	Låt eld förtära dina fiender.
ISA.26.12	Herre, ge oss välgång,
ISA.26.12	allt vad vi gör är ditt verk.
ISA.26.13	Herre, vår Gud,
ISA.26.13	har vi haft andra härskare än dig?
ISA.26.13	Endast ditt namn vill vi bekänna.
ISA.26.14	De döda får inte liv igen,
ISA.26.14	skuggorna uppstår inte.
ISA.26.14	Så har du straffat och förgjort dem
ISA.26.14	och utplånat minnet av dem.
ISA.26.15	Herre, åter och åter har du gjort
ISA.26.15	mäktiga gärningar för ditt folk.
ISA.26.15	[---]
ISA.26.16	[---]
ISA.26.17	Som en kvinna som skall föda
ISA.26.17	och krystar och skriker av smärta,
ISA.26.17	så lät du oss bli, o Herre.
ISA.26.18	Vi var havande, vi krystade,
ISA.26.18	men vi födde vind.
ISA.26.18	Vi har ingen hjälp för landet.
ISA.26.18	[---]
ISA.26.19	Dina döda skall få liv igen,
ISA.26.19	deras kroppar skall uppstå.
ISA.26.19	Vakna och jubla, ni som vilar i mullen!
ISA.26.19	Ty din dagg är en ljusets dagg,
ISA.26.19	du låter den falla över skuggornas land.
ISA.26.20	Mitt folk, gå in i era kamrar
ISA.26.20	och stäng dörren om er.
ISA.26.20	Göm er en kort stund,
ISA.26.20	tills vreden har dragit förbi.
ISA.26.21	Ty Herren drar ut från sin boning
ISA.26.21	för att straffa jordens folk för deras synd,
ISA.26.21	och jorden skall blotta det blod som spillts,
ISA.26.21	inte längre dölja de dräpta.
ISA.27.1	Den dagen skall Herren med sitt svärd,
ISA.27.1	sitt hårda, väldiga, skarpa svärd,
ISA.27.1	slå Leviatan, den snabba ormen,
ISA.27.1	Leviatan, den ringlande ormen,
ISA.27.1	han skall dräpa draken i havet.
ISA.27.2	Sjung den dagen om den härliga vingården!
ISA.27.3	Jag, Herren, har vård om den.
ISA.27.3	Träget vattnar jag den,
ISA.27.3	jag vårdar den natt och dag,
ISA.27.3	så att den inte drabbas av något ont.
ISA.27.4	Jag hyser ingen vrede mot den,
ISA.27.4	men ger den mig tistel och törne,
ISA.27.4	då går jag till angrepp mot den
ISA.27.4	och sätter eld på alltsammans.
ISA.27.5	Eller också tar man sin tillflykt till mig
ISA.27.5	och söker fred med mig,
ISA.27.5	ja, söker fred med mig.
ISA.27.6	När den tiden kommer skall Jakob slå rot,
ISA.27.6	Israel skall blomstra och frodas
ISA.27.6	och frukterna uppfylla världen.
ISA.27.7	Blev de slagna som den som slog dem,
ISA.27.7	dräpta som de som dräpte dem?
ISA.27.8	Nej, du gick till rätta med folket
ISA.27.8	genom att skrämma upp och jaga bort dem,
ISA.27.8	du svepte bort dem med din storm,
ISA.27.8	din heta östanvind.
ISA.27.9	Därför kan Jakobs skuld sonas,
ISA.27.9	och detta är den lösen som tar bort hans synd:
ISA.27.9	att han låter altarnas stenar bli till flisor,
ISA.27.9	att asherapålar och rökelsealtaren
ISA.27.9	aldrig reses mer.
ISA.27.10	Den befästa staden ligger öde,
ISA.27.10	en övergiven boplats,
ISA.27.10	folktom som öknen.
ISA.27.10	Där betar kalvar,
ISA.27.10	där ligger de och vilar.
ISA.27.11	När grenarna är torra
ISA.27.11	kommer kvinnorna och bryter dem
ISA.27.11	och gör upp eld.
ISA.27.11	Detta är ett folk utan förstånd,
ISA.27.11	därför har deras skapare ingen misskund,
ISA.27.11	han som gjort dem visar ingen nåd.
ISA.27.12	Den dagen skall Herren klappa kornen ur axen,
ISA.27.12	från Eufrat ända till Egyptens gränsflod,
ISA.27.12	och en efter en skall ni plockas samman,
ISA.27.12	alla ni israeliter.
ISA.27.13	Den dagen skall det stora hornet ljuda,
ISA.27.13	och alla skall komma,
ISA.27.13	de som gick förlorade i Assyrien,
ISA.27.13	de som skingrades i Egypten,
ISA.27.13	och de skall tillbe Herren
ISA.27.13	på Jerusalems heliga berg.
ISA.28.1	Ve Efraims drinkares stolta krona,
ISA.28.1	den härliga prydnadens vissnande blomster
ISA.28.1	som kröner de vintyngdas hjässa!
ISA.28.2	Se, Herren är stark och väldig,
ISA.28.2	lik en hagelby, en förhärjande storm,
ISA.28.2	lik skyfall och översvämning.
ISA.28.2	Med handen slår han till marken,
ISA.28.3	med fötterna trampar han ner
ISA.28.3	Efraims drinkares stolta krona.
ISA.28.4	Med den härliga prydnadens vissnande blomster
ISA.28.4	som kröner hjässan över den bördiga dalen
ISA.28.4	går det som med ett försommarfikon:
ISA.28.4	så snart någon får se det
ISA.28.4	blir det plockat och uppätet.
ISA.28.5	Den dagen skall Herren Sebaot bli till en härlig krona och en ärekrans för dem som är kvar av hans folk. 
ISA.28.6	Han skall ge en rättens ande åt dem som skipar rätt och styrka åt dem som driver fienden ut genom porten.
ISA.28.7	Men också här raglar man av vin,
ISA.28.7	vinglar man av öl.
ISA.28.7	Präster och profeter raglar av öl,
ISA.28.7	är omtöcknade av vin.
ISA.28.7	De vinglar av öl,
ISA.28.7	de raglar när de har sina syner,
ISA.28.7	vacklar när de fäller sina domar.
ISA.28.8	Borden är täckta av spyor,
ISA.28.8	ingenstans finns en ren fläck.
ISA.28.9	»Vem vill han undervisa,
ISA.28.9	för vem vill han tolka budskapet?
ISA.28.9	För barn som nyss blivit avvanda,
ISA.28.9	som just har tagits från bröstet?
ISA.28.10	Abrakadabra, abrakadabra,
ISA.28.10	lite här, lite där!«
ISA.28.11	Ja, på obegripligt språk
ISA.28.11	och främmande tungomål
ISA.28.11	skall Herren tala till detta folk,
ISA.28.12	han som sade till dem:
ISA.28.12	»Här är viloplatsen, låt den trötte vila!
ISA.28.12	Här är vederkvickelse.«
ISA.28.12	Men de ville inte lyssna.
ISA.28.13	För dem blir Herrens ord
ISA.28.13	abrakadabra, abrakadabra,
ISA.28.13	lite här, lite där.
ISA.28.13	Då skall de snava och falla omkull,
ISA.28.13	de skall krossas, snärjas och fångas.
ISA.28.14	Hör därför Herrens ord,
ISA.28.14	ni som tar munnen så full,
ISA.28.14	ni som härskar över detta folk i Jerusalem.
ISA.28.15	Ni säger: »Vi har slutit fördrag med döden,
ISA.28.15	ett avtal med dödsriket:
ISA.28.15	när stormfloden kommer
ISA.28.15	skall den inte nå oss.
ISA.28.15	Vi har gjort lögn till vårt värn,
ISA.28.15	bländverk till vår tillflykt.«
ISA.28.16	Därför säger Herren Gud:
ISA.28.16	Se, jag lägger en grundsten på Sion,
ISA.28.16	en sten som håller provet,
ISA.28.16	en utvald hörnsten som säker grund.
ISA.28.16	Den som har tro förhastar sig inte.
ISA.28.17	Jag skall göra rätten till mätsnöre
ISA.28.17	och rättfärdigheten till sänklod.
ISA.28.17	Hagel skall utplåna lögnens värn,
ISA.28.17	er tillflykt spolas bort av vattenmassor.
ISA.28.18	Då upphävs ert fördrag med döden,
ISA.28.18	ert avtal med dödsriket gäller inte mer.
ISA.28.18	När stormfloden kommer
ISA.28.18	slår den er till marken.
ISA.28.19	Var gång den kommer
ISA.28.19	drar den er med sig.
ISA.28.19	Morgon efter morgon kommer den,
ISA.28.19	ja, dag och natt.
ISA.28.19	Att förstå budskapet blir en fasa.
ISA.28.20	Bädden är för kort när man sträcker ut sig,
ISA.28.20	täcket för smalt när man kryper ihop.
ISA.28.21	Herren skall resa sig som på Perasims berg,
ISA.28.21	visa sin vrede som i Givons dal.
ISA.28.21	Han skall utföra sin gärning, en underlig gärning,
ISA.28.21	fullborda sitt verk, ett säreget verk.
ISA.28.22	Sluta upp att ta munnen så full,
ISA.28.22	så att inte era bojor stramas åt.
ISA.28.22	Ty jag har hört om en förödelse över hela jorden,
ISA.28.22	beslutad av Herren Gud Sebaot.
ISA.28.23	Vänd er hit och hör när jag talar,
ISA.28.23	lyssna, hör mina ord!
ISA.28.24	Bereder bonden ständigt sin åker,
ISA.28.24	plöjer och harvar han bara?
ISA.28.25	Sår han inte när han fått marken jämn?
ISA.28.25	Han sprider svartkummin, strör ut spiskummin,
ISA.28.25	sår vete och hirs, korn och emmer.
ISA.28.26	Hans Gud lär honom rätta sättet,
ISA.28.26	det är han som vägleder honom.
ISA.28.27	Ingen tröskar svartkummin med släde
ISA.28.27	eller spiskummin med tröskvagn.
ISA.28.27	Svartkummin klappar man ut med käppen,
ISA.28.27	spiskummin med staven.
ISA.28.28	Och brödsäden, skall den krossas?
ISA.28.28	Bonden tröskar den inte i det oändliga,
ISA.28.28	låter inte vagnshjulen rulla över den,
ISA.28.28	krossar inte den utbredda säden.
ISA.28.29	Även detta kommer från Herren Sebaot.
ISA.28.29	Underbara är hans beslut,
ISA.28.29	stor hans visdom.
ISA.29.1	Ariel, Ariel, ve dig,
ISA.29.1	stad som David belägrade!
ISA.29.1	Foga år till år,
ISA.29.1	låt högtid följa på högtid!
ISA.29.2	Jag skall gå till storms mot Ariel,
ISA.29.2	och där skall bli gråt och jämmer.
ISA.29.2	Ariel blir min altarhärd.
ISA.29.3	Jag skall som David belägra dig,
ISA.29.3	omringa dig med belägringstorn
ISA.29.3	och kasta upp vallar mot dig.
ISA.29.4	Krälande i stoftet talar du då,
ISA.29.4	dina ord är en viskning ur gruset.
ISA.29.4	Spöklikt hörs din röst från jorden,
ISA.29.4	ur gruset stönar du fram dina ord.
ISA.29.5	Stoft blir då hela din sturska hop,
ISA.29.5	agnar i vinden hopen av våldsmän.
ISA.29.5	Snabbt och plötsligt skall det ske:
ISA.29.6	Herren Sebaot skall själv gripa in mot staden
ISA.29.6	med dunder och dån och larm,
ISA.29.6	med piskande storm och förtärande eld.
ISA.29.7	Men som en dröm, en syn om natten,
ISA.29.7	blir då hela den hop av folk
ISA.29.7	som dragit i strid mot Ariel,
ISA.29.7	alla belägringstorn och vallar
ISA.29.7	och de som gått till storms mot staden.
ISA.29.8	Som när den hungrige drömmer att han äter
ISA.29.8	men vaknar och känner att magen är tom,
ISA.29.8	som när den törstige drömmer att han dricker
ISA.29.8	men vaknar matt och med torr strupe,
ISA.29.8	så skall det bli med hela den hop av folk
ISA.29.8	som drog i strid mot Sions berg.
ISA.29.9	Förstummas av häpnad!
ISA.29.9	Famla i blindo,
ISA.29.9	druckna, fast inte av vin,
ISA.29.9	raglande, fast inte av öl!
ISA.29.10	Herren har låtit er falla i dvala.
ISA.29.10	Han har slutit era ögon
ISA.29.10	— det gäller profeterna —
ISA.29.10	och täckt över era huvuden
ISA.29.10	— det gäller siarna.
ISA.29.11	För er har all profetia blivit som orden i en förseglad bokrulle: ger man den till en som är läskunnig och ber honom läsa, så svarar han: »Det kan jag inte, den är förseglad.« 
ISA.29.12	Och ger man den till en som inte är läskunnig och ber honom läsa, så svarar han: »Jag kan inte läsa.«
ISA.29.13	Herren sade:
ISA.29.13	Detta folk nalkades mig med ord,
ISA.29.13	deras läppar ärade mig,
ISA.29.13	men deras hjärtan var långt ifrån mig,
ISA.29.13	deras gudsfruktan var inlärda människobud.
ISA.29.14	Därför skall jag än en gång
ISA.29.14	slå detta folk med förundran
ISA.29.14	genom förunderliga gärningar.
ISA.29.14	Då är det slut med de visas vishet,
ISA.29.14	de förnuftigas förnuft är borta.
ISA.29.15	Ve dem som i dolda djup
ISA.29.15	vill gömma sina planer undan Herren
ISA.29.15	och utför sina gärningar i mörkret,
ISA.29.15	dem som säger:
ISA.29.15	»Ingen ser oss, ingen vet!«
ISA.29.16	Ni vänder allting upp och ner!
ISA.29.16	Är leran jämställd med krukmakaren?
ISA.29.16	Skall verket säga om mästaren:
ISA.29.16	»Han har inte gjort mig«?
ISA.29.16	Skall det som formats av lera
ISA.29.16	säga om honom som formade det:
ISA.29.16	»Han kan ingenting«?
ISA.29.17	Snart, om en liten tid,
ISA.29.17	skall Libanon bli till en trädgård
ISA.29.17	och trädgårdar räknas som skog.
ISA.29.18	Den dagen skall de döva höra
ISA.29.18	när man läser ur bokrullen,
ISA.29.18	och de blindas ögon skall se,
ISA.29.18	fria från dunkel och mörker.
ISA.29.19	De förtryckta skall ständigt glädjas över Herren,
ISA.29.19	de fattigaste jubla över Israels Helige.
ISA.29.20	Ty då är det slut med tyrannerna,
ISA.29.20	borta är de hänsynslösa,
ISA.29.20	utplånade alla som hade ont i sinnet,
ISA.29.21	de som anklagade oskyldiga inför domstolen,
ISA.29.21	snärjde dem som förde rättvisans talan
ISA.29.21	och med lögner fällde den som var utan skuld.
ISA.29.22	Så säger Herren till Jakobs folk,
ISA.29.22	han som räddade Abraham:
ISA.29.22	Nu skall Jakob slippa att blygas,
ISA.29.22	nu skall han inte mer rodna av skam.
ISA.29.23	När han — hans barn — ser vad jag utför bland dem
ISA.29.23	skall de hålla mitt namn heligt.
ISA.29.23	Jakobs Helige skall de hålla helig,
ISA.29.23	bäva för Israels Gud.
ISA.29.24	De förvillade skall få insikt,
ISA.29.24	de missnöjda lära sig en läxa.
ISA.30.1	Ve er, trotsiga söner,
ISA.30.1	säger Herren.
ISA.30.1	Ni genomför planer mot min vilja,
ISA.30.1	ni sluter fördrag mot min önskan.
ISA.30.1	Så hopar ni synd på synd.
ISA.30.2	Utan att rådfråga mig
ISA.30.2	far ni ner till Egypten
ISA.30.2	för att söka stöd hos farao,
ISA.30.2	beskydd från Egypten.
ISA.30.3	Men faraos stöd blir er till skam,
ISA.30.3	Egyptens beskydd till nesa.
ISA.30.4	När stormännen kommer till Soan
ISA.30.4	och sändebuden når fram till Hanes,
ISA.30.5	kommer de alla att stå där besvikna
ISA.30.5	över ett folk som inte kan hjälpa,
ISA.30.5	inte kan bli dem till nytta och hjälp,
ISA.30.5	bara till skam och besvikelse!
ISA.30.6	Djuren i Negev. Ett budskap.
ISA.30.6	Genom farans och skräckens land,
ISA.30.6	bland rytande lejon,
ISA.30.6	ormar och flygande drakar,
ISA.30.6	för de sina skatter på åsnans rygg,
ISA.30.6	sina gåvor på kamelens puckel,
ISA.30.6	till ett folk som inte kan hjälpa,
ISA.30.7	till Egypten, vars hjälp är luft och vind.
ISA.30.7	Därför kallar jag det
ISA.30.7	»Rahav, den kvästa«.
ISA.30.8	Gå och skriv ner det på en tavla inför dem,
ISA.30.8	pränta det i en bokrulle,
ISA.30.8	så att det bevaras för kommande dagar
ISA.30.8	som ett vittnesbörd för all framtid.
ISA.30.9	Ty detta är ett motsträvigt folk,
ISA.30.9	barn som är trolösa,
ISA.30.9	som vägrar att lyda vad Herren befallt.
ISA.30.10	Till siarna säger de:
ISA.30.10	»Sluta upp med era syner!«
ISA.30.10	och till profeterna:
ISA.30.10	»Sluta predika det rätta för oss!
ISA.30.10	Förkunna något behagligt,
ISA.30.10	profetera förföriskt!
ISA.30.11	Vik av från leden,
ISA.30.11	lämna vägen!
ISA.30.11	Låt oss slippa Israels Helige!«
ISA.30.12	Därför säger Israels Helige:
ISA.30.12	Eftersom ni har förkastat detta ord,
ISA.30.12	stött er på våld och falskhet
ISA.30.12	och satt er lit till sådant,
ISA.30.13	skall denna er synd
ISA.30.13	bli som sprickan i en hög mur:
ISA.30.13	den går allt djupare och vidgar sig,
ISA.30.13	tills plötsligt hela muren rasar.
ISA.30.14	Det blir som när en kruka krossas
ISA.30.14	och går i tusen bitar,
ISA.30.14	så att man inte kan finna en skärva
ISA.30.14	stor nog att krafsa ut glöd från härden
ISA.30.14	eller skopa upp vatten ur dammen.
ISA.30.15	Så sade Herren Gud, Israels Helige:
ISA.30.15	Vänd om och var stilla,
ISA.30.15	då kan ni räddas,
ISA.30.15	genom lugn och tillit
ISA.30.15	vinner ni styrka.
ISA.30.15	— Men ni ville inte.
ISA.30.16	Ni sade:
ISA.30.16	»Nej, på hästar skall vi flyga fram.«
ISA.30.16	Ja, hastig blir er flykt.
ISA.30.16	»På snabba springare skall vi rida.«
ISA.30.16	Ja, snabba skall era förföljare vara.
ISA.30.17	Tusen skall darra för en endas härskri,
ISA.30.17	när fem höjer härskri skall ni fly,
ISA.30.17	tills det som är kvar av er
ISA.30.17	blir som baneret på bergets krön,
ISA.30.17	som fälttecknet uppe på höjden.
ISA.30.18	Nu väntar Herren på att få visa er nåd, nu vill han uppenbara sin höghet genom att förbarma sig över er. Ty Herren är en rättvis Gud, lyckliga de som sätter sitt hopp till honom! 
ISA.30.19	Sions folk, du som bor i Jerusalem, gråt inte mer. Han skall visa dig nåd när du ropar till honom, så snart han hör din bön skall han svara. 
ISA.30.20	Herren har låtit dig leva på svältkost, men nu skall du inte vänta förgäves på höstregnet mer. — Nej, du skall rikta blicken mot dina lärare 
ISA.30.21	och lyssna på dina vägvisare som säger: »Här är vägen, följ den!« när ni vill vika av åt höger eller vänster. 
ISA.30.22	Silvret och guldet som du har täckt dina snidade och gjutna gudabilder med, det skall du behandla som orent, du skall kasta ut det som något besudlat och kalla det träck. — 
ISA.30.23	Han skall ge dig regn när du sår på din åker, och markens gröda skall bli rik och frodig. Dina hjordar skall den dagen få beta på vidsträckta ängar. 
ISA.30.24	Oxarna och åsnorna, dina arbetsdjur, skall få äta surfoder av säd som rensats med vanna och skovel. 
ISA.30.25	På alla berg och höjder skall vattenströmmar välla fram på den stora slaktens dag, dagen när torn skall falla. 
ISA.30.26	Månen skall lysa som solen, och solens ljus bli sju gånger starkare, som sju dagars ljus. Så skall det bli den dag då Herren förbinder sitt sargade folk och läker såren efter slagen det fått.
ISA.30.27	Se, Herrens namn kommer från fjärran,
ISA.30.27	hans vrede brinner, tung faller hans dom.
ISA.30.27	Harm strömmar från hans läppar,
ISA.30.27	hans tunga är som förtärande eld.
ISA.30.28	Hans andedräkt är som en strid flod
ISA.30.28	som når människorna till halsen.
ISA.30.28	Han skakar folken i ofärdens såll,
ISA.30.28	lägger betsel i deras mun och för dem vilse.
ISA.30.29	Men ni skall få sjunga, så som man sjunger under en natt då man helgar sig till högtid, ni skall få glädja er som när man med flöjtspel går upp till Herrens berg, till honom som är Israels klippa. 
ISA.30.30	Herren låter höra sin majestätiska stämma, man ser hans arm slå med rasande vrede — förtärande eld, skyfall, slagregn och hagel. 
ISA.30.31	Herrens stämma sätter skräck i assyrierna, han slår dem med sin stav. 
ISA.30.32	[---] 
ISA.30.33	Tofet ligger redo sedan länge, ja, det väntar på kungen. Herren har gjort eldstaden djup och vid och fyllt den med ved. Som en svavelström skall hans andedräkt sticka bålet i brand.
ISA.31.1	Ve dem som drar ner till Egypten efter hjälp!
ISA.31.1	De sätter sin lit till hästar,
ISA.31.1	förtröstar på stridsvagnarnas mängd
ISA.31.1	och den väldiga hopen av vagnskämpar.
ISA.31.1	Till Israels Helige vänder de sig inte,
ISA.31.1	de söker inte Herrens hjälp.
ISA.31.2	Han är den som är vis.
ISA.31.2	Han låter ofärden komma
ISA.31.2	och ändrar inte det han har sagt,
ISA.31.2	han griper in mot de ondas anhang
ISA.31.2	och mot dem som hjälper ogärningsmän.
ISA.31.3	Egypterna är människor, inte gudar,
ISA.31.3	deras hästar är kött, inte ande.
ISA.31.3	När Herren lyfter sin hand
ISA.31.3	vacklar den som skulle hjälpa
ISA.31.3	och faller den som sökte hjälp.
ISA.31.3	Båda går under på samma gång.
ISA.31.4	Så sade Herren till mig:
ISA.31.4	Som lejonet morrande vakar över sitt byte
ISA.31.4	och inte skräms av ropen,
ISA.31.4	inte kryper ihop för skriken
ISA.31.4	när herdarnas uppbåd kommer,
ISA.31.4	så skall Herren Sebaot vara
ISA.31.4	när han stiger ner för att strida
ISA.31.4	mot Sions berg, mot Sions höjd.
ISA.31.5	Likt en svävande fågel
ISA.31.5	skall Herren Sebaot skydda Jerusalem,
ISA.31.5	skydda och hjälpa,
ISA.31.5	skona och rädda.
ISA.31.6	Vänd om till honom som Israel så svekfullt avföll från! 
ISA.31.7	Den dagen skall alla förkasta gudarna av silver och guld, dem som ni har gjort åt er i synd.
ISA.31.8	Assyrien skall falla för svärdet,
ISA.31.8	men inte en människas svärd,
ISA.31.8	bli till byte för ett svärd
ISA.31.8	som inte bärs av en dödlig.
ISA.31.8	De skall fly för svärdet,
ISA.31.8	de unga männen skall tvingas till slavtjänst.
ISA.31.9	Den de litade på förgås av skräck,
ISA.31.9	deras furstar flyr från fälttecknet.
ISA.31.9	Detta är ett ord från Herren,
ISA.31.9	han som har en eld på Sion,
ISA.31.9	en ugn i Jerusalem.
ISA.32.1	Rättvist skall en gång en konung regera,
ISA.32.1	furstar härska med rättfärdighet.
ISA.32.2	Alla skall de vara som värn mot stormen
ISA.32.2	och skydd mot slagregn.
ISA.32.2	De skall vara som bäckar i öknen,
ISA.32.2	som klippblockets skugga i solpinat land.
ISA.32.3	Då skall de seendes ögon inte slutas,
ISA.32.3	de hörandes öron skall lyssna.
ISA.32.4	De obetänksamma skall få förstånd,
ISA.32.4	de stammande tala flytande och klart.
ISA.32.5	Dåren skall inte mer kallas ädel,
ISA.32.5	skurken inte kallas storsint.
ISA.32.6	Dårens ord är idel dårskap
ISA.32.6	och alla hans avsikter onda.
ISA.32.6	Han handlar gudlöst
ISA.32.6	och talar förvänt om Herren.
ISA.32.6	Den hungrige låter han svälta,
ISA.32.6	den törstande vägrar han vatten.
ISA.32.7	Onda är skurkens vapen,
ISA.32.7	skändliga är hans planer,
ISA.32.7	när hans lögner fäller den hjälplöse,
ISA.32.7	hans ord den fattige i rätten.
ISA.32.8	Men den ädles planer är ädla,
ISA.32.8	han träder upp för allt som ädelt är.
ISA.32.9	Sorglösa kvinnor, hör mina ord,
ISA.32.9	ni obekymrade, lyssna till mig.
ISA.32.10	En dag skall ni darra, ni obekymrade,
ISA.32.10	när skördetiden är förbi
ISA.32.10	och ingenting har bärgats.
ISA.32.11	Bäva, ni sorglösa,
ISA.32.11	darra, ni obekymrade,
ISA.32.11	klä av er nakna,
ISA.32.11	bind säcktyg om livet.
ISA.32.12	Klaga över åkrarna, de härliga åkrarna,
ISA.32.12	över de dignande vingårdarna,
ISA.32.13	klaga över mitt folks marker,
ISA.32.13	där törne och tistel skall ta överhand,
ISA.32.13	ja, över husen där glädjen bor
ISA.32.13	i den jublande staden.
ISA.32.14	Palatset skall ligga övergivet,
ISA.32.14	den brusande staden bli tom.
ISA.32.14	Ofelhöjden och tornet blir öde fält för alltid,
ISA.32.14	en tummelplats för vildåsnor,
ISA.32.14	en betesplats för hjordar —
ISA.32.15	tills ande från ovan utgjuts över oss.
ISA.32.15	Då skall öknen bli till en trädgård
ISA.32.15	och trädgårdar räknas som skog.
ISA.32.16	Rätten skall bo i öknen,
ISA.32.16	rättfärdighet i trädgården.
ISA.32.17	Rättfärdighetens verk är fred och välstånd,
ISA.32.17	dess frukt beständig ro och trygghet.
ISA.32.18	Mitt folk skall få bo i ett fredligt land,
ISA.32.18	i hem där de känner sig trygga
ISA.32.18	och får vila sorglösa.
ISA.32.19	Men skogen skall fällas
ISA.32.19	och staden jämnas med marken.
ISA.32.20	Lyckliga ni som kan så vid alla vatten
ISA.32.20	och låta oxar och åsnor ströva fritt!
ISA.33.1	Ve dig som härjar
ISA.33.1	men inte själv har härjats!
ISA.33.1	Ve dig som förråder
ISA.33.1	utan att själv ha blivit förrådd!
ISA.33.1	När du härjat nog skall du själv härjas,
ISA.33.1	när du slutat förråda blir du själv förrådd.
ISA.33.2	Herre, förbarma dig över oss,
ISA.33.2	till dig står vårt hopp.
ISA.33.2	Var vårt stöd varje ny dag,
ISA.33.2	vår hjälp i nödens stund!
ISA.33.3	Folken flyr för det väldiga dånet,
ISA.33.3	inför din höghet skingras de alla.
ISA.33.4	Plundrare går fram som gräshoppor,
ISA.33.4	som en gräshoppssvärm går de lös på allt.
ISA.33.5	Upphöjd är Herren som bor i himlen,
ISA.33.5	han fyller Sion med rätt och rättfärdighet.
ISA.33.6	[---]
ISA.33.6	En skatt som ger räddning är vishet och insikt,
ISA.33.6	gudsfruktan är hans rikedom.
ISA.33.7	Hör, på Ariels gator klagar folket,
ISA.33.7	fredsbudbärarna gråter bittert.
ISA.33.8	Vägarna ligger öde,
ISA.33.8	där färdas ingen.
ISA.33.8	Fördrag har brutits,
ISA.33.8	vittnena frågar man inte efter,
ISA.33.8	och en människa räknas som intet.
ISA.33.9	Landet sörjer och förtvinar,
ISA.33.9	Libanon blygs och svartnar,
ISA.33.9	Sharon har blivit som en öken,
ISA.33.9	Bashan och Karmel ligger kala.
ISA.33.10	Nu träder jag fram i min höghet, säger Herren,
ISA.33.10	nu visar jag mig i min makt.
ISA.33.11	Ni är havande med hö, ni föder halm,
ISA.33.11	min andedräkt skall förtära er som eld.
ISA.33.12	Folken skall brännas till aska,
ISA.33.12	eldas upp som avhugget törne.
ISA.33.13	De som är fjärran får höra vad jag gjort,
ISA.33.13	de som är nära förnimmer min makt.
ISA.33.14	Syndarna bävar i Sion,
ISA.33.14	de gudlösa grips av skräck:
ISA.33.14	»Vem kan bo vid en förtärande eld,
ISA.33.14	vid ständigt brinnande lågor?«
ISA.33.15	Den som lever rättfärdigt
ISA.33.15	och talar sanning,
ISA.33.15	den som skyr vad som vinns med våld
ISA.33.15	och slår ifrån sig när han erbjuds mutor,
ISA.33.15	den som inte vill höra talas om dråp
ISA.33.15	och inte vill se åt det som är ont.
ISA.33.16	Han får bo på höjderna,
ISA.33.16	klippfästet skall vara hans tillflykt,
ISA.33.16	han skall ha nog med bröd
ISA.33.16	och aldrig sakna vatten.
ISA.33.17	Du skall få skåda en konung i all hans glans,
ISA.33.17	du skall se det fjärran landet.
ISA.33.18	Då minns du skräckens tid —
ISA.33.18	var är nu han som räknade,
ISA.33.18	var är nu han som vägde?
ISA.33.18	Var är nu han som räknade tornen?
ISA.33.19	Det grymma folket ser du inte mer,
ISA.33.19	folket som talade så underligt,
ISA.33.19	ett främmande, obegripligt språk.
ISA.33.20	Se, här är Sion, våra högtiders stad!
ISA.33.20	Du får skåda Jerusalem, en trygg boplats,
ISA.33.20	ett tält som aldrig skall rivas,
ISA.33.20	vars pluggar aldrig rycks upp,
ISA.33.20	vars linor inte slits av.
ISA.33.21	Nej, där är Herren vår väldige Gud.
ISA.33.21	Där flyter strömmar, breda floder,
ISA.33.21	men inga roddarfartyg går där fram,
ISA.33.21	inga ståtliga krigsskepp.
ISA.33.22	Herren är vår härskare,
ISA.33.22	Herren vår hövding,
ISA.33.22	Herren vår konung,
ISA.33.22	han är den som räddar oss.
ISA.33.23	Slaka hänger dina tåg,
ISA.33.23	masten är inte fäst,
ISA.33.23	seglet inte spänt.
ISA.33.23	Då kan den blinde ta rikt byte
ISA.33.23	och den halte vara med och plundra.
ISA.33.24	Ingen i staden skall säga: »Jag är sjuk«,
ISA.33.24	ty folkets synd är förlåten.
ISA.34.1	Kom, alla folk, och lyssna,
ISA.34.1	hör på, alla länder!
ISA.34.1	Må världen och allt den rymmer lyssna,
ISA.34.1	jorden och allt den frambragt.
ISA.34.2	Herren rasar mot alla folk,
ISA.34.2	hans vrede flammar mot hela skaran.
ISA.34.2	Han viger dem åt förintelse,
ISA.34.2	lämnar dem att slaktas.
ISA.34.3	De som stupat skall bli liggande
ISA.34.3	och stanken stiga från liken,
ISA.34.3	bergen skall dränkas i blod.
ISA.34.4	Himlens stjärnor skall falna,
ISA.34.4	himlen rullas ihop som en bokrulle,
ISA.34.4	alla dess stjärnor vissnar och faller
ISA.34.4	som vissna löv från vinrankan,
ISA.34.4	som skrumpna fikon från trädet.
ISA.34.5	»På himlen syns mitt svärd,
ISA.34.5	nu far det ner över Edom
ISA.34.5	för att straffa det folk jag vigt åt förintelse.«
ISA.34.6	Herrens svärd dryper av blod,
ISA.34.6	det dryper av fett,
ISA.34.6	av blod från lamm och bockar,
ISA.34.6	fett från baggars njurar.
ISA.34.6	Ty Herren håller offerfest i Bosra,
ISA.34.6	en stor slakt i Edoms land.
ISA.34.7	Även vildoxar faller,
ISA.34.7	unga tjurar och väldiga bestar.
ISA.34.7	Landet mättas med blod
ISA.34.7	och marken göds av fett.
ISA.34.8	Det är en hämndens dag för Herren,
ISA.34.8	ett vedergällningens år för Sions försvarare.
ISA.34.9	Edoms bäckar förvandlas till tjära
ISA.34.9	och myllan till svavel,
ISA.34.9	hela landet blir brinnande tjära.
ISA.34.10	Natt och dag skall det brinna,
ISA.34.10	oupphörligt skall röken stiga.
ISA.34.10	Från släkte till släkte skall landet ligga öde,
ISA.34.10	aldrig i evighet skall någon sätta sin fot där.
ISA.34.11	Pelikaner och rördrommar skall överta det,
ISA.34.11	ugglor och korpar skall bo där.
ISA.34.11	Mätsnöret skall spännas över landet
ISA.34.11	och stenlodet sänkas,
ISA.34.11	allt blir öde och tomt.
ISA.34.12	Ingen kung skall koras där,
ISA.34.12	inga furstar finnas mer.
ISA.34.13	I palatsen växer törne,
ISA.34.13	tistlar och snår fyller borgarna.
ISA.34.13	Där stryker schakaler omkring,
ISA.34.13	där har uvar sina bon.
ISA.34.14	Det blir ett tillhåll för ökendjur och hyenor,
ISA.34.14	en plats där gastar möts.
ISA.34.14	Där håller också Lilit till
ISA.34.14	och finner en plats att vila.
ISA.34.15	Där bygger skriktrastar bo och lägger ägg,
ISA.34.15	ruvar och kläcker tryggt sina ungar.
ISA.34.15	Där samlas också glador i flockar.
ISA.34.16	Sök i Herrens bok, läs och se efter:
ISA.34.16	ingen av dem har uteblivit,
ISA.34.16	ingen enda saknas.
ISA.34.16	Ty Herren själv har så befallt,
ISA.34.16	hans ande för dem samman.
ISA.34.17	Han utskiftar deras lott,
ISA.34.17	med mätsnöre mäter han ut deras del.
ISA.34.17	De skall äga landet för alltid,
ISA.34.17	bo där från släkte till släkte.
ISA.35.1	Öknen och ödemarken skall jubla,
ISA.35.1	det förtorkade landet glädjas och blomma.
ISA.35.1	Som en äng med liljor 
ISA.35.2	skall öknen blomma,
ISA.35.2	den skall glädjas och fröjda sig.
ISA.35.2	Libanons glans skall skänkas den,
ISA.35.2	Karmels och Sharons härlighet,
ISA.35.2	och folket får skåda Herrens glans,
ISA.35.2	vår Guds härlighet.
ISA.35.3	Ge styrka åt kraftlösa armar,
ISA.35.3	stadga åt skälvande knän!
ISA.35.4	Säg till de förskrämda:
ISA.35.4	»Fatta mod, var inte rädda!
ISA.35.4	Se, er Gud är här,
ISA.35.4	hämnden kommer,
ISA.35.4	Guds vedergällning.
ISA.35.4	Han kommer själv för att rädda er.«
ISA.35.5	Då skall de blindas ögon öppnas
ISA.35.5	och de dövas öron höra.
ISA.35.6	Då skall den lame hoppa som en hjort
ISA.35.6	och den stumme brista ut i jubel.
ISA.35.6	Vatten bryter fram i öknen,
ISA.35.6	bäckar i ödemarken.
ISA.35.7	Förbränt land skall bli till sjö,
ISA.35.7	törstande mark till källsprång.
ISA.35.7	Där nu schakalerna ligger och vilar
ISA.35.7	skall säv och papyrusgräs växa.
ISA.35.8	Där skall gå en banad väg,
ISA.35.8	den skall kallas den heliga vägen.
ISA.35.8	Ingen oren får beträda den.
ISA.35.8	[---]
ISA.35.9	Där finns inga lejon,
ISA.35.9	där kommer inga rovdjur.
ISA.35.9	Men de återlösta vandrar där,
ISA.35.10	de som Herren friköpt vänder åter.
ISA.35.10	De kommer till Sion med jubel,
ISA.35.10	krönta med evig glädje.
ISA.35.10	Fröjd och glädje följer dem,
ISA.35.10	sorg och suckan flyr.
ISA.36.1	Under Hiskias fjortonde regeringsår angrep den assyriske kungen Sanherib alla de befästa städerna i Juda och intog dem. 
ISA.36.2	Från Lakish skickade han sin stabschef i spetsen för en stor här mot kung Hiskia i Jerusalem. Stabschefen stannade vid kanalen från Övre dammen, på vägen till Valkarfältet. 
ISA.36.3	Eljakim, Hilkias son, kungens förste minister, gick ut till honom tillsammans med kungens sekreterare Shevna och kanslern Joach, Asafs son. 
ISA.36.4	Då sade den assyriske stabschefen åt dem att framföra detta budskap till Hiskia: »Så säger den store konungen, Assyriens konung: Hur kan du känna dig så säker? 
ISA.36.5	Tror du att munväder är lika mycket värt i krig som klokhet och styrka? Vem är det du hoppas på, när du sätter dig upp mot mig? 
ISA.36.6	Du litar förstås på stöd av Egypten, denna brutna stav som tränger in i handen och genomborrar den när man stöder sig på den. Sådan är farao, kungen av Egypten, för alla som hoppas på honom. 
ISA.36.7	Men du kanske svarar mig: Vi litar på Herren, vår Gud! — Var det inte hans offerplatser och altaren som Hiskia avskaffade när han befallde Juda och Jerusalem att tillbe vid altaret här? — 
ISA.36.8	Ingå nu ett vad med min herre konungen: han ger dig 2 000 hästar om du kan skaffa ryttare till dem. 
ISA.36.9	Hur skulle du kunna stå emot en enda av min herres obetydligaste tjänare? Och du sätter din lit till vagnar och hästar från Egypten! 
ISA.36.10	Dessutom har jag inte kommit för att angripa och förhärja detta land mot Herrens vilja: Herren har själv befallt mig att angripa detta land och förhärja det.«
ISA.36.11	Eljakim, Shevna och Joach svarade då den assyriske stabschefen: »Tala till oss på arameiska, herre — vi förstår det språket — tala inte hebreiska till oss när folket på muren hör på.« 
ISA.36.12	Stabschefen svarade: »Tror du det är till din herre och till dig som min herre har skickat mig med detta budskap? Nej, det är till dem som sitter här på muren och som kan bli tvungna att äta sin avföring och dricka sin urin — de lika väl som ni.« 
ISA.36.13	Och stabschefen stod kvar och ropade högt på hebreiska: »Hör detta budskap från den store konungen, Assyriens konung. 
ISA.36.14	Så säger konungen: Låt inte Hiskia bedra er, han kan inte rädda er. 
ISA.36.15	Låt inte Hiskia övertala er att hoppas på Herren och inbilla er att Herren kommer att rädda er och att denna stad inte kommer att falla i den assyriske kungens våld. 
ISA.36.16	Lyssna inte på Hiskia! Så säger konungen: Gör upp i godo med mig och ge er åt mig, så får var och en av er äta frukten från sin vinstock och sitt fikonträd och dricka vattnet från sin brunn. 
ISA.36.17	Sedan kommer jag och hämtar er till ett land som är likt ert eget, ett land med säd och vin, ett land med bröd och vingårdar. 
ISA.36.18	Låt inte Hiskia lura er med sitt ’Herren skall rädda oss!’ Har de andra folkens gudar räddat sina länder ur den assyriske kungens våld? 
ISA.36.19	Var är nu Hamats och Arpads gudar och var är Sefarvajims gudar? Och fanns det några gudar som räddade Samaria ur mitt våld? 
ISA.36.20	Vilken av dessa länders alla gudar har räddat sitt land ur mitt våld eftersom ni tror att Herren skulle rädda Jerusalem?« 
ISA.36.21	Men de teg och svarade inte ett ord. Kungen hade nämligen förbjudit dem att svara honom.
ISA.36.22	Nu kom Eljakim, Hilkias son, kungens förste minister, sekreteraren Shevna och kanslern Joach, Asafs son, till kungen med kläderna sönderrivna. De berättade vad den assyriske stabschefen hade sagt.
ISA.37.1	När kung Hiskia hörde det rev också han sönder sina kläder, svepte sig i säcktyg och gick till Herrens hus. 
ISA.37.2	Sedan sände han sin förste minister Eljakim, sekreteraren Shevna och prästernas äldste, klädda i säcktyg, till profeten Jesaja, Amos son, 
ISA.37.3	med denna hälsning: »Så säger Hiskia: Detta är en dag av plåga, tuktan och skam. Fostren är fullgångna, men kraften att föda saknas. 
ISA.37.4	Kanske har Herren, din Gud, hört vad den assyriske stabschefen sade, när hans herre, kungen av Assyrien, skickade honom för att smäda den levande Guden. Och kanske straffar Herren, din Gud, honom för detta som han hört. Be därför en bön för den rest som är kvar.«
ISA.37.5	När kung Hiskias män kom till Jesaja 
ISA.37.6	fick de följande svar med sig tillbaka: »Så säger Herren: Låt dig inte skrämmas av de smädelser mot mig som du hörde av den assyriske kungens män. 
ISA.37.7	På en ingivelse från mig kommer han att lyssna till ett rykte som får honom att återvända till sitt land. Där skall jag låta honom falla för svärd.«
ISA.37.8	Den assyriske stabschefen vände tillbaka. Han hade fått veta att kungen av Assyrien brutit upp från Lakish och fann honom nu i färd med att belägra Livna. 
ISA.37.9	Sanherib nåddes av underrättelsen att Tirhaka, kungen av Kush, hade dragit i fält mot honom.
ISA.37.9	Än en gång skickade den assyriske kungen sändebud till Hiskia och befallde dem: 
ISA.37.10	»Så här skall ni säga till Hiskia, kungen av Juda: Låt inte din Gud, som du sätter din lit till, förleda dig att tro att Jerusalem skall slippa falla i händerna på den assyriske kungen. 
ISA.37.11	Du har ju själv hört hur de assyriska kungarna ödelagt alla länder. Varför skulle då du bli räddad? 
ISA.37.12	De folk som mina fäder förgjorde, Gosan, Harran, Resef, Edens folk i Telassar — blev de räddade av sina gudar? 
ISA.37.13	Var är kungen av Hamat och kungen av Arpad? Var är kungarna av Lair, Sefarvajim, Hena och Avva?«
ISA.37.14	Hiskia tog emot brevet av sändebuden och läste det. Sedan gick han till Herrens hus och bredde ut det inför Herren 
ISA.37.15	och bad: 
ISA.37.16	»Herre Sebaot, Israels Gud, du som tronar på keruberna, du ensam är Gud och råder över alla riken på jorden. Du har gjort himmel och jord. 
ISA.37.17	Hör mig, Herre, och lyssna till min bön, öppna dina ögon och se. Hör hur Sanherib smädar den levande Guden i brevet han har skickat. 
ISA.37.18	Det är sant, Herre: Assyriens kungar har skövlat alla länder 
ISA.37.19	och kastat deras gudar i elden. Men de var inga gudar, bara människoverk av trä och sten. Därför kunde de förstöras. 
ISA.37.20	Rädda oss nu, Herre, vår Gud, ur hans våld, så att alla riken på jorden får veta att du ensam är Herren.«
ISA.37.21	Då skickade Jesaja, Amos son, detta budskap till Hiskia: »Så säger Herren, Israels Gud, som du har bett till när det gäller Sanherib, Assyriens kung. 
ISA.37.22	Detta är de ord Herren riktar mot honom:
ISA.37.22	Jungfrun Sion föraktar och hånar dig.
ISA.37.22	Jerusalem, den unga flickan, skakar på huvudet åt dig.
ISA.37.23	Vem är det du har smädat och skymfat,
ISA.37.23	mot vem har du höjt din röst
ISA.37.23	och kastat stolta blickar?
ISA.37.23	Mot Israels Helige!
ISA.37.24	Genom dina tjänare har du smädat Herren:
ISA.37.24	Du sade: ’Med mina många vagnar
ISA.37.24	har jag utfört stora bedrifter.
ISA.37.24	Jag drog fram över bergens krön,
ISA.37.24	det fjärran Libanons höjder.
ISA.37.24	Jag fällde dess högsta cedrar,
ISA.37.24	dess yppersta cypresser.
ISA.37.24	Jag nådde dess bortersta höjder,
ISA.37.24	där skogen står tät.
ISA.37.25	Jag grävde efter vatten
ISA.37.25	och drack ur okända flöden.
ISA.37.25	Egyptens alla floder torkade ut
ISA.37.25	där min fot hade trampat.’
ISA.37.26	Har du då inte hört
ISA.37.26	att jag för länge sedan planlagt detta,
ISA.37.26	skapat det i en fjärran urtid?
ISA.37.26	Nu har jag låtit det komma:
ISA.37.26	det blev din lott att förvandla
ISA.37.26	befästa städer till ruiner.
ISA.37.27	Invånarna stod där handfallna,
ISA.37.27	förkrossade och uppgivna.
ISA.37.27	De var som örter på marken,
ISA.37.27	som den spirande grönskan,
ISA.37.27	som gräset på taken
ISA.37.27	under den brännande östan.
ISA.37.28	Du må stå eller sitta,
ISA.37.28	du må gå eller komma
ISA.37.28	— jag vet vad du gör.
ISA.37.29	Du rasar mot mig,
ISA.37.29	och jag märker ditt övermod.
ISA.37.29	Därför skall jag sätta en krok i din näsa
ISA.37.29	och betsel i din mun
ISA.37.29	och leda dig tillbaka samma väg du kom.
ISA.37.30	Och detta är det tecken du får: I år skall ni äta det självsådda och nästa år det som växer vilt. Men det tredje året skall ni så och skörda, plantera vingårdar och äta deras frukt. 
ISA.37.31	Den rest av Juda som räddas skall på nytt slå rot och bära frukt. 
ISA.37.32	Ty en rest skall komma från Jerusalem, en skonad skara från Sions berg. Herren Sebaots lidelse skall utföra detta.
ISA.37.33	Därför säger Herren så om kungen av Assyrien: Han skall inte komma in i denna stad, inte skjuta någon pil mot den, inte lyfta sin sköld mot den och inte kasta upp någon belägringsvall. 
ISA.37.34	Den väg han kom skall han vända tillbaka. I denna stad kommer han inte in, säger Herren, 
ISA.37.35	ty jag skall värna denna stad och rädda den för min och för min tjänare Davids skull.«
ISA.37.36	Herrens ängel drog ut och tillintetgjorde 185 000 man i det assyriska lägret; nästa morgon låg de där alla, döda.
ISA.37.37	Kung Sanherib av Assyrien bröt upp och vände tillbaka till Nineve och stannade där. 
ISA.37.38	En gång när han tillbad i sin gud Nisroks tempel högg hans söner Adrammelek och Sareser ner honom med svärd, varefter de flydde till landet Ararat. Sanheribs son, Assarhaddon, blev kung efter honom.
ISA.38.1	Vid denna tid blev Hiskia allvarligt sjuk, och profeten Jesaja, Amos son, kom till honom och sade: »Så säger Herren: Se om ditt hus. Du ligger för döden, du kommer inte att överleva.« 
ISA.38.2	Då vände Hiskia ansiktet mot väggen och bad: 
ISA.38.3	»Herre, tänk på att jag troget och av hela mitt hjärta har hållit mig till dig. Jag har gjort det som är gott i dina ögon.« Och han grät häftigt.
ISA.38.4	Herrens ord kom till Jesaja: 
ISA.38.5	»Gå och säg till Hiskia: Så säger Herren, din fader Davids Gud: Jag har hört din bön och sett dina tårar. Jag lägger ytterligare femton år till ditt liv, 
ISA.38.6	och jag skall rädda dig och denna stad ur den assyriske kungens hand, ja, jag skall värna denna stad.« 
ISA.38.21	Sedan lät Jesaja ta fram en kaka fikon att lägga på såret, så att Hiskia skulle bli frisk. 
ISA.38.22	Hiskia frågade: »Vad är då tecknet på att jag skall få gå upp till Herrens hus?« 
ISA.38.7	Jesaja sade: »Detta är tecknet Herren ger dig på att han skall göra vad han har lovat: 
ISA.38.8	Jag låter skuggan på trappan gå tillbaka de tio steg som solen redan låtit den tillryggalägga på Achas trappor.« Och solen gick tillbaka tio steg som den redan hade tillryggalagt på trappan.
ISA.38.9	Ett kväde av kung Hiskia av Juda när han hade varit sjuk och blivit frisk från sjukdomen.
ISA.38.10	Jag sade:
ISA.38.10	Mitt i livet går jag bort,
ISA.38.10	bakom dödsrikets port förblir jag
ISA.38.10	de återstående åren.
ISA.38.11	Jag sade:
ISA.38.11	Jag får inte mer skåda Herren
ISA.38.11	i de levandes land,
ISA.38.11	aldrig se människor mer
ISA.38.11	bland dem som bor i världen.
ISA.38.12	Min boning flyttas,
ISA.38.12	bärs bort som en herdes tält.
ISA.38.12	Du rullar ihop mitt liv som en väv
ISA.38.12	och skär ner mig från varpen.
ISA.38.12	Innan dagen blir natt gör du slut på mig,
ISA.38.13	innan morgonen kommer är jag gjord till intet.
ISA.38.13	Som ett lejon krossar du alla mina ben.
ISA.38.14	Som svalans gälla skri hörs min röst,
ISA.38.14	som duvans klagande läte.
ISA.38.14	Gråtande ser jag mot höjden:
ISA.38.14	Herre, jag är hårt ansatt,
ISA.38.14	grip in till min hjälp!
ISA.38.15	Vad kan jag säga till honom?
ISA.38.15	Det är ju han som har gjort detta.
ISA.38.15	Sömnen flyr mig
ISA.38.15	i min bittra plåga.
ISA.38.16	[---]
ISA.38.16	Herre, gör mig frisk, låt mig få leva!
ISA.38.17	Min bittra plåga blev mig till välsignelse.
ISA.38.17	Du skonade mitt liv
ISA.38.17	och räddade mig från förintelsens avgrund,
ISA.38.17	du kastade alla mina synder bakom dig.
ISA.38.18	Dödsriket prisar dig inte,
ISA.38.18	de döda sjunger inte ditt lov,
ISA.38.18	de som har lagts i graven
ISA.38.18	hoppas inte på din trofasthet.
ISA.38.19	De levande prisar dig, de levande,
ISA.38.19	så som jag gör i dag.
ISA.38.19	Fäder undervisar söner
ISA.38.19	om din trofasthet.
ISA.38.20	Herren kommer till min räddning,
ISA.38.20	låt oss slå an strängarna
ISA.38.20	och spela vid Herrens hus
ISA.38.20	i alla våra livsdagar.
ISA.39.1	När kungen av Babylonien, Merodak-Baladan, Baladans son, hörde att Hiskia varit sjuk men blivit återställd skickade han ett brev och en gåva till honom. 
ISA.39.2	Hiskia gladde sig åt sändebudens ankomst och visade dem sitt förrådshus med silver och guld, kryddor och välluktande oljor samt hela sin rustkammare och allt som rymdes i hans skattkamrar. Det fanns inte något i palatset eller i hela riket som han inte visade dem. 
ISA.39.3	Då kom profeten Jesaja till kung Hiskia och frågade honom vad männen hade sagt och varifrån de kom. »De har kommit till mig från ett fjärran land«, svarade Hiskia, »från Babylonien.« — 
ISA.39.4	»Vad fick de se i ditt palats?« frågade Jesaja. Hiskia sade: »Allt som finns i mitt palats. Det finns inte något i mina skattkamrar som jag inte visade dem.« 
ISA.39.5	Då sade Jesaja: »Hör Herren Sebaots ord: 
ISA.39.6	Det kommer en dag då allt som finns i ditt palats skall föras bort till Babylonien, allt som dina fäder har samlat fram till nu. Ingenting skall lämnas kvar, säger Herren. 
ISA.39.7	Bland de söner som kommer att födas åt dig, ditt eget kött och blod, skall några tvingas till hovtjänst i den babyloniske kungens palats.« 
ISA.39.8	Hiskia svarade: »Det är ett gott ord som du har kommit med från Herren.« Han tänkte att så länge han själv levde skulle det råda fred och trygghet.
ISA.40.1	Trösta, trösta mitt folk,
ISA.40.1	säger er Gud.
ISA.40.2	Ge nytt mod åt Jerusalem,
ISA.40.2	kungör att hennes träldom är över,
ISA.40.2	att hennes skuld är sonad,
ISA.40.2	att Herren straffat henne dubbelt
ISA.40.2	för alla hennes synder.
ISA.40.3	En röst ropar:
ISA.40.3	Bana väg för Herren genom öknen,
ISA.40.3	gör en jämn väg i ödemarken för vår Gud!
ISA.40.4	Alla dalar skall höjas,
ISA.40.4	alla berg och höjder sänkas.
ISA.40.4	Oländig mark skall jämnas
ISA.40.4	och branter bli till slätt.
ISA.40.5	Herrens härlighet skall uppenbaras,
ISA.40.5	och alla människor skall se det.
ISA.40.5	Herren har talat.
ISA.40.6	En röst sade: Förkunna!
ISA.40.6	Jag frågade: »Vad skall jag förkunna?«
ISA.40.6	Människan är som gräset,
ISA.40.6	förgänglig som blomman på ängen.
ISA.40.7	Gräset torkar, blomman vissnar,
ISA.40.7	när Herrens vind går fram.
ISA.40.7	Ja, folket är gräs.
ISA.40.8	Gräset torkar, blomman vissnar,
ISA.40.8	men vår Guds ord består i evighet.
ISA.40.9	Gå upp på ett högt berg
ISA.40.9	med ditt glädjebud, Sion,
ISA.40.9	ropa ut ditt glädjebud
ISA.40.9	med hög röst, Jerusalem.
ISA.40.9	Ropa, var inte rädd,
ISA.40.9	säg till Judas städer:
ISA.40.9	Er Gud kommer!
ISA.40.10	Herren Gud kommer i all sin styrka,
ISA.40.10	han härskar med mäktig arm.
ISA.40.10	Sin segerlön har han med sig,
ISA.40.10	de han vunnit går framför honom.
ISA.40.11	Som en herde vallar han sin hjord.
ISA.40.11	Han tar upp lammen i sin famn
ISA.40.11	och bär dem i sina armar,
ISA.40.11	han driver tackorna varligt.
ISA.40.12	Vem mäter upp havet i sin kupade hand
ISA.40.12	och himlens vidd med sina fingrar?
ISA.40.12	Vem häller jordens mull i ett mått,
ISA.40.12	väger bergen och höjderna på våg?
ISA.40.13	Vem kan styra Herrens tankar,
ISA.40.13	vem ger honom råd och kunskap?
ISA.40.14	Vem rådgör han med, vem kan ge honom vishet
ISA.40.14	och lära honom den rätta vägen,
ISA.40.14	skänka honom kunskap
ISA.40.14	och leda honom till insikt?
ISA.40.15	Folken är som droppar ur ett ämbar,
ISA.40.15	som dammkorn i en vågskål.
ISA.40.15	Fjärran länder väger lätt som stoft.
ISA.40.16	Libanons skog räcker inte till ved,
ISA.40.16	dess djur förslår inte till brännoffer.
ISA.40.17	Alla folk är som intet för honom,
ISA.40.17	som mindre än intet räknar han dem.
ISA.40.18	Med vem vill ni jämföra Gud,
ISA.40.18	vad vill ni likna honom vid?
ISA.40.19	En gudabild som konstnären gjuter,
ISA.40.19	som guldsmeden täcker med guld
ISA.40.19	och förser med kedjor av silver?
ISA.40.20	[---]
ISA.40.20	Man väljer trä som inte murknar
ISA.40.20	och anlitar en skicklig konstnär,
ISA.40.20	som kan ställa upp sin gudabild stadigt.
ISA.40.21	Förstår ni inte, hör ni inte?
ISA.40.21	Har det inte sagts er från begynnelsen,
ISA.40.21	har ni inte vetat det sedan jordens grund blev lagd?
ISA.40.22	Han tronar ovan jordens rund,
ISA.40.22	de som bor på den är som myror.
ISA.40.22	Han breder ut himlen som en duk,
ISA.40.22	spänner upp den som ett tält att bo i.
ISA.40.23	Han gör furstar till intet,
ISA.40.23	utplånar jordens härskare.
ISA.40.24	Knappt har de såtts, knappt planterats,
ISA.40.24	knappt har de hunnit slå rot,
ISA.40.24	så andas han på dem och de vissnar,
ISA.40.24	stormen för bort dem som boss.
ISA.40.25	Med vem vill ni jämföra mig,
ISA.40.25	vem är min like? säger den Helige.
ISA.40.26	Lyft blicken mot skyn och se:
ISA.40.26	Vem har skapat allt detta?
ISA.40.26	Han som mönstrar stjärnornas här
ISA.40.26	och låter dem tåga fram,
ISA.40.26	han som ropar upp dem alla.
ISA.40.26	Så väldig är hans makt och hans styrka
ISA.40.26	att ingen av dem uteblir.
ISA.40.27	Jakob, hur kan du tala så,
ISA.40.27	Israel, hur kan du säga:
ISA.40.27	»Jag vandrar osedd av Herren,
ISA.40.27	min Gud tar sig inte an min sak.«
ISA.40.28	Har du inte förstått, inte hört?
ISA.40.28	Herren är en evig Gud,
ISA.40.28	han har skapat hela jorden.
ISA.40.28	Han blir inte trött, han mattas inte.
ISA.40.28	Ingen pejlar djupet av hans vishet.
ISA.40.29	Han ger den trötte kraft,
ISA.40.29	den svage får ny styrka.
ISA.40.30	Unga män kan bli trötta och mattas,
ISA.40.30	ynglingar snava och falla,
ISA.40.31	men de som litar till Herren får ny kraft,
ISA.40.31	de får vingar som örnar.
ISA.40.31	De springer utan att bli trötta,
ISA.40.31	vandrar utan att mattas.
ISA.41.1	Var tysta inför mig, ni fjärran länder,
ISA.41.1	lägg handen för munnen, alla folk!
ISA.41.1	Må de stiga fram och få ordet.
ISA.41.1	Låt oss mötas till rättegång.
ISA.41.2	Vem har från öster manat fram
ISA.41.2	den man som segrar vart han går?
ISA.41.2	Vem lämnar folken i hans våld
ISA.41.2	och låter honom störta kungar?
ISA.41.2	Hans svärd gör dem till stoft,
ISA.41.2	hans båge gör dem till boss i vinden.
ISA.41.3	Han förföljer dem och drar oskadd fram,
ISA.41.3	hans fötter snuddar knappt vid marken.
ISA.41.4	Vems verk är detta, vem har gjort det?
ISA.41.4	Han som i begynnelsen kallade fram släktena,
ISA.41.4	jag, Herren, som var den förste
ISA.41.4	och som ännu för de sista är densamme.
ISA.41.5	Fjärran länder ser det och bävar,
ISA.41.5	hela jorden darrar.
ISA.41.5	De har kommit samman.
ISA.41.6	Alla hjälper varandra
ISA.41.6	och sporrar sina kamrater.
ISA.41.7	Guldsmeden sporras av gjutaren,
ISA.41.7	klensmeden av den som hamrar.
ISA.41.7	Han berömmer lödningen
ISA.41.7	och spikar fast gudabilden,
ISA.41.7	så att den står stadigt.
ISA.41.8	Israel, du min tjänare,
ISA.41.8	Jakob, som jag har utvalt,
ISA.41.8	ättling till Abraham, min vän,
ISA.41.9	du som jag hämtade från jordens ände,
ISA.41.9	kallade från dess bortersta hörn —
ISA.41.9	till dig sade jag: Du är min tjänare,
ISA.41.9	jag har utvalt dig, jag förskjuter dig inte.
ISA.41.10	Var inte rädd, jag är med dig.
ISA.41.10	Ängslas inte, jag är din Gud.
ISA.41.10	Jag ger dig styrka och hjälper dig,
ISA.41.10	stöder och räddar dig med min hand.
ISA.41.11	Alla som vänder sin vrede mot dig
ISA.41.11	får blygas och stå med skam.
ISA.41.11	De män som ligger i fejd med dig
ISA.41.11	skall bli till intet och förgås.
ISA.41.12	De män som har slagits med dig
ISA.41.12	skall du söka men inte finna.
ISA.41.12	De män som fört krig mot dig
ISA.41.12	skall bli till intet, ett ingenting.
ISA.41.13	Ty jag är Herren, din Gud,
ISA.41.13	jag tar dig vid handen
ISA.41.13	och säger till dig:
ISA.41.13	Var inte rädd, jag hjälper dig.
ISA.41.14	Var inte rädd, Jakob, lilla kryp,
ISA.41.14	Israel, du stackars mask.
ISA.41.14	Jag hjälper dig, säger Herren,
ISA.41.14	Israels Helige är din befriare.
ISA.41.15	Jag gör dig till en skarpeggad trösksläde,
ISA.41.15	en ny med vassa taggar.
ISA.41.15	Du skall tröska bergen till stoft,
ISA.41.15	höjderna till agnar.
ISA.41.16	Du skall vanna dem, vinden skall ta dem,
ISA.41.16	en stormvind skall skingra dem.
ISA.41.16	Men du skall glädjas över Herren,
ISA.41.16	över Israels Helige får du jubla.
ISA.41.17	De fattiga och svaga söker vatten — förgäves.
ISA.41.17	Tungan torkar av törst.
ISA.41.17	Jag, Herren, hör deras bön,
ISA.41.17	Israels Gud sviker dem inte.
ISA.41.18	Floder skall rinna fram på kala höjder,
ISA.41.18	källor springa upp på slätten.
ISA.41.18	Jag gör öknen rik på vatten,
ISA.41.18	gör det torra landet till oaser.
ISA.41.19	Ceder planterar jag i öknen,
ISA.41.19	akacia, myrten och vildoliv,
ISA.41.19	jag sätter cypresser i ödemarken
ISA.41.19	tillsammans med almar och pinjer.
ISA.41.20	Så skall alla se och veta,
ISA.41.20	besinna och förstå,
ISA.41.20	att Herrens hand har utfört detta,
ISA.41.20	att Israels Helige skapat det.
ISA.41.21	Lägg fram er sak, säger Herren,
ISA.41.21	anför era bevis, säger Jakobs konung.
ISA.41.22	Må de stiga fram och förklara för oss
ISA.41.22	allt som sker.
ISA.41.22	Förklara det förflutna,
ISA.41.22	så att vi kan begrunda det
ISA.41.22	och förstå det som har skett.
ISA.41.22	Eller tala om för oss vad som skall hända,
ISA.41.23	berätta vad som skall ske härnäst,
ISA.41.23	så att vi förstår att ni är gudar.
ISA.41.23	Gör något, gott eller ont,
ISA.41.23	så att vi alla kan se och skåda.
ISA.41.24	Nej, ni är ingenting,
ISA.41.24	det ni gör är mindre än intet.
ISA.41.24	Avskyvärd är den som väljer er.
ISA.41.25	Jag manade fram en man från norr,
ISA.41.25	från öster kallade jag honom.
ISA.41.25	Han trampar på furstar som på jord,
ISA.41.25	som en krukmakare trampar sin lera.
ISA.41.26	Vem berättade det i förväg, så att vi visste,
ISA.41.26	förutsade det, så att vi såg att det slog in?
ISA.41.26	Ingen förutsade, ingen förkunnade,
ISA.41.26	inte ett ord hördes från er.
ISA.41.27	Jag är den förste som säger det till Sion,
ISA.41.27	jag sänder en glädjebudbärare till Jerusalem.
ISA.41.28	Jag ser mig omkring, men ingen är här,
ISA.41.28	jag talar, men ingen vet råd,
ISA.41.28	ingen kan svara på mina frågor.
ISA.41.29	Nej, de är ingenting, de uträttar intet.
ISA.41.29	Dessa beläten är luft och tomhet.
ISA.42.1	Detta är min tjänare som jag ger kraft,
ISA.42.1	min utvalde som jag har kär.
ISA.42.1	Jag låter min ande komma över honom,
ISA.42.1	han skall föra ut rätten till folken.
ISA.42.2	Han ropar inte, han höjer inte rösten,
ISA.42.2	hans stämma hörs inte på gatorna.
ISA.42.3	Det knäckta strået bryter han inte av,
ISA.42.3	den tynande lågan släcker han inte.
ISA.42.3	Trofast skall han föra ut rätten.
ISA.42.4	Han skall inte tyna bort eller knäckas,
ISA.42.4	innan han fört rätten till seger på jorden.
ISA.42.4	Fjärran länder väntar på hans undervisning.
ISA.42.5	Så säger Gud, Herren,
ISA.42.5	han som har skapat himlen och spänt upp den,
ISA.42.5	brett ut jorden med allt vad den alstrar,
ISA.42.5	han som gett liv åt människorna där,
ISA.42.5	livsande åt dem som vandrar på jorden:
ISA.42.6	Jag, Herren, har i min trohet kallat dig,
ISA.42.6	jag tar dig vid handen och skyddar dig.
ISA.42.6	Genom dig ingår jag ett förbund med mitt folk
ISA.42.6	till ett ljus för de andra folken.
ISA.42.7	Du skall öppna de blindas ögon
ISA.42.7	och befria de fångna ur fängelset,
ISA.42.7	ur fängelsehålan dem som sitter i mörkret.
ISA.42.8	Jag är Herren, detta är mitt namn.
ISA.42.8	Jag delar inte min ära med någon,
ISA.42.8	inte min berömmelse med gudabilder.
ISA.42.9	Det som förut var är förbi,
ISA.42.9	nu förkunnar jag något nytt.
ISA.42.9	Innan det ännu spirat
ISA.42.9	kungör jag det för er.
ISA.42.10	Sjung till Herrens ära, sjung en ny sång,
ISA.42.10	sjung hans lov över hela jorden.
ISA.42.10	Må havet brusa och allt det rymmer,
ISA.42.10	fjärran länder jubla och de som bor där.
ISA.42.11	Må öknen och dess städer ropa,
ISA.42.11	byarna där Kedar bor.
ISA.42.11	Må folket i Sela glädjas,
ISA.42.11	höja jubelrop från bergens krön.
ISA.42.12	Ge Herren äran,
ISA.42.12	lovprisa honom i fjärran länder!
ISA.42.13	Herren drar ut som en kämpe,
ISA.42.13	som en krigare, upptänd av stridslust,
ISA.42.13	han utstöter härskrin
ISA.42.13	och visar fienden sin styrka.
ISA.42.14	Länge har jag tigit,
ISA.42.14	varit tyst och behärskat mig.
ISA.42.14	Nu vrålar jag som en födande kvinna,
ISA.42.14	flämtar, drar efter andan.
ISA.42.15	Jag förhärjar berg och höjder,
ISA.42.15	allt som växer där skall torka bort.
ISA.42.15	Floder förvandlar jag till torra fåror,
ISA.42.15	jag låter sjöarna torka ut.
ISA.42.16	Jag skall leda de blinda på vägen,
ISA.42.16	föra dem längs okända stigar.
ISA.42.16	Mörkret framför dem gör jag till ljus,
ISA.42.16	oländig mark blir jämn.
ISA.42.16	Det jag nu har sagt skall jag göra,
ISA.42.16	jag viker inte från det.
ISA.42.17	I djupaste skam tar de till flykten,
ISA.42.17	de som förtröstar på gudabilder
ISA.42.17	och säger till beläten: »Ni är våra gudar.«
ISA.42.18	Ni döva, lyssna!
ISA.42.18	Ni blinda, se!
ISA.42.19	Vem är blind om inte min tjänare,
ISA.42.19	vem är så döv som budbäraren jag sänder?
ISA.42.19	Vem är lika blind som min utsände,
ISA.42.19	lika döv som Herrens tjänare?
ISA.42.20	Han ser mycket, men bryr sig inte om det,
ISA.42.20	hans öron är öppna, men han lyssnar inte.
ISA.42.21	Herren är rättfärdig, därför vill han visa
ISA.42.21	att hans lag är härlig och stor.
ISA.42.22	Men detta är ett plundrat och skövlat folk.
ISA.42.22	Alla hölls fångna i hålor,
ISA.42.22	i fängelser gömdes de undan.
ISA.42.22	De skövlades och ingen hjälpte dem,
ISA.42.22	de plundrades och ingen sade: »Ge tillbaka!«
ISA.42.23	Vem av er hör detta,
ISA.42.23	ger akt och lyssnar hädanefter?
ISA.42.24	Vem utlämnade Jakob åt skövling,
ISA.42.24	Israel åt plundrare?
ISA.42.24	Det gjorde Herren, han som vi syndat mot.
ISA.42.24	De vägrade följa hans vägar,
ISA.42.24	lyssnade inte till hans lag.
ISA.42.25	Då tömde han sin brinnande vrede över dem,
ISA.42.25	lät dem drabbas av krig och våld.
ISA.42.25	De omvärvdes av eld men kom inte till insikt,
ISA.42.25	brändes av lågor men tog inte varning.
ISA.43.1	Nu säger Herren,
ISA.43.1	han som har skapat dig, Jakob,
ISA.43.1	han som har format dig, Israel:
ISA.43.1	Var inte rädd, jag har friköpt dig,
ISA.43.1	jag har gett dig ditt namn, du är min.
ISA.43.2	När du går genom vatten är jag med dig,
ISA.43.2	vattenmassorna skall inte dränka dig.
ISA.43.2	När du går genom eld skall du inte bli svedd,
ISA.43.2	lågorna skall inte bränna dig.
ISA.43.3	Jag är Herren, din Gud,
ISA.43.3	Israels Helige är den som räddar dig.
ISA.43.3	Jag lämnar Egypten som lösen för dig,
ISA.43.3	jag ger Kush och Seba i utbyte.
ISA.43.4	Du är dyrbar för mig,
ISA.43.4	jag ärar och älskar dig.
ISA.43.4	Därför ger jag människor i utbyte mot dig,
ISA.43.4	andra folk som betalning för ditt liv.
ISA.43.5	Var inte rädd, jag är med dig.
ISA.43.5	Från öster för jag hem dina barn,
ISA.43.5	från väster samlar jag er alla.
ISA.43.6	Till norden säger jag: Ge mig dem!
ISA.43.6	och till södern: Släpp dem!
ISA.43.6	För hem mina söner från fjärran
ISA.43.6	och mina döttrar från jordens ände,
ISA.43.7	alla som bär mitt namn
ISA.43.7	och som jag har skapat,
ISA.43.7	format och gjort till min ära.
ISA.43.8	För fram dem som är blinda fast de har ögon,
ISA.43.8	döva fast de fått öron.
ISA.43.9	Alla folk har samlats, folkslagen möts.
ISA.43.9	Vem bland dem kunde förutsäga detta
ISA.43.9	eller förkunna vad som förut skett?
ISA.43.9	Låt dem kalla sina vittnen, så att de får rätt
ISA.43.9	och de som lyssnar blir övertygade.
ISA.43.10	Men ni är mina vittnen, säger Herren,
ISA.43.10	min tjänare, den som jag har utvalt,
ISA.43.10	för att ni skall få insikt och tro mig,
ISA.43.10	förstå att jag är Gud.
ISA.43.10	Ingen gud har blivit till före mig,
ISA.43.10	ingen skall komma efter mig.
ISA.43.11	Jag, jag är Herren,
ISA.43.11	ingen annan än jag kan ge räddning.
ISA.43.12	Det var jag som förutsade och förkunnade,
ISA.43.12	ingen främmande gud ibland er.
ISA.43.12	Ni är mina vittnen, säger Herren.
ISA.43.12	Jag är Gud,
ISA.43.13	också i framtiden är jag densamme.
ISA.43.13	Ingen kan rycka något ur min hand,
ISA.43.13	det jag gör kan ingen göra om intet.
ISA.43.14	Så säger Herren,
ISA.43.14	er befriare, Israels Helige:
ISA.43.14	För er skull har jag sänt bud till Babylon.
ISA.43.14	Jag skall slå sönder portarnas reglar,
ISA.43.14	från skeppen hörs kaldeernas klagorop.
ISA.43.15	Jag är Herren, er Helige,
ISA.43.15	Israels skapare, er konung.
ISA.43.16	Så säger Herren,
ISA.43.16	han som gjorde en väg genom havet,
ISA.43.16	en stig genom mäktiga vatten,
ISA.43.17	han som lät hästar och vagnar
ISA.43.17	och starka kämpar rycka ut:
ISA.43.17	där ligger de och reser sig inte mer,
ISA.43.17	utsläckta, som en slocknad veke.
ISA.43.18	Men glöm det som förut var,
ISA.43.18	tänk inte på det förgångna.
ISA.43.19	Nu gör jag något nytt.
ISA.43.19	Det spirar redan,
ISA.43.19	märker ni det inte?
ISA.43.19	Jag gör en väg genom öknen,
ISA.43.19	stigar i ödemarken.
ISA.43.20	Vilda djur, schakal och struts, skall prisa mig,
ISA.43.20	för att jag frambringar vatten i öknen,
ISA.43.20	floder i ödemarken,
ISA.43.20	så att mitt folk, det utvalda, får dricka,
ISA.43.21	det folk som jag har skapat åt mig.
ISA.43.21	De skall sjunga mitt lov.
ISA.43.22	Du åkallade inte mig, Jakob,
ISA.43.22	tröttade inte ut dig för min skull, Israel.
ISA.43.23	Du gav mig inte får som brännoffer,
ISA.43.23	ärade mig inte med slaktoffer.
ISA.43.23	Jag betungade dig inte med matoffer,
ISA.43.23	tröttade dig inte med krav på rökelse.
ISA.43.24	Du köpte inte kalmus åt mig,
ISA.43.24	mättade mig inte med dina slaktoffers fett.
ISA.43.24	Tvärtom betungade du mig med dina synder
ISA.43.24	och tröttade mig med dina förbrytelser.
ISA.43.25	Jag, jag är den som utplånar dina brott,
ISA.43.25	för min egen skull,
ISA.43.25	jag minns inte mer dina synder.
ISA.43.26	Stäm mig! Låt oss processa!
ISA.43.26	För din talan, så att du får rätt.
ISA.43.27	Din stamfader syndade,
ISA.43.27	dina talesmän satte sig upp mot mig.
ISA.43.28	Därför förnedrade jag de heliga furstarna,
ISA.43.28	jag lät Jakob vigas åt förintelse,
ISA.43.28	lät Israel skymfas.
ISA.44.1	Men lyssna nu, Jakob, min tjänare,
ISA.44.1	Israel, som jag har utvalt.
ISA.44.2	Så säger Herren, din skapare,
ISA.44.2	han som formade dig i moderlivet,
ISA.44.2	han som hjälper dig:
ISA.44.2	Var inte rädd, min tjänare Jakob,
ISA.44.2	Jeshurun, som jag har utvalt.
ISA.44.3	Jag skall gjuta vatten över törstande mark,
ISA.44.3	floder av vatten över torrt land,
ISA.44.3	och jag skall utgjuta min ande över dina barn,
ISA.44.3	min välsignelse över dina ättlingar.
ISA.44.4	De skall skjuta upp som grönskande popplar,
ISA.44.4	som pilträd vid vattenströmmar.
ISA.44.5	En skall säga att han tillhör Herren,
ISA.44.5	en skall bära Jakobs namn,
ISA.44.5	en skall skriva att han är Herrens
ISA.44.5	och hedras med namnet Israel.
ISA.44.6	Så säger Herren, Israels konung,
ISA.44.6	han som friköper dem, Herren Sebaot:
ISA.44.6	Jag är den förste, jag är den siste.
ISA.44.6	Det finns ingen annan Gud än jag.
ISA.44.7	Vem är som jag? Må han ge sig till känna,
ISA.44.7	förklara och bevisa det för mig.
ISA.44.7	Vem har i förväg kungjort det som händer?
ISA.44.7	Låt dem berätta för oss vad som skall ske.
ISA.44.8	Var inte förfärade, hys ingen fruktan!
ISA.44.8	Kungjorde och berättade jag det inte i förväg?
ISA.44.8	Ni är mina vittnen.
ISA.44.8	Finns det någon annan Gud än jag,
ISA.44.8	någon klippa som jag inte vet om?
ISA.44.9	Avgudamakarna är ingenting,
ISA.44.9	deras älskade bilder ger ingen hjälp.
ISA.44.9	Deras vittnen varken ser eller förstår
ISA.44.9	och får stå där med skam.
ISA.44.10	Vem vill göra en gud, gjuta en gudabild,
ISA.44.10	som inte ger någon hjälp?
ISA.44.11	Alla hans anhängare står med skam,
ISA.44.11	hantverkarna är bara människor.
ISA.44.11	Må de alla samlas och träda fram,
ISA.44.11	de skall fyllas av skam och skräck.
ISA.44.12	Smeden arbetar fram sitt verk vid härden,
ISA.44.12	med hammare formar han det
ISA.44.12	och bearbetar det med starka armar.
ISA.44.12	Han låter bli att äta och blir trött,
ISA.44.12	han dricker inget och blir kraftlös.
ISA.44.13	Snickaren sträcker sitt måttband,
ISA.44.13	märker ut bilden med krita
ISA.44.13	och hugger ut den med stämjärn.
ISA.44.13	Han märker ut måtten med passare
ISA.44.13	och ger bilden mänsklig form,
ISA.44.13	en praktfull gestalt som skall bo i ett tempel.
ISA.44.14	Man fäller cederträd,
ISA.44.14	man tar en stenek eller en ek,
ISA.44.14	som får växa sig stor bland skogens träd,
ISA.44.14	eller planterar ett lagerträd,
ISA.44.14	som regnet ger växtkraft.
ISA.44.15	Virket skall folk ha till bränsle,
ISA.44.15	man har det att värma sig med
ISA.44.15	och göra upp eld för att baka.
ISA.44.15	Man tillverkar också en gud som man tillber,
ISA.44.15	gör en gudabild och faller på knä för den.
ISA.44.16	Hälften gör man en brasa av,
ISA.44.16	där steker man kött,
ISA.44.16	man äter sin stek och blir mätt,
ISA.44.16	och man värmer sig och säger:
ISA.44.16	»Vilken härlig brasa!«
ISA.44.17	Av resten gör man en gud, en bild
ISA.44.17	som man faller på knä för och tillber
ISA.44.17	och riktar sina böner till:
ISA.44.17	»Rädda mig, du som är min gud!«
ISA.44.18	De har inget vett, inget förstånd,
ISA.44.18	deras ögon är tillslutna så att de inte ser,
ISA.44.18	deras hjärtan så att de ingenting fattar.
ISA.44.19	Ingen tänker sig för,
ISA.44.19	har vett och förstånd att säga:
ISA.44.19	»Hälften gör jag en brasa av,
ISA.44.19	jag bakar bröd på glöden
ISA.44.19	och steker en köttbit och äter —
ISA.44.19	skall jag nu göra resten till en vidrig avgud
ISA.44.19	och falla på knä för en träklabb?«
ISA.44.20	Den som tyr sig till stoft och aska lurar sig själv.
ISA.44.20	Han kan inte rädda sitt liv,
ISA.44.20	inte säga: »Jag har litat på en lögn.«
ISA.44.21	Minns detta, Jakob,
ISA.44.21	Israel, du som är min tjänare.
ISA.44.21	Jag har format dig, du skall tjäna mig.
ISA.44.21	Israel, jag skall aldrig glömma dig.
ISA.44.22	Jag plånar ut dina synder som ett moln,
ISA.44.22	dina brott som en sky.
ISA.44.22	Vänd tillbaka till mig,
ISA.44.22	jag har friköpt dig.
ISA.44.23	Jubla, du himmel,
ISA.44.23	över vad Herren har gjort!
ISA.44.23	Ropa av glädje, jordens djup!
ISA.44.23	Brist ut i jubel, ni berg,
ISA.44.23	du skog med alla dina träd!
ISA.44.23	Ty Herren har friköpt Jakob,
ISA.44.23	genom Israel visar han sin härlighet.
ISA.44.24	Så säger Herren, din befriare,
ISA.44.24	han som formade dig i moderlivet:
ISA.44.24	Jag är Herren, som har skapat allt.
ISA.44.24	Jag ensam spände upp himlen,
ISA.44.24	jag bredde ut jorden utan hjälp.
ISA.44.25	Jag sätter orakelprästernas tecken ur spel
ISA.44.25	och gör spåmännen till narrar,
ISA.44.25	de visa kommer till korta,
ISA.44.25	jag gör deras klokhet till dårskap.
ISA.44.26	Mina tjänares ord låter jag slå in,
ISA.44.26	jag förverkligar det mina utsända förkunnat.
ISA.44.26	Jag säger: Jerusalem skall bli bebott
ISA.44.26	och Judas städer byggas upp,
ISA.44.26	staden skall jag resa ur ruinerna.
ISA.44.27	Jag säger till havsdjupet: Sina!
ISA.44.27	Dina flöden torkar jag ut.
ISA.44.28	Jag säger: Kyros är min herde,
ISA.44.28	han skall förverkliga allt jag vill.
ISA.44.28	Han skall säga: Jerusalem skall byggas upp,
ISA.44.28	templet få en fast grund.
ISA.45.1	Så säger Herren till sin smorde,
ISA.45.1	till Kyros, vars högra hand han har fattat
ISA.45.1	för att lägga folken under honom
ISA.45.1	och beröva kungarna deras svärd,
ISA.45.1	för att dörrarna skall öppnas för honom
ISA.45.1	och inga portar förbli stängda:
ISA.45.2	Jag går framför dig och jämnar ut bergen,
ISA.45.2	kopparportarna krossar jag,
ISA.45.2	järnbommarna slår jag sönder.
ISA.45.3	Jag ger dig skatter, dolda i mörkret,
ISA.45.3	gömda rikedomar,
ISA.45.3	för att du skall inse att jag är Herren,
ISA.45.3	att han som gett dig ditt namn är Israels Gud.
ISA.45.4	För min tjänare Jakobs skull,
ISA.45.4	för Israel, min utvalde,
ISA.45.4	har jag gett dig ditt namn, ditt hedersnamn,
ISA.45.4	fastän du inte känner mig.
ISA.45.5	Jag är Herren, ingen annan finns,
ISA.45.5	ingen är Gud utom jag.
ISA.45.5	Jag rustar dig till strid,
ISA.45.5	fastän du inte känner mig,
ISA.45.6	för att alla i öst och i väst skall inse
ISA.45.6	att det inte finns någon mer än jag.
ISA.45.6	Jag är Herren, ingen annan finns.
ISA.45.7	Jag ger ljus och skapar mörker,
ISA.45.7	jag bringar lycka och skapar ofärd.
ISA.45.7	Jag, Herren, gör allt detta.
ISA.45.8	Må det flöda från himlen därovan,
ISA.45.8	må rättfärdighet strömma ur molnen.
ISA.45.8	Må jorden öppna sig,
ISA.45.8	räddningen spira
ISA.45.8	och rättfärdigheten slå ut i blom.
ISA.45.8	Jag, Herren, har skapat det.
ISA.45.9	Ve den som tvistar med sin skapare
ISA.45.9	— en skärva bland skärvor på marken.
ISA.45.9	Skall leran säga till krukmakaren:
ISA.45.9	»Vad gör du? Du har inget handlag.«
ISA.45.10	Ve den som säger till en far: »Vad har du avlat?«
ISA.45.10	och till en kvinna: »Vad har du fött?«
ISA.45.11	Så säger Herren, Israels Helige,
ISA.45.11	han som formar framtiden:
ISA.45.11	Ställer ni frågor till mig om mina barn,
ISA.45.11	ger ni mig order om mina händers verk?
ISA.45.12	Det är jag som har skapat jorden
ISA.45.12	och gjort människorna där.
ISA.45.12	Jag har spänt upp himlen med egna händer
ISA.45.12	och ger order till hela dess här.
ISA.45.13	Jag har i min trohet manat fram en man,
ISA.45.13	vart han går jämnar jag hans väg.
ISA.45.13	Han skall bygga upp min stad
ISA.45.13	och släppa mitt bortförda folk
ISA.45.13	utan betalning och utan lön,
ISA.45.13	säger Herren Sebaot.
ISA.45.14	Så säger Herren:
ISA.45.14	Det rika Egypten,
ISA.45.14	det välmående Kush
ISA.45.14	och Sebas resliga folk
ISA.45.14	skall tillfalla dig och bli ditt.
ISA.45.14	De skall gå bakom dig, komma i bojor.
ISA.45.14	De faller ner inför dig
ISA.45.14	och ber med orden:
ISA.45.14	»Bara hos dig finns Gud,
ISA.45.14	ingen annan finns,
ISA.45.14	ingen annan är Gud.«
ISA.45.15	Du är sannerligen en dold gud,
ISA.45.15	Israels Gud, som ger räddning.
ISA.45.16	Alla får blygas och känna skam,
ISA.45.16	nesa blir avgudamakarnas lott.
ISA.45.17	Men Israel räddas av Herren för evigt.
ISA.45.17	Aldrig skall ni känna blygsel och skam,
ISA.45.17	aldrig i evighet.
ISA.45.18	Så säger Herren,
ISA.45.18	han som skapat himlen
ISA.45.18	— han är Gud —
ISA.45.18	han som format och frambragt jorden
ISA.45.18	— han gav den en fast grund —
ISA.45.18	han skapade den inte till att ligga tom
ISA.45.18	utan gjorde den till att vara bebodd:
ISA.45.18	Jag är Herren, ingen annan finns.
ISA.45.19	Jag har aldrig talat i det fördolda,
ISA.45.19	någonstans i ett mörkt land,
ISA.45.19	aldrig uppmanat Jakobs ättlingar
ISA.45.19	att söka mig i tomheten.
ISA.45.19	Jag är Herren, mina ord är sanna,
ISA.45.19	det jag säger är att lita på.
ISA.45.20	Kom hit, samlas här,
ISA.45.20	träd fram, ni som skonats bland folken!
ISA.45.20	Utan insikt är de som bär på träbeläten
ISA.45.20	och ber till en gud som inte kan hjälpa dem.
ISA.45.21	Berätta, kom med ert svar,
ISA.45.21	överlägg tillsammans!
ISA.45.21	Vem förutsade detta,
ISA.45.21	berättade om det i förväg?
ISA.45.21	Det gjorde jag, Herren.
ISA.45.21	Det finns ingen annan Gud än jag,
ISA.45.21	ingen trofast Gud som hjälper utom jag.
ISA.45.22	Vänd er till mig, folk från hela jorden,
ISA.45.22	så skall ni bli hjälpta.
ISA.45.22	Jag är Gud, ingen annan finns.
ISA.45.23	Jag svär vid mig själv,
ISA.45.23	det jag säger är sant,
ISA.45.23	mitt ord står fast:
ISA.45.23	För mig skall alla böja knä,
ISA.45.23	alla skall svära mig trohet.
ISA.45.24	Blott hos Herren, skall det heta,
ISA.45.24	finns seger och styrka.
ISA.45.24	Alla som vänt sin vrede mot honom
ISA.45.24	skall komma till honom i skam.
ISA.45.25	Genom Herren skall alla Israels ättlingar
ISA.45.25	vinna seger och ära.
ISA.46.1	Bel faller, Nebo sviktar.
ISA.46.1	Gudabilderna lastas
ISA.46.1	på dragdjur och boskap,
ISA.46.1	de som burits av er lyfts nu upp
ISA.46.1	och blir burna av trötta ök.
ISA.46.2	De sviktar båda och faller.
ISA.46.2	Ingenting kan de bära och rädda,
ISA.46.2	de förs själva bort i fångenskap.
ISA.46.3	Hör på mig, Jakobs ätt,
ISA.46.3	ni som är kvar av Israel,
ISA.46.3	och som jag lyft ända sedan ni föddes,
ISA.46.3	burit från er första stund.
ISA.46.4	Ännu när ni blir gamla är jag densamme,
ISA.46.4	ännu när ni grånat skall jag bära på er.
ISA.46.4	Jag har skapat er,
ISA.46.4	jag skall lyfta, bära och rädda er.
ISA.46.5	Vem vill ni jämföra mig med
ISA.46.5	och göra till min like?
ISA.46.5	Vem vill ni ställa vid min sida
ISA.46.5	som kan jämföras med mig?
ISA.46.6	Man häller ut guld ur pungen
ISA.46.6	och väger upp silver på vågen,
ISA.46.6	lejer en guldsmed som gör en gud,
ISA.46.6	och man faller på knä och tillber.
ISA.46.7	Man lyfter upp den på axeln,
ISA.46.7	bär i väg den och ställer den på plats.
ISA.46.7	Där står den och rör sig inte ur fläcken.
ISA.46.7	Hur man än ropar svarar den inte
ISA.46.7	och räddar inte i nöden.
ISA.46.8	Tänk på detta med sorg,
ISA.46.8	besinna det, ni syndare!
ISA.46.9	Tänk på det som förut var, för länge sedan.
ISA.46.9	Jag är Gud, ingen annan finns.
ISA.46.9	Gud är jag, och ingen är min like.
ISA.46.10	Jag berättar i förväg vad som skall ske,
ISA.46.10	förutsäger det som ännu inte hänt.
ISA.46.10	Jag säger: Mina planer står fast,
ISA.46.10	allt jag vill, det gör jag.
ISA.46.11	Jag kallar på en rovfågel från öster,
ISA.46.11	från fjärran land en man som genomför min plan.
ISA.46.11	Det jag har sagt, det låter jag ske,
ISA.46.11	det jag bestämt, det gör jag.
ISA.46.12	Hör på mig, ni modfällda,
ISA.46.12	ni som är så långt från räddningen!
ISA.46.13	Jag låter räddningen komma närmare,
ISA.46.13	den är inte långt borta,
ISA.46.13	min hjälp skall inte dröja.
ISA.46.13	I Sion skall jag skänka hjälp,
ISA.46.13	jag skall ge min härlighet åt Israel.
ISA.47.1	Stig ner och sätt dig i stoftet,
ISA.47.1	du arma jungfru Babylon!
ISA.47.1	Ner från tronen, sätt dig på marken,
ISA.47.1	arma Kaldeen!
ISA.47.1	Aldrig mer skall du kallas
ISA.47.1	den bortskämda och fina.
ISA.47.2	Hämta kvarnen och mal mjöl,
ISA.47.2	ta av dig slöjan.
ISA.47.2	Dra upp kjolarna och blotta benen,
ISA.47.2	vada genom vattnet.
ISA.47.3	Ditt sköte skall blottas,
ISA.47.3	din skam bli sedd.
ISA.47.3	Jag vill ta hämnd,
ISA.47.3	ingen kan hindra mig.
ISA.47.4	Han som friköper oss,
ISA.47.4	hans namn är Herren Sebaot,
ISA.47.4	Israels Helige.
ISA.47.5	Sitt tyst, försvinn i mörkret,
ISA.47.5	arma Kaldeen!
ISA.47.5	Aldrig mer skall du kallas
ISA.47.5	rikenas drottning.
ISA.47.6	Jag blev vred på mitt folk,
ISA.47.6	försköt min egendom
ISA.47.6	och lämnade dem i ditt våld.
ISA.47.6	Du visade inget förbarmande,
ISA.47.6	ditt ok tyngde även de gamla.
ISA.47.7	Du sade: »Jag är drottning för tid och evighet.«
ISA.47.7	Du gjorde dig inga bekymmer,
ISA.47.7	tänkte inte på hur det kunde sluta.
ISA.47.8	Hör nu på, du som lever i överdåd,
ISA.47.8	som tronar så säker och tänker:
ISA.47.8	»Ingen är som jag!
ISA.47.8	Aldrig skall jag sitta som änka
ISA.47.8	eller mista mina barn.«
ISA.47.9	Bådadera skall drabba dig.
ISA.47.9	Samma dag, på ett ögonblick
ISA.47.9	blir du både barnlös och änka.
ISA.47.9	I fullt mått drabbar det dig,
ISA.47.9	trots alla dina trollkonster
ISA.47.9	och dina besvärjelsers kraft.
ISA.47.10	Du kände dig säker i din ondska,
ISA.47.10	du tänkte: »Ingen ser mig.«
ISA.47.10	Din klokhet och kunskap ledde dig vilse,
ISA.47.10	och du tänkte:
ISA.47.10	»Ingen är som jag!«
ISA.47.11	Men en olycka skall drabba dig
ISA.47.11	som du inte kan besvärja,
ISA.47.11	ett ont skall hemsöka dig
ISA.47.11	som du inte förmår avvärja.
ISA.47.11	Plötsligt drabbas du av en förödelse
ISA.47.11	som du aldrig kunnat ana.
ISA.47.12	Fortsätt bara med dina besvärjelser
ISA.47.12	och alla de där trollkonsterna
ISA.47.12	som du har hängett dig åt från din ungdom.
ISA.47.12	Kanske gör de nytta,
ISA.47.12	kanske kan du skrämma bort olyckan.
ISA.47.13	Du är trött av alla rådslag.
ISA.47.13	Må nu himlaskådarna komma till din hjälp,
ISA.47.13	stjärntydarna som varje månad förkunnar
ISA.47.13	vad som skall hända dig.
ISA.47.14	Nej, de är som boss,
ISA.47.14	elden förtär dem.
ISA.47.14	De kan inte rädda sig undan lågorna.
ISA.47.14	Det blir ingen värmande glöd,
ISA.47.14	ingen brasa att sitta vid.
ISA.47.15	Så går det med dina trollkarlar,
ISA.47.15	som du har hängett dig åt från din ungdom.
ISA.47.15	De irrar bort åt olika håll.
ISA.47.15	Ingen räddar dig.
ISA.48.1	Hör detta, Jakobs ätt,
ISA.48.1	ni som bär namnet Israel
ISA.48.1	och härstammar från Juda,
ISA.48.1	ni som svär vid Herrens namn
ISA.48.1	och prisar Israels Gud,
ISA.48.1	men utan ärlighet och trohet.
ISA.48.2	De uppkallar sig efter den heliga staden
ISA.48.2	och stöder sig på Israels Gud,
ISA.48.2	vars namn är Herren Sebaot.
ISA.48.3	Det som en gång hände hade jag förutsagt,
ISA.48.3	jag förkunnade det och gav det till känna.
ISA.48.3	Plötsligt handlade jag, och det skedde.
ISA.48.4	Jag vet att du är hård,
ISA.48.4	din nacke av järn,
ISA.48.4	din panna av brons.
ISA.48.5	Därför förutsade jag det,
ISA.48.5	förkunnade det innan det skedde,
ISA.48.5	för att du inte skulle säga:
ISA.48.5	»Det var min gudabild som gjorde det,
ISA.48.5	mitt gjutna beläte som befallde det.«
ISA.48.6	Här ser du allt detta som du har hört.
ISA.48.6	Berätta nu om det!
ISA.48.6	Nu förkunnar jag något nytt för dig,
ISA.48.6	något förborgat som du inte känner till.
ISA.48.7	Det skapades just nu, inte för länge sedan,
ISA.48.7	du har inte hört om det förrän i dag,
ISA.48.7	för att du inte skulle säga:
ISA.48.7	»Det visste jag.«
ISA.48.8	Du fick inget höra, inget veta,
ISA.48.8	inget blev yppat för dig i förväg.
ISA.48.8	Jag vet ju att du är trolös,
ISA.48.8	du heter avfälling alltsedan du föddes.
ISA.48.9	För mitt namns skull behärskar jag min vrede,
ISA.48.9	för min äras skull har jag tålamod med dig
ISA.48.9	och utplånar dig inte.
ISA.48.10	Jag har smält dig, men inte för att få silver,
ISA.48.10	prövat dig i lidandets ugn.
ISA.48.11	För min skull, för min egen skull handlar jag —
ISA.48.11	mitt namn skall inte vanhelgas.
ISA.48.11	Jag delar inte min ära med någon.
ISA.48.12	Hör på mig, Jakob,
ISA.48.12	Israel, som jag har kallat!
ISA.48.12	Jag är Gud,
ISA.48.12	jag är den förste och jag är den siste.
ISA.48.13	Min hand lade jordens grund,
ISA.48.13	min högra hand spände ut himlen.
ISA.48.13	När jag kallade på dem stod de där.
ISA.48.14	Samlas nu alla och lyssna!
ISA.48.14	Vem av de andra förkunnade detta,
ISA.48.14	att den som Herren älskar
ISA.48.14	skall utföra det han vill
ISA.48.14	mot Babylon och Kaldeens folk?
ISA.48.15	Jag, jag sade det,
ISA.48.15	jag kallade honom, jag sände honom
ISA.48.15	och gav honom framgång.
ISA.48.16	Kom hit till mig och hör detta:
ISA.48.16	Sedan allt började har jag talat öppet,
ISA.48.16	när något skedde fanns jag där.
ISA.48.16	Nu har Herren Gud sänt mig,
ISA.48.16	och hans ande …
ISA.48.17	Så säger Herren, din befriare,
ISA.48.17	Israels Helige:
ISA.48.17	Jag är Herren, din Gud,
ISA.48.17	som ger dig nyttig undervisning
ISA.48.17	och leder dig den väg du skall gå.
ISA.48.18	Om du ändå lydde mina bud!
ISA.48.18	Då skulle din lycka bli som en flod,
ISA.48.18	som havets vågor din framgång.
ISA.48.19	Din avkomma skulle bli som sanden,
ISA.48.19	dina ättlingar som sandkornen.
ISA.48.19	Ditt namn skulle inte utplånas
ISA.48.19	utan alltid stå inför mig.
ISA.48.20	Lämna Babylon,
ISA.48.20	fly från Kaldeen!
ISA.48.20	Berätta det med jubel, förkunna det
ISA.48.20	och låt det bli känt över hela jorden
ISA.48.20	att Herren har befriat sin tjänare Jakob.
ISA.48.21	De behövde inte törsta
ISA.48.21	när han förde dem genom ödemarken.
ISA.48.21	Han lät vatten flöda ur klippan,
ISA.48.21	han klöv klippan, så att vatten strömmade fram.
ISA.48.22	De gudlösa får aldrig någon lycka,
ISA.48.22	säger Herren.
ISA.49.1	Hör på mig, ni fjärran länder,
ISA.49.1	lyssna, ni avlägsna folk!
ISA.49.1	Herren kallade mig
ISA.49.1	redan i moderlivet,
ISA.49.1	han nämnde mig vid namn
ISA.49.1	redan i min mors sköte.
ISA.49.2	Han gjorde min tunga till ett skarpt svärd
ISA.49.2	och gömde mig under sin skyddande hand,
ISA.49.2	han gjorde mig till en vass pil,
ISA.49.2	som han förvarade i sitt koger.
ISA.49.3	Han sade till mig:
ISA.49.3	Du är min tjänare, Israel,
ISA.49.3	genom dig skall jag visa min härlighet.
ISA.49.4	Jag tänkte:
ISA.49.4	Förgäves har jag ansträngt mig,
ISA.49.4	fruktlöst och fåfängt förött min kraft.
ISA.49.4	Ändå skall Herren ge mig min rätt,
ISA.49.4	min lön finns hos min Gud.
ISA.49.5	Nu har Herren talat,
ISA.49.5	han som skapade mig till sin tjänare
ISA.49.5	redan i moderlivet,
ISA.49.5	för att jag skulle föra Jakob tillbaka
ISA.49.5	och låta Israel samlas hos honom.
ISA.49.5	Så skulle jag vinna ära inför Herren
ISA.49.5	och min Gud vara min styrka.
ISA.49.6	Han säger:
ISA.49.6	Det är inte nog att du är min tjänare,
ISA.49.6	som upprättar Jakobs stammar
ISA.49.6	och för tillbaka Israels överlevande,
ISA.49.6	jag skall göra dig till ett ljus för andra folk,
ISA.49.6	för att min räddning skall nå över hela jorden.
ISA.49.7	Så säger Herren,
ISA.49.7	Israels befriare, Israels Helige,
ISA.49.7	till den som är föraktad och avskydd av alla,
ISA.49.7	till härskarnas tjänare:
ISA.49.7	Kungar skall se det och resa sig,
ISA.49.7	furstar se det och falla på knä,
ISA.49.7	därför att Herren är trofast,
ISA.49.7	Israels Helige som utvalde dig.
ISA.49.8	Så säger Herren:
ISA.49.8	Jag bönhör dig när nådens tid är inne,
ISA.49.8	jag hjälper dig på räddningens dag.
ISA.49.8	Jag skyddar dig,
ISA.49.8	och genom dig ingår jag ett förbund med mitt folk.
ISA.49.8	Landet skall bli upprättat
ISA.49.8	och de övergivna jordlotterna utskiftas.
ISA.49.9	Till de fångna säger jag: »Gå ut!«
ISA.49.9	och till dem som sitter i mörkret: »Kom fram!«
ISA.49.9	De skall finna bete längs vägarna,
ISA.49.9	alla kala höjder skall bli betesmark.
ISA.49.10	De skall inte hungra eller törsta,
ISA.49.10	ökenvind och sol skall inte bränna dem.
ISA.49.10	Han som förbarmar sig över dem skall leda dem
ISA.49.10	och föra dem till flödande källor.
ISA.49.11	Jag förvandlar alla berg till väg,
ISA.49.11	bygger vägarna högt däruppe.
ISA.49.12	Se, de kommer från fjärran,
ISA.49.12	från norr och väster
ISA.49.12	och från Assuans land.
ISA.49.13	Jubla, himmel, och gläd dig, jord,
ISA.49.13	brist ut i jubel, alla berg!
ISA.49.13	Ty Herren tröstar sitt folk,
ISA.49.13	han förbarmar sig över de plågade.
ISA.49.14	Sion sade:
ISA.49.14	»Herren har övergett mig,
ISA.49.14	Gud har glömt mig.«
ISA.49.15	Glömmer en kvinna sitt lilla barn,
ISA.49.15	bryr hon sig inte om den hon själv har fött?
ISA.49.15	Och även om hon skulle glömma,
ISA.49.15	glömmer jag aldrig dig.
ISA.49.16	Nej, ditt namn är skrivet i mina händer,
ISA.49.16	jag tänker ständigt på dina murar.
ISA.49.17	De som skall bygga upp dig kommer skyndande,
ISA.49.17	de som rev ner och förstörde drar bort.
ISA.49.18	Lyft blicken och se dig omkring!
ISA.49.18	Alla samlas och kommer till dig.
ISA.49.18	Så sant jag lever, säger Herren,
ISA.49.18	du skall bära dem som smycken,
ISA.49.18	snöra dem om dig som en brudgördel.
ISA.49.19	Du ligger i ruiner, ödelagd,
ISA.49.19	landet är förhärjat.
ISA.49.19	Men nu blir du för trång att bo i,
ISA.49.19	skövlarna är borta.
ISA.49.20	Barnen från din barnlöshets tid
ISA.49.20	skall du få höra säga:
ISA.49.20	»Här är för trångt för mig.
ISA.49.20	Flytta på dig, så att jag får plats.«
ISA.49.21	Då skall du säga för dig själv:
ISA.49.21	»Vem har fött dessa åt mig?
ISA.49.21	Jag var ju barnlös och ofruktsam.
ISA.49.21	Jag var förvisad och förskjuten,
ISA.49.21	vem fostrade dem?
ISA.49.21	Jag var lämnad ensam,
ISA.49.21	var fanns de då?«
ISA.49.22	Så säger Herren Gud:
ISA.49.22	Jag ger tecken till folken,
ISA.49.22	höjer mitt baner för länderna,
ISA.49.22	och de skall komma med dina söner i famnen,
ISA.49.22	bära hit dina döttrar på ryggen.
ISA.49.23	Kungar skall vårda dem
ISA.49.23	och drottningar amma dem.
ISA.49.23	De skall falla ner på sina ansikten inför dig
ISA.49.23	och kyssa dammet av dina fötter.
ISA.49.23	Då skall du inse att jag är Herren.
ISA.49.23	De som hoppas på mig blir inte svikna.
ISA.49.24	Kan man rycka bytet från den starke,
ISA.49.24	kan fången räddas undan den grymme?
ISA.49.25	Så säger Herren:
ISA.49.25	Ja, fången skall ryckas från den starke,
ISA.49.25	bytet räddas undan den grymme.
ISA.49.25	Jag skall strida mot den som strider mot dig,
ISA.49.25	jag skall rädda dina barn.
ISA.49.26	Dina förtryckare skall äta sitt eget kött och blod,
ISA.49.26	berusa sig som på vin.
ISA.49.26	Då skall allt levande inse
ISA.49.26	att jag, Herren, är den som räddar dig,
ISA.49.26	att Jakobs Mäktige befriar dig.
ISA.50.1	Så säger Herren:
ISA.50.1	Var är skilsmässobrevet
ISA.50.1	genom vilket jag försköt er mor?
ISA.50.1	Vem stod jag i skuld till,
ISA.50.1	så att jag måste sälja er?
ISA.50.1	Nej, för era synder blev ni sålda,
ISA.50.1	för era brott blev er mor förskjuten.
ISA.50.2	Varför fann jag ingen när jag kom,
ISA.50.2	varför svarade ingen när jag ropade?
ISA.50.2	Är min arm för svag för att befria er,
ISA.50.2	saknar jag kraft att ge räddning?
ISA.50.2	Jag ryter åt havet och det torkar ut,
ISA.50.2	floder förvandlas till öken.
ISA.50.2	Fiskarna ruttnar när vattnet försvinner,
ISA.50.2	alla dör de av törst.
ISA.50.3	Jag klär himlen i svart,
ISA.50.3	jag höljer den i sorgdräkt.
ISA.50.4	Herren Gud har gett mig en lärjunges tunga,
ISA.50.4	så att jag kan inge den trötte mod.
ISA.50.4	Varje morgon gör han mitt öra villigt
ISA.50.4	att lyssna på lärjungars vis.
ISA.50.5	När Herren Gud öppnade mina öron
ISA.50.5	gjorde jag inte motstånd,
ISA.50.5	drog mig inte undan.
ISA.50.6	Jag lät dem prygla min rygg
ISA.50.6	och slita mig i skägget,
ISA.50.6	jag gömde inte ansiktet
ISA.50.6	när de skymfade mig och spottade på mig.
ISA.50.7	Herren Gud hjälper mig,
ISA.50.7	därför känner jag inte skymfen,
ISA.50.7	därför gör jag mitt ansikte hårt som flinta,
ISA.50.7	jag vet att jag inte blir sviken.
ISA.50.8	Han som skaffar mig rätt är nära.
ISA.50.8	Vem söker sak med mig?
ISA.50.8	Låt oss mötas inför rätta.
ISA.50.8	Vem vågar vara min motpart?
ISA.50.8	Må han stiga fram.
ISA.50.9	Ja, Herren Gud hjälper mig,
ISA.50.9	vem kan då få mig fälld?
ISA.50.9	De blir som utslitna kläder,
ISA.50.9	malen skall äta upp dem.
ISA.50.10	Vem bland er fruktar Herren
ISA.50.10	och lyssnar på hans tjänare,
ISA.50.10	som vandrar i mörker
ISA.50.10	utan en strimma av ljus
ISA.50.10	men sätter sin lit till Herrens namn
ISA.50.10	och förtröstar på sin Gud?
ISA.50.11	Alla ni som gör upp eld
ISA.50.11	och tänder brandpilar,
ISA.50.11	gå genom er flammande eld
ISA.50.11	och bland era brinnande pilar!
ISA.50.11	Det är jag som låter detta drabba er,
ISA.50.11	ni blir liggande i plågor.
ISA.51.1	Hör på mig, ni som strävar efter rättfärdighet,
ISA.51.1	ni som söker Herren.
ISA.51.1	Tänk på klippan ni är huggna ur,
ISA.51.1	på schaktet ni har hämtats från.
ISA.51.2	Tänk på Abraham, er far,
ISA.51.2	och Sara, som födde er.
ISA.51.2	En enda var han när jag kallade honom,
ISA.51.2	men genom min välsignelse blev han många.
ISA.51.3	Herren tröstar Sion,
ISA.51.3	ger tröst åt hennes ruiner.
ISA.51.3	Han gör hennes öken lik Eden,
ISA.51.3	hennes ödemark lik Herrens trädgård.
ISA.51.3	Fröjd och glädje skall råda där,
ISA.51.3	lovsångens toner ljuda.
ISA.51.4	Lyssna på mig, alla folk,
ISA.51.4	ni folkslag, hör noga på!
ISA.51.4	Från mig skall lagen utgå,
ISA.51.4	min rätt skall bli ett ljus för folken.
ISA.51.4	Snabbt 
ISA.51.5	nalkas min rättfärdighet,
ISA.51.5	min hjälp är på väg,
ISA.51.5	med mäktig arm skipar jag rätt bland folken.
ISA.51.5	Fjärran länder väntar på mig,
ISA.51.5	de sätter sitt hopp till min makt.
ISA.51.6	Lyft blicken mot himlen,
ISA.51.6	betrakta jorden därunder.
ISA.51.6	Himlen skall lösas upp som rök,
ISA.51.6	jorden slitas ut som en klädnad
ISA.51.6	och dess invånare dö som flugor.
ISA.51.6	Men min hjälp varar i evighet,
ISA.51.6	min rättfärdighet går aldrig om intet.
ISA.51.7	Hör på mig, ni som vet vad rättfärdighet är,
ISA.51.7	du folk som bär min lag i hjärtat.
ISA.51.7	Var inte rädda för människors hån,
ISA.51.7	frukta inte deras smädelser.
ISA.51.8	Malen skall äta upp dem som kläder,
ISA.51.8	larverna skall äta dem som ylle.
ISA.51.8	Men min rättfärdighet varar i evighet,
ISA.51.8	min hjälp i släkte efter släkte.
ISA.51.9	Vakna upp, vakna upp,
ISA.51.9	klä dig i makt och styrka, Herre!
ISA.51.9	Vakna upp som i forna dagar,
ISA.51.9	som i gången tid.
ISA.51.9	Det var du som högg ner Rahav,
ISA.51.9	du som genomborrade draken.
ISA.51.10	Det var du som torkade ut havet,
ISA.51.10	vattnet i det stora djupet,
ISA.51.10	du som gjorde havsbottnen till en väg,
ISA.51.10	där de befriade kunde tåga fram.
ISA.51.11	De som Herren har friköpt vänder åter.
ISA.51.11	De kommer till Sion med jubel,
ISA.51.11	krönta med evig glädje.
ISA.51.11	Fröjd och glädje följer dem,
ISA.51.11	sorg och suckan flyr.
ISA.51.12	Jag, jag är den som tröstar er.
ISA.51.12	Varför fruktar du människor,
ISA.51.12	de dödliga, som är som gräset?
ISA.51.13	Varför glömmer du Herren, din skapare,
ISA.51.13	han som har spänt upp himlen
ISA.51.13	och lagt jordens grund?
ISA.51.13	Du lever i ständig skräck
ISA.51.13	för förtryckarens vrede.
ISA.51.13	Han står redo att förgöra dig,
ISA.51.13	men vad blir det av förtryckarens vrede?
ISA.51.14	Snart skall den fjättrade befrias,
ISA.51.14	han skall inte läggas i graven,
ISA.51.14	och aldrig skall han sakna bröd.
ISA.51.15	Jag är Herren, din Gud,
ISA.51.15	som rör upp havet i dånande vågor,
ISA.51.15	han vars namn är Herren Sebaot.
ISA.51.16	Jag lade mina ord i din mun
ISA.51.16	och gömde dig under min skyddande hand,
ISA.51.16	jag spände upp himlen
ISA.51.16	och lade jordens grund,
ISA.51.16	jag sade till Sion: »Du är mitt folk.«
ISA.51.17	Vakna, vakna!
ISA.51.17	Res dig, Jerusalem,
ISA.51.17	du som ur Herrens hand
ISA.51.17	fått hans vredes bägare att dricka,
ISA.51.17	du som måste tömma kalken i botten,
ISA.51.17	bägaren som får dig att ragla.
ISA.51.18	Av alla de söner hon fött
ISA.51.18	är det ingen som leder henne,
ISA.51.18	av alla de söner hon fostrat
ISA.51.18	är det ingen som tar henne vid handen.
ISA.51.19	Dubbelt drabbad är du
ISA.51.19	— vem ömkar dig?
ISA.51.19	Våld och förödelse, svält och svärd
ISA.51.19	— vem tröstar dig?
ISA.51.20	Dina söner ligger hjälplösa i gathörnen,
ISA.51.20	som antiloper i fångstnät,
ISA.51.20	berusade av Herrens vrede,
ISA.51.20	av din Guds raseri.
ISA.51.21	Hör därför detta, du plågade,
ISA.51.21	du som är drucken, fast inte av vin.
ISA.51.22	Så säger din härskare,
ISA.51.22	Herren, din Gud, som kämpar för sitt folk:
ISA.51.22	Bägaren som får dig att ragla
ISA.51.22	tar jag nu ur din hand,
ISA.51.22	kalken, min vredes bägare,
ISA.51.22	skall du inte mer dricka.
ISA.51.23	Jag räcker den till dem som plågat dig,
ISA.51.23	som sade till dig:
ISA.51.23	»Lägg dig ner, vi skall gå här!«
ISA.51.23	och tvang dig att göra din rygg till mark,
ISA.51.23	till en gata att gå på.
ISA.52.1	Vakna upp, vakna upp,
ISA.52.1	klä dig i din styrka, Sion,
ISA.52.1	klä dig i din högtidsskrud,
ISA.52.1	Jerusalem, heliga stad.
ISA.52.1	Ingen oomskuren och oren
ISA.52.1	skall mer komma in i dig.
ISA.52.2	Skaka dammet av dig,
ISA.52.2	res dig, du fångna Jerusalem,
ISA.52.2	lös bojorna kring din hals,
ISA.52.2	du fångna dotter Sion.
ISA.52.3	Så säger Herren:
ISA.52.3	Ni blev sålda för ingenting,
ISA.52.3	och utan betalning skall ni friköpas.
ISA.52.4	Så säger Herren Gud: Mitt folk begav sig för länge sedan till Egypten för att bo där en tid. Sedan förtrycktes de orättfärdigt av Assyrien. 
ISA.52.5	Men vad sker här? säger Herren. Mitt folk har förts bort för ingenting, de som härskar över dem jublar, säger Herren. Mitt namn smädas hela tiden. 
ISA.52.6	Men mitt folk skall få lära känna mitt namn, den dagen skall de inse att jag är den som talar. Jag är här.
ISA.52.7	Härligt är att höra budbärarens steg
ISA.52.7	när han kommer över bergen,
ISA.52.7	han som bär bud om seger,
ISA.52.7	som ropar ut goda nyheter,
ISA.52.7	bär bud om räddning
ISA.52.7	och säger till Sion:
ISA.52.7	»Din Gud är konung!«
ISA.52.8	Hör, dina väktare ropar och jublar.
ISA.52.8	Med egna ögon ser de
ISA.52.8	hur Herren vänder åter till Sion.
ISA.52.9	Brist ut i jubel, Jerusalems ruiner,
ISA.52.9	Herren tröstar sitt folk
ISA.52.9	och friköper Jerusalem.
ISA.52.10	Herren visar sin makt och helighet
ISA.52.10	inför alla folk,
ISA.52.10	hela jorden skall se
ISA.52.10	hur vår Gud räddar oss.
ISA.52.11	Bort, bort! Dra ut därifrån,
ISA.52.11	rör inte vid något orent!
ISA.52.11	Håll er rena när ni drar ut,
ISA.52.11	ni som bär Herrens kärl.
ISA.52.12	Ni drar ju inte ut i hast,
ISA.52.12	ni är inte på flykt,
ISA.52.12	ty Herren går framför er,
ISA.52.12	Israels Gud går sist i ert tåg.
ISA.52.13	Min tjänare skall ha framgång,
ISA.52.13	han skall bli upphöjd, mäktig och ärad.
ISA.52.14	Många förfärades över honom,
ISA.52.14	så vanställt var hans yttre,
ISA.52.14	så föga mänskligt hans utseende.
ISA.52.15	Men nu får han många folk att häpna,
ISA.52.15	och kungar förstummas inför honom,
ISA.52.15	ty de ser något de aldrig hört talas om,
ISA.52.15	bevittnar något de aldrig anat.
ISA.53.1	Vem av oss trodde på det vi hörde,
ISA.53.1	för vem var Herrens makt uppenbar?
ISA.53.2	Som en späd planta växte han upp inför oss,
ISA.53.2	som ett rotskott ur torr mark.
ISA.53.2	Han hade inget ståtligt yttre
ISA.53.2	som drog våra blickar till sig,
ISA.53.2	inget utseende som tilltalade oss.
ISA.53.3	Han var föraktad och övergiven av alla,
ISA.53.3	en plågad man, van vid sjukdom,
ISA.53.3	en som man vänder sig bort ifrån.
ISA.53.3	Han var föraktad, utan värde i våra ögon.
ISA.53.4	Men det var våra sjukdomar han bar,
ISA.53.4	våra plågor han led,
ISA.53.4	när vi trodde att han blev straffad,
ISA.53.4	slagen av Gud, förnedrad.
ISA.53.5	Han blev pinad för våra brott,
ISA.53.5	sargad för våra synder,
ISA.53.5	han tuktades för att vi skulle helas,
ISA.53.5	hans sår gav oss bot.
ISA.53.6	Vi gick alla vilse som får,
ISA.53.6	var och en tog sin egen väg,
ISA.53.6	men Herren lät vår skuld drabba honom.
ISA.53.7	Han fann sig i lidandet,
ISA.53.7	han öppnade inte sin mun.
ISA.53.7	Han var som lammet som leds till slakt
ISA.53.7	eller tackan som är tyst när hon klipps,
ISA.53.7	han öppnade inte sin mun.
ISA.53.8	Han blev fängslad och dömd och fördes bort,
ISA.53.8	men vem ägnade hans öde en tanke?
ISA.53.8	Han blev utestängd från de levandes land,
ISA.53.8	straffad för sitt folks brott.
ISA.53.9	Han fick sin grav bland de gudlösa,
ISA.53.9	fick vila bland ogärningsmän,
ISA.53.9	fastän han aldrig hade gjort något orätt,
ISA.53.9	aldrig tagit en lögn i sin mun.
ISA.53.10	Men Herren tog sig an den han sargat,
ISA.53.10	botade den som gjort sig till ett skuldoffer.
ISA.53.10	Han skall få ättlingar och ett långt liv,
ISA.53.10	och Herrens vilja skall förverkligas genom honom.
ISA.53.11	När hans elände är över skall han se ljuset
ISA.53.11	och bli mättad av insikt.
ISA.53.11	Min tjänare, den rättfärdige,
ISA.53.11	ger rättfärdighet åt många
ISA.53.11	och bär deras skuld.
ISA.53.12	Jag skall ge honom hans andel bland de stora,
ISA.53.12	låta honom dela byte med de mäktiga,
ISA.53.12	för att han var beredd att dö
ISA.53.12	och blev räknad som syndare,
ISA.53.12	när han bar de mångas skuld
ISA.53.12	och bad för syndarna.
ISA.54.1	Jubla, du ofruktsamma,
ISA.54.1	som aldrig har fått barn,
ISA.54.1	brist ut i jubelrop,
ISA.54.1	du som aldrig har fött!
ISA.54.1	Den övergivna skall få fler barn
ISA.54.1	än den gifta kvinnan,
ISA.54.1	säger Herren.
ISA.54.2	Gör mer plats åt ditt tält,
ISA.54.2	spänn ut dina tältdukar,
ISA.54.2	snåla inte,
ISA.54.2	gör linorna längre,
ISA.54.2	slå ner pluggarna stadigt.
ISA.54.3	Åt söder och norr skall du utbreda dig,
ISA.54.3	dina ättlingar skall fördriva de främmande folken
ISA.54.3	och bosätta sig i de övergivna städerna.
ISA.54.4	Var inte rädd, du skall inte behöva skämmas,
ISA.54.4	blygs inte, du skall inte förödmjukas.
ISA.54.4	Nej, du skall glömma din ungdoms skam,
ISA.54.4	inte mer minnas änketidens smälek.
ISA.54.5	Ty din man är han som har skapat dig,
ISA.54.5	han vars namn är Herren Sebaot,
ISA.54.5	din befriare är Israels Helige,
ISA.54.5	han som kallas hela jordens Gud.
ISA.54.6	Herren kallar på dig,
ISA.54.6	övergivna och olyckliga kvinna.
ISA.54.6	Inte sviker man sin ungdoms hustru,
ISA.54.6	säger din Gud.
ISA.54.7	Ett kort ögonblick övergav jag dig,
ISA.54.7	men i stor kärlek tar jag dig åter.
ISA.54.8	Jag dolde mitt ansikte för dig
ISA.54.8	i häftig vrede ett ögonblick,
ISA.54.8	men evigt trofast visar jag dig nu min kärlek,
ISA.54.8	säger din befriare, Herren.
ISA.54.9	Det är som på Noas tid,
ISA.54.9	då jag svor att Noas flod
ISA.54.9	aldrig mer skulle dränka jorden.
ISA.54.9	Så svär jag nu att inte mer vredgas
ISA.54.9	och inte mer rasa mot dig.
ISA.54.10	Om än bergen rubbas
ISA.54.10	och höjderna vacklar,
ISA.54.10	skall min trohet mot dig inte rubbas
ISA.54.10	och mitt fredsförbund inte vackla,
ISA.54.10	säger han som älskar dig, Herren.
ISA.54.11	Du plågade, härjade,
ISA.54.11	du som ingen tröstar,
ISA.54.11	jag låter dina stenar vila på spetsglans,
ISA.54.11	jag lägger grunden med safirer,
ISA.54.12	jag gör dina tinnar av granater,
ISA.54.12	dina portar av beryller
ISA.54.12	och hela staden av ädla stenar.
ISA.54.13	Alla dina barn skall fostras av Herren,
ISA.54.13	i fred och välgång skall dina barn leva.
ISA.54.14	Rättfärdighet skall vara din grund.
ISA.54.14	Du skall vara långt från förtrycket
ISA.54.14	— du har inget att frukta —
ISA.54.14	långt från fördärvet
ISA.54.14	— det skall inte nå dig.
ISA.54.15	Om någon går till angrepp
ISA.54.15	är det inte jag som vållat det,
ISA.54.15	och vem som än angriper dig
ISA.54.15	skall falla för din hand.
ISA.54.16	Det är jag som skapar smeden,
ISA.54.16	han som blåser på kolelden
ISA.54.16	och formar vapnen för deras värv,
ISA.54.16	jag skapar förgöraren som skall förinta.
ISA.54.17	Men inget vapen som smids mot dig
ISA.54.17	skall ha framgång,
ISA.54.17	alla som för talan mot dig
ISA.54.17	skall du få fällda.
ISA.54.17	Detta är Herrens tjänares lott,
ISA.54.17	jag ger dem segern,
ISA.54.17	säger Herren.
ISA.55.1	Kom, alla ni som törstar,
ISA.55.1	kom hit och få vatten,
ISA.55.1	kom, även om ni inte har pengar!
ISA.55.1	Förse er med säd, så att ni får äta!
ISA.55.1	Kom och få säd utan pengar,
ISA.55.1	vin och mjölk utan att betala!
ISA.55.2	Varför lägger ni pengar på det som inte är bröd,
ISA.55.2	er lön på sådant som inte mättar?
ISA.55.2	Lyssna till mig, så får ni äta gott
ISA.55.2	och njuta av feta rätter.
ISA.55.3	Kom till mig och hör noga på,
ISA.55.3	lyssna, så får ni liv.
ISA.55.3	Jag sluter ett evigt förbund med er,
ISA.55.3	den nåd jag visat David skall bestå.
ISA.55.4	Honom gjorde jag till ett vittne för folken,
ISA.55.4	till furste och härskare över dem.
ISA.55.5	Du skall kalla på folkslag du inte känner,
ISA.55.5	folkslag som inte känner dig skyndar till
ISA.55.5	för Herrens, din Guds, skull,
ISA.55.5	Israels Helige, som skänkt dig härlighet.
ISA.55.6	Sök Herren medan han låter sig finnas,
ISA.55.6	åkalla honom medan han är nära.
ISA.55.7	Må den gudlöse överge sin väg,
ISA.55.7	den ondskefulle sina planer.
ISA.55.7	Må han vända om till Herren,
ISA.55.7	så skall han förbarma sig över honom,
ISA.55.7	vända om till vår Gud,
ISA.55.7	som alltid vill förlåta.
ISA.55.8	Mina planer är inte era planer
ISA.55.8	och era vägar inte mina vägar,
ISA.55.8	säger Herren.
ISA.55.9	Liksom himlen är högt över jorden,
ISA.55.9	så är mina vägar högt över era vägar,
ISA.55.9	mina planer högt över era planer.
ISA.55.10	Liksom regn och snö faller från himlen
ISA.55.10	och inte vänder tillbaka dit
ISA.55.10	utan vattnar jorden,
ISA.55.10	får den att grönska och bära frukt,
ISA.55.10	och ger säd att så och bröd att äta,
ISA.55.11	så är det med ordet
ISA.55.11	som kommer från min mun:
ISA.55.11	det vänder inte fruktlöst tillbaka
ISA.55.11	utan gör det jag vill
ISA.55.11	och utför mitt uppdrag.
ISA.55.12	I glädje skall ni tåga ut
ISA.55.12	och ledas hem i trygghet.
ISA.55.12	När ni kommer
ISA.55.12	brister berg och höjder ut i jubel,
ISA.55.12	markens alla träd klappar händer.
ISA.55.13	I stället för törne skall det växa cypresser,
ISA.55.13	i stället för nässlor myrten.
ISA.55.13	Det skall vara ett äreminne åt Herren,
ISA.55.13	ett evigt, oförgängligt tecken.
ISA.56.1	Så säger Herren:
ISA.56.1	Håll er till det som är rätt
ISA.56.1	och handla rättfärdigt,
ISA.56.1	ty min hjälp kommer snart,
ISA.56.1	min rättfärdighet skall segra.
ISA.56.2	Lycklig den som handlar så,
ISA.56.2	den människa som håller fast vid detta:
ISA.56.2	att iaktta sabbaten och inte vanhelga den
ISA.56.2	och att avhålla sig från allt ont.
ISA.56.3	Främlingen som sluter sig till Herren
ISA.56.3	skall inte säga:
ISA.56.3	»Herren håller mig skild från sitt folk«,
ISA.56.3	och den snöpte skall inte säga:
ISA.56.3	»Jag är ett förtorkat träd.«
ISA.56.4	Ty så säger Herren:
ISA.56.4	Snöpta som iakttar mina sabbater,
ISA.56.4	som gärna gör min vilja
ISA.56.4	och håller fast vid mitt förbund,
ISA.56.5	de skall i mitt hus, inom mina murar,
ISA.56.5	få ett namn, ett äreminne
ISA.56.5	som är bättre än söner och döttrar.
ISA.56.5	Ett evigt, oförgängligt namn skall jag ge dem.
ISA.56.6	Främlingar som sluter sig till Herren
ISA.56.6	och vill göra tjänst hos honom,
ISA.56.6	älska Herrens namn och vara hans tjänare,
ISA.56.6	ja, alla som iakttar sabbaten och inte vanhelgar den
ISA.56.6	och håller fast vid mitt förbund
ISA.56.7	får komma till mitt heliga berg
ISA.56.7	och glädjas i mitt bönehus,
ISA.56.7	och deras brännoffer och slaktoffer
ISA.56.7	skall jag ta emot på mitt altare.
ISA.56.7	Mitt hus skall kallas
ISA.56.7	ett bönens hus för alla folk.
ISA.56.8	Detta är Herren Guds ord,
ISA.56.8	han som samlar det skingrade Israel:
ISA.56.8	Ännu fler skall jag samla
ISA.56.8	till dem som redan är samlade.
ISA.56.9	Kom, alla vilda djur, och ät,
ISA.56.9	kom, alla djur i skogen!
ISA.56.10	Väktarna är alla blinda,
ISA.56.10	de märker ingenting.
ISA.56.10	Stumma hundar är de,
ISA.56.10	som inte kan skälla,
ISA.56.10	de ligger och dåsar,
ISA.56.10	de älskar att sova.
ISA.56.11	Men det är glupska hundar,
ISA.56.11	de blir aldrig mätta.
ISA.56.11	Skall de vara herdar,
ISA.56.11	de som inget förstår?
ISA.56.11	Alla går sina egna vägar,
ISA.56.11	varenda en vill roffa åt sig.
ISA.56.12	»Kom, jag tar fram vin,
ISA.56.12	vi tar oss ett rus!
ISA.56.12	Och i morgon blir det som i dag,
ISA.56.12	ja, ännu bättre.«
ISA.57.1	Den rättfärdige går under,
ISA.57.1	och ingen bryr sig om det,
ISA.57.1	de trogna rycks bort,
ISA.57.1	och ingen märker det.
ISA.57.1	Ansatt av ondskan rycks den rättfärdige bort,
ISA.57.2	men han skall få frid.
ISA.57.2	De som fört ett rättrådigt liv
ISA.57.2	skall få gå till vila.
ISA.57.3	Kom hit, ni barn av en trollpacka,
ISA.57.3	avlade i otukt och hor!
ISA.57.4	Vem gör ni er lustiga över?
ISA.57.4	Varför gör ni grimaser
ISA.57.4	och räcker ut tungan?
ISA.57.4	Ni är själva brottets barn,
ISA.57.4	lögnens avkomma,
ISA.57.5	ni som brinner av brunst bland terebinterna,
ISA.57.5	under alla grönskande träd,
ISA.57.5	ni som slaktar era barn i ravinerna,
ISA.57.5	djupt inne i klippornas skrevor.
ISA.57.6	Bland ravinens stenblock hör du hemma,
ISA.57.6	det är där du har din plats.
ISA.57.6	Åt dem utgjuter du dryckesoffer
ISA.57.6	och bär fram matoffer.
ISA.57.6	Skall jag finna mig i detta?
ISA.57.7	På ett högt berg gör du dig en bädd
ISA.57.7	och går dit upp för att offra.
ISA.57.8	Du ställer ditt tecken
ISA.57.8	innanför dörr och dörrpost.
ISA.57.8	Du lämnar mig, du blottar dig
ISA.57.8	och gör plats i bädden,
ISA.57.8	du tar för dig av dem,
ISA.57.8	du älskar att ligga med dem,
ISA.57.8	lystet ser du på deras kön.
ISA.57.9	Du slösar olja på Melek
ISA.57.9	och är frikostig med dina salvor.
ISA.57.9	Du sänder dina budbärare till fjärran land,
ISA.57.9	ja, ända ner i dödsriket.
ISA.57.10	Du blir trött av allt du håller på med
ISA.57.10	men säger aldrig att det är lönlöst.
ISA.57.10	Du finner ny styrka och mattas inte.
ISA.57.11	Vem är du rädd för,
ISA.57.11	vem fruktar du,
ISA.57.11	eftersom du bedrar mig,
ISA.57.11	glömmer mig och inte tänker på mig?
ISA.57.11	Jag har ju tigit och varit dold,
ISA.57.11	mig fruktar du inte.
ISA.57.12	Men nu förklarar jag:
ISA.57.12	Dina rättfärdiga gärningar
ISA.57.12	kommer inte att hjälpa dig.
ISA.57.13	Må din gudahop rädda dig
ISA.57.13	när du ropar på hjälp!
ISA.57.13	Nej, vinden tar dem allesammans,
ISA.57.13	en vindfläkt för bort dem.
ISA.57.13	Men den som tar sin tillflykt till mig,
ISA.57.13	han skall få landet som egendom
ISA.57.13	och ta mitt heliga berg i besittning.
ISA.57.14	Han säger:
ISA.57.14	Bryt väg, bana väg,
ISA.57.14	röj undan hindren för mitt folk!
ISA.57.15	Så säger han som är hög och upphöjd,
ISA.57.15	han som tronar i evighet
ISA.57.15	och vars namn är heligt:
ISA.57.15	Jag tronar upphöjd och helig
ISA.57.15	men finns hos den modlöse och försagde.
ISA.57.15	Jag ger de försagda mod,
ISA.57.15	ger de modlösa kraft.
ISA.57.16	Jag skall inte ständigt hålla räfst,
ISA.57.16	inte vredgas för evigt —
ISA.57.16	då skulle livsanden förgås,
ISA.57.16	de levande väsen jag skapat.
ISA.57.17	Jag blev vred över deras syndiga girighet,
ISA.57.17	jag straffade dem och dolde mig i vrede,
ISA.57.17	men de fortsatte att trolöst följa sin egen väg.
ISA.57.18	Jag har sett vad de hållit på med,
ISA.57.18	men jag skall bota dem,
ISA.57.18	leda dem och ge dem tröst.
ISA.57.18	Hos de sörjande 
ISA.57.19	skapar jag lovsång.
ISA.57.19	Frid och lycka åt alla, fjärran och nära,
ISA.57.19	säger Herren,
ISA.57.19	jag skall bota dem.
ISA.57.20	Men de gudlösa är som ett upprört hav,
ISA.57.20	det blir aldrig stilla,
ISA.57.20	dess vågor rör upp dy och slam.
ISA.57.21	De gudlösa får aldrig någon lycka,
ISA.57.21	säger min Gud.
ISA.58.1	Ropa ut det så högt du kan,
ISA.58.1	låt din röst ljuda som en hornstöt,
ISA.58.1	förkunna för mitt folk deras brott,
ISA.58.1	för Jakobs ätt deras synd.
ISA.58.2	Dag efter dag söker de mig
ISA.58.2	och vill lära sig följa mina vägar.
ISA.58.2	Likt ett folk som handlar rättfärdigt
ISA.58.2	och inte har övergett sin Guds lag
ISA.58.2	ber de mig om regler för vad som är rätt
ISA.58.2	och älskar att nalkas Gud.
ISA.58.3	»Ser du inte att vi fastar?
ISA.58.3	Märker du inte hur vi späker oss?«
ISA.58.3	Ni sköter era sysslor på fastedagen,
ISA.58.3	ni driver på era drängar,
ISA.58.4	ni fastar under bråk och gräl
ISA.58.4	och skändliga slagsmål.
ISA.58.4	Som ni fastar i dag
ISA.58.4	blir inte er bön hörd i höjden.
ISA.58.5	Är det en sådan fasta jag vill se:
ISA.58.5	en dag då man späker sig,
ISA.58.5	hänger med huvudet som ett strå,
ISA.58.5	ligger i säck och aska?
ISA.58.5	Kallar du det fasta,
ISA.58.5	en dag som behagar Herren?
ISA.58.6	Nej, detta är den fasta jag vill se:
ISA.58.6	att du lossar orättfärdiga bojor,
ISA.58.6	sliter sönder okets rep,
ISA.58.6	befriar de förtryckta,
ISA.58.6	krossar alla ok.
ISA.58.7	Dela ditt bröd med den hungrige,
ISA.58.7	ge hemlösa stackare husrum,
ISA.58.7	ser du en naken så klä honom,
ISA.58.7	vänd inte dina egna ryggen!
ISA.58.8	Då bryter gryningsljuset fram för dig,
ISA.58.8	och dina sår skall genast läkas.
ISA.58.8	Din rättfärdighet skall gå framför dig
ISA.58.8	och Herrens härlighet gå sist i ditt tåg.
ISA.58.9	Då skall Herren svara när du kallar,
ISA.58.9	när du ropar säger han: »Här är jag.«
ISA.58.9	Om du gör slut på allt förtryck hos dig,
ISA.58.9	hot och hån och förtal,
ISA.58.10	om du räcker ditt bröd åt den hungrige
ISA.58.10	och mättar den som lider nöd,
ISA.58.10	då skall ljus bryta fram för dig i mörkret,
ISA.58.10	din natt bli strålande dag.
ISA.58.11	Herren skall alltid leda dig,
ISA.58.11	han mättar dig i ödemarken
ISA.58.11	och ger styrka åt benen i din kropp.
ISA.58.11	Du skall bli som en vattenrik trädgård,
ISA.58.11	en oas där vattnet aldrig sinar.
ISA.58.12	Dina uråldriga ruiner skall byggas upp,
ISA.58.12	gångna släktens grunder skall du sätta i stånd.
ISA.58.12	Du kommer att kallas
ISA.58.12	»den som murar igen rämnorna«,
ISA.58.12	»den som gör det nedrivna beboeligt«.
ISA.58.13	Om du inte kränker sabbaten,
ISA.58.13	inte sköter dina sysslor på min helgdag,
ISA.58.13	om du kallar sabbaten en fröjd,
ISA.58.13	helgad åt Herren och värd att ära,
ISA.58.13	om du ärar den och inte utför det du brukar,
ISA.58.13	inte ägnar dig åt dina sysslor och tomt prat,
ISA.58.14	då skall du få fröjdas över Herren,
ISA.58.14	jag skall föra dig fram över landets höjder
ISA.58.14	och låta dig leva av din fader Jakobs egendom.
ISA.58.14	Herren har talat.
ISA.59.1	Herrens arm är inte för svag för att rädda,
ISA.59.1	hans öra inte för dövt för att höra.
ISA.59.2	Det är era synder som skiljer er från er Gud,
ISA.59.2	era brott får honom att vända sig bort
ISA.59.2	och inte höra.
ISA.59.3	Era händer är fläckade av blod,
ISA.59.3	era fingrar av synd,
ISA.59.3	era läppar uttalar lögner,
ISA.59.3	på era tungor finns svek.
ISA.59.4	Ingen anklagar någon rättvist,
ISA.59.4	ingen fäller en ärlig dom.
ISA.59.4	De förtröstar på tomhet,
ISA.59.4	deras ord är falska,
ISA.59.4	de går havande med ofärd
ISA.59.4	och föder olycka.
ISA.59.5	De kläcker ormägg
ISA.59.5	och väver spindelväv.
ISA.59.5	Den som äter deras ägg dör,
ISA.59.5	en giftorm kläcks om de krossas.
ISA.59.6	Deras väv duger inte till kläder,
ISA.59.6	deras verk inte att skyla sig med.
ISA.59.6	Deras gärningar bringar olycka,
ISA.59.6	våldsdåd förövar de.
ISA.59.7	De skyndar till allt som är ont
ISA.59.7	och är snara att utgjuta oskyldigt blod.
ISA.59.7	Deras planer bringar olycka,
ISA.59.7	våld och förödelse kantar deras väg.
ISA.59.8	Vägen till lycka känner de inte,
ISA.59.8	där de går finns ingen rätt.
ISA.59.8	De slår in på orätta vägar,
ISA.59.8	den som vandrar där finner ingen lycka.
ISA.59.9	Därför är rätten långt ifrån oss,
ISA.59.9	rättfärdigheten når oss inte.
ISA.59.9	Vi hoppas på ljus men mörker råder,
ISA.59.9	på solens glans men vandrar i dunkel.
ISA.59.10	Vi famlar längs väggen som blinda,
ISA.59.10	famlar som om vi saknade ögon,
ISA.59.10	mitt på dagen snavar vi som när det skymmer,
ISA.59.10	mitt i livet är vi som de döda.
ISA.59.11	Alla brummar vi som björnar,
ISA.59.11	klagar som duvor.
ISA.59.11	Vi väntar på vår rätt, men förgäves,
ISA.59.11	på räddningen, men den är långt ifrån oss.
ISA.59.12	Många är våra brott, det vet du,
ISA.59.12	våra synder vittnar mot oss.
ISA.59.12	Vi tänker på våra brott
ISA.59.12	och vet att vi har felat.
ISA.59.13	Vi har avfallit och förnekat Herren,
ISA.59.13	vänt oss bort från vår Gud.
ISA.59.13	Våld och falskhet har vi förkunnat,
ISA.59.13	viskat lögner vi själva tänkt ut.
ISA.59.14	Rätten trängs tillbaka,
ISA.59.14	rättfärdigheten stannar på avstånd,
ISA.59.14	ärligheten snubblar på torget,
ISA.59.14	redbarheten kan inte komma fram.
ISA.59.15	Ärligheten har gått förlorad,
ISA.59.15	den som skyr det onda blir plundrad.
ISA.59.15	Herren såg med misshag
ISA.59.15	att det inte fanns någon rätt.
ISA.59.16	Han såg att ingen trädde fram
ISA.59.16	och häpnade över att ingen ingrep.
ISA.59.16	Då gav hans styrka honom seger,
ISA.59.16	hans rättfärdighet var hans stöd.
ISA.59.17	Han klädde sig i rättfärdighetens harnesk
ISA.59.17	och satte segerns hjälm på sitt huvud,
ISA.59.17	klädde sig i hämndens dräkt
ISA.59.17	och svepte sig i harmens mantel.
ISA.59.18	Med vrede lönar han sina fiender
ISA.59.18	för vad de har gjort,
ISA.59.18	han vedergäller sina ovänner,
ISA.59.18	vedergäller fjärran länder.
ISA.59.19	Från öst till väst skall man frukta
ISA.59.19	Herrens namn och hans härlighet,
ISA.59.19	när han kommer likt en våldsam flod
ISA.59.19	som Herrens vind driver fram.
ISA.59.20	Han kommer till Sion som befriare,
ISA.59.20	till dem i Jakob som upphör med sina brott,
ISA.59.20	säger Herren.
ISA.59.21	Detta är mitt förbund med dem, säger Herren: Min ande som fyller dig och mina ord som jag har lagt i din mun skall alltid bli kvar hos dig och dina barn och dina barns barn, säger Herren, nu och för evigt.
ISA.60.1	Res dig, stråla i ljus!
ISA.60.1	Ditt ljus är här,
ISA.60.1	Herrens härlighet går upp över dig.
ISA.60.2	Jorden är höljd i mörker,
ISA.60.2	töcken omger folken,
ISA.60.2	men över dig skall Herren stråla,
ISA.60.2	över dig skall hans härlighet visa sig.
ISA.60.3	Folken skall vandra mot ditt ljus,
ISA.60.3	kungar mot glansen av din soluppgång.
ISA.60.4	Lyft blicken och se dig omkring!
ISA.60.4	Alla samlas och kommer till dig.
ISA.60.4	Dina söner kommer från fjärran,
ISA.60.4	dina döttrar bär man i famnen.
ISA.60.5	När du ser det skall du stråla av lycka,
ISA.60.5	ditt hjärta skall bäva och bulta,
ISA.60.5	när havets skatter kommer i din ägo
ISA.60.5	och folkens rikedomar blir dina.
ISA.60.6	Kameler i mängd skall fylla ditt land,
ISA.60.6	dromedarer från Midjan och Efa.
ISA.60.6	Från Saba kommer de alla
ISA.60.6	med last av guld och rökelse,
ISA.60.6	och de förkunnar Herrens ära.
ISA.60.7	Kedars fårhjordar samlas hos dig,
ISA.60.7	baggar från Nevajot står till din tjänst.
ISA.60.7	Jag skall ta emot dem som offer på mitt altare
ISA.60.7	och öka mitt tempels härlighet.
ISA.60.8	Vad är det som kommer flygande som moln,
ISA.60.8	som duvor till ett duvslag?
ISA.60.9	Det är kustländernas fartyg som samlas
ISA.60.9	med Tarshish-skepp i täten
ISA.60.9	för att hämta dina söner från fjärran land
ISA.60.9	med allt deras silver och guld,
ISA.60.9	till ära för Herren, din Gud,
ISA.60.9	Israels Helige, som skänker dig härlighet.
ISA.60.10	Främlingar skall bygga upp dina murar
ISA.60.10	och deras kungar stå till din tjänst.
ISA.60.10	Jag straffade dig i min vrede
ISA.60.10	men visar dig barmhärtighet i min kärlek.
ISA.60.11	Dina portar skall aldrig stängas,
ISA.60.11	de skall stå öppna dag och natt,
ISA.60.11	så att folkens rikedomar kan föras till dig
ISA.60.11	och deras kungar ledas dit in.
ISA.60.12	Det folk och det rike som inte tjänar dig skall gå under — folken skall förintas.
ISA.60.13	Libanons prakt skall föras till dig,
ISA.60.13	cypress, alm och pinje,
ISA.60.13	för att skänka härlighet åt min helgedom.
ISA.60.13	Jag skall ära platsen där mina fötter vilar.
ISA.60.14	Bugande skall dina förtryckare komma till dig,
ISA.60.14	de som föraktat dig skall knäfalla vid dina fötter.
ISA.60.14	De skall kalla dig »Herrens stad«,
ISA.60.14	»Sion som tillhör Israels Helige«.
ISA.60.15	Du var övergiven och försmådd,
ISA.60.15	ingen besökte dig,
ISA.60.15	men jag skall låta dig bli till evig stolthet,
ISA.60.15	en glädje för alla släkten.
ISA.60.16	Du skall dia folkens mjölk,
ISA.60.16	dia kungars bröst.
ISA.60.16	Då skall du inse
ISA.60.16	att jag, Herren, är den som räddar dig,
ISA.60.16	att Jakobs Mäktige befriar dig.
ISA.60.17	Jag ger dig guld i stället för koppar,
ISA.60.17	ger dig silver i stället för järn,
ISA.60.17	koppar i stället för trä,
ISA.60.17	järn i stället för sten.
ISA.60.17	Freden skall vara din överhet,
ISA.60.17	rättfärdigheten din fogde.
ISA.60.18	Man skall inte mer se våld i ditt land,
ISA.60.18	förtryck och förödelse inom dina gränser.
ISA.60.18	Dina murar skall du kalla »räddning«,
ISA.60.18	dina portar »lovsång«.
ISA.60.19	Solen skall inte mer vara ditt ljus om dagen
ISA.60.19	och månen inte lysa dig med sitt sken.
ISA.60.19	Nej, Herren skall vara ditt eviga ljus,
ISA.60.19	din Gud skall vara din härlighet.
ISA.60.20	Din sol skall aldrig gå ner
ISA.60.20	och din måne aldrig avta,
ISA.60.20	ty Herren är ditt eviga ljus,
ISA.60.20	din sorgetid är förbi.
ISA.60.21	Alla i ditt folk skall vara rättfärdiga,
ISA.60.21	och de skall för evigt äga landet.
ISA.60.21	De är skott som jag har planterat,
ISA.60.21	jag har skapat dem för att visa min härlighet.
ISA.60.22	Av den minste blir det en skara på tusen,
ISA.60.22	den ringaste blir till ett mäktigt folk.
ISA.60.22	Jag, Herren, skall låta det ske snabbt,
ISA.60.22	när tiden är inne.
ISA.61.1	Herren Guds ande fyller mig,
ISA.61.1	ty Herren har smort mig.
ISA.61.1	Han har sänt mig
ISA.61.1	att frambära glädjebud till de betryckta
ISA.61.1	och ge de förkrossade bot,
ISA.61.1	att förkunna frihet för de fångna,
ISA.61.1	befrielse för de fjättrade,
ISA.61.2	att förkunna ett nådens år från Herren,
ISA.61.2	en hämndens dag från vår Gud,
ISA.61.2	att trösta alla som sörjer
ISA.61.3	och ge de sörjande i Sion
ISA.61.3	huvudprydnad i stället för aska,
ISA.61.3	glädjens olja i stället för sorgdräkt,
ISA.61.3	lovsång i stället för modlöshet.
ISA.61.3	De skall kallas »rättfärdighetens träd«,
ISA.61.3	som Herren planterat för att visa sin härlighet.
ISA.61.4	De uråldriga ruinerna skall byggas upp,
ISA.61.4	det sedan länge förfallna sättas i stånd,
ISA.61.4	man skall på nytt bygga upp förstörda städer,
ISA.61.4	som legat öde släkte efter släkte.
ISA.61.5	Främlingar skall valla hjordarna åt er,
ISA.61.5	era åkrar och vingårdar skötas av utlänningar.
ISA.61.6	Ni själva skall kallas Herrens präster,
ISA.61.6	vår Guds tjänare skall ni heta.
ISA.61.6	Ni skall leva av folkens rikedomar,
ISA.61.6	deras skatter skall tillfalla er.
ISA.61.7	De har fått dubbelt upp av skam,
ISA.61.7	spott och spe har kommit dem till del,
ISA.61.7	därför skall de få dubbel lott i sitt land,
ISA.61.7	evig glädje skall de få.
ISA.61.8	Ty jag är Herren, som älskar rättvisa
ISA.61.8	och hatar plundring och brott.
ISA.61.8	Jag är trofast och skall löna dem,
ISA.61.8	sluta ett evigt förbund med dem.
ISA.61.9	Deras barn skall aktas bland folken,
ISA.61.9	deras ättlingar bland alla folkslag.
ISA.61.9	Alla som ser dem skall märka
ISA.61.9	att de är ett släkte som Herren välsignat.
ISA.61.10	Min glädje har jag i Herren,
ISA.61.10	jag jublar över min Gud,
ISA.61.10	ty han har klätt mig i segerns dräkt
ISA.61.10	och skrudat mig i rättfärdighetens mantel,
ISA.61.10	som när brudgummen sätter på sig turbanen
ISA.61.10	och bruden pryder sig med sina smycken.
ISA.61.11	Liksom jorden får grödan att spira
ISA.61.11	och trädgården låter sådden skjuta upp,
ISA.61.11	så låter Herren Gud rättfärdigheten spira
ISA.61.11	och äran växa inför alla folk.
ISA.62.1	För Sions skull skall jag inte tystna,
ISA.62.1	för Jerusalems skull inte tiga,
ISA.62.1	förrän upprättelsens morgon gryr
ISA.62.1	och hennes räddning lyser som ett bloss.
ISA.62.2	Folken skall se din upprättelse,
ISA.62.2	alla kungar se din härlighet.
ISA.62.2	Du skall få ett nytt namn,
ISA.62.2	som Herren själv förkunnar,
ISA.62.3	du blir en praktfull krona i Herrens hand,
ISA.62.3	ett kungligt diadem i din Guds händer.
ISA.62.4	Du skall inte längre kallas »den övergivna«,
ISA.62.4	ditt land inte längre kallas »den förskjutna«,
ISA.62.4	utan du skall heta »hon som jag har kär«
ISA.62.4	och ditt land »den äkta makan«.
ISA.62.4	Ty Herren har dig kär
ISA.62.4	och ditt land skall äktas av honom.
ISA.62.5	Som när en ung man äktar en flicka,
ISA.62.5	så skall han som bygger upp dig ta dig till äkta,
ISA.62.5	och som brudgummen gläds åt sin brud,
ISA.62.5	så skall din Gud glädjas över dig.
ISA.62.6	På dina murar, Jerusalem, ställer jag väktare.
ISA.62.6	De skall aldrig tystna, varken dag eller natt.
ISA.62.6	Ni som ropar till Herren, ge er ingen ro!
ISA.62.7	Och ge honom ingen ro,
ISA.62.7	förrän han upprättar Jerusalem
ISA.62.7	och hela jorden sjunger dess lov.
ISA.62.8	Herren svär vid sin högra hand,
ISA.62.8	vid sin starka arm:
ISA.62.8	Aldrig mer skall jag ge din säd
ISA.62.8	som föda åt dina fiender,
ISA.62.8	främlingar skall inte dricka ditt vin,
ISA.62.8	det som du har arbetat med.
ISA.62.9	Nej, de som bärgar säden skall äta den,
ISA.62.9	och de skall prisa Herren,
ISA.62.9	de som skördar vinet skall dricka det
ISA.62.9	på mina heliga förgårdar.
ISA.62.10	Fram, fram genom portarna!
ISA.62.10	Bana väg för folket!
ISA.62.10	Bryt väg, bryt väg,
ISA.62.10	röj undan alla stenar!
ISA.62.10	Höj ett fälttecken för folken!
ISA.62.11	Herren förkunnar över hela jorden:
ISA.62.11	Säg till dotter Sion:
ISA.62.11	Se, din räddare kommer.
ISA.62.11	Sin segerlön har han med sig,
ISA.62.11	de han vunnit går framför honom.
ISA.62.12	De skall kallas »det heliga folket«,
ISA.62.12	»de som Herren befriat«,
ISA.62.12	och du skall heta »den man söker sig till«,
ISA.62.12	»staden som aldrig blir övergiven«.
ISA.63.1	»Vem är han som kommer från Edom,
ISA.63.1	från Bosra i röda kläder,
ISA.63.1	som praktfull i sin dräkt
ISA.63.1	går fram med väldig kraft?«
ISA.63.1	Jag är den som förkunnar rättfärdighet,
ISA.63.1	den som har makt att rädda.
ISA.63.2	»Varför är din dräkt så röd,
ISA.63.2	dina kläder som en vintrampares?«
ISA.63.3	Jag har ensam trampat vinpressen,
ISA.63.3	ingen från folken hjälpte mig.
ISA.63.3	Jag trampade dem i min vrede,
ISA.63.3	stampade dem i min harm.
ISA.63.3	Saften stänkte på mina kläder,
ISA.63.3	hela min dräkt blev fläckad.
ISA.63.4	Jag hade bestämt en hämndens dag,
ISA.63.4	befrielsens år var inne.
ISA.63.5	Jag såg mig om, men ingen kom till hjälp,
ISA.63.5	jag häpnade över att ingen gav mig stöd.
ISA.63.5	Då gav min styrka mig seger,
ISA.63.5	min vrede blev mitt stöd.
ISA.63.6	Jag trampade folken i min vrede,
ISA.63.6	krossade dem i min harm.
ISA.63.6	Jag lät deras blod flyta på marken.
ISA.63.7	Jag vill förkunna Herrens kärlek,
ISA.63.7	prisa Herren för allt han gjort för oss,
ISA.63.7	allt det goda han gjort för Israels folk
ISA.63.7	i sin barmhärtighet och sin stora kärlek.
ISA.63.8	Han sade: De är ju mitt folk,
ISA.63.8	barn som aldrig sviker.
ISA.63.8	Därför blev han deras räddare 
ISA.63.9	i all nöd.
ISA.63.9	Det var inget sändebud, ingen ängel
ISA.63.9	utan han själv som räddade dem,
ISA.63.9	det var han som befriade dem
ISA.63.9	av kärlek och medömkan.
ISA.63.9	Alltid i gångna tider
ISA.63.9	lyfte han upp dem och bar dem.
ISA.63.10	Men de trotsade honom
ISA.63.10	och bedrövade hans heliga ande.
ISA.63.10	Han förvandlades till deras fiende,
ISA.63.10	och han stred mot dem.
ISA.63.11	Då tänkte hans folk på gångna tider:
ISA.63.11	Var är han som drog upp ur vattnet
ISA.63.11	herden för sin hjord?
ISA.63.11	Var är han som ingöt
ISA.63.11	sin heliga ande i hans bröst,
ISA.63.12	han som lät sin härliga makt
ISA.63.12	gå vid Moses högra sida,
ISA.63.12	han som klöv havet framför dem
ISA.63.12	och skapade sig ett evigt namn,
ISA.63.13	han som förde dem genom djupen?
ISA.63.13	Som hästen på heden
ISA.63.13	gick de fram utan att snava.
ISA.63.14	Likt boskap på väg ner i dalen
ISA.63.14	fördes de av Herrens ande.
ISA.63.14	Så ledde du ditt folk
ISA.63.14	och skapade dig ett härligt namn.
ISA.63.15	Blicka ner från himlen,
ISA.63.15	från din heliga och härliga boning.
ISA.63.15	Var är din lidelse och din kraft?
ISA.63.15	Din ömhet och barmhärtighet vägrar du mig.
ISA.63.16	Du är ju vår fader,
ISA.63.16	Abraham vill inte veta av oss,
ISA.63.16	Israel erkänner oss inte.
ISA.63.16	Du, Herre, är vår fader,
ISA.63.16	alltid har du hetat vår befriare.
ISA.63.17	Varför låter du oss gå vilse
ISA.63.17	och överge dina vägar, Herre,
ISA.63.17	varför gör du våra hjärtan hårda,
ISA.63.17	så att vi inte fruktar dig?
ISA.63.17	Ändra dig för dina tjänares skull,
ISA.63.17	de stammar som är din egendom.
ISA.63.18	Varför får gudlösa beträda din helgedom,
ISA.63.18	våra fiender trampa omkring i ditt tempel?
ISA.63.19	Det är som om du aldrig varit vår härskare,
ISA.63.19	som om ditt namn inte hade utropats över oss.
ISA.64.1	O att du slet itu himlen och steg ner,
ISA.64.1	så att bergen bävade inför dig,
ISA.64.2	som när elden bränner upp riset,
ISA.64.2	som när elden får vattnet att koka!
ISA.64.2	Fienden skulle lära känna ditt namn
ISA.64.2	och folken darra inför dig
ISA.64.3	när du utförde underverk
ISA.64.3	som vi inte väntade oss
ISA.64.4	och aldrig förr hade hört om.
ISA.64.4	Inget öra har hört, inget öga har sett
ISA.64.4	någon annan gud än dig gripa in
ISA.64.4	för dem som hoppas på honom.
ISA.64.5	Du tar dig an dem som med glädje gör det rätta,
ISA.64.5	dem som följer dig och tänker på dig.
ISA.64.5	Fast du vredgades syndade vi.
ISA.64.5	[---]
ISA.64.6	Vi har alla blivit som något orent,
ISA.64.6	en nersölad dräkt är all vår rättfärdighet.
ISA.64.6	Vi vissnar alla som löv,
ISA.64.6	och likt vinden sveper våra synder bort oss.
ISA.64.7	Ingen åkallar ditt namn,
ISA.64.7	ingen vaknar upp och håller sig till dig.
ISA.64.7	Du har dolt ditt ansikte för oss
ISA.64.7	och utlämnat oss åt våra synder.
ISA.64.8	Men du, Herre, är vår fader.
ISA.64.8	Vi är leran och du har format oss,
ISA.64.8	vi är alla ett verk av din hand.
ISA.64.9	Låt inte din vrede rasa, Herre,
ISA.64.9	minns inte för evigt våra synder.
ISA.64.9	Se på oss, vi är alla ditt folk.
ISA.64.10	Dina heliga städer har blivit öken,
ISA.64.10	Sion har blivit öken,
ISA.64.10	Jerusalem ligger öde.
ISA.64.11	Vårt heliga och härliga tempel,
ISA.64.11	där våra fäder prisade dig,
ISA.64.11	har förtärts av eld,
ISA.64.11	det käraste vi hade är skövlat.
ISA.64.12	Kan du ändå vara overksam, Herre,
ISA.64.12	skall du tiga och plåga oss så?
ISA.65.1	Jag hade svar åt dem som inte frågade mig,
ISA.65.1	lät mig finnas av dem som inte sökte mig.
ISA.65.1	»Här är jag, här är jag!« sade jag
ISA.65.1	till ett folk som inte åkallade mitt namn.
ISA.65.2	Ständigt har jag räckt ut händerna
ISA.65.2	mot ett tredskande folk,
ISA.65.2	som vandrar den orätta vägen
ISA.65.2	och följer sina egna planer,
ISA.65.3	det folk som öppet kränker mig hela tiden.
ISA.65.3	De förrättar offer i trädgårdar
ISA.65.3	och tänder offereld på tegelaltaren.
ISA.65.4	De håller till i gravkamrar
ISA.65.4	och tillbringar natten på lönnliga platser,
ISA.65.4	de äter fläsk och lagar soppa på orent kött.
ISA.65.5	De säger: »Håll dig undan, rör mig inte,
ISA.65.5	min helighet kan smitta!«
ISA.65.5	Sådana är som rök i min näsa,
ISA.65.5	som en ständigt brinnande eld.
ISA.65.6	Det står upptecknat inför mig,
ISA.65.6	jag tiger inte förrän jag har vedergällt dem
ISA.65.7	för deras och deras fäders synder, säger Herren.
ISA.65.7	De tände offereld på bergen
ISA.65.7	och smädade mig på kullarna.
ISA.65.7	Nu får de plikta för vad de gjort,
ISA.65.7	vedergällningen skall drabba dem.
ISA.65.8	Så säger Herren:
ISA.65.8	Så länge det finns saft i druvorna säger man:
ISA.65.8	»Kasta dem inte, det finns kvar av det goda!«
ISA.65.8	Likadant skall jag göra med mina tjänare,
ISA.65.8	jag skall inte förkasta dem alla.
ISA.65.9	Jag skall låta Jakob få ättlingar
ISA.65.9	och ge Juda en arvinge till mina berg.
ISA.65.9	Mina utvalda skall äga landet,
ISA.65.9	mina tjänare får bo där.
ISA.65.10	För mitt folk som söker mig
ISA.65.10	skall Sharon bli till betesmark för fåren
ISA.65.10	och Akors dal till viloplats för boskap.
ISA.65.11	Men ni som överger Herren
ISA.65.11	och glömmer mitt heliga berg,
ISA.65.11	ni som dukar bordet för Gad
ISA.65.11	och blandar vinet åt Meni,
ISA.65.12	er skall jag utlämna åt svärdet,
ISA.65.12	ni måste alla böja knä för att slaktas.
ISA.65.12	Ty jag kallade men ni svarade inte,
ISA.65.12	jag talade men ni lyssnade inte,
ISA.65.12	ni gjorde det som var ont i mina ögon,
ISA.65.12	valde det som misshagade mig.
ISA.65.13	Ja, så säger Herren Gud:
ISA.65.13	Mina tjänare skall äta, ni skall hungra,
ISA.65.13	mina tjänare skall dricka, ni skall törsta,
ISA.65.13	mina tjänare skall glädjas, ni skall blygas,
ISA.65.14	mina tjänare skall jubla av lycka,
ISA.65.14	men ni skall gråta av sorg
ISA.65.14	och jämra er i förtvivlan.
ISA.65.15	Det namn ni lämnar efter er
ISA.65.15	skall mina utvalda bruka som en förbannelse,
ISA.65.15	när de önskar att Herren Gud skall döda någon.
ISA.65.15	Men mina tjänare skall få ett nytt namn,
ISA.65.16	och den som önskar sig välsignelse i landet
ISA.65.16	skall bruka det som en välsignelse.
ISA.65.16	Den som svär en ed i landet
ISA.65.16	skall svära vid Gud, den trofaste.
ISA.65.16	De lidanden som varit är glömda,
ISA.65.16	jag ser dem inte längre.
ISA.65.17	Nu skapar jag en ny himmel och en ny jord.
ISA.65.17	Det som varit skall man inte mer minnas,
ISA.65.17	inte längre tänka på.
ISA.65.18	Nej, gläd er och jubla för evigt
ISA.65.18	över det som jag skapar.
ISA.65.18	Jag skapar om Jerusalem till jubel
ISA.65.18	och dess folk till glädje.
ISA.65.19	Jag skall jubla över Jerusalem
ISA.65.19	och glädjas över mitt folk.
ISA.65.19	Där skall inte mer höras gråt och klagan,
ISA.65.20	där skall aldrig mer ske att spädbarn dör
ISA.65.20	eller att gamla inte får leva sin tid ut.
ISA.65.20	Den dör ung som dör hundraårig,
ISA.65.20	den som inte blir hundra anses förbannad.
ISA.65.21	De skall bygga hus och bo i dem,
ISA.65.21	odla vingårdar och äta deras frukt.
ISA.65.22	Det de byggt skall inte bebos av andra,
ISA.65.22	det de odlat inte ätas av andra.
ISA.65.22	Alla i mitt folk skall bli gamla som träden,
ISA.65.22	mina utvalda får njuta frukten av sin möda.
ISA.65.23	De skall inte arbeta förgäves
ISA.65.23	och föda barn till en snar död,
ISA.65.23	ty de är ett släkte som Herren välsignat,
ISA.65.23	de och deras ättlingar.
ISA.65.24	Då skall detta ske:
ISA.65.24	Innan de ropar svarar jag dem,
ISA.65.24	medan de ännu talar bönhör jag dem.
ISA.65.25	Vargen och lammet betar tillsammans,
ISA.65.25	lejonet äter hö som oxen.
ISA.65.25	Och jord är ormens föda.
ISA.65.25	Ingenstans på mitt heliga berg
ISA.65.25	sker något ont eller vrångt,
ISA.65.25	säger Herren.
ISA.66.1	Så säger Herren:
ISA.66.1	Himlen är min tron
ISA.66.1	och jorden min fotapall.
ISA.66.1	Vad för ett hus kan ni bygga åt mig,
ISA.66.1	vad för en viloplats?
ISA.66.2	Allt detta har mina händer gjort,
ISA.66.2	allt detta är mitt, säger Herren.
ISA.66.2	Den ödmjuke och förkrossade tar jag mig an,
ISA.66.2	den som bekymrar sig om mitt ord.
ISA.66.3	Man slaktar tjurar och dräper människor,
ISA.66.3	man offrar får och bryter nacken av hundar,
ISA.66.3	man skänker matoffer och frambär svin,
ISA.66.3	offrar rökelse och hyllar avgudar.
ISA.66.3	De har valt att gå sina egna vägar
ISA.66.3	och njuter av sina vidrigheter.
ISA.66.4	Därför har jag valt att gå hårt fram
ISA.66.4	och låter dem drabbas av det de fruktar.
ISA.66.4	Ty jag ropade men ingen svarade,
ISA.66.4	jag talade men de lyssnade inte,
ISA.66.4	de gjorde det som var ont i mina ögon,
ISA.66.4	valde det som misshagade mig.
ISA.66.5	Hör Herrens ord,
ISA.66.5	ni som bekymrar er om hans ord.
ISA.66.5	Era bröder som hatar er
ISA.66.5	och stöter ut er för mitt namns skull,
ISA.66.5	de säger:
ISA.66.5	»Må Herren visa sin makt,
ISA.66.5	så att vi får se er glädjas.«
ISA.66.5	Men de skall stå där med skam.
ISA.66.6	Hör larmet från staden,
ISA.66.6	hör dånet från templet,
ISA.66.6	dånet när Herren vedergäller
ISA.66.6	sina fiender för vad de gjort.
ISA.66.7	Innan värkarna kommit föder hon,
ISA.66.7	innan smärtorna börjat får hon en son.
ISA.66.8	Vem har hört något sådant,
ISA.66.8	vem har sett något liknande!
ISA.66.8	Kan ett land födas på en dag,
ISA.66.8	ett folk bli till på ett ögonblick?
ISA.66.8	Ja, Sion föder sina barn
ISA.66.8	så snart som värkarna börjar.
ISA.66.9	Skulle jag låta fostret tränga fram
ISA.66.9	och sedan hindra födelsen? säger Herren.
ISA.66.9	Skulle jag som låter födelsen ske
ISA.66.9	stänga moderlivet? säger din Gud.
ISA.66.10	Gläds med Jerusalem,
ISA.66.10	jubla över henne,
ISA.66.10	alla som älskar henne.
ISA.66.10	Dela hennes glädje,
ISA.66.10	alla som har sörjt över henne.
ISA.66.11	Då kan ni dia er mätta
ISA.66.11	och finna tröst i hennes famn,
ISA.66.11	suga och njuta
ISA.66.11	hennes tunga bröst.
ISA.66.12	Så säger Herren:
ISA.66.12	Jag leder lycka till henne som en flod,
ISA.66.12	folkens skatter som en forsande ström.
ISA.66.12	Hennes barn skall bli burna i famnen
ISA.66.12	och bli gungade på knäet.
ISA.66.13	Som en mor tröstar sitt barn,
ISA.66.13	så skall jag trösta er.
ISA.66.13	I Jerusalem skall ni finna tröst.
ISA.66.14	När ni ser det skall era hjärtan glädjas,
ISA.66.14	era kroppar få nytt liv som det friska gräset.
ISA.66.14	Herrens tjänare skall lära känna hans makt,
ISA.66.14	fienderna hans vrede.
ISA.66.15	Se, Herren kommer i eld,
ISA.66.15	hans vagnar är som en stormvind.
ISA.66.15	Han släpper lös sin glödande vrede,
ISA.66.15	straffar med lågor av eld.
ISA.66.16	Ja, med eld och svärd
ISA.66.16	straffar Herren alla människor,
ISA.66.16	många skall dräpas av Herren.
ISA.66.17	De som helgar och renar sig
ISA.66.17	för att gå in i trädgårdarna,
ISA.66.17	[---]
ISA.66.17	de som äter svinkött, kräldjur och råttor,
ISA.66.17	de skall alla gå under, säger Herren.
ISA.66.18	Jag kommer för att samla alla folk och alla språk. De skall komma och se min härlighet. 
ISA.66.19	Jag skall göra ett tecken bland dem och sända dem som överlevt till de andra folken, till Tarshish, Put och Lud, till Meshek, Tuval, Javan och de fjärran kustländerna, som inte har hört om mig och inte har sett min härlighet. De skall förkunna min härlighet bland de andra folken. 
ISA.66.20	Och de skall föra alla era bröder från folken som en offergåva till Herren, på hästar och vagnar, i kärror, på mulåsnor och kameler, till mitt heliga berg, Jerusalem, säger Herren, så som Israels folk för sina offergåvor i rena kärl till Herrens tempel. 
ISA.66.21	Även bland dem skall jag välja några till präster och leviter, säger Herren.
ISA.66.22	Liksom den nya himmel och den nya jord
ISA.66.22	som jag skapar skall bestå inför mig,
ISA.66.22	säger Herren,
ISA.66.22	så skall er ätt och ert namn bestå.
ISA.66.23	Nymånadsdag efter nymånadsdag,
ISA.66.23	sabbat efter sabbat
ISA.66.23	skall alla människor komma och tillbe mig,
ISA.66.23	säger Herren.
ISA.66.24	Man skall gå ut och beskåda liken
ISA.66.24	efter dem som förbröt sig mot mig:
ISA.66.24	maskarna i dem skall aldrig dö
ISA.66.24	och elden aldrig slockna.
ISA.66.24	Den synen blir en fasa för alla.
JER.1.1	Detta är Jeremias ord. Han var son till Hilkia, en av prästerna i Anatot i Benjamins land. 
JER.1.2	Herrens ord kom till honom då Josia, Amons son, var kung över Juda, i hans trettonde regeringsår, 
JER.1.3	och då Jojakim, Josias son, var kung över Juda, och ända till slutet av det elfte året som Sidkia, Josias son, var kung över Juda. Det var det året, i den femte månaden, som Jerusalems befolkning fördes bort i fångenskap.
JER.1.4	Herrens ord kom till mig:
JER.1.5	Innan jag formade dig i moderlivet
JER.1.5	utvalde jag dig,
JER.1.5	innan du kom ut ur modersskötet
JER.1.5	gav jag dig ett heligt uppdrag:
JER.1.5	att vara profet för folken.
JER.1.6	Men jag svarade: »Nej, Herre, min Gud, jag duger inte till att tala — jag är för ung!« 
JER.1.7	Då sade Herren till mig:
JER.1.7	Säg inte att du är för ung
JER.1.7	utan gå dit jag sänder dig
JER.1.7	och säg det jag befaller dig!
JER.1.8	Låt dem inte skrämma dig,
JER.1.8	ty jag är med dig
JER.1.8	och jag skall rädda dig,
JER.1.8	säger Herren.
JER.1.9	Och Herren sträckte ut handen, rörde vid min mun och sade:
JER.1.9	Jag lägger mina ord i din mun.
JER.1.10	I dag ger jag dig makt
JER.1.10	över folk och riken.
JER.1.10	Du skall rycka upp och vräka omkull,
JER.1.10	förstöra och bryta ner,
JER.1.10	bygga upp och plantera.
JER.1.11	Herrens ord kom till mig: »Vad ser du, Jeremia?« Jag svarade: »Jag ser en gren av ett mandelträd.« 
JER.1.12	Herren sade: »Du har sett rätt: jag vakar över mitt ord tills det bär frukt.«
JER.1.13	Herrens ord kom till mig för andra gången: »Vad ser du?« Jag svarade: »Jag ser en kokande gryta i norr, den lutar hitåt.« 
JER.1.14	Då sade Herren:
JER.1.14	Från norr skall olyckan välla in
JER.1.14	över alla som bor i landet,
JER.1.15	ty nu bådar jag upp
JER.1.15	alla stammar från rikena i norr,
JER.1.15	säger Herren.
JER.1.15	De skall komma och ställa sina troner
JER.1.15	framför Jerusalems portar,
JER.1.15	kring stadens murar
JER.1.15	och kring alla städer i Juda.
JER.1.16	Jag skall gå till rätta med mitt folk
JER.1.16	för all deras ondska, för att de övergav mig.
JER.1.16	De tände offereld åt andra gudar
JER.1.16	och tillbad ting de själva gjort.
JER.1.17	Fäst upp dina kläder,
JER.1.17	res dig och säg till dem
JER.1.17	allt vad jag befaller dig!
JER.1.17	Var inte förskräckt för dem,
JER.1.17	ty då slår jag dig med skräck inför dem.
JER.1.18	Se, jag gör dig i dag
JER.1.18	till en befäst stad,
JER.1.18	en pelare av järn, en mur av koppar,
JER.1.18	som håller stånd mot hela landet,
JER.1.18	mot Judas kungar och dess stormän,
JER.1.18	mot prästerna och folket i landet.
JER.1.19	De skall angripa dig,
JER.1.19	men de skall inte besegra dig,
JER.1.19	ty jag är med dig,
JER.1.19	säger Herren,
JER.1.19	och jag skall rädda dig.
JER.2.1	Herrens ord kom till mig: 
JER.2.2	Gå och förkunna för Jerusalem: Så säger Herren:
JER.2.2	Jag minns hur hängiven du var som ung,
JER.2.2	hur du älskade mig som brud,
JER.2.2	hur du följde mig genom öknen,
JER.2.2	genom landet där ingen sår.
JER.2.3	Israel var helgat åt Herren,
JER.2.3	det första av hans skörd.
JER.2.3	Alla som åt av det ådrog sig skuld,
JER.2.3	olyckan drabbade dem,
JER.2.3	säger Herren.
JER.2.4	Lyssna till Herrens ord,
JER.2.4	Jakobs ätt, Israels alla släkter!
JER.2.5	Så säger Herren:
JER.2.5	Vad hade era fäder att förebrå mig,
JER.2.5	eftersom de gick bort från mig,
JER.2.5	följde det som var intet
JER.2.5	och själva blev till intet?
JER.2.6	De frågade inte: »Var är Herren,
JER.2.6	han som förde oss ut ur Egypten,
JER.2.6	som ledde oss genom öknen,
JER.2.6	det öde och oländiga landet,
JER.2.6	torkans och mörkrets land,
JER.2.6	landet där ingen färdas,
JER.2.6	där ingen människa bor?«
JER.2.7	Jag förde er till ett bördigt land
JER.2.7	att njuta dess frukter och allt dess goda.
JER.2.7	Men när ni kom dit gjorde ni mitt land orent
JER.2.7	och min egendom till något avskyvärt.
JER.2.8	Prästerna frågade inte:
JER.2.8	»Var är Herren?«
JER.2.8	Lagens förvaltare ville inte veta av mig.
JER.2.8	De styrande satte sig upp mot mig,
JER.2.8	profeterna profeterade i Baals namn
JER.2.8	och följde gudar som ingen hjälp kunde ge.
JER.2.9	Därför fortsätter jag att ställa er till svars,
JER.2.9	säger Herren,
JER.2.9	ja, även era barnbarn skall jag ställa till svars.
JER.2.10	Far bort till kitteernas kuster och se,
JER.2.10	sänd någon till Kedar att undersöka
JER.2.10	om något sådant har skett:
JER.2.11	har ett folk någonsin bytt ut sina gudar?
JER.2.11	— Och de är ju ändå inga gudar. —
JER.2.11	Men mitt folk har bytt bort sin ära
JER.2.11	mot det som ingen hjälp kan ge.
JER.2.12	Häpna, himmel, över detta,
JER.2.12	rys och bäva, säger Herren.
JER.2.13	Ty mitt folk har begått en dubbel synd:
JER.2.13	de har övergett mig,
JER.2.13	källan med det friska vattnet,
JER.2.13	och huggit ut cisterner,
JER.2.13	cisterner som spricker
JER.2.13	och inte håller vatten.
JER.2.14	Är Israel en träl,
JER.2.14	är han född i slaveri?
JER.2.14	Varför blev han ett villebråd?
JER.2.15	Lejonen ryter och morrar mot honom.
JER.2.15	De har lagt hans land öde
JER.2.15	och hans städer är nerbrända,
JER.2.15	ingen kan bo i dem.
JER.2.16	Ja, män från Memfis och Tachpanches
JER.2.16	skall beta din hjässa kal.
JER.2.17	Detta har drabbat dig
JER.2.17	för att du övergav Herren, din Gud.
JER.2.18	Men vad tjänar det till att du far till Egypten
JER.2.18	för att dricka av Nilens vatten?
JER.2.18	Vad tjänar det till att du far till Assyrien
JER.2.18	för att dricka av Eufrats vatten?
JER.2.19	Din ondska skall dra straff över dig,
JER.2.19	din trolöshet skall döma dig.
JER.2.19	Besinna hur bitter din plåga blir
JER.2.19	när du överger Herren, din Gud,
JER.2.19	och inte fruktar mig längre,
JER.2.19	säger Herren Gud Sebaot.
JER.2.20	För länge sedan bröt du sönder ditt ok,
JER.2.20	slet av dina band
JER.2.20	och sade: »Jag vill inte tjäna.«
JER.2.20	På alla höga kullar
JER.2.20	och under alla grönskande träd
JER.2.20	skrevade du och horade.
JER.2.21	Jag planterade dig som ett ädelt vin,
JER.2.21	en ranka av yppersta slag.
JER.2.21	Hur kunde du förvandlas
JER.2.21	till en usel och främmande vinstock?
JER.2.22	Om du så tvättar dig med lut
JER.2.22	och slösar med såpa,
JER.2.22	förblir du smutsig av synd inför mig,
JER.2.22	säger Herren Gud.
JER.2.23	Hur kan du säga: »Jag är inte oren,
JER.2.23	jag har inte följt baalsgudarna«?
JER.2.23	Betänk hur du bar dig åt i dalen,
JER.2.23	inse vad du har gjort!
JER.2.23	Du är ett ystert kamelsto
JER.2.23	som löper kors och tvärs,
JER.2.24	som ger sig av ut i öknen
JER.2.24	flåsande av brunst.
JER.2.24	Vem kan tämja hennes begär?
JER.2.24	Ingen behöver springa sig trött efter henne,
JER.2.24	i parningstiden är hon lätt att finna.
JER.2.25	Akta dig, så att du inte sliter ut sulorna
JER.2.25	och din strupe blir torr!
JER.2.25	Men du svarade: »Lönlöst!
JER.2.25	Jag älskar främmande gudar
JER.2.25	och dem vill jag följa.«
JER.2.26	Som en tjuv tagen på bar gärning
JER.2.26	skall Israel stå där med skam,
JER.2.26	dess kungar och stormän,
JER.2.26	dess präster och profeter,
JER.2.27	de som säger till trästycket: »Du är min fader«
JER.2.27	och till stenen: »Du födde mig.«
JER.2.27	Mot mig har de vänt ryggen,
JER.2.27	inte ansiktet,
JER.2.27	men i olyckan ropar de:
JER.2.27	»Kom och rädda oss!«
JER.2.28	Var finns då de gudar du gjort åt dig?
JER.2.28	Låt dem komma till din räddning i olyckan om de kan!
JER.2.28	Dina gudar har blivit lika talrika
JER.2.28	som dina städer, Juda.
JER.2.29	Varför går ni till rätta med mig?
JER.2.29	Ni har ju alla satt er upp mot mig,
JER.2.29	säger Herren.
JER.2.30	Förgäves har jag slagit era söner,
JER.2.30	de har inte tagit varning.
JER.2.30	Som rovlystna lejon
JER.2.30	dräpte era svärd profeterna.
JER.2.31	Har jag blivit till en öken för Israel,
JER.2.31	till ett mörkrets land?
JER.2.31	Varför säger mitt folk: »Vi går vart vi vill,
JER.2.31	vi kommer aldrig tillbaka till dig!«
JER.2.32	Inte glömmer en ung kvinna sina smycken
JER.2.32	eller en brud sin gördel?
JER.2.32	Men mitt folk har glömt mig
JER.2.32	i alla tider.
JER.2.33	Du är skicklig att hitta vägen
JER.2.33	när du är ute efter kärlek!
JER.2.33	Till och med slinkorna
JER.2.33	har lärt av dig.
JER.2.34	Din mantelfåll är fläckad
JER.2.34	av blod från fattiga som var utan skuld;
JER.2.34	de ertappades inte vid inbrott.
JER.2.34	[---]
JER.2.35	Ändå säger du: »Jag är frikänd,
JER.2.35	hans vrede mot mig har upphört.«
JER.2.35	Men jag skall ställa dig till svars
JER.2.35	för att du påstår dig vara utan synd.
JER.2.36	Tror du att du så lätt
JER.2.36	kan välja en annan väg?
JER.2.36	Även Egypten kommer att svika dig,
JER.2.36	som Assyrien svek dig en gång.
JER.2.37	Också därifrån måste du gå
JER.2.37	med händerna över huvudet.
JER.2.37	Herren har förkastat dem du litat på,
JER.2.37	av dem har du ingenting att vinna.
JER.3.1	Om en man skiljer sig från sin hustru
JER.3.1	och hon lämnar honom
JER.3.1	och gifter sig med en annan,
JER.3.1	kan han sedan gå tillbaka till henne?
JER.3.1	Blir då inte landet vanhelgat?
JER.3.1	Och du som har horat med många män,
JER.3.1	skulle du få komma tillbaka till mig?
JER.3.1	säger Herren.
JER.3.2	Lyft blicken mot de kala höjderna och se:
JER.3.2	var har du inte vältrat dig i otukt?
JER.3.2	Vid vägarna satt du och väntade
JER.3.2	som en arab i öknen.
JER.3.2	Du vanhelgade landet
JER.3.2	med ditt horande och din ondska.
JER.3.3	Regnskurarna hölls tillbaka
JER.3.3	och inget vårregn föll,
JER.3.3	men du var fräck som en hora
JER.3.3	och vägrade skämmas.
JER.3.4	Ändå ropar du nu till mig: »Fader!
JER.3.4	Du var min vän när jag var ung!
JER.3.5	Kan en vän vredgas för all framtid,
JER.3.5	kan hans raseri vara för evigt?«
JER.3.5	Så säger du, men du gjorde det onda
JER.3.5	— och det med framgång.
JER.3.6	På kung Josias tid sade Herren till mig: Har du sett vad Israel, den avfälliga, har gjort? Hon gick upp på alla höga berg och in under alla grönskande träd och horade där. 
JER.3.7	Jag trodde att hon skulle vända tillbaka till mig när hon hade gjort allt detta, men hon vände inte tillbaka. Detta såg hennes syster Juda, den trolösa. 
JER.3.8	Hon såg också att jag försköt Israel, den avfälliga, och gav henne skilsmässobrev på grund av hennes äktenskapsbrott. Ändå blev den trolösa systern Juda inte avskräckt utan började också hon bedriva hor; 
JER.3.9	hon vanhelgade landet med sitt otuktiga lättsinne och var otrogen med beläten av sten och trä. 
JER.3.10	Trots detta vände hennes trolösa syster Juda inte tillbaka till mig på allvar utan låtsades bara, säger Herren.
JER.3.11	Herren sade till mig: Israel, den avfälliga, har visat sig mindre skyldig än Juda, den trolösa. 
JER.3.12	Gå och ropa ut detta budskap mot norr:
JER.3.12	Vänd tillbaka, Israel, du avfälliga,
JER.3.12	säger Herren,
JER.3.12	jag skall inte se på er med ovilja,
JER.3.12	ty jag visar mildhet, säger Herren.
JER.3.12	Min vrede varar inte för evigt.
JER.3.13	Men du måste inse din skuld,
JER.3.13	du har satt dig upp mot Herren, din Gud,
JER.3.13	och löpt hit och dit efter främmande gudar
JER.3.13	under alla grönskande träd
JER.3.13	och inte lyssnat till mig,
JER.3.13	säger Herren.
JER.3.14	Vänd tillbaka, ni trolösa barn, säger Herren. Ty det är jag som är er herre, och jag skall hämta er, en från varje stad och två från varje släkt, och föra er till Sion. 
JER.3.15	Jag skall ge er herdar efter mitt sinne, och de skall leda er med kunskap och visdom. 
JER.3.16	Och när ni då förökar er och är fruktsamma i ert land, säger Herren, skall ingen längre nämna Herrens förbundsark; ingen skall tänka på den eller minnas den, ingen skall sakna den eller göra någon ny. 
JER.3.17	När den tiden kommer skall Jerusalem kallas Herrens tron, och där skall alla folk samlas för att dyrka Herren i Jerusalem. De skall inte längre lyda sina onda och hårda hjärtan. 
JER.3.18	Då skall Judas folk slå följe med Israels folk, och tillsammans skall de komma från landet i norr till det land jag gav era fäder som egendom.
JER.3.19	Jag ville gärna behandla dig som en son
JER.3.19	och ge dig ett ljuvligt land som egendom,
JER.3.19	skönare än de andra folkens.
JER.3.19	Jag trodde att du skulle kalla mig din fader
JER.3.19	och aldrig vända dig bort från mig.
JER.3.20	Men som en kvinna är otrogen mot sin man,
JER.3.20	så var du, Israel, otrogen mot mig,
JER.3.20	säger Herren.
JER.3.21	Det hörs rop på de kala höjderna,
JER.3.21	gråt och böner från Israels folk.
JER.3.21	De har slagit in på villovägar
JER.3.21	och glömt Herren, sin Gud.
JER.3.22	Vänd tillbaka, ni trolösa barn,
JER.3.22	jag skall bota er från er trolöshet.
JER.3.22	»Nu kommer vi till dig,
JER.3.22	ty du, Herre, är vår Gud.
JER.3.23	Fåfäng var vår dyrkan på kullarna,
JER.3.23	fåfängt vårt larm på bergen.
JER.3.23	Endast hos Herren, vår Gud,
JER.3.23	finns räddning för Israel.
JER.3.24	Sedan vår ungdom har skamguden slukat
JER.3.24	allt vad våra fäders arbete gav,
JER.3.24	deras fårflockar och boskapshjordar,
JER.3.24	deras söner och döttrar.
JER.3.25	Låt skammen bli vår bädd
JER.3.25	och vanäran vårt täcke,
JER.3.25	ty mot Herren, vår Gud, har vi syndat,
JER.3.25	vi och våra fäder,
JER.3.25	från vår ungdom till denna dag,
JER.3.25	och vi har inte lyssnat till Herren, vår Gud.«
JER.4.1	Om du vänder tillbaka, Israel,
JER.4.1	säger Herren,
JER.4.1	skall du få komma tillbaka till mig,
JER.4.1	och om du tar bort dina vidriga avgudar ur min åsyn
JER.4.1	skall du slippa att irra omkring.
JER.4.2	Då skall du svära vid Herren
JER.4.2	uppriktigt, rätt och ärligt,
JER.4.2	och folken skall välsigna sig med hans namn
JER.4.2	och lovsjunga honom.
JER.4.3	Ty så säger Herren
JER.4.3	till männen i Juda och till Jerusalem:
JER.4.3	Bryt er ny mark,
JER.4.3	så inte bland törnen.
JER.4.4	Omskär er för Herren,
JER.4.4	skär bort era hjärtans förhud,
JER.4.4	ni män i Juda och invånare i Jerusalem.
JER.4.4	Annars flammar min vrede upp
JER.4.4	likt en eld som ingen kan släcka,
JER.4.4	för era onda gärningars skull.
JER.4.5	Kungör detta i Juda,
JER.4.5	ropa ut det i Jerusalem,
JER.4.5	stöt i horn över hela landet,
JER.4.5	kalla samman ett uppbåd:
JER.4.5	Låt oss samlas i de befästa städerna!
JER.4.6	Höj fälttecknet! Till Sion!
JER.4.6	Sätt er i säkerhet! Stanna inte!
JER.4.6	Ty jag låter olyckan komma från norr
JER.4.6	med stor förödelse.
JER.4.7	Lejonet har lämnat sitt snår,
JER.4.7	folkens förhärjare är på marsch,
JER.4.7	han har brutit upp från sitt tillhåll
JER.4.7	för att lägga ditt land öde.
JER.4.7	Dina städer skall bli till ruiner
JER.4.7	där ingen kan bo.
JER.4.8	Så klä er i säcktyg,
JER.4.8	klaga och jämra er!
JER.4.8	Herrens flammande vrede
JER.4.8	har inte vänt sig från oss.
JER.4.9	Den dagen, säger Herren,
JER.4.9	skall modet svika konung och stormän,
JER.4.9	prästerna skall slås av skräck,
JER.4.9	profeterna stå förstummade.
JER.4.10	De skall säga: »Herre, vår Gud,
JER.4.10	du har bedragit
JER.4.10	detta folk och Jerusalem:
JER.4.10	du lovade oss fred och trygghet —
JER.4.10	och nu har vi svärdet mot strupen!«
JER.4.11	När den tiden kommer
JER.4.11	skall detta folk och Jerusalem få höra:
JER.4.11	En brännhet vind från öknens kala höjder
JER.4.11	sveper ner mot mitt folk.
JER.4.11	I den kan ingen rensa säd,
JER.4.12	den vind jag låter komma är starkare än så.
JER.4.12	Nu går jag till rätta med dem.
JER.4.13	Se, som ovädersmoln skockar sig fienden,
JER.4.13	hans vagnar är som en stormvind,
JER.4.13	hans hästar snabbare än örnar.
JER.4.13	Ve oss, vi är förlorade!
JER.4.14	Gör ditt hjärta rent från ondska, Jerusalem,
JER.4.14	så att du kan bli räddad.
JER.4.14	Hur länge skall onda tankar
JER.4.14	bo kvar i ditt bröst?
JER.4.15	Hör, ett budskap har kommit från Dan,
JER.4.15	ett olycksbud från Efraims berg!
JER.4.16	Förkunna för folket,
JER.4.16	låt Jerusalem höra:
JER.4.16	Fiender kommer från fjärran land,
JER.4.16	deras stridsrop skallar mot städerna i Juda.
JER.4.17	Som vakterna kring ett fält
JER.4.17	omringar de henne från alla håll,
JER.4.17	ty mig har hon trotsat,
JER.4.17	säger Herren.
JER.4.18	Ditt liv och dina gärningar
JER.4.18	är skuld till detta,
JER.4.18	allt kommer av din ondska,
JER.4.18	allt bittert som träffar dig rakt i hjärtat.
JER.4.19	Mitt bröst, mitt bröst! Jag vrider mig i smärta!
JER.4.19	Hjärtat vill sprängas, mitt inre är i uppror.
JER.4.19	Jag kan inte tiga.
JER.4.19	Jag hör hornstötar och stridsrop.
JER.4.20	Katastrof på katastrof,
JER.4.20	hela landet blir härjat:
JER.4.20	plötsligt är mina hus raserade,
JER.4.20	tälten förintade på ett ögonblick.
JER.4.21	Hur länge måste jag se fälttecknen
JER.4.21	och höra hornen larma?
JER.4.22	Mitt folk är dårar,
JER.4.22	de vill inte veta av mig.
JER.4.22	De är barn utan allt förnuft.
JER.4.22	De begriper sig på att göra det onda,
JER.4.22	men att göra det rätta förstår de inte.
JER.4.23	Jag ser på jorden — den är öde och tom,
JER.4.23	på himlen — där finns inget ljus.
JER.4.24	Jag ser på bergen — de skälver
JER.4.24	och alla höjder skakar.
JER.4.25	Jag ser — där finns inte en människa,
JER.4.25	alla himlens fåglar har flytt.
JER.4.26	Jag ser — det bördiga landet har blivit öken,
JER.4.26	alla dess städer ruiner.
JER.4.26	Detta är Herrens verk,
JER.4.26	hans flammande vredes verk.
JER.4.27	Ty så säger Herren:
JER.4.27	Hela landet skall läggas öde,
JER.4.27	jag skall förinta det.
JER.4.28	Därför sörjer jorden
JER.4.28	och himlen svartnar därovanför.
JER.4.28	Jag har talat och tar inte tillbaka,
JER.4.28	beslutat och ändrar mig inte.
JER.4.29	För ryttarnas och bågskyttarnas larm
JER.4.29	tar hela landet till flykten,
JER.4.29	man gömmer sig bland snåren
JER.4.29	och uppe bland klipporna.
JER.4.29	Alla städer är övergivna,
JER.4.29	inte en människa finns kvar där.
JER.4.30	Vad tjänar det då till
JER.4.30	att du klär dig i scharlakansrött,
JER.4.30	pryder dig med gyllene smycken,
JER.4.30	gör ögonen stora med smink?
JER.4.30	Förgäves gör du dig vacker:
JER.4.30	dina älskare föraktar dig,
JER.4.30	de står efter ditt liv.
JER.4.31	Jag hör stön som från en kvinna i födslosmärtor,
JER.4.31	skrik som från en förstföderska.
JER.4.31	Det är Sion — flämtande sträcker hon ut sina händer:
JER.4.31	Ve mig! Vanmäktig är jag inför dråparna.
JER.5.1	Gå ut på Jerusalems gator
JER.5.1	och se er noga omkring!
JER.5.1	Sök på torgen
JER.5.1	och se om ni kan finna någon,
JER.5.1	om det finns en enda som handlar rätt
JER.5.1	och försöker leva hederligt —
JER.5.1	då skall jag förlåta staden.
JER.5.2	Också när de svär vid Herren
JER.5.2	svär de falskt.
JER.5.3	Herre, dina ögon vill se ärlighet.
JER.5.3	Du slog dem, men de kände ingen smärta,
JER.5.3	du krossade dem, men de vägrade ta varning.
JER.5.3	De gjorde sina ansikten hårdare än sten
JER.5.3	och vägrade vända tillbaka.
JER.5.4	Jag tänkte: De är bara enkelt folk,
JER.5.4	de bär sig dåraktigt åt,
JER.5.4	de känner inte Herrens vilja,
JER.5.4	inte sin Guds krav.
JER.5.5	Nu skall jag gå till de mäktiga
JER.5.5	och tala med dem,
JER.5.5	de känner Herrens vilja,
JER.5.5	sin Guds krav.
JER.5.5	Men också dessa hade brutit oket
JER.5.5	och slitit alla band.
JER.5.6	Därför slår dem skogens lejon,
JER.5.6	därför härjar ökenvargen bland dem,
JER.5.6	leoparden lurar vid deras städer,
JER.5.6	den som vågar sig ut blir sliten i stycken,
JER.5.6	ty deras synder är många,
JER.5.6	gång på gång har de avfallit.
JER.5.7	Varför skulle jag förlåta dig?
JER.5.7	Dina söner har övergett mig
JER.5.7	och svurit vid gudar som inte är gudar.
JER.5.7	Fastän jag gav dem vad de behövde
JER.5.7	var de otrogna
JER.5.7	och skockades i horhuset.
JER.5.8	De är brunstiga, kåta hingstar,
JER.5.8	de frustar efter andras hustrur.
JER.5.9	Skall jag inte straffa dem för detta?
JER.5.9	säger Herren.
JER.5.9	Skall jag inte utkräva hämnd
JER.5.9	på ett sådant folk?
JER.5.10	Upp på vinbergets terrasser!
JER.5.10	Skövla och fördärva allt!
JER.5.10	Riv bort deras rankor,
JER.5.10	ty de är inte Herrens.
JER.5.11	De har svikit mig,
JER.5.11	både Israel och Juda,
JER.5.11	säger Herren.
JER.5.12	De har förnekat Herren
JER.5.12	och avvisat honom:
JER.5.12	»Inget ont skall drabba oss,
JER.5.12	svärd och svält skall vi slippa.
JER.5.13	Profeternas tal blir till luft,
JER.5.13	Guds ord finns inte hos dem.«
JER.5.14	Därför säger Herren, härskarornas Gud:
JER.5.14	Eftersom de säger sådant
JER.5.14	gör jag nu mina ord i din mun till eld,
JER.5.14	och detta folk skall bli veden som förtärs.
JER.5.15	Mot er, israeliter, sänder jag
JER.5.15	ett folk långt bortifrån,
JER.5.15	säger Herren,
JER.5.15	ett urgammalt folk,
JER.5.15	ett folk som funnits från äldsta tid,
JER.5.15	ett folk vars språk du inte förstår,
JER.5.15	vars tal du inte begriper.
JER.5.16	Deras koger är gapande gravar,
JER.5.16	alla är de tappra krigare.
JER.5.17	De skall sluka dina skördar och ditt bröd,
JER.5.17	sluka dina söner och dina döttrar,
JER.5.17	sluka dina får och dina kor,
JER.5.17	sluka dina vinstockar och fikonträd.
JER.5.17	Med svärd skall de förstöra de befästa städer
JER.5.17	som du förlitar dig på.
JER.5.18	Men när den tiden kommer, säger Herren, skall jag inte förgöra er helt. 
JER.5.19	Och om de frågar: »Varför har Herren, vår Gud, gjort oss allt detta?« skall du svara dem: »Eftersom ni övergav mig och tjänade främmande gudar i ert eget land, skall ni nu få tjäna främlingar i ett land som inte är ert.«
JER.5.20	Kungör detta för Jakobs folk,
JER.5.20	ropa ut det i Juda:
JER.5.21	Hör detta, du dåraktiga folk
JER.5.21	som saknar förstånd,
JER.5.21	som har ögon men inte ser,
JER.5.21	som har öron men inte hör.
JER.5.22	Skall ni inte frukta mig,
JER.5.22	säger Herren,
JER.5.22	skall ni inte darra inför mig
JER.5.22	som gjorde sanden till en gräns för havet,
JER.5.22	en evig spärr som inte kan genombrytas:
JER.5.22	bränningarna dånar, men förgäves,
JER.5.22	vågorna brusar, men hejdas där.
JER.5.23	Men detta folk är vrångt och trotsigt,
JER.5.23	de lämnade mig och gick.
JER.5.24	De tänkte aldrig:
JER.5.24	»Vi måste frukta Herren, vår Gud,
JER.5.24	han som ger regn i rätt tid,
JER.5.24	både höstregn och vårregn,
JER.5.24	och tryggar våra skördetider.«
JER.5.25	Nu har era brott rubbat denna ordning,
JER.5.25	era synder har berövat er detta goda.
JER.5.26	Ty i mitt folk finns onda män,
JER.5.26	som fågelfängare binder de sina nät
JER.5.26	och gillrar fällor
JER.5.26	för att fånga människor.
JER.5.27	Som korgen fylls av fåglar
JER.5.27	är deras hus fyllda av svek.
JER.5.27	Därför har de blivit mäktiga och rika,
JER.5.28	skinande feta.
JER.5.28	Det finns ingen gräns för deras ondska,
JER.5.28	de dömer inte rättvist,
JER.5.28	de driver inte den faderlöses sak till seger
JER.5.28	och hävdar inte den fattiges rätt.
JER.5.29	Skall jag inte straffa dem för detta?
JER.5.29	säger Herren.
JER.5.29	Skall jag inte utkräva hämnd
JER.5.29	på ett sådant folk?
JER.5.30	Fasansfulla och skrämmande ting
JER.5.30	sker i landet.
JER.5.31	Profeterna profeterar lögner,
JER.5.31	och prästerna styr efter deras råd.
JER.5.31	Och så vill mitt folk ha det.
JER.5.31	Men vad skall ni göra
JER.5.31	när det blir slut på detta?
JER.6.1	Sätt er i säkerhet, Benjamins stam,
JER.6.1	bort från Jerusalem!
JER.6.1	Stöt i horn i Tekoa,
JER.6.1	tänd en vårdkase vid Bet-Hackerem!
JER.6.1	Olyckan hotar från norr
JER.6.1	och stor förödelse.
JER.6.2	Sion, du vackra och bortskämda dotter,
JER.6.2	du drabbas av ödeläggelse.
JER.6.3	Mot henne kommer herdarna med sina hjordar.
JER.6.3	De slår upp sina tält omkring henne,
JER.6.3	tar var sitt stycke mark till bete.
JER.6.4	Invig er till strid mot henne!
JER.6.4	Kom, vi anfaller i middagssol!
JER.6.4	För sent! Dagen är redan förbi,
JER.6.4	kvällsskuggorna blir längre.
JER.6.5	Kom, vi anfaller om natten
JER.6.5	och förstör hennes borgar!
JER.6.6	Ty så säger Herren Sebaot:
JER.6.6	Hugg ner träd och bygg
JER.6.6	en stormningsramp mot Jerusalem!
JER.6.6	Ve denna lögnens stad!
JER.6.6	Den är full av förtryck,
JER.6.7	som brunnen flödar av vatten
JER.6.7	så flödar den över av ondska.
JER.6.7	Den genljuder av våld och plundring,
JER.6.7	plågor och sår ser jag ständigt.
JER.6.8	Ta varning, Jerusalem,
JER.6.8	annars vänder jag dig ryggen,
JER.6.8	annars gör jag dig till en öde trakt,
JER.6.8	ett land där ingen bor.
JER.6.9	Så säger Herren Sebaot:
JER.6.9	Skörda en andra gång,
JER.6.9	som från en vinstock,
JER.6.9	dem som är kvar av Israel!
JER.6.9	Plocka rankorna rena
JER.6.9	som druvplockarna gör!
JER.6.10	Till vem skall jag tala,
JER.6.10	vem lyssnar på min varning?
JER.6.10	Deras öron är tillslutna
JER.6.10	så att de inte kan höra.
JER.6.10	För Herrens ord har de bara förakt,
JER.6.10	de vill inte veta av det.
JER.6.11	Av Herrens vrede är jag fylld,
JER.6.11	jag orkar inte hålla den tillbaka.
JER.6.11	Töm ut den över barnen på gatan
JER.6.11	och över de unga som samlas där!
JER.6.11	Man och kvinna skall drabbas,
JER.6.11	gamla och ålderstigna.
JER.6.12	Andra skall överta deras hus,
JER.6.12	deras åkrar och hustrur.
JER.6.12	Ty jag lyfter min hand
JER.6.12	mot dem som bor i landet,
JER.6.12	säger Herren.
JER.6.13	Alla, hög som låg,
JER.6.13	vill girigt roffa åt sig.
JER.6.13	Alla, profet som präst,
JER.6.13	handlar svekfullt.
JER.6.14	De botar skadan hos mitt folk,
JER.6.14	men bara på ytan.
JER.6.14	De säger »Allt är väl, allt är väl!«
JER.6.14	men allt är inte väl.
JER.6.15	De handlar skamligt och avskyvärt —
JER.6.15	ändå känner de ingen skam,
JER.6.15	har inte vett att blygas.
JER.6.15	Därför skall de falla bland de fallna.
JER.6.15	De skall störta till marken
JER.6.15	i hemsökelsens stund,
JER.6.15	säger Herren.
JER.6.16	Så sade Herren:
JER.6.16	Slå in på vägarna från fordom,
JER.6.16	fråga efter de gamla stigarna,
JER.6.16	efter den rätta vägen.
JER.6.16	Ta den vägen, och ni skall finna vila.
JER.6.16	Men de svarade: »Det vill vi inte.«
JER.6.17	Jag satte väktare över er —
JER.6.17	lystra när hornet ljuder!
JER.6.17	Men de svarade: »Det vill vi inte.«
JER.6.18	Lyssna därför, alla folk,
JER.6.18	lägg noga märke till vad som sker med dem!
JER.6.19	Lyssna, jord:
JER.6.19	Jag låter olyckan drabba detta folk,
JER.6.19	en följd av deras onda anslag,
JER.6.19	ty de har inte brytt sig om mina ord
JER.6.19	och min lag har de förkastat.
JER.6.20	Vad skall jag med rökelse från Saba,
JER.6.20	finaste kalmus från fjärran land?
JER.6.20	Era brännoffer tar jag inte emot,
JER.6.20	era slaktoffer behagar mig inte.
JER.6.21	Därför säger Herren:
JER.6.21	Se, jag lägger framför detta folk
JER.6.21	stenar som de skall snava på,
JER.6.21	far och son, granne och vän,
JER.6.21	alla skall de gå under.
JER.6.22	Så säger Herren:
JER.6.22	Se, ett folk kommer från ett land i norr,
JER.6.22	ett väldigt rike reser sig
JER.6.22	vid världens bortersta hörn.
JER.6.23	De bär båge och sabel,
JER.6.23	de är grymma och utan förbarmande.
JER.6.23	Med ett larm likt havets dån
JER.6.23	drar de fram till häst,
JER.6.23	rustade för strid
JER.6.23	mot dig, arma Sion.
JER.6.24	Ryktet når oss
JER.6.24	och våra händer förlamas.
JER.6.24	Vi grips av ångest
JER.6.24	som en kvinna i födslosmärtor.
JER.6.25	Gå inte ut på öppna fältet,
JER.6.25	vandra inte längs vägarna,
JER.6.25	där härskar fiendens svärd
JER.6.25	— skräck från alla håll!
JER.6.26	Mitt arma folk, klä dig i säcktyg,
JER.6.26	kräla i aska!
JER.6.26	Håll dödsklagan som över ende sonen,
JER.6.26	en bitter sorgehögtid.
JER.6.26	Ty plötsligt är förhärjaren över oss.
JER.6.27	Jag har satt dig att pröva mitt folk
JER.6.27	som man prövar silver,
JER.6.27	du skall granska och pröva deras liv.
JER.6.28	Alla är de tredskande avfällingar,
JER.6.28	de går med förtal,
JER.6.28	alla är de fördärvade.
JER.6.29	Blåsbälgen flåsar,
JER.6.29	men ur elden flyter bara bly.
JER.6.29	Smältarens arbete är förgäves:
JER.6.29	de onda kan inte skiljas ut.
JER.6.30	Värdelöst silver kallas de,
JER.6.30	ty för Herren är de utan värde.
JER.7.1	Detta ord kom till Jeremia från Herren: 
JER.7.2	Ställ dig i porten till Herrens hus. Där skall du ropa ut detta budskap:
JER.7.2	Hör Herrens ord alla från Juda som går in genom dessa portar för att tillbe Herren! 
JER.7.3	Så säger Herren Sebaot, Israels Gud: Ändra era liv och era gärningar, så skall jag bo bland er på denna plats. 
JER.7.4	Lita inte på lögner som »Här är Herrens tempel, Herrens tempel, Herrens tempel.« 
JER.7.5	Men om ni verkligen ändrar era liv och era gärningar, om ni handlar rätt mot varandra, 
JER.7.6	om ni inte förtrycker invandraren, den faderlöse och änkan, inte låter oskyldigt blod flyta på denna plats och inte skadar er själva genom att följa andra gudar, 
JER.7.7	då skall jag bo bland er på denna plats, i det land som jag gav åt era fäder från urminnes tid och för all framtid. 
JER.7.8	Men ni litar på lögner som inte är till hjälp. 
JER.7.9	Tror ni att ni kan stjäla och dräpa och begå äktenskapsbrott och svära falskt och tända offereld åt Baal och följa andra gudar som ni inte känner 
JER.7.10	och sedan träda fram inför mig i detta hus, som mitt namn är utropat över, och säga »Vi är räddade«, och sedan fortsätta med alla dessa vidrigheter? 
JER.7.11	Detta hus, som mitt namn är utropat över, tar ni det för ett rövarnäste? Det är det också i mina ögon, säger Herren.
JER.7.12	Gå till min helgedom i Shilo, där jag förr lät mitt namn bo, och se vad jag gjorde med den på grund av mitt folk Israels ondska. 
JER.7.13	Och nu har ni gjort allt detta, säger Herren. Gång på gång har jag talat till er, men ni har inte lyssnat, jag har ropat på er, men ni har inte svarat. 
JER.7.14	Detta hus, som mitt namn är utropat över och som ni förlitar er på, och denna plats, som jag gett åt er och era fäder, skall jag därför behandla så som jag behandlade Shilo. 
JER.7.15	Jag skall kasta er bort ur min åsyn så som jag kastade bort alla era bröder, hela Efraims släkte.
JER.7.16	Du skall inte be för detta folk, inte komma med klagan och förböner och inte vädja till mig, jag kommer inte att lyssna på dig. 
JER.7.17	Ser du inte vad de gör i Judas städer och på Jerusalems gator? 
JER.7.18	Barnen samlar ved, fäderna tänder eld och kvinnorna knådar deg för att baka offerkakor åt Himladrottningen, och de utgjuter dryckesoffer åt andra gudar för att förtreta mig. 
JER.7.19	Men är det till förtret för mig? säger Herren. Är det inte till förtret för dem, till skam för dem själva? 
JER.7.20	Därför säger Herren Gud: Se, min vrede och mitt raseri skall välla ut över denna plats, över människor och djur, över markens träd och jordens frukt; den skall brinna utan att slockna.
JER.7.21	Så säger Herren Sebaot, Israels Gud: Lägg era brännoffer till era slaktoffer och ät köttet! 
JER.7.22	Ty när jag förde era fäder ut ur Egypten gav jag dem inte någon befallning eller något bud om brännoffer och slaktoffer. 
JER.7.23	Vad jag befallde dem var detta: Lyssna till mig, så skall jag vara er Gud och ni skall vara mitt folk. Vandra alltid den väg jag befaller er att vandra, så skall det gå er väl. 
JER.7.24+JER.7.25	Men de ville inte lyssna, inte höra på mig. Era fäder lydde sina onda och hårda hjärtan. Från den dag de lämnade Egypten ända till denna dag har de gått bakåt och inte framåt. Gång på gång sände jag mina tjänare profeterna till dem, 
JER.7.26	men de ville inte lyssna till mig, inte höra på mig. De var styvnackade och bar sig värre åt än sina fäder.
JER.7.27	Du skall säga allt detta till dem, men de kommer inte att höra på dig; du skall ropa till dem, men de kommer inte att svara dig. 
JER.7.28	Säg då till dem: Detta är det folk som inte vill lyssna till Herren, sin Gud, och inte ta varning. Sanningen har försvunnit, den hörs inte mer från deras mun.
JER.7.29	Klipp av dig dina lockar och kasta bort dem,
JER.7.29	stäm upp en klagosång på de kala höjderna.
JER.7.29	Herren har förkastat och övergivit
JER.7.29	det släkte som väcker hans vrede.
JER.7.30	Ty folket i Juda har gjort det som är ont i mina ögon, säger Herren. De har ställt upp sina vidriga avgudar i det hus som mitt namn är utropat över, de har gjort det orent. 
JER.7.31	De har byggt Tofets offerplats i Ben-Hinnoms dal. Där bränner de sina söner och döttrar. Något sådant har jag aldrig befallt och aldrig tänkt.
JER.7.32	Därför skall det komma en tid, säger Herren, då det inte längre heter Tofet och Ben-Hinnoms dal utan Dråpdalen, och man skall gräva gravar i Tofet tills där inte längre finns någon plats kvar. 
JER.7.33	Ja, detta folks döda kroppar skall bli till föda åt himlens fåglar och markens djur, ty ingen finns som kan jaga bort dem. 
JER.7.34	Och i Judas städer och på Jerusalems gator skall jag tysta alla glada röster, jubelrop och bröllopsglädje. Ja, landet skall läggas öde.
JER.8.1	När den tiden kommer, säger Herren, skall Juda kungars ben och dess stormäns ben, prästernas och profeternas ben och alla Jerusalems invånares ben hämtas fram ur gravarna 
JER.8.2	och spridas ut under solen, månen och himlens hela härskara, som de älskat och tjänat och följt, som de vänt sig till och dyrkat. De skall inte samlas ihop och begravas, de skall bli till gödsel på marken. 
JER.8.3	Alla överlevande, de som blir kvar av detta onda släkte på alla de platser dit jag fördrivit dem, skall föredra döden framför livet, säger Herren Sebaot.
JER.8.4	Du skall säga till dem:
JER.8.4	Så säger Herren:
JER.8.4	Om någon faller, reser han sig igen.
JER.8.4	Om någon tar fel väg, vänder han tillbaka.
JER.8.5	Men detta avfälliga folk —
JER.8.5	varför framhärdar de?
JER.8.5	De håller fast vid sitt svek,
JER.8.5	de vägrar att vända tillbaka.
JER.8.6	Jag har lyssnat och hört efter:
JER.8.6	de talar inte sanning.
JER.8.6	Ingen ångrar sin ondska
JER.8.6	och säger: »Vad har jag gjort!«
JER.8.6	De rusar alla blint i väg
JER.8.6	som hästen spränger fram i striden.
JER.8.7	Till och med hägern i skyn
JER.8.7	vet sin bestämda tid,
JER.8.7	turturduvan och svalan
JER.8.7	vet när de skall återvända.
JER.8.7	Men mitt folk känner inte till
JER.8.7	vad Herren kräver.
JER.8.8	Hur kan ni säga: »Vi är visa,
JER.8.8	hos oss finns Herrens lag.«
JER.8.8	Ja, men förgäves har pennan präntat,
JER.8.8	förgäves skrivarna!
JER.8.9	De visa står där med skam,
JER.8.9	skräckslagna fångas de i snaran.
JER.8.9	De har förkastat Herrens ord
JER.8.9	— vad är det för slags vishet?
JER.8.10	Därför skall jag ge deras hustrur åt andra
JER.8.10	och deras åkrar åt erövrare.
JER.8.10	Alla, hög som låg,
JER.8.10	vill girigt roffa åt sig.
JER.8.10	Alla, profet som präst,
JER.8.10	handlar svekfullt.
JER.8.11	De botar skadan hos mitt folk,
JER.8.11	men bara på ytan.
JER.8.11	De säger »Allt är väl, allt är väl!«
JER.8.11	men allt är inte väl.
JER.8.12	De handlar skamligt och avskyvärt —
JER.8.12	ändå känner de ingen skam,
JER.8.12	har inte vett att blygas.
JER.8.12	Därför skall de falla bland de fallna.
JER.8.12	De skall störta till marken
JER.8.12	i hemsökelsens stund,
JER.8.12	säger Herren.
JER.8.13	När jag vill skörda dem, säger Herren,
JER.8.13	bär vinstocken inga druvor,
JER.8.13	fikonträdet ingen frukt,
JER.8.13	bladen har vissnat.
JER.8.14	Varför sitter vi här?
JER.8.14	Låt oss samlas i de befästa städerna
JER.8.14	och möta vår undergång där!
JER.8.14	Herren, vår Gud, låter oss gå under,
JER.8.14	han ger oss förgiftat vatten att dricka,
JER.8.14	ty vi har syndat mot Herren.
JER.8.15	Vi hoppas på fred och välgång
JER.8.15	men lyckan uteblir,
JER.8.15	vi hoppas på en tid av läkedom
JER.8.15	men möter skräck.
JER.8.16	Från Dan hörs hans hästar gnägga,
JER.8.16	när hans hingstar frustar
JER.8.16	darrar hela landet.
JER.8.16	De kommer, de slukar
JER.8.16	landet och allt vad där finns,
JER.8.16	städerna och alla som bor i dem.
JER.8.17	Se, jag sänder ormar mot er,
JER.8.17	giftiga ormar,
JER.8.17	som ingen besvärjelse hjälper mot.
JER.8.17	De skall bita er, säger Herren.
JER.8.18	Obotlig är min smärta,
JER.8.18	mitt hjärta är tungt.
JER.8.19	Hör hur mitt arma folk
JER.8.19	ropar från fjärran land:
JER.8.19	»Är inte Herren på Sion?
JER.8.19	Är inte Konungen där?«
JER.8.19	Varför väckte de min vrede med sina bildstoder,
JER.8.19	med sina främmande beläten?
JER.8.20	Skörden är över, sommaren förbi,
JER.8.20	men vi blev inte räddade.
JER.8.21	Jag är förkrossad för att mitt folk är krossat,
JER.8.21	jag är mörk av sorg, skräcken har gripit mig.
JER.8.22	Finns ingen balsam i Gilead,
JER.8.22	finns ingen läkare där?
JER.8.22	Varför läker inte såren
JER.8.22	hos mitt arma folk?
JER.9.1	O om mitt huvud vore en källa
JER.9.1	och mitt öga en brunn med tårar,
JER.9.1	då skulle jag gråta dag och natt
JER.9.1	över de fallna i mitt folk.
JER.9.2	O om jag kunde finna
JER.9.2	ett rastställe i öknen,
JER.9.2	om jag kunde lämna mitt folk
JER.9.2	och gå bort ifrån dem!
JER.9.2	Alla är de äktenskapsbrytare,
JER.9.2	en samling trolösa.
JER.9.3	En spänd pilbåge är deras tunga.
JER.9.3	Lögn, inte sanning,
JER.9.3	härskar i landet.
JER.9.3	De går från illdåd till illdåd
JER.9.3	och mig vill de inte veta av,
JER.9.3	säger Herren.
JER.9.4	Var på vakt mot era vänner,
JER.9.4	lita inte ens på en bror!
JER.9.4	En bror bedrar sin bror,
JER.9.4	vänner går med förtal.
JER.9.5	Den ene lurar den andre,
JER.9.5	de talar inte sanning.
JER.9.5	Deras tunga är tränad i lögn.
JER.9.5	I sin förvändhet kan de inte 
JER.9.6	vända om.
JER.9.6	Övergrepp på övergrepp, svek på svek.
JER.9.6	De vill inte veta av mig,
JER.9.6	säger Herren.
JER.9.7	Därför säger Herren Sebaot:
JER.9.7	Jag smälter ner dem och prövar dem.
JER.9.7	Vad skall jag ta mig till med mitt folks ondska?
JER.9.8	En skarpslipad pil är deras tunga,
JER.9.8	svek är orden i deras mun.
JER.9.8	Den ene talar vänligt med den andre,
JER.9.8	men i sitt hjärta lägger han försåt.
JER.9.9	Skall jag inte straffa dem för detta?
JER.9.9	säger Herren.
JER.9.9	Skall jag inte utkräva hämnd
JER.9.9	på ett sådant folk?
JER.9.10	Jag bryter ut i gråt och klagan över bergen,
JER.9.10	i sorgesång över utmarkernas beten.
JER.9.10	Ty de är förbrända, ingen färdas där,
JER.9.10	ingen boskap hörs råma.
JER.9.10	Himlens fåglar och de vilda djuren,
JER.9.10	alla har flytt och är borta.
JER.9.11	Jag gör Jerusalem till en ruinhög,
JER.9.11	ett tillhåll för schakaler.
JER.9.11	Städerna i Juda gör jag till en ödemark
JER.9.11	där ingen kan bo.
JER.9.12	Vem är så vis att han begriper detta? Vem har fått ta emot Herrens ord och kan förklara detta? Varför är landet fördärvat, förbränt som en öken där ingen färdas?
JER.9.13	Herren svarade: Därför att de har övergett min lag, som jag har förelagt dem. De har inte lyssnat till mig och inte följt min lag 
JER.9.14	utan lytt sina hårda hjärtan, de har följt baalsgudarna, så som deras fäder lärt dem. 
JER.9.15	Därför säger Herren Sebaot, Israels Gud: Jag skall ge dem malört att äta och förgiftat vatten att dricka. 
JER.9.16	Jag skall skingra dem bland folkslag som varken de eller deras fäder känt till, och jag skall låta svärdet härja bland dem tills jag har förintat dem.
JER.9.17	Kalla på gråterskor, sänd dem hit!
JER.9.17	Hämta kunniga kvinnor, sänd dem hit!
JER.9.18	Låt dem genast komma
JER.9.18	och stämma upp klagosång över oss,
JER.9.18	så att våra ögon fylls av gråt
JER.9.18	och tårarna strömmar!
JER.9.19	Hör, klagosång stiger från Sion:
JER.9.19	»Allt är förött,
JER.9.19	vår skam är stor.
JER.9.19	Vi måste lämna vårt land,
JER.9.19	vi har drivits bort från våra hem.«
JER.9.20	Kvinnor, lyssna på Herrens ord,
JER.9.20	ta emot dem från hans läppar.
JER.9.20	Lär era döttrar en klagosång,
JER.9.20	lär varandra ett sorgekväde:
JER.9.21	Döden stiger in genom våra fönster,
JER.9.21	tränger in i våra borgar,
JER.9.21	den rycker bort barnen från gatorna
JER.9.21	och de unga från torgen,
JER.9.22	lik av människor ligger
JER.9.22	som gödsel på åkrarna,
JER.9.22	som mejad säd efter slåtterkarlen,
JER.9.22	och ingen samlar upp.
JER.9.23	Så säger Herren:
JER.9.23	Den vise skall inte vara stolt över sin vishet,
JER.9.23	den starke inte över sin styrka,
JER.9.23	den rike inte över sin rikedom.
JER.9.24	Den som vill vara stolt skall vara stolt över detta:
JER.9.24	att han har insikt och kunskap om mig,
JER.9.24	om att jag, Herren, verkar i kärlek,
JER.9.24	i rätt och rättfärdighet på jorden,
JER.9.24	ty däri har jag min glädje,
JER.9.24	säger Herren.
JER.9.25	Det skall komma en tid, säger Herren, då jag skall straffa alla som är omskurna: 
JER.9.26	Egypten, Juda, Edom, ammoniterna, Moab och alla ökenborna med håret klippt vid tinningarna. Ty alla hednafolk är oomskurna, och hela Israels folk har oomskurna hjärtan.
JER.10.1	Hör det ord som Herren talar till er, Israels folk.
JER.10.2	Så säger Herren:
JER.10.2	Ta inte efter andra folk,
JER.10.2	bli inte skrämda av tecknen på himlen,
JER.10.2	som skrämmer de andra folken.
JER.10.3	De gudar folken skräms av är tomhet,
JER.10.3	stockar man huggit i skogen.
JER.10.3	Hantverkare har yxat till dem
JER.10.4	och prytt dem med silver och guld.
JER.10.4	De måste fästas med hammare och spik
JER.10.4	för att inte ramla omkull.
JER.10.5	De liknar fågelskrämmor på ett gurkfält,
JER.10.5	de kan inte tala,
JER.10.5	de måste bäras, de kan inte gå.
JER.10.5	Frukta dem inte,
JER.10.5	de kan inte göra något ont —
JER.10.5	och något gott kan de heller inte göra.
JER.10.6	Ingen är som du, Herre,
JER.10.6	du är stor, stort och mäktigt är ditt namn.
JER.10.7	Vem måste inte frukta dig, folkens konung,
JER.10.7	ty fruktan tillkommer dig.
JER.10.7	Bland folkens alla visa,
JER.10.7	bland alla deras kungar
JER.10.7	finns ingen som du.
JER.10.8	Alla är de enfaldiga dårar,
JER.10.8	fostrade av tomheter — idel trä,
JER.10.9	hamrat silver, skeppat från Tarshish,
JER.10.9	och guld från Ufas,
JER.10.9	alltihop ett verk av snickare och guldsmeder,
JER.10.9	skrudat i violett och purpurrött,
JER.10.9	tillverkat av konstförfarna män.
JER.10.10	Men Herren är en verklig Gud,
JER.10.10	en levande Gud, en evig konung.
JER.10.10	För hans vrede bävar jorden,
JER.10.10	folken uthärdar inte hans raseri.
JER.10.11	Så skall ni säga till dem: De gudar som inte gjort himmel och jord skall försvinna från jorden, och de skall inte finnas kvar under himlen.
JER.10.12	Han har gjort världen med sin kraft,
JER.10.12	grundat jorden med sin visdom
JER.10.12	och med sin klokhet spänt upp himlen.
JER.10.13	När hans stämma ljuder brusar himlens vatten,
JER.10.13	han får regnmoln att stiga vid världens ände,
JER.10.13	han låter blixtar ljunga och regnet falla
JER.10.13	och sänder ut vindar från sina förråd.
JER.10.14	Alla står där i sin enfald, de förstår ingenting,
JER.10.14	guldsmeden har svikits av sin gudabild:
JER.10.14	hans beläten är bländverk,
JER.10.14	det finns inget liv i dem.
JER.10.15	De är tomhet, löjeväckande ting.
JER.10.15	I hemsökelsens stund förintas de.
JER.10.16	Sådan är inte han, Jakobs andel,
JER.10.16	ty det är han som har skapat allt,
JER.10.16	och Israel är hans egen stam,
JER.10.16	Herren Sebaot är hans namn.
JER.10.17	Tag era bylten! Bort ur landet,
JER.10.17	ni som bor i en belägrad stad!
JER.10.18	Ty så säger Herren:
JER.10.18	Denna gång slungar jag i väg
JER.10.18	dem som bor i landet.
JER.10.18	Jag skall ta itu med dem
JER.10.18	och krama musten ur dem.
JER.10.19	Ve mig, jag är krossad,
JER.10.19	mitt sår kan inte läkas.
JER.10.19	Och jag trodde att detta
JER.10.19	var en plåga jag kunde bära.
JER.10.20	Mitt tält är förstört,
JER.10.20	alla mina tältlinor avslitna.
JER.10.20	Mina barn har lämnat mig,
JER.10.20	de finns inte mer.
JER.10.20	Ingen finns kvar att resa mitt tält
JER.10.20	och spänna upp mina tältdukar.
JER.10.21	Herdarna var enfaldiga,
JER.10.21	de sökte inte Herren.
JER.10.21	Därför har de misslyckats
JER.10.21	och hela deras hjord är skingrad.
JER.10.22	Något hörs. Det kommer närmare!
JER.10.22	Ett väldigt dån från landet i norr.
JER.10.22	Judas städer skall läggas öde,
JER.10.22	de skall bli tillhåll för schakaler.
JER.10.23	Jag vet, Herre, att människan
JER.10.23	inte bestämmer över sin väg,
JER.10.23	att vandraren själv inte styr sina steg.
JER.10.24	Tukta oss, Herre, men med rättvisa,
JER.10.24	inte i vredesmod, så att du förgör oss.
JER.10.25	Töm din vrede över de andra folken,
JER.10.25	de som inte känner dig,
JER.10.25	över de stammar
JER.10.25	som inte åkallar dig,
JER.10.25	ty de har slukat Jakob och förintat honom,
JER.10.25	lagt hela landet öde.
JER.11.1	Detta ord kom till Jeremia från Herren: 
JER.11.2	Tala till männen i Juda och invånarna i Jerusalem. 
JER.11.3	Säg till dem: Så säger Herren, Israels Gud: Förbannelse över den som inte lyder de förbundsvillkor 
JER.11.4	som jag ålade era fäder då jag förde dem ut ur Egypten, ut ur smältugnen. Jag sade: Ni skall lyda mig och rätta er efter allt det som jag befaller er. Då skall ni vara mitt folk och jag skall vara er Gud, 
JER.11.5	och då skall jag hålla den ed jag svor: att ge era fäder ett land som flödar av mjölk och honung, det land som i dag är ert.
JER.11.5	Jag svarade: Det skall ske, Herre.
JER.11.6	Herren sade till mig: Förkunna allt detta i Judas städer och på Jerusalems gator: Lyd förbundsvillkoren och rätta er efter dem! 
JER.11.7	Gång på gång, från den dag jag förde era fäder ut ur Egypten och ända till denna dag, har jag varnat dem och sagt: Lyd mig! 
JER.11.8	Men de ville inte lyssna och hörde inte på mig; alla följde de sina onda och hårda hjärtan. Då lät jag dem drabbas av allt det jag sagt i dessa förbundsvillkor, som de vägrat uppfylla trots min befallning.
JER.11.9	Herren sade till mig: Jag vet att männen i Juda och invånarna i Jerusalem har sammansvurit sig. 
JER.11.10	De har återfallit i sina förfäders synd, de som vägrade att lyssna till mina ord. De har följt andra gudar och tjänat dem. Israels folk och Judas folk har brutit det förbund jag slöt med deras fäder.
JER.11.11	Därför säger Herren: Se, jag låter dem drabbas av en olycka som de inte kan undkomma, och när de då ropar till mig skall jag inte lyssna på dem. 
JER.11.12	De som bor i Judas städer och i Jerusalem kommer att vända sig till de gudar som de tänder offereld åt och ropa till dem, men de har ingen räddning att ge i olyckans stund. 
JER.11.13	Dina gudar har blivit lika talrika som dina städer, Juda, och ni har rest lika många offeraltaren åt Baal som det finns gator i Jerusalem, altaren åt skamguden. 
JER.11.14	Du skall inte be för detta folk, inte komma med klagan och förböner, ty jag kommer inte att lyssna när de ropar till mig om sin olycka.
JER.11.15	Vad har min älskade i mitt hus att göra,
JER.11.15	hon som handlat så skändligt?
JER.11.15	Kan fettstycken och offerkött
JER.11.15	avvända olyckan från dig?
JER.11.15	Tror du att de kan rädda dig?
JER.11.16	Ett grönskande, praktfullt olivträd —
JER.11.16	så kallade Herren dig.
JER.11.16	Nu sätter han lövverket i brand,
JER.11.16	och med ett väldigt dån
JER.11.16	brinner dina grenar.
JER.11.17	Herren Sebaot, som planterade dig, har uttalat olycksdomen över dig på grund av det onda som Israels folk och Judas folk har bedrivit: de väckte min vrede genom att tända offereld åt Baal.
JER.11.18	Herren lät mig veta det, och då förstod jag. Ja, du lät mig se deras handlingar. 
JER.11.19	Själv var jag som ett fogligt lamm som leds till slakt. Jag insåg inte att det var mot mig de smidde sina planer: »Låt oss fördärva trädet medan det har sav, låt oss utplåna honom ur de levandes land, så att ingen längre minns hans namn!«
JER.11.20	Herre Sebaot, rättvise domare,
JER.11.20	du som prövar njurar och hjärtan,
JER.11.20	låt mig få se dig ta hämnd på dem,
JER.11.20	ty dig har jag anförtrott min sak.
JER.11.21	Därför säger Herren om de män från Anatot som står efter ditt liv och som hotar att dräpa dig om du inte slutar profetera i Herrens namn, 
JER.11.22	om dem säger Herren Sebaot så: Se, jag hemsöker dem; de unga männen skall dö för svärd, deras söner och deras döttrar skall dö av svält. 
JER.11.23	Ingenting skall bli kvar av dem, ty jag låter olyckan drabba männen från Anatot när hemsökelsens år är inne.
JER.12.1	Herre, du skulle få rätt
JER.12.1	om jag tvistade med dig.
JER.12.1	Ändå vill jag ställa dig till svars:
JER.12.1	varför har den gudlöse framgång,
JER.12.1	varför lever bedragaren i trygghet?
JER.12.2	Du planterar dem och de slår rot,
JER.12.2	de växer upp och bär frukt.
JER.12.2	Du är ständigt på deras läppar
JER.12.2	men fjärran från deras hjärtan.
JER.12.3	Men, Herre, du ser mig och känner mig,
JER.12.3	du har prövat mitt hjärta, min trohet mot dig.
JER.12.3	Skilj ut dem som får till slakten,
JER.12.3	invig dem till offerdagen.
JER.12.4	Hur länge skall jorden sörja
JER.12.4	och markens gräs vissna bort?
JER.12.4	Boskap och fåglar går under,
JER.12.4	ty de som bor där är onda, de tänker:
JER.12.4	»Han ser inte vad vi har för oss.«
JER.12.5	Du som inte orkar hålla jämna steg med fotfolk,
JER.12.5	hur skulle du kunna tävla med hästar?
JER.12.5	Du som bara känner dig trygg i en fredlig trakt,
JER.12.5	hur skulle du klara dig bland Jordandalens täta snår?
JER.12.6	Till och med dina bröder och släktingar sviker dig, till och med de bådar upp folk bakom ryggen på dig. Lita inte på dem och deras fagra ord.
JER.12.7	Jag har lämnat mitt hus,
JER.12.7	övergett min egendom.
JER.12.7	Min älskade har jag utlämnat åt hennes fiender.
JER.12.8	Hon, min egendom, har vänt sig mot mig
JER.12.8	som ett lejon i skogen,
JER.12.8	hon har höjt rösten mot mig.
JER.12.8	Därför har jag förskjutit henne.
JER.12.9	Har mitt land blivit en hyenas näste
JER.12.9	med rovfåglar kretsande ovanför?
JER.12.9	Kom hit, alla vilda djur,
JER.12.9	samlas här och kalasa!
JER.12.10	Herdar i mängd har härjat min vingård,
JER.12.10	trampat ner min åker.
JER.12.10	Min ljuvliga åker
JER.12.10	har de gjort till en öde öken.
JER.12.11	De har ödelagt den,
JER.12.11	sörjande och öde ligger den framför mig,
JER.12.11	hela landet är förött,
JER.12.11	ty ingen bryr sig om det.
JER.12.12	Över öknens kala höjder
JER.12.12	rycker förhärjare fram.
JER.12.12	Ett Herrens svärd förtär allt från den ena änden av landet till den andra; inget levande kommer undan.
JER.12.13	De sådde vete men skördade tistlar,
JER.12.13	de tröttade ut sig till ingen nytta,
JER.12.13	besvikna står de där med sin gröda
JER.12.13	för Herrens flammande vredes skull.
JER.12.14	Så säger Herren om alla de onda grannfolk som förgripit sig på den egendom han gett åt sitt folk Israel: Jag skall rycka upp dem ur deras mark, och Judas folk skall jag rycka upp från dem. 
JER.12.15	Men sedan jag ryckt upp dem, skall jag åter förbarma mig över dem och låta dem komma tillbaka, var och en till sin egendom, var och en till sitt land. 
JER.12.16	Och om de lär sig att göra som mitt folk och svär vid mitt namn, »så sant Herren lever«, så som de lärde mitt folk att svära vid Baal, då skall de få leva vidare bland mitt folk. 
JER.12.17	Men det folk som inte vill lyssna skall jag rycka upp och förgöra, säger Herren.
JER.13.1	Så sade Herren till mig: Gå och köp dig ett höftskynke av linne och sätt på dig det, men låt det inte komma i vatten. 
JER.13.2	Jag köpte höftskynket som Herren hade sagt och satte på mig det. 
JER.13.3	Då kom Herrens ord till mig en andra gång: 
JER.13.4	Tag höftskynket som du köpte och som du bär om livet och gå till Eufrat. Där skall du gömma det i en bergskreva. 
JER.13.5	Jag gick bort och gömde det i Eufrat, så som Herren hade befallt mig. 
JER.13.6	En lång tid därefter sade Herren till mig: Gå till Eufrat och hämta höftskynket som jag befallde dig att gömma där. 
JER.13.7	Jag gick till Eufrat och letade fram höftskynket där jag hade gömt det. Men då var det förstört och dög inte till någonting. 
JER.13.8	Då kom Herrens ord till mig: 
JER.13.9	Så säger Herren: På samma sätt skall jag göra slut på Judas och Jerusalems stora övermod. 
JER.13.10	Detta onda folk, som vägrar att lyssna till mig, som lyder sina hårda hjärtan och följer andra gudar, tjänar dem och tillber dem, skall bli som detta höftskynke, som inte duger till någonting. 
JER.13.11	Ty liksom höftskynket knyts kring en mans höfter, så knöt jag hela Israels folk och hela Judas folk till mig, säger Herren, för att de skulle vara mitt folk, min berömmelse, min ära och min prydnad. Men de lyssnade inte.
JER.13.12	Säg detta till dem: Så säger Herren, Israels Gud: Vinkrus fyller man med vin. När de då svarar: »Som om vi inte visste att man fyller vinkrus med vin!« 
JER.13.13	skall du säga till dem: Så säger Herren: Jag skall fylla alla som bor här i landet med vin så att de blir druckna, kungarna som sitter på Davids tron, prästerna, profeterna och alla som bor i Jerusalem. 
JER.13.14	Jag skall krossa dem mot varandra, både föräldrar och barn, säger Herren. Jag skall förgöra dem utan förskoning, utan medlidande, utan förbarmande.
JER.13.15	Lyssna! Hör på! Var inte för stolta,
JER.13.15	ty Herren själv talar.
JER.13.16	Ge Herren, er Gud, ära
JER.13.16	innan han låter mörkret falla,
JER.13.16	innan ni snavar i skymningen bland bergen.
JER.13.16	Det ljus ni väntar
JER.13.16	skall han vända i djupaste mörker
JER.13.16	och förvandla till töcken.
JER.13.17	Men om ni inte lyssnar till detta,
JER.13.17	måste jag gråta i det fördolda
JER.13.17	över ert högmod och fälla tårar.
JER.13.17	Ur mina ögon skall tårarna strömma
JER.13.17	när Herrens hjord förs bort i fångenskap.
JER.13.18	Säg till kungen och kungamodern:
JER.13.18	Stig ner från er höga plats,
JER.13.18	ty den praktfulla kronan
JER.13.18	har fallit från era huvuden.
JER.13.19	Städerna i Negev är stängda,
JER.13.19	ingen kan öppna dem.
JER.13.19	Hela Juda är bortfört i fångenskap,
JER.13.19	bortfört till sista man.
JER.13.20	Lyft blicken och se
JER.13.20	dem som kommer från norr:
JER.13.20	var är nu fåren du fick om hand,
JER.13.20	den hjord som var din stolthet?
JER.13.21	Vad kommer du att säga
JER.13.21	när de som du gjorde till nära vänner
JER.13.21	sätts till härskare över dig?
JER.13.21	Kommer du då inte att plågas
JER.13.21	likt en födande kvinna?
JER.13.22	Och du skall fråga dig:
JER.13.22	»Varför hände detta mig?«
JER.13.22	För dina många synders skull
JER.13.22	drogs dina kjolar upp
JER.13.22	och din kropp blev skändad.
JER.13.23	Kan nubiern ändra sin hudfärg
JER.13.23	eller leoparden sina fläckar?
JER.13.23	Då skulle också ni kunna göra det goda,
JER.13.23	ni som vant er vid att göra det onda.
JER.13.24	Jag skall skingra er som boss
JER.13.24	som virvlar bort för ökenvinden.
JER.13.25	Detta skall bli din lott,
JER.13.25	den del jag mäter ut åt dig, säger Herren,
JER.13.25	du som glömde mig
JER.13.25	och förlitade dig på lögn.
JER.13.26	Jag drar själv upp dina kjolar
JER.13.26	över ansiktet på dig
JER.13.26	så att du blottas i all din skam.
JER.13.27	Din frustande otukt!
JER.13.27	Ditt skamlösa horande!
JER.13.27	På kullarna och på fälten
JER.13.27	har jag sett dina vidrigheter.
JER.13.27	Ve dig, Jerusalem!
JER.13.27	Skall du aldrig någonsin bli ren?
JER.14.1	Detta är Herrens ord till Jeremia om torkan.
JER.14.2	Juda sörjer,
JER.14.2	städernas portar sjunker samman,
JER.14.2	lutar mot jorden i sorg,
JER.14.2	ett klagoskri stiger från Jerusalem.
JER.14.3	Stormännen skickar sina drängar efter vatten,
JER.14.3	men när de kommer till dammen
JER.14.3	finner de inget vatten.
JER.14.3	De återvänder med tomma kärl.
JER.14.3	Besvikna och vanmäktiga
JER.14.3	täcker de sina huvuden.
JER.14.4	Marken spricker,
JER.14.4	ty inget regn har fallit i landet.
JER.14.4	Därför täcker bönderna besvikna sina huvuden.
JER.14.5	Också hinden på fältet
JER.14.5	överger sin nyfödda kalv
JER.14.5	då det inte finns något grönt.
JER.14.6	Vildåsnorna står på de kala höjderna
JER.14.6	och flämtar som schakaler.
JER.14.6	Deras ögon är matta,
JER.14.6	ty det finns inget gräs.
JER.14.7	Fastän våra brott vittnar mot oss —
JER.14.7	grip in, Herre, ditt namn till ära!
JER.14.7	Ja, vår trolöshet är stor,
JER.14.7	mot dig har vi syndat.
JER.14.8	Du Israels hopp,
JER.14.8	dess räddare i nödens tid,
JER.14.8	varför är du som en främling i landet,
JER.14.8	en vandrare som stannar en enda natt?
JER.14.9	Varför står du lamslagen,
JER.14.9	lik en kämpe som inte kan segra?
JER.14.9	Du finns ju mitt ibland oss, Herre,
JER.14.9	och ditt namn är utropat över oss,
JER.14.9	överge oss inte!
JER.14.10	Så säger Herren om detta folk: De älskar att driva omkring, de har svårt att hålla fötterna i styr. Herren vill inte veta av dem; nu minns han deras skuld och straffar deras synder.
JER.14.11	Herren sade till mig: »Du skall inte be om välgång för detta folk. 
JER.14.12	När de fastar skall jag inte höra deras rop, och när de offrar brännoffer och matoffer vill jag inte veta av dem. Med svärd och svält och pest skall jag göra slut på dem.« 
JER.14.13	Då sade jag: »Herre, min Gud, profeterna säger till dem att de inte skall drabbas av svärd eller svält, eftersom du skall ge dem fred och trygghet på denna plats.«
JER.14.14	Herren svarade mig: Profeterna profeterar lögn i mitt namn. Jag har inte sänt dem och inte gett dem något uppdrag och inte talat till dem. Lögnsyner, tomma spådomskonster och bedrägliga påfund är vad dessa profeter kommer med. 
JER.14.15	Därför säger jag, Herren, om de profeter som profeterar i mitt namn fastän jag inte har sänt dem, de som säger att varken svärd eller svält skall drabba detta land: Genom svärd och svält skall dessa profeter gå under. 
JER.14.16	Och människorna som de profeterar för skall bli liggande på Jerusalems gator, offer för svält och svärd, och ingen skall begrava dem — män och hustrur, söner och döttrar. Så skall jag låta deras egen ondska drabba dem.
JER.14.17	Detta skall du säga till dem:
JER.14.17	Tårar strömmar från mina ögon
JER.14.17	natt och dag, utan avbrott.
JER.14.17	Ty mitt folk, min arma dotter,
JER.14.17	har drabbats av ett förkrossande slag,
JER.14.17	av ett oläkligt sår.
JER.14.18	Går jag ut på fälten
JER.14.18	ser jag dem som stupat för svärd,
JER.14.18	går jag in i staden
JER.14.18	ser jag svältens härjningar.
JER.14.18	Även präster och profeter
JER.14.18	irrar omkring i landet, rådlösa.
JER.14.19	Har du helt förkastat Juda?
JER.14.19	Känner du avsky för Sion?
JER.14.19	Varför har du slagit oss,
JER.14.19	gett oss oläkliga sår?
JER.14.19	Vi hoppas på fred och välgång
JER.14.19	men lyckan uteblir,
JER.14.19	vi hoppas på en tid av läkedom
JER.14.19	men möter skräck.
JER.14.20	Herre, vi erkänner vår ondska,
JER.14.20	våra fäders skuld,
JER.14.20	ja, vi har syndat mot dig.
JER.14.21	För ditt namns ära: förskjut oss inte,
JER.14.21	förnedra inte din härlighets tron!
JER.14.21	Kom ihåg ditt förbund med oss, bryt det inte!
JER.14.22	Kan någon av folkens falska gudar ge regn?
JER.14.22	Kan himlen själv låta skurar falla?
JER.14.22	Endast du kan det, Herre, vår Gud,
JER.14.22	du är vårt hopp.
JER.14.22	Ty du är den som gjort allt detta.
JER.15.1	Herren sade till mig: Inte ens om Mose och Samuel stod här inför mig skulle jag ha någon medkänsla med detta folk. Driv bort dem ur min åsyn, låt dem gå sin väg! 
JER.15.2	Och när de frågar dig vart de skall gå skall du svara dem: Så säger Herren:
JER.15.2	Till pesten de som hör pesten till,
JER.15.2	till svärdet de som hör svärdet till,
JER.15.2	till svälten de som hör svälten till,
JER.15.2	till fångenskapen de som hör fångenskapen till.
JER.15.3	Fyra olika plågor bådar jag upp mot dem, säger Herren: svärdet som skall döda, hundarna som skall släpa bort, himlens fåglar och markens djur som skall äta och sönderslita. 
JER.15.4	Jag skall göra dem till en skräckbild för alla riken på jorden på grund av allt vad Judas kung Manasse, Hiskias son, har gjort sig skyldig till i Jerusalem.
JER.15.5	Vem har medlidande med dig, Jerusalem,
JER.15.5	vem visar deltagande?
JER.15.5	Vem gör sig besvär att fråga
JER.15.5	hur det går för dig?
JER.15.6	Det var du som övergav mig, säger Herren,
JER.15.6	du som vände mig ryggen.
JER.15.6	Jag lyfte min hand mot dig och krossade dig.
JER.15.6	Jag är trött på att visa förbarmande.
JER.15.7	Alla som bodde i städerna
JER.15.7	kastade jag med kastskovel.
JER.15.7	Jag gjorde dem barnlösa, lät mitt folk gå under —
JER.15.7	de vek inte av från sin väg.
JER.15.8	Deras änkor blev talrikare
JER.15.8	än sandkornen på stranden.
JER.15.8	Jag sände mot dem inkräktare
JER.15.8	som härjade mitt på ljusa dagen.
JER.15.8	Skräck och förfäran
JER.15.8	lät jag plötsligt drabba dem.
JER.15.9	Hon som har fött sju söner
JER.15.9	sjunker samman i vanmakt.
JER.15.9	Hennes sol gick ner medan det ännu var dag,
JER.15.9	hon berövades sin ära.
JER.15.9	Dem som är kvar av folket
JER.15.9	skall jag prisge åt fiendens svärd,
JER.15.9	säger Herren.
JER.15.10	Ve mig, min mor, att du födde mig,
JER.15.10	en man som ständigt råkar i tvist och träta
JER.15.10	med hela världen!
JER.15.10	Jag står inte i skuld till någon
JER.15.10	och ingen står i skuld till mig.
JER.15.10	Ändå förbannar de mig alla.
JER.15.11	Sannerligen, Herre, dig har jag tjänat
JER.15.11	med deras bästa för ögonen.
JER.15.11	Jag har bett till dig för mina fiender
JER.15.11	i olyckans och nödens tid,
JER.15.11	det vet du, Herre.
JER.15.12	Kan man bryta sönder järn,
JER.15.12	järn från norr, och koppar?
JER.15.13	Din rikedom och dina skatter
JER.15.13	skall jag utlämna till plundring
JER.15.13	som straff för alla de synder
JER.15.13	du begått överallt i ditt land.
JER.15.14	Jag skall göra dig till slav åt dina fiender
JER.15.14	i ett land du inte känner.
JER.15.14	Ty min vrede har tänt en eld,
JER.15.14	den brinner för alltid.
JER.15.15	Herre, tänk på mig och ta dig an mig,
JER.15.15	ge mig hämnd på mina förföljare!
JER.15.15	Låt inte ditt tålamod bli mitt fall!
JER.15.15	Tänk på hur jag smutskastas för din skull
JER.15.16	av dem som föraktar dina ord.
JER.15.16	Krossa dem, så att ditt ord
JER.15.16	kan fylla mitt hjärta med glädje!
JER.15.16	Ty ditt namn är utropat över mig,
JER.15.16	Herre, härskarornas Gud.
JER.15.17	Aldrig får jag skratta
JER.15.17	tillsammans med glada vänner.
JER.15.17	Jag sitter ensam, tyngd av din hand,
JER.15.17	ty din vrede uppfyller mig.
JER.15.18	Varför måste jag ständigt plågas,
JER.15.18	varför är mitt sår obotligt?
JER.15.18	Det vill inte läka.
JER.15.18	En sinande bäck har du blivit för mig,
JER.15.18	ett vatten som sviker.
JER.15.19	Och nu säger Herren:
JER.15.19	Om du vänder tillbaka
JER.15.19	skall jag låta dig komma tillbaka
JER.15.19	och bli min tjänare.
JER.15.19	Om ditt tal är lödigt och utan slagg
JER.15.19	skall du få bli min mun.
JER.15.19	Människorna skall komma tillbaka till dig,
JER.15.19	men du skall inte komma tillbaka till dem.
JER.15.20	Mot detta folk gör jag dig
JER.15.20	till en ointaglig mur av koppar.
JER.15.20	De skall angripa dig,
JER.15.20	men de skall inte besegra dig,
JER.15.20	ty jag är med dig,
JER.15.20	jag skall komma till din hjälp
JER.15.20	och rädda dig, säger Herren.
JER.15.21	Jag skall rädda dig ur de ondas hand
JER.15.21	och befria dig ur våldsmännens grepp.
JER.16.1	Herrens ord kom till mig: 
JER.16.2	Du skall inte ta dig någon hustru eller skaffa dig söner och döttrar på denna plats. 
JER.16.3	Ty så säger Herren om de söner och döttrar som föds här, om mödrarna som föder dem och om fäderna som avlar dem i detta land: 
JER.16.4	De skall dö av svåra sjukdomar, de skall inte begråtas och inte begravas; de skall bli till gödsel på marken. För svärd och svält skall de gå under, och deras döda kroppar skall bli till föda åt himlens fåglar och markens djur.
JER.16.5	Så säger Herren: Deltag inte i någon sorgehögtid, inte i någon dödsklagan, visa dem inget medlidande, ty jag har tagit bort min fred från detta folk, säger Herren, och min kärlek och barmhärtighet. 
JER.16.6	Stora och små skall dö i detta land, och de skall inte begravas. Ingen dödsklagan skall hållas över dem. Ingen skall rista sig blodig eller raka sitt huvud för deras skull. 
JER.16.7	Ingen skall bryta bröd till tröst för den som sörjer en död eller räcka tröstebägaren åt den som förlorat sin far eller sin mor. 
JER.16.8	Gå inte heller på någon fest för att sitta tillsammans med dem och äta och dricka. 
JER.16.9	Ty så säger Herren Sebaot, Israels Gud: I er livstid, inför era egna ögon, skall jag på denna plats tysta alla glada röster, jubelrop och bröllopsglädje.
JER.16.10	När du nu berättar allt detta för folket kommer de att fråga dig: »Varför hotar Herren oss med dessa svåra olyckor? Vad har vi gjort för ont? Vilken synd har vi begått mot Herren, vår Gud?« 
JER.16.11	Då skall du svara dem: »Era fäder övergav mig, säger Herren, de följde andra gudar, de tjänade dem och tillbad dem, men mig övergav de och min lag höll de inte. 
JER.16.12	Och ni har burit er ännu värre åt än era fäder. Var och en av er har följt sitt onda och hårda hjärta utan att lyssna till mig. 
JER.16.13	Jag skall kasta ut er ur detta land, till ett land som varken ni eller era fäder har känt till. Där får ni tjäna andra gudar dag och natt. Jag tänker inte visa er något förbarmande.«
JER.16.14	Därför skall det komma en tid, säger Herren, då man inte längre säger »Så sant Herren lever, han som förde israeliterna ut ur Egypten« 
JER.16.15	utan »Så sant Herren lever, han som förde israeliterna ut ur Nordlandet och alla andra länder dit han fördrivit dem.« Ty jag skall låta dem återvända till den mark som jag gav åt deras fäder.
JER.16.16	Nu sänder jag bud efter många fiskare, säger Herren, och de skall fiska dem. Sedan skall jag sända bud efter många jägare, och de skall jaga dem ner från varje berg och varje höjd och ut ur klyftorna. 
JER.16.17	Ty jag håller ögonen på allt vad de gör. De kan inte gömma sig för mig, och deras brott kan inte döljas för mina blickar. 
JER.16.18	Först skall jag vedergälla dem dubbelt för deras synd och skuld, för att de har vanhelgat mitt land med sina vidriga as till gudar och fyllt min egendom med sina skändligheter.
JER.16.19	Herre, min styrka och mitt värn,
JER.16.19	min tillflykt på nödens dag,
JER.16.19	till dig skall folken komma
JER.16.19	från jordens ändar och säga:
JER.16.19	»Lögn och tomhet var våra fäders arv,
JER.16.19	gudar som ingen hjälp kan ge.«
JER.16.20	Kan människan själv göra sig gudar?
JER.16.20	Då är de inga gudar.
JER.16.21	Därför skall jag visa dem,
JER.16.21	en gång för alla skall jag visa dem
JER.16.21	min styrka och min makt.
JER.16.21	De skall inse att mitt namn är Herren.
JER.17.1	Judas synd är upptecknad med järnstift,
JER.17.1	ristad med diamantspets på deras hjärtas tavla
JER.17.1	och på deras altarens horn
JER.17.2	till ett vittnesbörd mot dem.
JER.17.2	Deras altaren och asherapålar står vid grönskande träd, på de höga kullarna 
JER.17.3	och i bergstrakterna.
JER.17.3	Din rikedom och alla dina skatter
JER.17.3	skall jag utlämna till plundring
JER.17.3	som straff för alla de synder
JER.17.3	du begått överallt i ditt land.
JER.17.4	Den egendom jag givit dig
JER.17.4	skall du tvingas avstå från.
JER.17.4	Jag skall göra dig till dina fienders slav
JER.17.4	i ett land som du inte känner.
JER.17.4	Ty min vrede har tänt en eld,
JER.17.4	den brinner för alltid.
JER.17.5	Så säger Herren:
JER.17.5	Förbannad den man
JER.17.5	som sätter sin lit till människor,
JER.17.5	som stöder sig på mänsklig kraft
JER.17.5	och vänder sig bort från Herren.
JER.17.6	Han blir som en buske i ödemarken
JER.17.6	och får aldrig se det goda komma.
JER.17.6	Han skall leva i förbrända trakter,
JER.17.6	på saltjord där ingen kan bo.
JER.17.7	Välsignad den man
JER.17.7	som sätter sin lit till Herren,
JER.17.7	som litar helt till Herren.
JER.17.8	Han blir som ett träd
JER.17.8	planterat nära vatten.
JER.17.8	Det sträcker sina rötter mot bäcken.
JER.17.8	Det har inget att frukta av hettan,
JER.17.8	bladen är alltid gröna.
JER.17.8	Det ängslas inte under torra år,
JER.17.8	upphör inte att bära frukt.
JER.17.9	Hjärtat är bedrägligast av allt,
JER.17.9	det är oförbätterligt — vem kan förstå det?
JER.17.10	Jag, Herren, rannsakar hjärtat
JER.17.10	och prövar njurarna
JER.17.10	och lönar var och en för vad han gjort,
JER.17.10	så som hans gärningar förtjänar.
JER.17.11	En rapphöna ruvande på ägg
JER.17.11	som hon aldrig får kläcka
JER.17.11	är den som ohederligt samlat rikedomar:
JER.17.11	mitt i livet måste han lämna dem
JER.17.11	och står där till slut som ett fån.
JER.17.12	En härlighetens tron, upphöjd sedan begynnelsen,
JER.17.12	är platsen för vår helgedom.
JER.17.13	Herre, Israels hopp,
JER.17.13	alla som överger dig skall stå där med skam,
JER.17.13	de som avfaller från dig skall utrotas ur landet,
JER.17.13	ty de har övergivit Herren,
JER.17.13	källan med det friska vattnet.
JER.17.14	Bota mig, Herre, och jag är botad!
JER.17.14	Rädda mig, och jag är räddad!
JER.17.14	Du är min lovsång.
JER.17.15	De säger till mig:
JER.17.15	»Vad blir det av Herrens ord?
JER.17.15	Skall det inte slå in?«
JER.17.16	Jag har aldrig bestormat dig
JER.17.16	och bett dig sända olycka,
JER.17.16	jag har aldrig önskat ofärdens dag.
JER.17.16	Du känner allt som gått över mina läppar,
JER.17.16	allt jag sagt har du hört.
JER.17.17	Bli inte till fördärv för mig,
JER.17.17	du är min tillflykt på olyckans dag.
JER.17.18	Må mina förföljare stå där med skam,
JER.17.18	inte jag,
JER.17.18	må de bli skräckslagna,
JER.17.18	inte jag.
JER.17.18	Låt olyckans dag drabba dem,
JER.17.18	krossa dem och krossa dem igen!
JER.17.19	Så sade Herren till mig: Gå och ställ dig i Medborgarporten, där Judas kungar går in och går ut, och i alla andra portar i Jerusalem 
JER.17.20	och säg till dem: Hör Herrens ord, ni Judas kungar, Judas folk och alla invånare i Jerusalem, ni som går in genom dessa portar. 
JER.17.21	Så säger Herren: Ta er noga i akt för att bära någon börda på sabbatsdagen eller föra in den genom Jerusalems portar. 
JER.17.22	Bär inte ut någon börda ur era hus på sabbatsdagen och utför inget arbete utan håll sabbatsdagen helig, så som jag befallde era fäder. 
JER.17.23	De ville inte lyda, inte höra på, utan vägrade styvnackat att lyssna och ta varning. 
JER.17.24	Men om ni lyder mig, säger Herren, och inte för in någon börda genom denna stads portar på sabbatsdagen utan håller sabbaten helig och inte utför något arbete den dagen, 
JER.17.25	då skall kungar som sitter på Davids tron och som har hästar och vagnar färdas genom denna stads portar, följda av sina stormän, av männen i Juda och invånarna i Jerusalem. Och denna stad skall sedan alltid vara bebodd. 
JER.17.26	Människor skall komma från städerna i Juda, från Jerusalems omgivningar, från Benjamins land, från Låglandet, från bergsbygden och från Negev, och de skall bära fram brännoffer och slaktoffer, matoffer och rökelse och offra tackoffer i Herrens hus. 
JER.17.27	Men om ni inte lyder min befallning att hålla sabbatsdagen helig och inte bära någon börda när ni går in genom Jerusalems portar på sabbatsdagen, då skall jag sätta eld på dess portar och branden skall härja Jerusalems borgar, och den skall inte släckas.
JER.18.1	Detta ord kom till Jeremia från Herren: 
JER.18.2	Gå ner till krukmakarens hus. Där skall jag låta dig höra mina ord.
JER.18.3	Då gick jag ner till krukmakarens hus och fann honom i arbete vid drejskivan. 
JER.18.4	Ibland misslyckades lerkärlet som krukmakaren formade med sina händer, och då gjorde han om det till ett nytt kärl, så som han ville ha det.
JER.18.5	Herrens ord kom till mig: 
JER.18.6	Skulle jag inte kunna göra med er, Israels folk, så som denne krukmakare gör, säger Herren. Som leran i krukmakarens händer, så är ni i mina händer, Israels folk. 
JER.18.7	Ena gången hotar jag att rycka upp, vräka omkull och förstöra ett folk och ett rike. 
JER.18.8	Men om det folk jag hotat vänder om från sin ondska, ångrar jag mig och gör inte det onda jag tänkt tillfoga dem. 
JER.18.9	En annan gång lovar jag att bygga upp och plantera ett folk och ett rike. 
JER.18.10	Men om de gör det som är ont i mina ögon och inte lyder mig, ångrar jag mig och gör inte det goda jag lovat dem.
JER.18.11	Säg nu till männen i Juda och invånarna i Jerusalem: Så säger Herren: Som krukmakaren formar leran, så skapar jag en olycka åt er och tänker ut en plan mot er. Lämna er onda väg! Ändra era liv och era gärningar! 
JER.18.12	Men de kommer att svara: »Lönlöst! Vi följer våra egna planer och handlar var och en efter sitt eget onda och hårda hjärta.«
JER.18.13	Därför säger Herren så:
JER.18.13	Ställ den frågan till folken:
JER.18.13	Vem har hört något sådant?
JER.18.13	Fasansfullt är det
JER.18.13	som jungfrun Israel har gjort.
JER.18.14	Kan stenarna försvinna från åkern
JER.18.14	eller snön från Libanons berg?
JER.18.14	Kan strömmande vatten sina
JER.18.14	eller flödande källor?
JER.18.15	Ändå har mitt folk glömt mig
JER.18.15	och tänder offereld åt falska gudar,
JER.18.15	som fått dem att snubbla på vägen,
JER.18.15	den urgamla vägen,
JER.18.15	och slå in på obanade stigar.
JER.18.16	Så skall deras land läggas öde
JER.18.16	och ständigt bli utsatt för hån.
JER.18.16	Alla som har sin väg förbi
JER.18.16	skall bestörta skaka på huvudet.
JER.18.17	Som östanvinden skall jag skingra dem
JER.18.17	inför fienden.
JER.18.17	Ryggen, inte ansiktet, skall jag vända mot dem
JER.18.17	på deras olyckas dag.
JER.18.18	De sade: »Vi måste tänka ut ett sätt att komma åt Jeremia. Vi får ändå vägledning från prästerna, råd från de visa, gudsord från profeterna. Vi smutskastar honom, så behöver vi inte bry oss om vad han säger.«
JER.18.19	Lyssna till mig, Herre,
JER.18.19	och hör vad mina motståndare säger.
JER.18.20	Skall gott lönas med ont?
JER.18.20	De har grävt en grop åt mig.
JER.18.20	Tänk på hur jag stod inför dig
JER.18.20	och vädjade för dem
JER.18.20	och bad dig vända din vrede från dem.
JER.18.21	Utlämna därför deras barn åt svälten
JER.18.21	och prisge dem åt svärdet.
JER.18.21	Gör deras kvinnor till barnlösa änkor,
JER.18.21	låt männen bli pestens offer,
JER.18.21	låt de unga huggas ner i strid.
JER.18.22	Låt klagoskrik stiga från deras hus
JER.18.22	när du släpper lös rövarhopar mot dem.
JER.18.22	Ty de har grävt en grop för att fånga mig
JER.18.22	och gillrat snaror för mina fötter.
JER.18.23	Men du, Herre, känner till
JER.18.23	alla deras mordplaner mot mig.
JER.18.23	Förlåt inte deras brott,
JER.18.23	utplåna inte deras synd!
JER.18.23	Låt dem ligga där slagna inför dig!
JER.18.23	Grip in mot dem på din vredes dag.
JER.19.1	Så sade Herren: Gå och köp en kruka av lergods. Ta med dig några av folkets och prästernas äldste 
JER.19.2	och gå ut till Ben-Hinnoms dal mitt emot Lerskärvsporten. Där skall du förkunna de ord jag talar till dig. 
JER.19.3	Du skall säga: Hör Herrens ord, ni kungar av Juda och ni invånare i Jerusalem! Så säger Herren Sebaot, Israels Gud: Jag skall låta en sådan olycka drabba denna plats att det kommer att skrälla i öronen på alla som får höra det. 
JER.19.4	De har övergivit mig, de har gjort denna plats främmande och tänt offereld här åt andra gudar, som varken de eller deras fäder eller Judas kungar kände, och de har fyllt denna plats med oskyldigas blod. 
JER.19.5	De har byggt offerplatser där de bränner sina barn som offer åt Baal. Något sådant har jag aldrig befallt, aldrig talat om och aldrig tänkt.
JER.19.6	Därför skall det komma en tid, säger Herren, då denna plats inte längre kallas Tofet eller Ben-Hinnoms dal utan Dråpdalen. 
JER.19.7	På denna plats skall jag spräcka Judas och Jerusalems planer. Jag skall låta dem stupa för sina motståndares svärd och för sina dödsfienders hand. Deras döda kroppar skall jag ge till föda åt himlens fåglar och markens djur. 
JER.19.8	Jag skall ödelägga denna stad och den skall bli utsatt för hån: alla som har sin väg förbi skall bestörta dra efter andan när de ser förödelsen där. 
JER.19.9	Jag skall tvinga dem att äta sina söners och döttrars kött. De skall äta varandras kött under den fruktansvärda nöd som deras motståndare och dödsfiender vållar dem.
JER.19.10	Sedan skall du krossa krukan inför ögonen på dem som gått med dig. 
JER.19.11	Och du skall säga till dem: Så säger Herren Sebaot: Jag skall krossa detta folk och denna stad som man krossar en lerkruka så att den aldrig mer går att laga. Och i Tofet skall människor begravas tills där inte längre finns någon plats att begrava på. 
JER.19.12	Så skall jag göra med denna plats, säger Herren, och med dem som bor här, jag skall göra denna stad lik Tofet. 
JER.19.13	Husen i Jerusalem och Juda kungars hus skall bli som Tofet — alla dessa orena hus på vilkas tak man tänt offereld åt hela den himmelska hären och utgjutit dryckesoffer åt andra gudar.
JER.19.14	När Jeremia återvände från Tofet, dit Herren hade sänt honom att profetera, ställde han sig på förgården till Herrens hus och sade till folket: 
JER.19.15	Så säger Herren Sebaot, Israels Gud: Se, över denna stad och dess lydstäder skall jag sända alla de olyckor som jag hotat med, eftersom de styvnackat har vägrat att lyssna till mina ord.
JER.20.1	Prästen Pashchur, Immers son, som var överuppsyningsman i Herrens hus, hörde Jeremia uttala denna profetia. 
JER.20.2	Då lät han prygla profeten Jeremia och sätta honom i stocken vid Övre Benjaminporten in till Herrens hus. 
JER.20.3	När Pashchur dagen därpå befriade honom ur stocken sade Jeremia till honom: »Herren kallar dig inte Pashchur utan Magor Missaviv, Skräck från alla håll. 
JER.20.4	Ty så säger Herren: Jag skall göra dig till en skräck för dig själv och för alla dina vänner. Du skall med egna ögon se dem falla för sina fienders svärd. Hela Juda skall jag ge i den babyloniske kungens våld, och han skall deportera dem till Babylon och döda dem med svärd. 
JER.20.5	Denna stads alla rikedomar, all egendom och alla dyrbarheter, Juda kungars alla skatter, skall jag ge i fiendernas våld. De skall ta det som byte och föra det till Babylon. 
JER.20.6	Och du själv, Pashchur, och alla som bor i ditt hus skall föras bort i fångenskap. Till Babylon skall du komma; där skall du dö och där skall du begravas, du och alla dina vänner för vilka du har profeterat dina lögner.«
JER.20.7	Du förledde mig, Herre, och jag lät mig förledas.
JER.20.7	Du blev mig för stark, du fick övertaget.
JER.20.7	Jag har blivit till ständigt åtlöje,
JER.20.7	alla gör narr av mig.
JER.20.8	Ty varje gång jag talar måste jag ropa,
JER.20.8	måste jag skrika: »Våld och förtryck!«
JER.20.8	Ja, mig har Herrens ord
JER.20.8	vållat ständigt spott och spe.
JER.20.9	Men tänker jag: »Jag bryr mig inte om honom,
JER.20.9	aldrig mer skall jag tala i hans namn«,
JER.20.9	då blir det i mitt bröst som brann där en eld,
JER.20.9	instängd i mitt innersta.
JER.20.9	Jag försöker stå emot
JER.20.9	men förmår det inte.
JER.20.10	Ja, jag hör folkhopen viska:
JER.20.10	»Skräck från alla håll!
JER.20.10	Ange honom! Vi skall ange honom!«
JER.20.10	Alla som stod mig nära
JER.20.10	väntar nu på mitt fall:
JER.20.10	»Kanske låter han lura sig,
JER.20.10	så att vi får övertaget
JER.20.10	och kan ta hämnd på honom.«
JER.20.11	Men Herren står på min sida,
JER.20.11	stark och fruktansvärd.
JER.20.11	Därför skall mina förföljare snava,
JER.20.11	de skall komma till korta
JER.20.11	och stå där med skam,
JER.20.11	de skall inte ha framgång —
JER.20.11	en smälek som aldrig skall glömmas.
JER.20.12	Herre Sebaot, du som prövar rättvist,
JER.20.12	du som rannsakar njurar och hjärtan,
JER.20.12	låt mig få se dig ta hämnd på dem,
JER.20.12	ty dig har jag anförtrott min sak.
JER.20.13	Sjung till Herrens ära!
JER.20.13	Prisa Herren!
JER.20.13	Ty han räddar den fattige
JER.20.13	ur nidingars våld.
JER.20.14	Förbannad den dag då jag föddes!
JER.20.14	Olycksaliga dag då min mor gav mig livet!
JER.20.15	Förbannad den man
JER.20.15	som kom med bud till min far:
JER.20.15	»Du har fått en son!«
JER.20.15	och gjorde honom glad.
JER.20.16	Må det gå den mannen som det gick de städer
JER.20.16	som Herren ödelade utan förskoning.
JER.20.16	Låt honom höra klagoskrik om morgonen
JER.20.16	och stridsrop mitt på dagen,
JER.20.17	för att han inte dräpte mig i moderlivet,
JER.20.17	så att min mor fick bli min grav
JER.20.17	och hennes livmoder havande för alltid.
JER.20.18	Varför måste jag lämna moderlivet
JER.20.18	för att möta elände och sorg
JER.20.18	och sluta mina dagar i skam?
JER.21.1	Detta är det ord som kom till Jeremia från Herren, när kung Sidkia hade sänt till honom Pashchur, Malkias son, och prästen Sefanja, Maasejas son. De sade: 
JER.21.2	»Fråga Herren för vår räkning, ty Nebukadnessar, kungen av Babylonien, har börjat krig mot oss. Kanske gör Herren ett under som han så ofta har gjort och får honom att dra sig tillbaka.« 
JER.21.3	Jeremia svarade dem att de skulle säga till Sidkia: 
JER.21.4	»Så säger Herren, Israels Gud: De vapen med vilka ni strider utanför muren mot den babyloniske kungen och kaldeerna som belägrar er, dem skall jag vrida ur era händer och samla ihop inne i denna stad. 
JER.21.5	Och jag skall själv strida mot er med lyftad hand och stark arm, i vrede, ursinne och vilt raseri. 
JER.21.6	Jag skall dräpa dem som bor i denna stad, både människor och djur; i en svår pest skall de dö. 
JER.21.7	Och därefter, säger Herren, skall jag utlämna Sidkia, kungen av Juda, och hans hov och alla andra i denna stad som överlever pesten, svärdet och svälten. Jag skall utlämna dem åt Nebukadnessar, kungen av Babylonien, åt deras motståndare och dödsfiender. Han skall hugga ner dem med svärd, utan medlidande, utan förskoning, utan förbarmande.«
JER.21.8	Och till detta folk skall du säga: Så säger Herren: Jag låter er välja mellan livets väg och dödens väg. 
JER.21.9	Den som stannar kvar i denna stad skall dö genom svärd och svält och pest. Men den som går över till kaldeerna som belägrar er, han kommer undan med livet. 
JER.21.10	Ty jag har vänt mig mot denna stad för att bringa den olycka och inte lycka, säger Herren. Den skall falla i den babyloniske kungens händer, och han skall bränna ner den.
JER.21.11	Till kungahuset i Juda:
JER.21.11	Hör Herrens ord, 
JER.21.12	du Davids ätt!
JER.21.12	Så säger Herren:
JER.21.12	Döm med rättvisa var morgon,
JER.21.12	rädda den utplundrade ur förtryckarens våld.
JER.21.12	Annars flammar min vrede upp
JER.21.12	likt en eld som ingen kan släcka,
JER.21.12	för era onda gärningars skull.
JER.21.13	Nu vänder jag mig mot dig,
JER.21.13	du som tronar i dalen,
JER.21.13	du klippa på slätten,
JER.21.13	säger Herren,
JER.21.13	mot er som säger: »Vem kan överfalla oss?
JER.21.13	Vem kan tränga in där vi bor?«
JER.21.14	Jag skall straffa er
JER.21.14	så som era gärningar förtjänar,
JER.21.14	säger Herren.
JER.21.14	Jag skall tända en skogsbrand,
JER.21.14	elden skall sprida sig och förtära allt.
JER.22.1	Så sade Herren: Gå bort till judakungens palats och tala där dessa ord: 
JER.22.2	Hör Herrens ord, du Judas konung, som sitter på Davids tron, du och ditt hov och ditt folk, de som går in genom dessa portar. 
JER.22.3	Så säger Herren: Handla rättvist och rättfärdigt och rädda den utplundrade ur förtryckarens våld. Kränk inte invandraren, den faderlöse och änkan, bruka inte våld mot dem. Låt inte oskyldigt blod flyta på denna plats! 
JER.22.4	Om ni rättar er efter denna befallning skall kungar som sitter på Davids tron och som har hästar och vagnar färdas genom portarna till detta palats, följda av sitt hov och sitt folk. 
JER.22.5	Men om ni inte lyder dessa befallningar, så svär jag vid mig själv, säger Herren, att detta palats skall läggas i ruiner. 
JER.22.6	Ty så säger Herren om judakungens palats:
JER.22.6	Du är för mig som Gilead,
JER.22.6	som berget Libanons krön,
JER.22.6	men jag skall göra dig till ödemark,
JER.22.6	till städer där ingen bor.
JER.22.7	Jag inviger män
JER.22.7	till att förhärja dig med sina yxor.
JER.22.7	De skall hugga ner dina yppersta cedrar
JER.22.7	och kasta dem i elden.
JER.22.8	Folk från många länder skall ha sin väg förbi denna stad, och när de undrar varför Herren handlat så mot denna stora stad 
JER.22.9	skall svaret bli: Därför att folket övergav förbundet med Herren, sin Gud, och föll ner för andra gudar och dyrkade dem.
JER.22.10	Gråt inte över den döde,
JER.22.10	sörj honom inte.
JER.22.10	Gråt i stället över den som vandrar bort,
JER.22.10	ty han skall aldrig återvända
JER.22.10	och se det land där han föddes.
JER.22.11	Ty så säger Herren om Shallum, Josias son, kungen av Juda, som efterträdde sin far Josia och som fördes bort från denna plats: Han skall aldrig återvända hit. 
JER.22.12	Han skall dö på den plats dit han förvisats, och han skall aldrig återse detta land.
JER.22.13	Ve den som bygger sitt hus med orättfärdighet
JER.22.13	och murar övervåningen med orätt,
JER.22.13	som låter sin nästa arbeta utan betalning
JER.22.13	och inte ger honom lön,
JER.22.14	den som säger: »Jag skall bygga ett väldigt hus
JER.22.14	med rymlig övervåning,
JER.22.14	förse det med fönster
JER.22.14	och paneler av cederträ
JER.22.14	och måla det lysande rött!«
JER.22.15	Är det att vara konung,
JER.22.15	att pråla med cederträ?
JER.22.15	Tänk på din far: han åt och drack
JER.22.15	och gjorde det som var rätt och riktigt —
JER.22.15	då gick allt honom väl.
JER.22.16	Han värnade den svages och fattiges rätt —
JER.22.16	då gick allt väl.
JER.22.16	Är inte det att känna mig?
JER.22.16	säger Herren.
JER.22.17	Du har inte ögon för annat,
JER.22.17	inte tanke på annat,
JER.22.17	än att roffa åt dig,
JER.22.17	att låta oskyldigt blod flyta
JER.22.17	och hänge dig åt våld och tyranni.
JER.22.18	Därför säger Herren så om Jojakim, Josias son, kungen av Juda:
JER.22.18	Ingen skall hålla dödsklagan över honom:
JER.22.18	»Ack, min broder! Ack, syster!«
JER.22.18	Ingen skall hålla dödsklagan över honom:
JER.22.18	»Ack, herre! Ack, all din prakt!«
JER.22.19	Han skall få en åsnebegravning, han skall släpas bort och slängas utanför Jerusalems portar.
JER.22.20	Stig upp på Libanon och ropa,
JER.22.20	låt din röst ljuda i Bashan,
JER.22.20	ropa högt från Avarim,
JER.22.20	ty alla dina älskare är krossade.
JER.22.21	Jag talade till dig när du levde i trygghet,
JER.22.21	men du svarade: »Jag vill inte lyssna.«
JER.22.21	Sådan har du varit sedan din ungdom:
JER.22.21	du har inte lyssnat på mig.
JER.22.22	Dina herdar skall vallas av vinden,
JER.22.22	dina älskare föras bort i fångenskap.
JER.22.22	Du skall stå där skamsen och förödmjukad
JER.22.22	för all din ondskas skull.
JER.22.23	Du som bor på ett Libanon
JER.22.23	och har byggt ditt näste bland cedrarna,
JER.22.23	du skall stöna när värkarna kommer över dig,
JER.22.23	du skall plågas som en födande kvinna!
JER.22.24	Så sant jag lever, säger Herren, även om du, Konja, Jojakims son, Judas konung, vore en sigillring på min högra hand, skulle jag slita bort den. 
JER.22.25	Jag skall utlämna dig åt dina dödsfiender, åt dem du fruktar, åt kung Nebukadnessar av Babylonien och åt kaldeerna. 
JER.22.26	Dig själv och din mor som födde dig skall jag slunga bort till ett annat land, ett land där ni inte är födda. Och där skall ni dö. 
JER.22.27	Till det land dit de längtar skall de aldrig återvända.
JER.22.28	Är då denne Konja ett kasserat kärl som skall krossas, en kruka som ingen vill ha? Varför kastas han och hans barn bort och slungas i väg till ett land de inte känner?
JER.22.29	Land, land, land, hör Herrens ord! 
JER.22.30	Så säger Herren: Uppteckna denne man som barnlös, en som aldrig lyckats med något i livet. Ty ingen av hans efterkommande skall lyckas bestiga Davids tron och åter regera i Juda.
JER.23.1	Ve de herdar som låter fåren i min hjord gå vilse och skingras, säger Herren. 
JER.23.2	Därför säger Herren, Israels Gud, om de herdar som vallar mitt folk: Det är ni som har skingrat mina får och drivit bort dem. Ni har inte tagit hand om dem, men nu skall jag ta hand om er och straffa era onda gärningar, säger Herren. 
JER.23.3	Jag skall själv samla dem som finns kvar av mina får från alla de länder dit jag fördrivit dem och föra dem tillbaka till deras betesmarker. Där skall de bli fruktsamma och föröka sig. 
JER.23.4	Och jag skall ge dem nya herdar, som skall valla dem så att de inte längre behöver vara ängsliga eller rädda, och ingen av dem skall komma bort, säger Herren.
JER.23.5	Det skall komma en tid, säger Herren,
JER.23.5	då jag skall låta ett rättfärdigt skott
JER.23.5	växa ur Davids stam.
JER.23.5	Han skall vara konung och härska med vishet
JER.23.5	och skapa rätt och rättfärdighet i landet.
JER.23.6	Under hans tid skall Juda vara skyddat
JER.23.6	och Israel leva i trygghet.
JER.23.6	Detta är det namn han skall bära:
JER.23.6	Herren vår rättfärdighet.
JER.23.7	Därför skall det komma en tid, säger Herren, då man inte längre säger »Så sant Herren lever, han som förde israeliterna ut ur Egypten« 
JER.23.8	utan »Så sant Herren lever, han som förde Israels ättlingar ut ur Nordlandet och hämtade hem dem från alla andra länder dit han fördrivit dem, för att låta dem bo i deras eget land.«
JER.23.9	Om profeterna.
JER.23.9	Mitt hjärta slits sönder,
JER.23.9	hela min kropp skakar.
JER.23.9	Jag har blivit som en drucken,
JER.23.9	som en man berusad av vin,
JER.23.9	på grund av Herren,
JER.23.9	på grund av hans heliga ord.
JER.23.10	Landet är fullt av äktenskapsbrytare,
JER.23.10	för deras skull sörjer jorden
JER.23.10	och utmarkernas beten vissnar.
JER.23.10	Deras strävan är ondska,
JER.23.10	deras styrka det orätta.
JER.23.11	Både profeter och präster är gudlösa,
JER.23.11	ja, i mitt eget hus möter jag deras ondska,
JER.23.11	säger Herren.
JER.23.12	Därför skall deras väg
JER.23.12	bli slipprig och hal,
JER.23.12	de skall knuffas ut i mörkret
JER.23.12	och falla omkull där.
JER.23.12	Ty jag låter olyckan drabba dem
JER.23.12	när hemsökelsens år är inne,
JER.23.12	säger Herren.
JER.23.13	Hos profeterna i Samaria
JER.23.13	såg jag motbjudande ting:
JER.23.13	de profeterade i Baals namn
JER.23.13	och förde mitt folk Israel vilse.
JER.23.14	Men hos profeterna i Jerusalem
JER.23.14	ser jag fasansfulla ting:
JER.23.14	de begår äktenskapsbrott och far med lögn.
JER.23.14	De ger ogärningsmän sitt stöd
JER.23.14	så att ingen omvänder sig från sin ondska.
JER.23.14	För mig är de alla som Sodom,
JER.23.14	folket har blivit som Gomorra.
JER.23.15	Därför säger Herren Sebaot om profeterna:
JER.23.15	Jag skall ge dem malört att äta
JER.23.15	och förgiftat vatten att dricka.
JER.23.15	Ty Jerusalems profeter har spritt
JER.23.15	gudlöshet över hela landet.
JER.23.16	Så säger Herren Sebaot:
JER.23.16	Lyssna inte till vad profeterna säger
JER.23.16	när de profeterar för er.
JER.23.16	De väcker tomma förhoppningar,
JER.23.16	de predikar syner de själva hittat på,
JER.23.16	de talar inte på Herrens uppdrag.
JER.23.17	De säger till dem som föraktar Herrens ord:
JER.23.17	»Det skall gå er väl«
JER.23.17	och till alla som lyder sina hårda hjärtan:
JER.23.17	»Inget ont skall drabba er.«
JER.23.18	Men vem av dem har varit med vid Herrens rådslag, hört och uppfattat hans ord? Vem har lyssnat på hans ord och förkunnat det?
JER.23.19	Herrens stormvind, vreden, bryter lös,
JER.23.19	virvelstormen.
JER.23.19	Över de ondas huvuden virvlar den fram.
JER.23.20	Herrens vrede stillas inte
JER.23.20	förrän han förverkligat sina planer.
JER.23.20	I kommande dagar skall ni inse detta.
JER.23.21	Jag har inte sänt dessa profeter,
JER.23.21	ändå rusar de i väg.
JER.23.21	Jag har inte talat till dem,
JER.23.21	ändå profeterar de.
JER.23.22	Om de varit med vid mitt rådslag
JER.23.22	borde de förkunna mina ord för mitt folk
JER.23.22	och få dem att lämna sin onda väg,
JER.23.22	sina onda gärningar.
JER.23.23	Är jag bara Gud på nära håll,
JER.23.23	säger Herren,
JER.23.23	och inte Gud långt borta?
JER.23.24	Kan någon gömma sig så väl
JER.23.24	att inte jag ser honom?
JER.23.24	säger Herren.
JER.23.24	Uppfyller inte jag både himmel och jord?
JER.23.24	säger Herren.
JER.23.25	Jag har hört vad profeterna säger, de som profeterar lögn i mitt namn: »Jag har haft en dröm, en dröm, 
JER.23.26	en dröm!« Är det jag som verkar i de profeter som profeterar lögn och predikar sina egna bedrägliga påfund? 
JER.23.27	Med de drömmar de berättar för varandra tänker de få mitt folk att glömma mitt namn, så som deras fäder glömde mitt namn för Baal. 
JER.23.28	Den profet som har haft en dröm, han berättar en dröm, men den som har fått ta emot mitt ord, han förkunnar verkligen mitt ord. Det är skillnad på halm och säd, säger Herren.
JER.23.29	Är inte mitt ord som en eld, säger Herren, en slägga som krossar klippan? 
JER.23.30	Därför vänder jag mig nu mot profeterna, säger Herren, mot dem som stjäl mina ord från varandra. 
JER.23.31	Jag vänder mig mot profeterna, säger Herren, mot dem som låter tungan löpa och låtsas att det är Herrens ord. 
JER.23.32	Jag vänder mig mot dem som profeterar lögndrömmar, säger Herren, och som berättar dem och för mitt folk vilse med sina lögner och sina skrönor, fastän jag inte har sänt dem och inte gett dem något uppdrag. De är inte till någon nytta för detta folk, säger Herren.
JER.23.33	När detta folk eller en profet eller en präst frågar dig: »Vilka tunga ord bär du fram från Herren?« skall du svara dem: »Det är ni som är en tung börda, och jag skall kasta av er«, säger Herren. 
JER.23.34	Och om en profet eller en präst eller någon av folket säger »Herrens tunga ord«, då skall jag straffa den mannen och hans familj. 
JER.23.35	Nej, så skall ni säga till varandra när ni talar med varandra: »Vad har Herren svarat?« eller »Vad har Herren talat?« 
JER.23.36	Men »Herrens tunga ord« skall ni aldrig mera nämna. Skulle hans ord vara en tung börda för någon, så att ni därför skulle förvanska orden från den levande Guden, Herren Sebaot, vår Gud? 
JER.23.37	Så skall du säga till profeten: »Vad har Herren svarat?« eller »Vad har Herren talat?« 
JER.23.38	Men om ni säger »Herrens tunga ord«, då säger Herren: Ni talar om »Herrens tunga ord«, trots att jag har sänt bud till er och förbjudit er att säga så. 
JER.23.39	Därför lyfter jag er nu som en tung börda och kastar er bort ur min åsyn, er och den stad jag gett åt er och era fäder. 
JER.23.40	Och jag skall låta er drabbas av evig skam, av en smälek som aldrig skall glömmas.
JER.24.1	Herren lät mig se denna syn: två korgar med fikon stod framför Herrens tempel. Detta hände efter det att den babyloniske kungen Nebukadnessar hade deporterat Jekonja, Jojakims son, kungen av Juda, tillsammans med Judas stormän, hantverkarna och smederna och fört bort dem från Jerusalem till Babylonien. 
JER.24.2	I den ena korgen fanns mycket goda fikon, lika fina som fikon av den första skörden. I den andra korgen fanns mycket dåliga fikon, så dåliga att de var oätliga. 
JER.24.3	Herren frågade mig: »Vad ser du, Jeremia?« Jag svarade: »Fikon. De goda fikonen är mycket goda och de dåliga är mycket dåliga, så dåliga att de är oätliga.« 
JER.24.4	Då kom Herrens ord till mig: 
JER.24.5	Så säger Herren, Israels Gud: Liksom jag ser på dessa goda fikon ser jag med välvilja på dem som förts bort från Juda, dem som jag förvisat härifrån till Kaldeen. 
JER.24.6	Jag skall vaka över dem med välvilja och föra dem tillbaka till detta land. Jag skall bygga upp dem, inte bryta ner. Jag skall plantera dem, inte rycka upp. 
JER.24.7	Jag skall ge dem förmågan att lära känna mig och förstå att jag är Herren. De skall vara mitt folk och jag skall vara deras Gud, när de återvänder till mig av hela sitt hjärta. 
JER.24.8	Men som de dåliga fikonen, de som är så dåliga att de är oätliga — så säger Herren — skall jag behandla Sidkia, kungen av Juda, och hans stormän och dem av Jerusalems invånare som överlevt, vare sig de är kvar här i landet eller bor i Egypten. 
JER.24.9	Jag skall göra dem till en skräckbild för alla riken på jorden, till en skam och en visa, till hån och förbannelse på alla de platser dit jag fördriver dem. 
JER.24.10	Jag skall sända svärd och svält och pest mot dem tills de utplånats från den mark jag gav åt dem och åt deras fäder.
JER.25.1	Detta ord om folket i Juda kom till Jeremia under Jojakims, Josias sons, fjärde regeringsår i Juda, vilket var den babyloniske kungen Nebukadnessars första regeringsår, 
JER.25.2	detta är vad profeten Jeremia sade till folket i Juda och till alla Jerusalems invånare: 
JER.25.3	Ända sedan Josias, Amons sons, trettonde regeringsår i Juda och till i dag, i hela tjugotre år, har Herrens ord kommit till mig. Gång på gång har jag talat till er, men ni ville inte lyssna. 
JER.25.4	Gång på gång har Herren sänt sina tjänare profeterna till er. Men ni ville inte lyssna, inte höra 
JER.25.5	när de sade: Lämna er onda väg, era onda gärningar. Då skall ni få bo på den mark som Herren gav åt er och åt era fäder för all framtid. 
JER.25.6	Följ inte andra gudar, tjäna dem inte och dyrka dem inte. Väck inte min vrede med gudar ni själva tillverkat, så skall jag inte göra er något ont. 
JER.25.7	Men ni ville inte lyssna på mig, säger Herren, utan väckte min vrede med gudar ni själva tillverkat, till er egen olycka. 
JER.25.8	Därför säger Herren Sebaot så: Eftersom ni inte har lyssnat till mina ord 
JER.25.9	kallar jag nu på alla stammarna i norr, säger Herren, och jag kallar på min tjänare, den babyloniske kungen Nebukadnessar. Jag skall låta dem välla in över detta land och dess invånare och över alla folken häromkring. Dem skall jag viga åt förintelse och utsätta för ödeläggelse och hån och krossa för alltid. 
JER.25.10	Jag skall tillintetgöra alla glada röster där, jubelrop och bröllopsglädje, handkvarnens ljud och lampans ljus. 
JER.25.11	Hela detta land skall läggas i ruiner och bli öde, och dessa folk skall tjäna den babyloniske kungen i sjuttio år. 
JER.25.12	Men när sjuttio år har gått skall jag straffa den babyloniske kungen och hans folk för deras synd, säger Herren, och göra kaldeernas land till en evig ödemark. 
JER.25.13	Alla mina ord mot detta land skall jag låta gå i uppfyllelse, allt som står skrivet i denna bok, Jeremias profetior mot folken. 
JER.25.14	Ty även de skall träla under många folk och mäktiga kungar, och jag skall vedergälla dem för deras gärningar och för vad de gjort.
JER.25.15	Ty så sade Herren, Israels Gud, till mig: »Tag denna vinbägare — denna vredesbägare — ur min hand och räck den åt alla de folk som jag sänder dig till. 
JER.25.16	De skall dricka tills de kräks och blir som galna, drabbade av det svärd jag sänder.« 
JER.25.17	Då tog jag bägaren ur Herrens hand och räckte den åt alla de folk som Herren sänt mig till: 
JER.25.18	Jerusalem och städerna i Juda, dess kungar och stormän, för att krossa dem och utsätta dem för ödeläggelse och hån och förbannelse, så som nu har skett; 
JER.25.19	farao, kungen av Egypten, och hans hovmän, ämbetsmän och hela hans folk 
JER.25.20	och utlänningarna där; alla kungarna i Us och alla de filisteiska kungarna, i Ashkelon, Gaza, Ekron och det som är kvar av Ashdod; 
JER.25.21	Edom, Moab och ammoniterna; 
JER.25.22	alla kungarna i Tyros och alla kungarna i Sidon och kungarna i kustländerna bortom havet; 
JER.25.23	Dedan, Tema, Bus och alla med håret klippt vid tinningarna; 
JER.25.24	alla arabkungarna som bor i öknen; 
JER.25.25	alla kungarna i Simri; alla kungarna i Elam, alla kungarna i Medien 
JER.25.26	och alla kungarna i norr, vare sig de bor nära eller långt ifrån varandra; ja, all världens kungadömen över hela jorden. Och efter alla dessa skall kungen av Sheshak dricka.
JER.25.27	Du skall säga till dem: Så säger Herren Sebaot, Israels Gud: Drick tills ni blir så berusade att ni spyr och ramlar omkull och inte kan resa er, drabbade av det svärd jag sänder. 
JER.25.28	Och vägrar de att ta emot bägaren ur din hand och dricka, skall du säga till dem: Så säger Herren Sebaot: Ni måste dricka! 
JER.25.29	Ty först låter jag straffet drabba den stad som mitt namn är utropat över. Skulle ni då slippa undan? Nej, ni skall inte slippa undan, ty jag kallar på ett svärd och riktar det mot alla som bor på jorden, säger Herren Sebaot.
JER.25.30	Du skall profetera allt detta för dem och säga:
JER.25.30	Herren ryter från höjden,
JER.25.30	hans röst dånar från hans heliga boning,
JER.25.30	går som ett rytande över hans marker,
JER.25.30	skallar som vintramparens rop.
JER.25.30	Till jordens alla invånare, 
JER.25.31	till världens ände
JER.25.31	når hans dånande stämma,
JER.25.31	ty Herren går till rätta med folken,
JER.25.31	han går till doms med allt levande.
JER.25.31	De onda prisger han åt svärdet,
JER.25.31	säger Herren.
JER.25.32	Så säger Herren Sebaot:
JER.25.32	Se, olyckan drar fram
JER.25.32	från folk till folk,
JER.25.32	en väldig storm bryter lös
JER.25.32	från världens bortersta hörn.
JER.25.33	Den dagen skall de som Herren dräpt ligga strödda över hela jorden, från den ena änden till den andra. De skall inte begråtas, inte samlas ihop och inte begravas; de skall bli till gödsel på marken.
JER.25.34	Klaga, ni herdar, och jämra er,
JER.25.34	kräla på marken, ni hjordens ledare.
JER.25.34	Ty tiden är inne då ni skall slaktas,
JER.25.34	ni skall stupa som präktiga baggar.
JER.25.35	Ingen tillflykt finns för herdarna,
JER.25.35	ingen räddning för hjordens ledare.
JER.25.36	Hör hur herdarna ropar,
JER.25.36	hur hjordens ledare klagar!
JER.25.36	Ty Herren ödelägger deras betesmarker.
JER.25.37	De frodiga ängarna förhärjas
JER.25.37	av Herrens flammande vrede.
JER.25.38	Likt ett lejon har han lämnat sin boning.
JER.25.38	Ja, deras land är förött
JER.25.38	av det härjande svärdet,
JER.25.38	av hans flammande vrede.
JER.26.1	När Jojakim, Josias son, hade blivit kung över Juda kom detta ord från Herren: 
JER.26.2	Så säger Herren: Ställ dig på förgården till Herrens hus och tala till dem som kommer från alla städerna i Juda för att tillbe i Herrens hus. Säg dem allt det jag befaller dig att säga, utelämna ingenting. 
JER.26.3	Kanske lyssnar de och lämnar sin onda väg. Då skall jag ångra mig och inte göra det onda jag tänkt tillfoga dem på grund av deras onda gärningar. 
JER.26.4	Du skall säga till dem: Så säger Herren: Om ni inte lyssnar till mig och följer den lag jag har förelagt er, 
JER.26.5	inte lyssnar till vad mina tjänare profeterna säger, dessa som jag gång på gång har sänt till er utan att ni lyssnat — 
JER.26.6	då skall jag göra med detta hus som med Shilo, och namnet på denna stad skall bli en förbannelse bland alla jordens folk.
JER.26.7	Prästerna och profeterna och hela folket hörde Jeremia säga detta i Herrens hus. 
JER.26.8	Men när Jeremia hade framfört allt vad Herren befallt honom att säga till folket greps han av prästerna och profeterna och folket, och de ropade: »Du skall dö! 
JER.26.9	Hur vågar du profetera i Herrens namn att detta hus skall bli som Shilo och att denna stad skall läggas i ruiner, så att ingen kan bo här?« Och folkmassan samlades kring Jeremia i Herrens hus.
JER.26.10	När Judas stormän fick höra vad som skett begav de sig från kungapalatset till Herrens hus, där de tog plats vid ingången till den nya porten. 
JER.26.11	Prästerna och profeterna sade till stormännen och till folket: »Mannen här förtjänar dödsstraff, ty han har profeterat mot denna stad, det har ni hört med egna öron!«
JER.26.12	Då sade Jeremia till stormännen och till folket: »Det är Herren som har sänt mig att profetera mot detta tempel och mot denna stad och säga allt det ni nu har hört. 
JER.26.13	Ändra ert liv och era gärningar och lyssna till Herren, er Gud. Då skall Herren ångra sig och inte göra det onda han hotat er med. 
JER.26.14	Själv är jag nu i händerna på er. Gör med mig vad ni finner rätt och riktigt. 
JER.26.15	Men det skall ni veta: dödar ni mig, utgjuter ni oskyldigt blod och drar skuld över er själva och över denna stad och dess invånare. Ty Herren själv har sänt mig till er för att förkunna allt detta.«
JER.26.16	Då sade stormännen och hela folket till prästerna och profeterna: »Denne man förtjänar inte dödsstraff, ty i Herrens, vår Guds, namn har han talat till oss.« 
JER.26.17	Och några av landets äldste tog till orda och sade till hela det församlade folket: 
JER.26.18	»Mika från Moreshet framträdde som profet på den tid då Hiskia var kung av Juda, och han sade till hela Judas folk: Så säger Herren Sebaot:
JER.26.18	Sion skall plöjas till åkermark,
JER.26.18	Jerusalem bli en ruinhög,
JER.26.18	tempelberget en skogklädd höjd.
JER.26.19	Men inte blev han dödad av Hiskia, kungen av Juda, och av Judas folk. Nej, kungen fruktade Herren och sökte blidka honom, och Herren ångrade sig och gjorde inte det onda han hotat dem med. Håller vi inte på att dra en stor olycka över oss själva?«
JER.26.20	Det fanns också en annan man, Uria, Shemajas son, från Kirjat-Jearim, som framträdde som profet i Herrens namn. Han profeterade mot denna stad och detta land så som Jeremia gjorde. 
JER.26.21	När kung Jojakim och alla hans kämpar och alla stormännen hörde vad han sagt ville kungen döda honom. Uria fick reda på detta, och han blev rädd och flydde till Egypten. 
JER.26.22	Men kung Jojakim skickade några män till Egypten, Elnatan, Akbors son, och några andra med honom. 
JER.26.23	De hämtade Uria från Egypten och förde honom till kung Jojakim. Denne lät avrätta honom med svärd, och liket kastades på de fattigas begravningsplats.
JER.26.24	Men Achikam, Shafans son, skyddade Jeremia så att han inte blev utlämnad till folket och dödad.
JER.27.1	När Jojakim, Josias son, hade blivit kung över Juda kom detta ord till Jeremia från Herren: 
JER.27.2	Så har Herren sagt till mig: Skaffa dig rep och okträn och lägg på din nacke. 
JER.27.3	Skicka sedan bud till kungen av Edom, kungen av Moab, kungen över ammoniterna, kungen i Tyros och kungen i Sidon med de budbärare som har kommit till Jerusalem, till Sidkia, kungen av Juda. 
JER.27.4	Ge dem detta budskap att framföra till sina härskare: Så säger Herren Sebaot, Israels Gud: Så skall ni säga till era härskare: 
JER.27.5	Jag är den som med min stora makt och med lyftad arm har gjort jorden och människorna och djuren på jorden, och jag ger den åt vem jag vill. 
JER.27.6	Nu ger jag alla dessa länder till min tjänare kung Nebukadnessar av Babylonien. Också de vilda djuren ger jag honom för att de skall tjäna honom. 
JER.27.7	Alla folk skall tjäna honom och hans son och hans sonson, tills tiden är inne också för hans land. Då skall många folk och mäktiga kungar tvinga honom till underkastelse. 
JER.27.8	Det folk och det rike som inte underkastar sig Nebukadnessar, kungen av Babylonien, och inte böjer sin nacke under hans ok, det folket skall jag straffa med svärd och svält och pest, säger Herren, tills jag tvingat det in under hans välde. 
JER.27.9	Lyssna inte till era profeter och spåmän och drömmare och teckentydare och trollkarlar som säger: »Ni skall inte underkasta er kungen av Babylonien.« 
JER.27.10	Lögn är vad de profeterar för er, och därför skall ni föras långt bort från ert land. Jag skall fördriva er och ni skall gå under. 
JER.27.11	Men det folk som böjer sin nacke under den babyloniske kungens ok och underkastar sig honom skall jag låta leva i ro på sin egen mark, säger Herren, och de skall bruka den och bo där.
JER.27.12	Till Sidkia, kungen av Juda, talade jag på samma sätt: »Böj era nackar under den babyloniske kungens ok, underkasta er honom och hans folk, så skall ni få leva. 
JER.27.13	Inte vill ni väl dö, du och ditt folk, genom svärd och svält och pest, så som Herren sagt att det skall ske med det folk som inte underkastar sig kungen av Babylonien. 
JER.27.14	Lyssna inte till de profeter som säger att ni inte skall underkasta er kungen av Babylonien — lögn är vad de profeterar för er. 
JER.27.15	Jag har inte sänt dem, säger Herren. De profeterar lögn i mitt namn, och följden blir att jag driver bort er, och ni skall gå under, ni och de profeter som profeterar för er.«
JER.27.16	Till prästerna och hela detta folk sade jag: »Så säger Herren: Lyssna inte på vad era profeter säger när de profeterar för er: Se, föremålen från Herrens hus skall snart föras tillbaka från Babylon. — Lögn är vad de profeterar för er. 
JER.27.17	Lyssna inte till dem! Underkasta er den babyloniske kungen, så skall ni få leva! Inte skall väl denna stad läggas i ruiner? 
JER.27.18	Om de verkligen är profeter och Herrens ord finns hos dem, låt dem då vädja till Herren Sebaot, så att de föremål som är kvar i Herrens hus och i judakungens palats och i Jerusalem inte förs till Babylon. 
JER.27.19	Ty så säger Herren Sebaot om pelarna och Havet och stativen och övriga föremål som är kvar här i staden, 
JER.27.20	dem som Nebukadnessar, kungen av Babylonien, inte tog med sig när han förde bort Jekonja, Jojakims son, kungen av Juda, från Jerusalem till Babylon tillsammans med alla stormän i Juda och Jerusalem — 
JER.27.21	ja, så säger Herren Sebaot, Israels Gud, om de föremål som är kvar i Herrens hus och i judakungens palats och i Jerusalem: 
JER.27.22	Till Babylon skall de föras och där skall de bli kvar till dess att jag tar mig an dem, säger Herren, och för dem tillbaka hit.«
JER.28.1	Samma år, i det fjärde årets femte månad, när Sidkia hade blivit kung över Juda, talade profeten Hananja, Assurs son, som var från Givon, till mig i Herrens hus i prästernas och hela folkets närvaro: 
JER.28.2	»Så säger Herren Sebaot, Israels Gud: Jag bryter sönder den babyloniske kungens ok. 
JER.28.3	Inom två år skall jag föra tillbaka hit alla de föremål från Herrens hus som Nebukadnessar, kungen av Babylonien, tog härifrån och förde till Babylon. 
JER.28.4	Och Jekonja, Jojakims son, kungen av Juda, och alla som deporterats från Juda till Babylonien skall jag föra tillbaka hit, säger Herren. Jag skall bryta sönder den babyloniske kungens ok.« 
JER.28.5	Då gav profeten Jeremia detta svar till profeten Hananja inför prästerna och alla som stod i Herrens hus: 
JER.28.6	»Ja och amen! Må Herren göra så, må Herren låta din profetia gå i uppfyllelse så att föremålen från Herrens hus och alla de deporterade kommer tillbaka hit från Babylonien. 
JER.28.7	Men hör vad jag har att säga dig och hela folket. 
JER.28.8	Forna tiders profeter, de som levde före mig och dig, profeterade om krig och olycka och pest för många länder och mäktiga riken. 
JER.28.9	Men en profet som profeterar om fred och lycka, hans ord måste gå i uppfyllelse innan det står klart att han verkligen är sänd av Herren.«
JER.28.10	Profeten Hananja tog oket från profeten Jeremias nacke och bröt sönder det. 
JER.28.11	Och Hananja sade i hela folkets närvaro: »Så säger Herren: Just så skall jag inom två år lyfta den babyloniske kungen Nebukadnessars ok från folkens nacke och bryta sönder det.« Då gick profeten Jeremia sin väg.
JER.28.12	Efter det att profeten Hananja hade lyft oket från profeten Jeremias nacke och brutit sönder det kom Herrens ord till Jeremia: 
JER.28.13	Gå och säg till Hananja: Så säger Herren: Ett ok av trä har du brutit sönder, men i stället har du gjort ett ok av järn. 
JER.28.14	Ty så säger Herren Sebaot, Israels Gud: Ett ok av järn lägger jag på alla dessa folks nacke. De skall underkasta sig Nebukadnessar, kungen av Babylonien, och lyda honom. Även de vilda djuren ger jag åt honom. 
JER.28.15	Och profeten Jeremia sade till profeten Hananja: »Hör på, Hananja! Herren har inte kallat dig, och du har fått detta folk att tro på lögner. 
JER.28.16	Därför säger Herren så: Nu kallar jag dig — bort från jorden. I år skall du dö, eftersom du har talat lögnaktigt om Herren.« 
JER.28.17	Det året, i den sjunde månaden, dog profeten Hananja.
JER.29.1	Detta är det brev som profeten Jeremia sände från Jerusalem till dem av de äldste som fanns kvar bland de deporterade, till prästerna och profeterna och till hela folket, dem som Nebukadnessar hade fört bort från Jerusalem till Babylonien. 
JER.29.2	Det skedde sedan kung Jekonja hade lämnat Jerusalem tillsammans med kungamodern, hovmännen, stormännen i Juda och Jerusalem och hantverkarna och smederna. 
JER.29.3	Brevet överlämnades av Elasa, Shafans son, och Gemarja, Hilkias son, som av Sidkia, kungen av Juda, sänts till Babylon, till Nebukadnessar, kungen av Babylonien. Det löd:
JER.29.4	»Så säger Herren Sebaot, Israels Gud, till alla de deporterade som han fört bort från Jerusalem till Babylonien: 
JER.29.5	Bygg er hus och bo i dem. Plantera trädgårdar och ät frukten från dem. 
JER.29.6	Ta er hustrur och avla söner och döttrar, ta hustrur åt era söner och ge era döttrar åt män, så att de föder söner och döttrar. Bli flera där, inte färre! 
JER.29.7	Gör allt för att den stad jag har deporterat er till skall blomstra, och be till Herren för den. Ty dess välgång är er välgång. 
JER.29.8	Så säger Herren Sebaot, Israels Gud: Låt inte lura er av profeterna bland er eller av era spåmän och bry er inte om drömmarna de drömmer. 
JER.29.9	Ty lögn är vad de profeterar för er i mitt namn. Jag har inte sänt dem, säger Herren. 
JER.29.10	Så säger Herren: Först när sjuttio år har gått för Babylonien skall jag ta mig an er och uppfylla mitt löfte att föra er tillbaka hit. 
JER.29.11	Jag vet vilka avsikter jag har med er, säger Herren: välgång, inte olycka. Jag skall ge er en framtid och ett hopp. 
JER.29.12	När ni åkallar mig och ber till mig skall jag lyssna på er. 
JER.29.13	När ni söker mig skall ni finna mig. Ja, om ni helhjärtat söker efter mig 
JER.29.14	skall jag låta er finna mig, säger Herren. Jag skall vända ert öde och samla in er från alla de folk och alla de platser till vilka jag har fördrivit er, säger Herren. Jag skall låta er återvända till den plats jag har förvisat er från.
JER.29.15	Men ni säger: Herren har låtit profeter träda fram bland oss i Babylonien.
JER.29.16	Så säger Herren om den kung som sitter på Davids tron och om alla dem som bor i denna stad, era bröder som inte fördes bort med er i fångenskap, 
JER.29.17	så säger Herren Sebaot: Se, jag sänder svärd och svält och pest mot dem. Jag skall behandla dem som skämda fikon, som är så dåliga att de är oätliga. 
JER.29.18	Jag skall förfölja dem med svärd och svält och pest och göra dem till en skräckbild för alla riken på jorden, till en förbannelse, jag skall utsätta dem för ödeläggelse och hån och skam bland alla de folk till vilka jag har fördrivit dem, 
JER.29.19	eftersom de inte lyssnade till mina ord, säger Herren. Gång på gång sände jag mina tjänare profeterna till dem. Men ni ville inte lyssna, säger Herren.
JER.29.20	Men hör Herrens ord, alla ni deporterade som jag sänt från Jerusalem till Babylonien. 
JER.29.21	Så säger Herren Sebaot, Israels Gud, om Achav, Kolajas son, och om Sidkia, Maasejas son, som profeterar lögn för er i mitt namn: Se, jag utlämnar dem åt Nebukadnessar, kungen av Babylonien, och han skall låta avrätta dem inför era ögon. 
JER.29.22	Deras namn skall användas som en förbannelse av alla dem som deporterats från Juda till Babylonien; de skall säga: ’Må Herren göra med dig som med Sidkia och Achav, som kungen av Babylonien lät steka!’ 
JER.29.23	Ty de gjorde vad som är en vettlöshet i Israel: de horade med varandras hustrur och de uttalade lögner i mitt namn, sådant som jag aldrig befallt dem att säga. Jag vet, jag kan vittna, säger Herren.«
JER.29.24	Till nechelamiten Shemaja skall du säga: 
JER.29.25	Så säger Herren Sebaot, Israels Gud: Du har på eget bevåg sänt brev till folket i Jerusalem, till prästen Sefanja, Maasejas son, och till alla de andra prästerna och skrivit: 
JER.29.26	»Herren har utsett dig till präst efter prästen Jojada, till att ha uppsikt i Herrens hus över alla galningar som uppträder som profeter och sätta dem i stock och halsjärn. 
JER.29.27	Varför har du inte tagit itu med Jeremia från Anatot som uppträder som profet för er? 
JER.29.28	Han har ju skickat bud till oss i Babylonien och sagt: Det är lång tid kvar. Bygg er hus och bo i dem. Plantera trädgårdar och ät frukten från dem.«
JER.29.29	Prästen Sefanja läste upp detta brev för profeten Jeremia. 
JER.29.30	Då kom Herrens ord till Jeremia: 
JER.29.31	Sänd detta budskap till alla de deporterade: Så säger Herren om nechelamiten Shemaja: Shemaja har profeterat för er, trots att jag inte sänt honom, och han har fått er att tro på lögner. 
JER.29.32	Därför säger Herren så: Jag skall straffa nechelamiten Shemaja och hans efterkommande. Ingen av dem skall få bo bland detta folk och uppleva den lycka jag skall bereda mitt folk, säger Herren. Ty han har talat lögnaktigt om Herren.
JER.30.1	Detta ord kom till Jeremia från Herren: 
JER.30.2	Så säger Herren, Israels Gud: Skriv ner i en bokrulle allt vad jag har talat till dig. 
JER.30.3	Ty det skall komma en tid, säger Herren, då jag skall vända ödet för mitt folk, Israel och Juda, säger Herren. Jag skall föra dem tillbaka till det land jag gav åt deras fäder, och det skall bli deras egendom.
JER.30.4	Detta är vad Herren talade om Israel och Juda. 
JER.30.5	Ja, så säger Herren:
JER.30.5	Vi hör ångestskrin,
JER.30.5	rop i hjälplös skräck.
JER.30.6	Tänk efter: inte kan en man föda barn?
JER.30.6	Varför ser jag då alla män
JER.30.6	hålla händerna om magen
JER.30.6	som födande kvinnor?
JER.30.6	Varför har alla ansikten skiftat färg
JER.30.6	och blivit dödsbleka?
JER.30.7	Oerhörd är den dagen,
JER.30.7	ingen annan lik.
JER.30.7	Det blir en nödens tid för Jakob,
JER.30.7	men han skall bli räddad.
JER.30.8	Den dagen, säger Herren Sebaot, skall jag lyfta oket från hans nacke och bryta sönder det och slita av hans band. De skall inte längre träla under främlingar. 
JER.30.9	De skall tjäna Herren, sin Gud, och David, den kung som jag skall låta stiga fram bland dem.
JER.30.10	Var inte rädd, du min tjänare Jakob,
JER.30.10	säger Herren,
JER.30.10	var inte förskräckt, du Israel.
JER.30.10	Jag skall rädda dig ur fjärran land,
JER.30.10	dina barn ur det land där de är fångna.
JER.30.10	Jakob skall åter leva trygg,
JER.30.10	ingen skall hota honom.
JER.30.11	Ty jag är med dig, säger Herren,
JER.30.11	och jag skall rädda dig.
JER.30.11	Jag skall förgöra alla de folk
JER.30.11	bland vilka jag har skingrat dig.
JER.30.11	Men dig skall jag inte förgöra.
JER.30.11	Jag skall tukta dig, men rättvist,
JER.30.11	jag låter dig inte undgå straff.
JER.30.12	Ty så säger Herren:
JER.30.12	Din skada kan aldrig helas,
JER.30.12	ditt sår kommer inte att läkas.
JER.30.13	Det finns ingen bot för ditt variga sår,
JER.30.13	det finns ingen läkedom.
JER.30.14	Alla dina älskare har glömt dig,
JER.30.14	de frågar inte längre efter dig.
JER.30.14	Som en fiende slog jag dig,
JER.30.14	jag tuktade dig grymt,
JER.30.14	för att din skuld var så stor,
JER.30.14	dina synder så många.
JER.30.15	Varför klagar du över din skada,
JER.30.15	över att ingen bot finns för din plåga?
JER.30.15	För att din skuld var så stor,
JER.30.15	dina synder så många,
JER.30.15	har jag gjort dig detta.
JER.30.16	Men alla som ätit av dig skall själva ätas,
JER.30.16	alla dina fiender skall föras bort i fångenskap.
JER.30.16	De som skövlat dig skall själva skövlas,
JER.30.16	alla som plundrat dig skall jag utlämna till plundring.
JER.30.17	Jag skall skänka dig läkedom
JER.30.17	och hela dina sår, säger Herren,
JER.30.17	dig som man kallat »den utstötta«,
JER.30.17	»Sion som ingen bryr sig om«.
JER.30.18	Så säger Herren:
JER.30.18	Jag skall resa Jakobs tält på nytt
JER.30.18	och förbarma mig över hans boningar.
JER.30.18	Staden skall byggas upp på sin kulle,
JER.30.18	och palatset skall stå på sin rätta plats.
JER.30.19	Lovsång skall höras därifrån
JER.30.19	och glada skratt.
JER.30.19	Jag skall göra dem flera, inte färre,
JER.30.19	jag skall göra dem ärade, inte ringa.
JER.30.20	Deras barn skall bli som fordom,
JER.30.20	deras menighet skall bestå inför mig,
JER.30.20	och jag skall straffa deras förtryckare.
JER.30.21	Deras ledare skall vara en av deras egna,
JER.30.21	härskaren komma ur deras egna led.
JER.30.21	Jag skall låta honom träda fram inför mig,
JER.30.21	ty vem skulle annars ha mod att nalkas mig,
JER.30.21	säger Herren.
JER.30.22	Ni skall vara mitt folk
JER.30.22	och jag skall vara er Gud.
JER.30.23	Herrens stormvind, vreden, bryter lös,
JER.30.23	virvelstormen.
JER.30.23	Över de ondas huvuden virvlar den fram.
JER.30.24	Herrens flammande vrede skall inte släckas,
JER.30.24	förrän han förverkligat sina planer.
JER.30.24	I kommande dagar skall ni inse detta.
JER.31.1	När den tiden kommer, säger Herren, skall jag vara Gud för alla Israels släkter, och de skall vara mitt folk.
JER.31.2	Så säger Herren:
JER.31.2	Det folk som undkom svärdet
JER.31.2	fann nåd i öknen.
JER.31.2	Israel var på vandring för att finna ro,
JER.31.3	ur fjärran uppenbarade sig Herren för dem.
JER.31.3	Med evig kärlek älskar jag dig,
JER.31.3	därför har jag så länge visat dig godhet.
JER.31.4	Än en gång skall jag låta dig blomstra,
JER.31.4	ja, du skall blomstra igen, jungfru Israel.
JER.31.4	Än en gång skall du smyckad med bjällror
JER.31.4	träda ut i glädjedansen.
JER.31.5	Än en gång skall du plantera vingårdar
JER.31.5	på Samariens höjder,
JER.31.5	och de som planterar skall själva skörda frukten.
JER.31.6	Ja, det kommer en dag
JER.31.6	då väktarna skall ropa från Efraims berg:
JER.31.6	Kom, låt oss vandra upp till Sion,
JER.31.6	till Herren, vår Gud!
JER.31.7	Ty så säger Herren:
JER.31.7	Jubla av fröjd över Jakob,
JER.31.7	ropa ut er glädje över det främsta bland folken!
JER.31.7	Låt lovsången ljuda:
JER.31.7	Herren har räddat sitt folk,
JER.31.7	dem som är kvar av Israel.
JER.31.8	Jag för dem från landet i norr,
JER.31.8	samlar in dem från världens bortersta hörn.
JER.31.8	Bland dem finns blinda och halta,
JER.31.8	havande kvinnor och födande.
JER.31.8	I stora skaror skall de återvända hit.
JER.31.9	Gråtande kommer de,
JER.31.9	men jag tröstar dem och leder dem.
JER.31.9	På en jämn väg där de inte snavar
JER.31.9	för jag dem till strömmande vatten.
JER.31.9	Ty jag är en fader för Israel,
JER.31.9	Efraim är min förstfödde son.
JER.31.10	Hör Herrens ord, ni främmande folk,
JER.31.10	förkunna det i de fjärran kustländerna:
JER.31.10	Han som skingrade Israel skall samla dem.
JER.31.10	Han skall vakta dem som herden sin hjord.
JER.31.11	Ty Herren friköper Jakob
JER.31.11	och räddar dem från övermakten.
JER.31.12	De skall komma till Sions höjd och jubla,
JER.31.12	de skall stråla av lycka över allt vad Herren ger,
JER.31.12	över säd och vin och olja,
JER.31.12	över får och oxar.
JER.31.12	De skall bli som en grönskande trädgård,
JER.31.12	aldrig mer skall de lida nöd.
JER.31.13	Då skall flickorna dansa i glädje,
JER.31.13	ynglingar och gamla fröjdas.
JER.31.13	Deras sorg skall jag vända i jubel,
JER.31.13	jag skall ge dem tröst och glädje efter smärtan.
JER.31.14	Jag skall ge prästerna deras lystmäte av det feta
JER.31.14	och mätta mitt folk med det goda jag ger,
JER.31.14	säger Herren.
JER.31.15	Så säger Herren:
JER.31.15	Rop hörs i Rama,
JER.31.15	klagan och bitter gråt:
JER.31.15	Rakel gråter över sina barn.
JER.31.15	Hon låter inte trösta sig,
JER.31.15	ty hennes barn finns inte mer.
JER.31.16	Så säger Herren:
JER.31.16	Hör upp med din klagan,
JER.31.16	gråt inte mer!
JER.31.16	Du skall få lön för din möda,
JER.31.16	säger Herren,
JER.31.16	de skall återvända från fiendeland.
JER.31.17	Det finns hopp för din framtid,
JER.31.17	säger Herren,
JER.31.17	dina barn skall vända hem till sitt land.
JER.31.18	Jag kan höra hur Efraim klagar:
JER.31.18	»Du tuktade mig, jag blev tuktad
JER.31.18	som en otämjd kalv.
JER.31.18	För mig åter, så vänder jag åter,
JER.31.18	ty du är Herren, min Gud.
JER.31.19	Jag vände mig bort,
JER.31.19	men nu ångrar jag mig.
JER.31.19	Jag kom till insikt,
JER.31.19	och nu slår jag mina lår i sorg.
JER.31.19	I blygsel och förödmjukelse
JER.31.19	bär jag skammen för min ungdoms synd.«
JER.31.20	Är Efraim min käraste son,
JER.31.20	är han mitt älsklingsbarn?
JER.31.20	Han förblir i mina tankar,
JER.31.20	trots att jag ofta gått till rätta med honom.
JER.31.20	Mitt hjärta blöder för honom,
JER.31.20	jag måste förbarma mig över honom,
JER.31.20	säger Herren.
JER.31.21	Res vägmärken,
JER.31.21	rösa leden!
JER.31.21	Minns var du gick,
JER.31.21	vilken väg du följde.
JER.31.21	Vänd åter, jungfru Israel,
JER.31.21	vänd åter till dina städer!
JER.31.22	Hur länge skall du vända dig än hit, än dit,
JER.31.22	du trolösa dotter?
JER.31.22	Herren skapar något nytt på jorden:
JER.31.22	kvinnan skall värna mannen.
JER.31.23	Så säger Herren Sebaot, Israels Gud: Ännu en gång skall dessa ord uttalas i Juda och dess städer då jag vänder deras öde: »Må Herren välsigna dig, du rättfärdighetens nejd, du heliga berg.« 
JER.31.24	Där skall alla från Juda och från dess städer bo, bönder och kringströvande herdar. 
JER.31.25	Ty jag skall släcka de utmattades törst och mätta alla nödlidande.
JER.31.26	Därefter vaknade jag och såg upp, och min sömn hade varit ljuvlig.
JER.31.27	Det skall komma en tid, säger Herren, då jag skall beså Israels land och Judas land med säd av människor och säd av boskap. 
JER.31.28	Och liksom jag har vakat över dem för att rycka upp och vräka omkull, för att bryta ner och förstöra och skada, så skall jag nu vaka över dem för att bygga upp och plantera, säger Herren. 
JER.31.29	När den tiden kommer skall de inte längre säga:
JER.31.29	När fäderna äter surkart
JER.31.29	får barnen ont i tänderna.
JER.31.30	Nej, var och en skall dö för sin egen synd: den som äter surkart får själv ont i tänderna.
JER.31.31	Det skall komma en tid, säger Herren, då jag skall sluta ett nytt förbund med Israel och med Juda, 
JER.31.32	inte ett sådant förbund som jag slöt med deras fäder när jag tog dem vid handen och förde dem ut ur Egypten, det förbund med mig som de bröt, fastän jag var deras herre, säger Herren. 
JER.31.33	Nej, detta är det förbund jag skall sluta med Israel när tiden är inne, säger Herren: Jag skall lägga min lag i deras bröst och skriva den i deras hjärtan. Jag skall vara deras Gud och de skall vara mitt folk. 
JER.31.34	De skall inte längre behöva undervisa varandra och säga: »Lär känna Herren«, ty de skall alla känna mig, från den minste till den störste, säger Herren. Jag skall förlåta dem deras skuld, och deras synd skall jag inte längre minnas.
JER.31.35	Så säger Herren,
JER.31.35	han som har satt solen att lysa om dagen,
JER.31.35	månen och stjärnorna att lysa om natten,
JER.31.35	han som rör upp havet i dånande vågor,
JER.31.35	han vars namn är Herren Sebaot:
JER.31.36	När denna ordning upphör att gälla,
JER.31.36	säger Herren,
JER.31.36	först då skall Israels ätt upphöra
JER.31.36	att för alltid vara mitt folk.
JER.31.37	Så säger Herren:
JER.31.37	När himlen därovan kan mätas,
JER.31.37	när jordens grundvalar kan utforskas,
JER.31.37	först då skall jag förkasta Israels ätt
JER.31.37	för allt de har gjort, säger Herren.
JER.31.38	Det skall komma en tid, säger Herren, då staden skall byggas upp igen till Herrens ära från Hananeltornet till Hörnporten. 
JER.31.39	Men mätsnöret skall dras ännu längre, rakt fram mot Garevhöjden och sedan i riktning mot Goa. 
JER.31.40	Och hela dalen med liken och offeraskan och alla avsatserna fram till Kidrondalen, till hörnet vid Hästporten i öster, skall vara helgade åt Herren. Aldrig mer skall staden ödeläggas och raseras.
JER.32.1	Detta är det ord som kom till Jeremia från Herren under Sidkias tionde regeringsår i Juda, vilket var Nebukadnessars artonde regeringsår. 
JER.32.2	Då belägrade den babyloniske kungens här Jerusalem, och profeten Jeremia satt fängslad på vaktgården i judakungens palats. 
JER.32.3	Där hade Sidkia, kungen av Juda, låtit spärra in honom och sagt: »Hur kan du säga i dina profetior: Så säger Herren: Jag skall prisge denna stad åt den babyloniske kungen, och han skall inta den. 
JER.32.4	Och Sidkia, kungen av Juda, skall inte undkomma kaldeerna. Han skall falla i den babyloniske kungens hand och stå till svars inför honom, ansikte mot ansikte, öga mot öga. 
JER.32.5	Sidkia skall föras till Babylon och bli kvar där, tills jag tar mig an honom, säger Herren. I kriget mot kaldeerna skall ni inte ha någon framgång.«
JER.32.6	Jeremia sade: Herrens ord kom till mig: 
JER.32.7	Hanamel, din farbror Shallums son, skall komma till dig och säga: »Köp min åker i Anatot, eftersom du står i tur att lösa in den.« 
JER.32.8	Och min kusin Hanamel kom till mig på vaktgården, så som Herren hade sagt. Han sade till mig: »Köp du min åker i Anatot i Benjamins land, eftersom du har rätt att förvärva den och står i tur att lösa in den. Köp den!« Då förstod jag att detta var ett ord från Herren. 
JER.32.9	Jag köpte åkern av min kusin Hanamel i Anatot och vägde upp betalningen åt honom, 17 siklar silver. 
JER.32.10	Jag skrev ett kontrakt, förseglade det och tillkallade vittnen; sedan vägde jag upp silvret på en våg. 
JER.32.11	Jag tog köpekontraktet, både det förseglade — avtalet med villkoren — och det öppna, 
JER.32.12	och gav det till Baruk, son till Neria, son till Machseja, i närvaro av min kusin Hanamel och dem som bevittnat köpekontraktet och alla de judeer som befann sig på vaktgården. 
JER.32.13	I deras närvaro gav jag Baruk detta uppdrag: 
JER.32.14	Så säger Herren Sebaot, Israels Gud: Tag dessa kontrakt, det förseglade köpekontraktet och det öppna, och lägg dem i ett lerkrus, så att de bevaras för framtiden. 
JER.32.15	Ty så säger Herren Sebaot, Israels Gud: Än en gång skall hus och åkrar och vingårdar köpas i detta land.
JER.32.16	Sedan jag lämnat köpekontraktet till Baruk, Nerias son, bad jag denna bön till Herren: 
JER.32.17	Ack, Herre, min Gud, du har gjort himlen och jorden med väldig makt och lyftad arm. Ingenting är omöjligt för dig, 
JER.32.18	du som visar godhet mot tusenden och som låter vedergällningen för fädernas skuld drabba också deras barn efter dem. Store och väldige Gud, Herren Sebaot är ditt namn. 
JER.32.19	Du är stor i råd och mäktig i gärningar. Du vakar över allt vad människorna företar sig, och du vedergäller var och en efter hans gärningar och efter vad hans handlingar förtjänar. 
JER.32.20	Du gjorde tecken och under i Egypten och gör så än i dag, både i Israel och bland andra folk, och du har gjort ditt namn ryktbart intill denna dag. 
JER.32.21	Du förde ditt folk Israel ut ur Egypten med tecken och under, med stark hand och lyftad arm, med fruktansvärd makt. 
JER.32.22	Du gav dem detta land som du med ed hade lovat deras fäder, ett land som flödar av mjölk och honung. 
JER.32.23	Men när de hade kommit hit och tagit det i besittning lyssnade de inte till dig och följde inte din lag; ingenting av det du hade befallt dem att göra gjorde de. Då lät du allt detta onda drabba dem. 
JER.32.24	Nu har kaldeerna kastat upp belägringsvallar för att storma staden, och den är prisgiven åt angriparna, åt svärd och svält och pest. Det du hotade med har skett, du ser det själv. 
JER.32.25	Ändå säger du till mig, Herre, min Gud: »Köp åkern och tillkalla vittnen« — och detta fastän staden är prisgiven åt kaldeerna.
JER.32.26	Herrens ord kom till Jeremia: 
JER.32.27	Jag är Herren, allt levandes Gud — finns det något som är omöjligt för mig? 
JER.32.28	Därför säger Herren så: Jag skall prisge denna stad åt kaldeerna och åt Nebukadnessar, den babyloniske kungen, och han skall inta den. 
JER.32.29	Och kaldeerna som angriper staden skall komma och sätta eld på den och bränna ner den och med den de hus på vilkas tak offereld tändes åt Baal och dryckesoffer utgöts åt andra gudar så att min vrede väcktes. 
JER.32.30	Ty folket i Israel och Juda har från sin första stund inte gjort annat än det som är ont i mina ögon. Ja, folket i Israel har ständigt väckt min vrede med vad de gjort, säger Herren. 
JER.32.31	Denna stad har gjort mig så vredgad och förbittrad, från den dag den byggdes och till denna dag, att jag skall utplåna den ur min åsyn 
JER.32.32	på grund av allt det onda som folket i Israel och Juda har gjort för att väcka min vrede, de och deras kungar, deras stormän, deras präster och profeter, männen i Juda och invånarna i Jerusalem. 
JER.32.33	De har vänt ryggen mot mig, inte ansiktet, och fastän jag gång på gång undervisat dem har de inte lyssnat och tagit varning. 
JER.32.34	De har ställt upp sina vidriga avgudar i det hus som mitt namn är utropat över och har gjort det orent. 
JER.32.35	De har byggt offerplatser åt Baal i Ben-Hinnoms dal och offrat sina söner och döttrar till Molok, fastän jag aldrig befallt dem detta och aldrig tänkt att de skulle göra något så avskyvärt. Så förledde de Juda till synd.
JER.32.36	Därför säger nu Herren, Israels Gud, om denna stad som ni påstår vara prisgiven åt den babyloniske kungen, åt svärd och svält och pest: 
JER.32.37	Jag skall samla in dem från alla de länder dit jag fördrivit dem i min vrede, mitt ursinne och vilda raseri, och jag skall föra dem tillbaka hit och låta dem bo i trygghet. 
JER.32.38	Och de skall vara mitt folk och jag skall vara deras Gud. 
JER.32.39	Jag skall ge dem en enda vilja och en enda väg: att alltid frukta mig, så att det går väl för dem och för deras barn efter dem. 
JER.32.40	Och jag skall sluta ett evigt förbund med dem och lova att aldrig överge dem och alltid visa dem godhet. Jag skall fylla deras hjärtan med fruktan och vördnad för mig, så att de aldrig vänder sig ifrån mig. 
JER.32.41	Det skall vara min glädje att visa dem godhet, och av hela mitt hjärta och hela min själ skall jag i trofasthet plantera dem här i landet.
JER.32.42	Ty så säger Herren: Liksom jag har låtit denna stora olycka drabba detta folk skall jag också skänka dem allt det goda jag har utlovat. 
JER.32.43	Åkrar skall åter köpas i detta land som ni påstår vara ödelagt, tomt på människor och djur, prisgivet åt kaldeerna. 
JER.32.44	Åkrar skall köpas för pengar, man skall skriva köpebrev och försegla dem och tillkalla vittnen i Benjamins land, i Jerusalems omgivningar, i Judas städer, i städerna i bergsbygden och i Låglandet och i Negev. Ty jag skall vända deras öde, säger Herren.
JER.33.1	Herrens ord kom till Jeremia en andra gång, medan han ännu satt inspärrad på vaktgården: 
JER.33.2	Så säger Herren, han som har gjort jorden, som danat den och gett den fast form, han vars namn är Herren: 
JER.33.3	Ropa till mig och jag skall svara dig och låta dig höra om stora ting, hemligheter du inte känner. 
JER.33.4+JER.33.5	Ty så säger Herren, Israels Gud, om husen i denna stad och om judakungarnas palats som raserats [---] och fyllts med liken av de människor som jag dräpt i min vrede och mitt raseri och som var så onda att jag dolde mitt ansikte för denna stad: 
JER.33.6	Jag skall skänka läkedom och bot, jag skall bota dem och de skall få njuta fredens och trygghetens rikedomar. 
JER.33.7	Jag skall vända Judas öde och Israels öde och bygga upp dem igen så som de en gång var. 
JER.33.8	Jag skall rena dem från all den synd de begått mot mig och jag skall förlåta dem alla de synder de begått och förövat mot mig. 
JER.33.9	Och staden skall bli mig till glädje och berömmelse, till pris och ära inför alla jordens folk, när de får höra om allt det goda jag gjort för den. De kommer att bäva och darra inför all den lycka och välgång som jag skänkt staden.
JER.33.10	Så säger Herren: I denna trakt, som ni säger är förhärjad och tom på människor och djur, i Judas städer och på Jerusalems gator, som ligger öde och folktomma, utan människor, utan djur, 
JER.33.11	här skall ännu en gång höras glada röster, jubelrop och bröllopsglädje, rop från dem som bär fram tackoffer i Herrens hus: »Tacka Herren Sebaot, ty Herren är god, evigt varar hans nåd.« Jag skall vända landets öde, och det skall bli som det en gång var, säger Herren.
JER.33.12	Så säger Herren Sebaot: Denna trakt som är förhärjad, tom på människor och djur, och alla dess städer skall åter ha betesmarker där herdar låter fåren vila. 
JER.33.13	I bergsbygdens städer, i Låglandets och i Negevs städer, i Benjamins land, i Jerusalems omgivningar och i Judas städer skall herdar än en gång räkna in sina får, säger Herren.
JER.33.14	Det skall komma en tid, säger Herren, då jag skall uppfylla det löfte jag har givit Israels folk och Judas folk. 
JER.33.15	När den tiden och den dagen kommer skall jag låta ett rättfärdigt skott växa ur Davids stam. Han skall skapa rätt och rättfärdighet i landet. 
JER.33.16	När den tiden kommer skall Juda räddas och Jerusalem leva i trygghet, och detta skall vara stadens namn: Herren vår rättfärdighet. 
JER.33.17	Ty så säger Herren: Aldrig skall det saknas en man av Davids ätt på Israels tron. 
JER.33.18	Och aldrig skall det saknas levitiska präster som inför mig dagligen offrar brännoffer och bränner matoffer och frambär slaktoffer.
JER.33.19	Herrens ord kom till Jeremia: 
JER.33.20	Så säger Herren: Först när ni har upphävt mitt förbund med dagen och mitt förbund med natten, så att dag och natt inte kommer som de skall, 
JER.33.21	först då skall också mitt förbund med min tjänare David upphävas, så att det inte längre finns en ättling till honom på kungatronen, och likaså mitt förbund med levitprästerna som tjänar mig. 
JER.33.22	Som stjärnorna på himlen som inte kan räknas, som sanden vid havet som inte kan mätas, så talrika skall jag göra min tjänare Davids ättlingar, och likaså leviterna som gör tjänst åt mig.
JER.33.23	Herrens ord kom till Jeremia: 
JER.33.24	Har du inte märkt vad folket säger: »De två släkter som Herren utvalde, dem har han förkastat.« De föraktar mitt folk och räknar det inte längre som ett folk. 
JER.33.25	Så säger Herren: Lika säkert som jag har skapat dag och natt och fastställt ordningen för himmel och jord, 
JER.33.26	lika säkert kommer jag att hålla fast vid ättlingarna till Jakob och till min tjänare David. Jag kommer alltid att sätta någon av hans ättlingar till härskare över Abrahams, Isaks och Jakobs ätt. Ty jag skall vända deras öde och förbarma mig över dem.
JER.34.1	Detta är det ord som kom till Jeremia från Herren, när kung Nebukadnessar av Babylonien angrep Jerusalem och dess lydstäder med hela sin här, med alla de riken på jorden som löd under hans välde och med alla folk: 
JER.34.2	Så säger Herren, Israels Gud: Gå till kung Sidkia av Juda och säg till honom: Så säger Herren: Jag skall prisge denna stad åt den babyloniske kungen, och han skall bränna ner den. 
JER.34.3	Du skall inte undkomma honom, du skall tas till fånga och falla i hans hand. Du skall stå till svars inför den babyloniske kungen, öga mot öga och ansikte mot ansikte, och du skall föras till Babylon. 
JER.34.4	Men hör Herrens ord, kung Sidkia av Juda: Så säger Herren om dig: Du skall inte dö för svärd. 
JER.34.5	Du skall dö i frid, och eldar skall tändas till din ära liksom eldar tändes för dina förfäder, de kungar som regerade före dig. Man skall hålla dödsklagan över dig och ropa: »Ack, herre!« Jag har talat, säger Herren.
JER.34.6	Profeten Jeremia sade allt detta till Sidkia, kungen av Juda, i Jerusalem. 
JER.34.7	Det var när den babyloniske kungens här angrep Jerusalem och de städer i Juda som fanns kvar, Lakish och Aseka. Dessa var de enda befästa städer i Juda som ännu höll stånd.
JER.34.8	Detta är det ord som kom till Jeremia från Herren sedan kung Sidkia hade slutit ett avtal med Jerusalems befolkning om att kungöra frigivning av slavarna. 
JER.34.9	Var och en skulle frige sina hebreiska slavar, manliga som kvinnliga; ingen skulle hålla en judeisk landsman som slav. 
JER.34.10	Alla som hade ingått avtalet, både stormännen och folket, rättade sig efter detta och frigav sina slavar och slavinnor. De höll dem inte längre som slavar utan gick med på att släppa dem fria. 
JER.34.11	Men efteråt ändrade de sig och tog tillbaka de slavar och slavinnor som de hade frigett och tvingade dem att bli slavar igen. 
JER.34.12	Då kom detta ord till Jeremia från Herren: 
JER.34.13	Så säger Herren, Israels Gud: Jag slöt ett förbund med era fäder när jag förde dem ut ur Egypten, ut ur slavlägret. Jag sade: 
JER.34.14	Vart sjunde år skall var och en av er frige de hebreiska landsmän som har sålt sig till er; när de har tjänat er i sex år skall ni frige dem. Men era fäder lyssnade inte på mig, de lydde mig inte. 
JER.34.15	Nyss ändrade ni er och gjorde det som är rätt i mina ögon när ni kungjorde frigivning av era landsmän och slöt ett avtal inför mig i det hus som mitt namn är utropat över. 
JER.34.16	Men sedan har ni ändrat er igen och vanhelgat mitt namn. Alla har ni tagit tillbaka de slavar och slavinnor som ni skänkt friheten, ni har tvingat dem att åter bli era slavar. 
JER.34.17	Därför säger Herren så: Ni har inte lytt mig. Ni har inte släppt era bröder och landsmän. Därför skall jag släppa lös svärd och pest och svält mot er, säger Herren, jag skall göra er till en skräckbild för alla riken på jorden. 
JER.34.18	De män som har brutit mitt förbund och inte uppfyllt villkoren i det förbund de slöt inför mig skall jag behandla som kalven de högg mitt itu för att sedan gå fram mellan styckena. 
JER.34.19	Stormännen i Juda och i Jerusalem, hovmännen och prästerna och hela folket i landet som gick fram mellan kalvens två delar, 
JER.34.20	dem skall jag utlämna åt deras motståndare och dödsfiender, och deras lik skall bli till föda åt himlens fåglar och markens djur. 
JER.34.21	Och kung Sidkia av Juda och hans stormän skall jag utlämna åt deras motståndare och dödsfiender, åt den babyloniske kungens här, som nu har dragit bort härifrån. 
JER.34.22	Nu befaller jag dem, säger Herren, att återvända till denna stad. De skall angripa den, och de skall erövra den och bränna ner den, och städerna i Juda skall jag göra till en ödemark där ingen kan bo.
JER.35.1	Detta är det ord som kom till Jeremia från Herren, då Jojakim, Josias son, var kung över Juda: 
JER.35.2	Gå till rekaviterna och tala med dem, ta med dem till Herrens hus, till en av kamrarna där och ge dem vin att dricka. 
JER.35.3	Då tog jag med mig Jaasanja, son till Jeremia, son till Havassinja, och hans bröder, hans söner och alla de andra rekaviterna. 
JER.35.4	Jag förde dem till Herrens hus, till den kammare som tillhörde sönerna till gudsmannen Hanan, Jigdaljas son, den som ligger intill stormännens kammare ovanför den som tillhörde tröskelväktaren Maaseja, Shallums son.
JER.35.5	Jag satte fram fyllda vinkrus och bägare för rekaviterna och uppmanade dem att dricka. 
JER.35.6	Men de svarade: »Vi dricker inte vin. Vår förfader Jonadav, Rekavs son, har förbjudit oss det. Han sade: ’Ni och era efterkommande skall aldrig någonsin dricka vin. 
JER.35.7	Ni skall inte bygga hus, ni skall inte så säd, och vingårdar skall ni inte anlägga eller äga. I tält skall ni bo i hela ert liv. Då får ni leva länge på den mark där ni nu bor.’ 
JER.35.8	Och vi har åtlytt allt vad vår förfader Jonadav, Rekavs son, befallde oss: vi dricker aldrig vin, varken vi eller våra hustrur eller våra söner och döttrar. 
JER.35.9	Vi bygger oss inga hus och vi äger varken vingårdar, åkrar eller säd. 
JER.35.10	Vi bor i tält, vi gör lydigt allt vad vår förfader Jonadav befallde oss. 
JER.35.11	Men när kung Nebukadnessar av Babylonien ryckte in i landet sade vi: ’Låt oss flytta till Jerusalem, undan kaldeernas och arameernas härar.’ Och så bosatte vi oss i Jerusalem.«
JER.35.12	Herrens ord kom till Jeremia: 
JER.35.13	Så säger Herren Sebaot, Israels Gud: Gå till männen i Juda och till invånarna i Jerusalem och säg till dem: Skall ni aldrig ta varning och lyda mina befallningar, säger Herren. 
JER.35.14	Jonadav, Rekavs son, förbjöd sina efterkommande att dricka vin, och det förbudet iakttas än. Intill denna dag dricker de inte vin utan lyder sin förfaders befallning. Men när jag gång på gång har talat till er har ni inte velat lyda. 
JER.35.15	Gång på gång har jag sänt mina tjänare profeterna till er och sagt: Lämna er onda väg och gör det goda! Följ inte andra gudar och tjäna dem inte, så skall ni få bo på den mark som jag gav åt er och åt era fäder. Men ni lydde inte, ni lyssnade inte på mig. 
JER.35.16	Jonadavs, Rekavs sons, efterkommande iakttar sin förfaders befallning. Men detta folk har inte lyssnat på mig. 
JER.35.17	Därför säger Herren, härskarornas Gud, Israels Gud: Allt det onda jag har hotat med skall jag låta drabba Juda och alla Jerusalems invånare. Jag talade till dem, och de lyssnade inte. Jag kallade på dem, och de svarade inte.
JER.35.18	Till rekaviterna sade Jeremia: Så säger Herren Sebaot, Israels Gud: Ni har lytt er förfader Jonadav, rättat er efter hans befallningar och gjort allt han ålagt er. 
JER.35.19	Därför säger Herren Sebaot, Israels Gud: Aldrig skall den dag komma då inte en ättling till Jonadav, Rekavs son, gör tjänst inför mig.
JER.36.1	Under Jojakims, Josias sons, fjärde regeringsår i Juda kom detta ord till Jeremia från Herren: 
JER.36.2	Tag en bokrulle och skriv ner allt vad jag har talat till dig om Israel och om Juda och om de andra folken från den dag jag först talade till dig på Josias tid intill denna dag. 
JER.36.3	Kanske kommer alla i Juda att lämna sin onda väg när de får höra vilka olyckor jag tänker utsätta dem för. Då skall jag förlåta deras synd och skuld. — 
JER.36.4	Jeremia kallade då till sig Baruk, Nerias son, och efter Jeremias diktamen skrev Baruk ner i en bokrulle allt vad Herren hade talat till honom.
JER.36.5	Jeremia gav Baruk detta uppdrag: »Själv är jag förhindrad att gå till Herrens hus. 
JER.36.6	Men du skall gå dit, och ur den rulle du skrev efter min diktamen skall du läsa Herrens ord för folket som är i Herrens hus på fastedagen, liksom för alla som kommit dit från städerna i Juda. 
JER.36.7	Kanske ber de då Herren om nåd och lämnar sin onda väg, ty stor är den vrede som Herren har hotat detta folk med.« 
JER.36.8	Och Baruk, Nerias son, gjorde som profeten Jeremia hade befallt honom: i Herrens hus läste han ur bokrullen Herrens ord. 
JER.36.9	Under Jojakims, Josias sons, femte regeringsår i Juda, i nionde månaden, samlades alla Jerusalems invånare och alla som kom från städerna i Juda till en fasta inför Herren i Jerusalem. 
JER.36.10	Ur bokrullen läste Baruk då upp Jeremias ord för allt folket i Herrens hus; det skedde i den kammare som tillhörde sekreteraren Gemarja, Shafans son, vid den övre förgården, nära ingången till den nya porten till Herrens hus.
JER.36.11	När Mika, son till Gemarja, son till Shafan, hörde Herrens ord läsas upp ur bokrullen 
JER.36.12	gick han ner till kungens palats, till sekreterarens kammare. Där satt alla stormännen: sekreteraren Elishama, Delaja, Shemajas son, Elnatan, Akbors son, Gemarja, Shafans son, Sidkia, Hananjas son, och de andra stormännen. 
JER.36.13	För dem berättade Mika allt han hade hört Baruk läsa ur bokrullen inför folket.
JER.36.14	Stormännen sände då Jehudi, son till Netanja, son till Shelemja, son till Kushi, för att säga till Baruk: »Tag rullen du läste ur för folket och kom hit!« Och Baruk, Nerias son, tog rullen och gick till dem. 
JER.36.15	»Sätt dig ner och läs den för oss«, bad de honom, och Baruk läste för dem. 
JER.36.16	När de fick höra vad som stod där såg de förskräckta på varandra och sade: »Det här måste vi tala om för kungen!« 
JER.36.17	Och de frågade Baruk: »Tala nu om för oss: hur kom det sig att du skrev ner allt detta?« 
JER.36.18	Baruk svarade: »Jeremia dikterade det för mig, och jag skrev ner det med bläck i bokrullen.« 
JER.36.19	Stormännen sade till Baruk: »Gå och göm er, du och Jeremia, och låt ingen få veta var ni finns!« 
JER.36.20	De lämnade rullen i förvar i sekreteraren Elishamas kammare och gick till kungen på borggården och berättade allt för honom.
JER.36.21	Kungen skickade då Jehudi efter rullen, och han hämtade den i sekreteraren Elishamas kammare. Sedan läste Jehudi upp den för kungen och för alla stormännen i hans uppvaktning. 
JER.36.22	Eftersom det var den nionde månaden var kungen i vinterhuset, och elden brann i kolpannan framför honom. 
JER.36.23	När Jehudi hade läst tre eller fyra spalter skar kungen av dem med skrivarkniven och kastade dem i den brinnande kolpannan, tills hela rullen hade bränts upp. 
JER.36.24	Varken kungen eller hans män blev förfärade när de hörde det som lästes upp, de rev inte sönder sina kläder. 
JER.36.25	Och trots att Elnatan och Delaja och Gemarja vädjade till kungen att inte bränna upp rullen, lyssnade han inte på dem. 
JER.36.26	Kungen gav prins Jerachmeel, Seraja, Asriels son, och Shelemja, Avdeels son, order att gripa skrivaren Baruk och profeten Jeremia. Men Herren hade gömt dem.
JER.36.27	Sedan kungen hade bränt upp rullen med allt vad Baruk hade skrivit efter Jeremias diktamen kom Herrens ord till Jeremia: 
JER.36.28	Tag en ny rulle, och skriv ner allt det som stod i den första rullen, den som kung Jojakim av Juda brände upp. 
JER.36.29	Och till kung Jojakim av Juda skall du säga: Så säger Herren: Du brände upp rullen och sade: »Hur kan du skriva att den babyloniske kungen skall komma och ödelägga det här landet och utrota både människor och djur?« 
JER.36.30	Därför säger Herren så om kung Jojakim av Juda: Aldrig skall en ättling till honom sitta på Davids tron. Hans lik skall ligga utslängt i dagens hetta och nattens köld. 
JER.36.31	Och jag skall straffa honom och hans ättlingar och hans hov för deras synd. Allt det onda som jag hotat dem med skall jag låta drabba dem och invånarna i Jerusalem och männen i Juda, ty de har inte lyssnat.
JER.36.32	Jeremia tog då en ny rulle och gav den till skrivaren Baruk, Nerias son. Och efter Jeremias diktamen skrev han ner allt det som stått i den bokrulle som kung Jojakim av Juda brände upp. Dessutom tillfogades mycket annat av samma slag.
JER.37.1	Sidkia, Josias son, efterträdde Konja, Jojakims son, på tronen. Det var kung Nebukadnessar av Babylonien som gjorde honom till kung över Juda. 
JER.37.2	Varken han eller hans hov eller folket i landet lyssnade till de ord Herren hade talat genom profeten Jeremia.
JER.37.3	Kung Sidkia sände Jukal, Shelemjas son, och prästen Sefanja, Maasejas son, till profeten Jeremia med uppmaningen: »Be för oss till Herren, vår Gud!« 
JER.37.4	Jeremia kunde då röra sig fritt bland folket; han hade ännu inte satts i fängelse. 
JER.37.5	Faraos här hade marscherat upp från Egypten, och när kaldeerna, som belägrade Jerusalem, fått rapport om detta hade de dragit sig tillbaka från staden. 
JER.37.6	Då kom Herrens ord till profeten Jeremia: 
JER.37.7	Så säger Herren, Israels Gud: Ni skall svara kungen av Juda, som har sänt er till mig för att få besked: Faraos här, som ryckt ut för att undsätta er, kommer att återvända hem till Egypten. 
JER.37.8	Kaldeerna skall komma tillbaka. De skall angripa denna stad, de skall erövra den och bränna ner den. 
JER.37.9	Så säger Herren: Intala er inte att kaldeerna kommer att dra bort från er. Det kommer de inte att göra. 
JER.37.10	Även om ni besegrade hela den kaldeiska här som strider mot er, så att bara några sårade låg kvar i sina tält, så skulle dessa resa sig och bränna ner denna stad.
JER.37.11	När kaldeerna inför hotet från faraos här hade dragit sig tillbaka från Jerusalem 
JER.37.12	tänkte Jeremia lämna staden och bege sig till Benjamins område för att dela ett arv med sina släktingar där. 
JER.37.13	Men när han kom till Benjaminporten stod där som vakthavande befäl en man som hette Jiria, son till Shelemja, son till Hananja. Han grep profeten Jeremia och sade: »Du tänker gå över till kaldeerna!« 
JER.37.14	Jeremia svarade: »Det är lögn! Jag tänker inte gå över till kaldeerna.« Men Jiria brydde sig inte om vad Jeremia sade utan grep honom och förde honom till stormännen. 
JER.37.15	Stormännen blev rasande på Jeremia, de lät prygla honom och satte honom i häkte i sekreteraren Jonatans hus, som hade gjorts till fängelse. 
JER.37.16	Så hamnade Jeremia i fängelsehålan, i valven, och där fick han sitta länge.
JER.37.17	Men kung Sidkia lät hämta honom och frågade i hemlighet ut honom i sitt palats. »Har det kommit något ord från Herren?« sade kungen. »Ja«, svarade Jeremia, »du skall falla i den babyloniske kungens händer.« 
JER.37.18	Och Jeremia frågade kung Sidkia: »Vad har jag gjort dig och dina män och detta folk för ont, eftersom ni har satt mig i fängelse? 
JER.37.19	Och var är de nu, era profeter som profeterade för er att den babyloniske kungen inte skulle angripa er och detta land? 
JER.37.20	Nu ber jag dig att lyssna till mig, min herre och konung: jag bönfaller dig att inte skicka mig tillbaka till sekreteraren Jonatans hus. Låt mig inte dö där.« 
JER.37.21	Då befallde kung Sidkia att Jeremia skulle förpassas till vaktgården. Där fick han en brödkaka om dagen från bagarnas gata, så länge det fanns bröd kvar i staden. Och Jeremia fick stanna på vaktgården.
JER.38.1	Shefatja, Mattans son, Gedalja, Pashchurs son, Jukal, Shelemjas son, och Pashchur, Malkias son, hörde vad Jeremia sade till folket: 
JER.38.2	Så säger Herren: Den som stannar kvar i denna stad skall dö genom svärd och svält och pest. Men den som går över till kaldeerna, han kommer undan med livet, han får leva. 
JER.38.3	Så säger Herren: Denna stad skall falla i händerna på den babyloniske kungens här, och han skall inta den. 
JER.38.4	Då sade stormännen till kungen: »Den mannen måste dö, för han sprider modlöshet bland soldaterna som är kvar här i staden och bland hela befolkningen när han talar till dem som han gör. Den mannen strävar inte efter folkets väl utan efter dess olycka.« 
JER.38.5	Kung Sidkia svarade: »Ni får göra som ni vill med honom.« Kungen var maktlös mot dem. 
JER.38.6	Då tog de Jeremia och kastade honom i prins Malkias brunn på vaktgården. De firade ner Jeremia med rep. I brunnen fanns inget vatten, bara gyttja, och Jeremia sjönk ner i gyttjan.
JER.38.7	Nubiern Eved-Melek, en hovman som befann sig i kungapalatset, fick höra att de hade kastat Jeremia i brunnen. Kungen satt då i Benjaminporten, 
JER.38.8	och Eved-Melek lämnade kungapalatset för att gå och tala med kungen: 
JER.38.9	»Min herre och konung, det som dessa män har gjort mot profeten Jeremia är ett svårt brott. De har kastat honom i brunnen, och där kommer han att svälta ihjäl. Det finns ju inte längre något bröd i staden.«
JER.38.10	Kungen gav då nubiern Eved-Melek denna befallning: »Ta med dig tre män härifrån och dra upp profeten Jeremia ur brunnen innan han dör.« 
JER.38.11	Eved-Melek tog med sig männen till klädkammaren i kungapalatsets förråd. Där hämtade de trasor av gamla utslitna kläder och firade ner dem till Jeremia i brunnen med rep. 
JER.38.12	Nubiern Eved-Melek ropade till Jeremia: »Lägg klädtrasorna i armhålorna, under repen!« Jeremia gjorde så, 
JER.38.13	och de drog upp honom med repen ur brunnen. Men Jeremia måste stanna på vaktgården.
JER.38.14	Kung Sidkia skickade efter profeten Jeremia och lät hämta honom till sig vid tredje ingången till Herrens hus. Och kungen sade till Jeremia: »Jag vill fråga dig en sak, dölj ingenting för mig.« 
JER.38.15	Jeremia svarade Sidkia: »Talar jag om något för dig kommer du säkert att döda mig, och ger jag dig ett råd kommer du inte att lyssna.« 
JER.38.16	Då gav kung Sidkia i hemlighet Jeremia ett löfte och svor: »Så sant Herren lever, han som skänkt oss detta liv: jag skall inte döda dig eller utlämna dig till dem som är ute efter ditt liv.« 
JER.38.17	Jeremia sade till Sidkia: »Så säger Herren, härskarornas Gud, Israels Gud: Om du ger dig åt den babyloniske kungens befälhavare skall du få leva, och denna stad skall inte brännas ner; du och din familj skall få leva. 
JER.38.18	Men om du inte ger dig åt den babyloniske kungens befälhavare skall denna stad falla i kaldeernas händer, och de skall bränna ner den. Och du själv skall inte komma undan.« 
JER.38.19	Kung Sidkia sade till Jeremia: »Jag är rädd för de judeer som har gått över till kaldeerna, att jag skall bli utlämnad till dem och att de skall misshandla mig.« 
JER.38.20	Jeremia svarade: »Det kommer inte att ske. Lyssna nu till Herrens röst, till vad jag har att säga dig, så skall allt gå dig väl och du skall få leva. 
JER.38.21	Men om du vägrar att ge dig, så är detta vad Herren har uppenbarat för mig: 
JER.38.22	Alla kvinnor som är kvar i judakungens palats skall föras ut till den babyloniske kungens befälhavare, och de skall klaga:
JER.38.22	Dina vänner har förlett dig
JER.38.22	och fått makt över dig.
JER.38.22	När dina fötter sjunkit ner i dyn
JER.38.22	vänder de dig ryggen.
JER.38.23	Alla dina kvinnor och dina barn skall föras ut till kaldeerna, och själv skall du inte komma undan. Du skall bli den babyloniske kungens fånge, och denna stad skall brännas ner.«
JER.38.24	Sidkia sade till Jeremia: »Röj inte vårt samtal för någon, då riskerar du livet. 
JER.38.25	Om stormännen får reda på att jag har talat med dig kommer de till dig och säger: Berätta för oss vad du sade till kungen, dölj inget för oss, för då dödar vi dig! Berätta också vad kungen sade till dig! 
JER.38.26	Då skall du svara dem: Jag bönföll kungen att han inte skulle skicka tillbaka mig till Jonatans hus för att dö där.«
JER.38.27	Alla stormännen kom till Jeremia och frågade ut honom, men han svarade så som kungen hade befallt. Då lämnade de honom i fred, eftersom ingen hade hört vad som sagts. 
JER.38.28	Så fick Jeremia stanna på vaktgården ända till dess Jerusalem blev intaget.
JER.39.1	under kung Sidkias nionde regeringsår i Juda, i tionde månaden, hade den babyloniske kungen Nebukadnessar och hela hans här kommit och belägrat Jerusalem, 
JER.39.2	och under Sidkias elfte regeringsår, på nionde dagen i fjärde månaden, hade staden stormats — 
JER.39.3	då kom den babyloniske kungens alla befälhavare och slog sig ner i Mittporten: det var fältmarskalken Nergalsareser, hovmarskalken Nebusarsekim, generalen Nergalsareser och den babyloniske kungens alla övriga befälhavare. 
JER.39.4	När kung Sidkia av Juda och hans soldater fick se dem flydde de, och under natten lämnade de staden genom den kungliga trädgården och en port mellan de båda murarna. Kungen tog vägen mot Jordandalen, 
JER.39.5	men den kaldeiska hären förföljde dem och hann upp Sidkia i öknen vid Jeriko. De grep honom och förde honom till Nebukadnessar, den babyloniske kungen, i Rivla i Hamat, och där rannsakades han. 
JER.39.6	Den babyloniske kungen lät i Rivla avrätta Sidkias söner inför hans ögon. Alla förnäma män i Juda lät den babyloniske kungen också avrätta. 
JER.39.7	Därefter lät han sticka ut ögonen på Sidkia. Han slog honom i bojor och förde honom till Babylon. 
JER.39.8	Kungens palats och invånarnas hus brände kaldeerna ner, och de rev ner Jerusalems murar. 
JER.39.9	De soldater som var kvar i staden och de som deserterat fördes bort till Babylonien av gardesbefälhavaren Nebusaradan, liksom de kvarvarande hantverkarna. 
JER.39.10	Endast några av de fattigaste, som ingenting ägde, lämnade gardesbefälhavaren Nebusaradan kvar i Juda; samtidigt gav han dem vingårdar och åkrar.
JER.39.11	Nebukadnessar, kungen av Babylonien, gav gardesbefälhavaren Nebusaradan följande befallning i fråga om Jeremia: 
JER.39.12	»Ta hand om honom och vaka över honom. Gör honom inget ont, låt honom få vad han önskar.« 
JER.39.13	Gardesbefälhavaren Nebusaradan, hovmarskalken Nebushasban, generalen Nergalsareser och den babyloniske kungens alla övriga befälhavare 
JER.39.14	lät då hämta Jeremia från vaktgården. De överlämnade honom till Gedalja, son till Achikam, Shafans son, för att denne skulle föra honom hem. Så fick han bo bland folket.
JER.39.15	Till Jeremia kom Herrens ord, medan han satt inspärrad på vaktgården: 
JER.39.16	Gå till nubiern Eved-Melek och säg: Så säger Herren Sebaot, Israels Gud: Se, jag skall låta mina ord mot denna stad gå i uppfyllelse, jag skall bringa den olycka och inte lycka, och det skall ske i din åsyn den dagen. 
JER.39.17	Men dig skall jag rädda den dagen, säger Herren. Du skall inte falla i händerna på dem du fruktar, 
JER.39.18	utan jag skall låta dig komma undan. Du skall inte falla för svärdet, du skall komma undan med livet därför att du har förtröstat på mig, säger Herren.
JER.40.1	Detta är det ord som kom till Jeremia från Herren sedan gardesbefälhavaren Nebusaradan hade släppt honom fri i Rama; han hade låtit hämta Jeremia, som fjättrad i bojor befann sig bland de fångar från Jerusalem och Juda som skulle deporteras till Babylonien.
JER.40.2	När gardesbefälhavaren hade hämtat Jeremia sade han till honom: »Herren, din Gud, har hotat denna plats med olycka, 
JER.40.3	och det hotet har Herren nu verkställt. Ni syndade mot Herren och lyssnade inte till honom. Därför har detta drabbat er. 
JER.40.4	Nu befriar jag dig från bojorna du bär. Vill du följa med mig till Babylonien, så gör det. Jag skall beskydda dig. Vill du inte följa med mig till Babylonien, så behöver du inte. Hela landet ligger öppet för dig 
JER.40.5	om du föredrar att stanna. Du kan vända tillbaka till Gedalja, son till Achikam, Shafans son, som den babyloniske kungen har gjort till ståthållare över städerna i Juda, och stanna hos honom och folket där, eller också kan du gå vart du vill.« Gardesbefälhavaren gav Jeremia färdkost och en gåva och lät honom gå. 
JER.40.6	Jeremia begav sig till Gedalja, Achikams son, i Mispa och stannade hos honom och dem som var kvar i landet.
JER.40.7	Befälhavarna för trupperna på landsbygden och deras män fick höra att den babyloniske kungen hade gjort Gedalja, Achikams son, till ståthållare i landet och gett honom ansvaret för män, kvinnor och barn, de fattiga som inte hade förts bort till Babylonien. 
JER.40.8	De begav sig då med sina män till Gedalja i Mispa. Det var Ismael, Netanjas son, Jochanan och Jonatan, Kareachs söner, Seraja, Tanchumets son, sönerna till Ofaj från Netofa och Jesanja, son till en man från Maaka. 
JER.40.9	Gedalja, son till Achikam, Shafans son, gav dem alla sitt ord på att de utan fruktan kunde underkasta sig kaldeerna. »Stanna här i landet och tjäna den babyloniske kungen«, sade han. »Då går det er väl. 
JER.40.10	Jag tänker själv stanna i Mispa för att stå till tjänst åt de kaldeer som kommer till oss. Lägg upp förråd av vin och frukt och olja, och stanna i de städer ni tagit i besittning.« 
JER.40.11	Också alla de judeer som befann sig i Moab eller hos ammoniterna, i Edom eller i andra länder fick höra att den babyloniske kungen hade låtit några av judeerna bli kvar i Juda och att han hade gjort Gedalja, son till Achikam, Shafans son, till ståthållare över dem. 
JER.40.12	Alla dessa judeer återvände då från de platser dit de skingrats och kom till Juda, till Gedalja i Mispa. De samlade stora mängder vin och frukt.
JER.40.13	Jochanan, Kareachs son, och befälhavarna för trupperna på landsbygden kom till Gedalja i Mispa, 
JER.40.14	och de sade till honom: »Du vet väl att ammoniternas kung Baalis har sänt Ismael, Netanjas son, för att mörda dig?« Men Gedalja, Achikams son, trodde dem inte. 
JER.40.15	Jochanan, Kareachs son, sade då i hemlighet till Gedalja: »Låt mig gå och döda Ismael, Netanjas son! Ingen kommer att få veta något. Annars dödar han dig, och då skingras alla de judeer som har samlats kring dig, och det som är kvar av Juda går under.« 
JER.40.16	Men Gedalja, Achikams son, svarade honom: »Nej, gör inte det! Vad du säger om Ismael är inte sant.«
JER.41.1	I den sjunde månaden kom Ismael, son till Netanja, Elishamas son, en man av kunglig börd, med tio man till Gedalja, Achikams son, i Mispa. Medan de åt tillsammans 
JER.41.2	reste sig Ismael, Netanjas son, och hans tio män och stack med sina svärd ner Gedalja, son till Achikam, Shafans son, som den babyloniske kungen hade gjort till ståthållare i landet. 
JER.41.3	Ismael mördade också alla de judeer som var hos honom, hos Gedalja, i Mispa, liksom de kaldeiska soldater som befann sig där.
JER.41.4	Dagen efter mordet på Gedalja, innan det ännu blivit känt, 
JER.41.5	kom åttio män från Shekem, Shilo och Samaria. De hade rakat av sig skägget, rivit sönder kläderna och ristat sig blodiga. Med sig hade de matoffer och rökelse som de skulle frambära i Herrens hus. 
JER.41.6	Ismael, Netanjas son, gick dem till mötes utanför Mispa, och han grät där han gick. När han mötte dem sade han: »Kom med till Gedalja, Achikams son!« 
JER.41.7	Men när de kom in i staden slog Ismael, Netanjas son, och hans män ihjäl dem och kastade dem i en brunn. 
JER.41.8	Men bland dem fanns tio män som sade till Ismael: »Döda oss inte! Vi har gömt undan förråd av vete och korn, olja och honung ute på landet.« Då hejdade han sig och lät bli att döda dem med de andra. 
JER.41.9	Brunnen där Ismael kastade liken av de män han huggit ner var den stora brunn som kung Asa hade låtit gräva inför hotet från Basha, Israels kung. Den fyllde nu Ismael, Netanjas son, med dräpta män. 
JER.41.10	Ismael tillfångatog resten av folket som befann sig i Mispa, kungadöttrarna och alla de andra som blivit kvar där, och över vilka gardesbefälhavaren Nebusaradan hade gjort Gedalja, Achikams son, till ståthållare. Ismael, Netanjas son, tog dem till fånga och bröt upp för att bege sig till ammoniterna.
JER.41.11	Jochanan, Kareachs son, och befälhavarna som var hos honom fick höra om det illdåd som Ismael, Netanjas son, hade begått. 
JER.41.12	De drog ut med alla sina män för att kämpa mot Ismael, Netanjas son, och de träffade på honom vid den stora dammen i Givon. 
JER.41.13	När de som var hos Ismael fick se Jochanan, Kareachs son, och de andra befälhavarna blev de glada. 
JER.41.14	Alla de som Ismael hade fört bort som fångar från Mispa slöt sig nu till Jochanan, Kareachs son. 
JER.41.15	Ismael, Netanjas son, lyckades tillsammans med åtta man undkomma Jochanan och begav sig till ammoniterna.
JER.41.16	Jochanan, Kareachs son, och befälhavarna som var hos honom tog med sig resten av folket, alla som Ismael, Netanjas son, hade fört bort från Mispa som fångar, efter att ha mördat Gedalja, Achikams son: soldater och kvinnor och barn och hovmän som han hade hämtat tillbaka från Givon. 
JER.41.17	De gav sig av, och i Gerut Kimham nära Betlehem stannade de för att sedan fortsätta till Egypten, 
JER.41.18	undan kaldeerna. De var rädda för dem, eftersom Ismael, Netanjas son, hade mördat Gedalja, Achikams son, som den babyloniske kungen hade gjort till ståthållare i landet.
JER.42.1	Alla befälhavarna, bland dem Jochanan, Kareachs son, och Asarja, Hoshajas son, och hela folket, från den störste till den minste, 
JER.42.2	vände sig till profeten Jeremia och sade: »Vi bönfaller dig att be till Herren, din Gud, för alla oss som finns kvar. Vi var många, men som du själv ser är vi bara några få kvar. 
JER.42.3	Be Herren, din Gud, att tala om för oss vart vi skall gå och vad vi skall göra.« 
JER.42.4	Profeten Jeremia svarade dem: »Ja, jag skall göra som ni har sagt och be till Herren, er Gud, och allt vad Herren svarar skall jag berätta för er. Jag skall inte förtiga något.« 
JER.42.5	Då sade de till Jeremia: »Herren är vårt vittne. Vi lovar att rätta oss efter det besked Herren, din Gud, sänder oss genom dig. 
JER.42.6	Det må vara bra eller dåligt, vi skall lyda Herren, vår Gud, som vi sänder dig till. Så skall det gå oss väl när vi lyder Herren, vår Gud.«
JER.42.7	Efter tio dagar kom Herrens ord till Jeremia. 
JER.42.8	Då kallade han till sig Jochanan, Kareachs son, och befälhavarna som var hos honom och hela folket, från den störste till den minste, 
JER.42.9	och sade till dem: »Så säger Herren, Israels Gud, som ni sände mig till med era böner: 
JER.42.10	Om ni stannar kvar här i landet skall jag bygga upp er, inte riva ner er. Jag skall plantera er, inte rycka upp er. Ty jag ångrar det onda jag utsatt er för. 
JER.42.11	Var inte rädda för den babyloniske kungen, som ni nu fruktar. Var inte rädda för honom, säger Herren, ty jag är med er, jag skall hjälpa er och befria er ur hans våld. 
JER.42.12	Jag skall visa er barmhärtighet och göra honom barmhärtig mot er, så att han låter er bo kvar i ert land. 
JER.42.13	Men kanske vill ni inte lyda Herren, er Gud, utan säger: ’Vi vill inte bo kvar i detta land, 
JER.42.14	nej, vi vill bege oss till Egypten. Där slipper vi krig och hornsignaler och slipper hungra efter bröd. Där vill vi bo.’ 
JER.42.15	Därför måste ni nu höra Herrens ord, ni som är kvar av Juda: Så säger Herren Sebaot, Israels Gud: Om ni beslutar er för att bege er till Egypten och bosätta er där 
JER.42.16	skall svärdet som ni fruktar hinna upp er i Egypten, och svälten som ni ängslas för skall förfölja er till Egypten, och där skall ni dö. 
JER.42.17	Alla de som beslutar sig för att bege sig till Egypten och bosätta sig där skall dö genom svärd och svält och pest. Ingen av dem skall undkomma och överleva den olycka jag låter drabba dem. 
JER.42.18	Ty så säger Herren Sebaot, Israels Gud: Så som min vrede och mitt raseri vällde ut över Jerusalems invånare, så skall min vrede välla ut över er, om ni beger er till Egypten. Ni skall bli till en förbannelse och en svordom och utsättas för ödeläggelse och hån, och ni skall aldrig återse denna plats. 
JER.42.19	Herren har talat till er som är kvar av Juda: Bege er inte till Egypten! — Kom ihåg att jag har varnat er i dag. 
JER.42.20	Ni gör ett misstag som kommer att kosta er livet. Ni har själva sänt mig till Herren, er Gud, och sagt: ’Be för oss till Herren, vår Gud, och tala om allt vad han säger, så skall vi rätta oss efter det.’ 
JER.42.21	I dag har jag talat om det för er. Men ni lyssnar inte till Herren, er Gud, och till det han har sänt mig att säga till er. 
JER.42.22	Nu kan ni vara förvissade om att ni skall dö genom svärd och svält och pest på den plats där ni så gärna vill bosätta er.«
JER.43.1	När Jeremia hade avslutat sitt tal till folket och framfört allt vad Herren, deras Gud, hade sänt honom att säga, 
JER.43.2	var Asarja, Hoshajas son, och Jochanan, Kareachs son, och alla de andra fräcka nog att svara honom: »Du ljuger! Herren, vår Gud, har inte sänt dig att varna oss för att bege oss till Egypten och bosätta oss där. 
JER.43.3	Det är Baruk, Nerias son, som har hetsat dig mot oss, för att vi skall bli utlämnade åt kaldeerna och dödade eller deporterade till Babylonien.« 
JER.43.4	Varken Jochanan, Kareachs son, eller befälhavarna eller folket ville lyssna till Herren och stanna kvar i Juda. 
JER.43.5	I stället tog Jochanan, Kareachs son, och befälhavarna med sig alla av Juda som var kvar: de som hade återvänt från de folk till vilka de skingrats och bosatt sig i Juda, 
JER.43.6	män, kvinnor och barn, och kungadöttrarna och alla de som gardesbefälhavaren Nebusaradan hade lämnat kvar hos Gedalja, son till Achikam, Shafans son, däribland profeten Jeremia och Baruk, Nerias son. 
JER.43.7	De begav sig till Egypten, eftersom de inte lyssnade till Herren. Så kom de till Tachpanches.
JER.43.8	Herrens ord kom till Jeremia i Tachpanches: 
JER.43.9	Tag några stora stenar och göm dem i jordgolvet vid ingången till faraos palats i Tachpanches. Gör detta i några judeiska mäns åsyn. 
JER.43.10	Säg till dem: Så säger Herren Sebaot, Israels Gud: Se, jag skall hämta hit min tjänare, Nebukadnessar, kungen av Babylonien, och han skall ställa sin tron ovanpå de stenar som jag gömmer här, och han skall breda ut sin tronmatta över dem. 
JER.43.11	Han skall komma och besegra Egypten och utlämna
JER.43.11	till pesten dem som hör pesten till,
JER.43.11	till fångenskapen dem som hör fångenskapen till,
JER.43.11	till svärdet dem som hör svärdet till.
JER.43.12	Han skall sätta eld på de egyptiska gudarnas tempel och bränna ner dem och föra bort gudarna. Han skall rensa Egypten som en herde rensar sina kläder från löss. Sedan skall han obesegrad dra bort därifrån. 
JER.43.13	Han skall krossa stoderna i Bet-Shemesh i Egypten, och de egyptiska gudarnas tempel skall han bränna ner.
JER.44.1	Detta är det ord som kom till Jeremia om de judeer som bodde i Egypten, i Migdol, Tachpanches, Memfis och i Patros område: 
JER.44.2	Så säger Herren Sebaot, Israels Gud: Ni har sett den olycka jag har låtit drabba Jerusalem och alla städerna i Juda. Nu ligger de i ruiner. Ingen bor där. 
JER.44.3	Detta har skett på grund av allt det onda de gjorde när de väckte min vrede genom att tända offereld åt andra gudar och dyrka dem, gudar som var okända både för dem och för er och era fäder. 
JER.44.4	Gång på gång har jag sänt mina tjänare profeterna till er för att säga: »Upphör med dessa vidrigheter, som jag avskyr!« 
JER.44.5	Men de ville inte lyssna, inte höra på; de vände inte om från sin ondska och slutade inte att tända offereld åt andra gudar. 
JER.44.6	Då vällde min vrede och mitt raseri fram och flammade mot Judas städer och mot Jerusalems gator, så att de blev ödelagda och ligger i ruiner än i dag.
JER.44.7	Och nu säger Herren, härskarornas Gud, Israels Gud: Varför drar ni olycka över er själva? Ni utrotar män och kvinnor, barn och spädbarn ur Juda, så att ingen enda av er blir kvar. 
JER.44.8	Ni väcker min vrede med det ni gör, ni tänder offereld åt andra gudar i Egypten, där ni har bosatt er. Därför skall ni utrotas, därför skall ni bli till en förbannelse och utsättas för hån av alla jordens folk. 
JER.44.9	Har ni glömt allt ont som era fäder har gjort, allt ont som Judas kungar och deras hustrur, som ni själva och era hustrur har gjort i Juda och på Jerusalems gator? 
JER.44.10	Intill denna dag har ni inte visat någon förkrosselse eller fruktan, ni har inte följt min lag och mina stadgar, som jag förelagt er och era fäder. 
JER.44.11	Därför säger Herren Sebaot, Israels Gud: Jag vänder mig mot er för att bringa er olycka och för att utrota hela Juda. 
JER.44.12	Jag skall ta itu med dem som är kvar av Juda, dem som beslutat sig för att bege sig till Egypten och bosätta sig där. De skall alla gå under i Egypten. De skall falla för svärd och förgås av svält. Från den störste till den minste skall de gå under. Genom svärd och svält skall de dö, och de skall bli till en förbannelse och en svordom och utsättas för ödeläggelse och hån. 
JER.44.13	Jag skall straffa dem som bor i Egypten, så som jag straffade Jerusalem, med svärd och svält och pest. 
JER.44.14	Ingen skall bli räddad, ingen skall överleva av dem som är kvar av Juda, av dem som kom till Egypten för att bosätta sig där. Ingen skall återvända till Juda, dit de längtar tillbaka och där de vill leva. Ingen skall återvända, utom några få som blir räddade.
JER.44.15	Då fick Jeremia detta svar av männen, som kände till att deras hustrur tände offereld åt andra gudar, och av den stora skara kvinnor som samlats där, alla som bodde i Patros i Egypten: 
JER.44.16	»Det ord du har talat till oss i Herrens namn tänker vi inte lyda. 
JER.44.17	Vi tänker göra som vi har sagt: tända offereld åt Himladrottningen och utgjuta dryckesoffer åt henne så som vi gjorde förr, vi och våra fäder, våra kungar och stormän, i Judas städer och på Jerusalems gator. Då kunde vi äta oss mätta, vi hade det bra och drabbades inte av någon olycka. 
JER.44.18	Men sedan vi slutade med att tända offereld åt Himladrottningen och utgjuta dryckesoffer åt henne har vi lidit brist på allt, och vi har fallit offer för svärd och för svält.« 
JER.44.19	Och kvinnorna sade: »Vi tänder offereld åt Himladrottningen och utgjuter dryckesoffer åt henne, och det är med våra mäns samtycke som vi bakar offerkakor med hennes bild och utgjuter dryckesoffer åt henne.«
JER.44.20	Jeremia sade till folket, till männen och kvinnorna, alla som hade gett honom detta svar: 
JER.44.21	»De offereldar ni tände i Judas städer och på Jerusalems gator, ni själva och era fäder, era kungar och era stormän och folket i landet, dem har Herren kommit ihåg, han har inte glömt dem. 
JER.44.22	Herren kunde inte längre uthärda era onda gärningar och era vidriga bruk, och därför blev ert land lagt i ruiner. Det utsattes för ödeläggelse och blev till en förbannelse; ingen kan bo där mer — så som nu har skett. 
JER.44.23	Eftersom ni tände offereld och syndade mot Herren, inte lyssnade till honom och inte följde hans lag och hans stadgar och befallningar, har denna olycka drabbat er, så som nu har skett.«
JER.44.24	Jeremia sade till hela folket och till alla kvinnorna: »Hör Herrens ord, alla ni av Judas folk som är i Egypten: 
JER.44.25	Så säger Herren Sebaot, Israels Gud: Ni kvinnor har nu i handling bekräftat era egna ord: ’Vi tänker hålla våra löften att tända offereld åt Himladrottningen och utgjuta dryckesoffer åt henne.’ Så infria då era löften, förrätta era dryckesoffer! 
JER.44.26	Hör därför Herrens ord, alla ni av Juda folk som bor i Egypten: Jag svär vid mitt höga namn, säger Herren, att ingen judeisk man någonstans i Egypten hädanefter skall nämna mitt namn, ingen skall säga ’Så sant Herren Gud lever’. 
JER.44.27	Jag vakar över dem för att bringa dem olycka och inte lycka. Alla judeiska män i Egypten skall falla offer för svärd och för svält tills alla är borta. 
JER.44.28	Endast några få som undkommer svärdet skall återvända från Egypten till Juda. Så skall alla som är kvar av Juda, de som begett sig till Egypten för att bosätta sig där, inse vems ord som går i uppfyllelse, mitt eller deras. 
JER.44.29	Och detta är det tecken jag ger er, säger Herren, tecknet på att jag skall straffa er på denna plats, för att ni skall inse att mina hotelser mot er skall förverkligas: 
JER.44.30	Så säger Herren: Jag skall utlämna farao Hofra, kungen av Egypten, åt hans motståndare och dödsfiender, så som jag utlämnade Sidkia, kungen av Juda, åt kung Nebukadnessar av Babylonien, hans motståndare och dödsfiende.«
JER.45.1	Detta är vad profeten Jeremia talade till Baruk, Nerias son, han som på Jeremias diktamen skrev ner hans ord i en bokrulle under judakungen Jojakims, Josias sons, fjärde regeringsår. 
JER.45.2	Jeremia sade: »Så säger Herren, Israels Gud, om dig, Baruk: 
JER.45.3	Du säger: ’Ve mig, Herren lägger ny smärta till min plåga! Jag är matt av mitt suckande, jag finner ingen ro.’ 
JER.45.4	Ge honom detta svar: Så säger Herren: Vad jag byggt upp bryter jag ner, och vad jag planterat rycker jag upp. Detta gäller hela jorden. 
JER.45.5	Begär du något stort för egen räkning? Gör inte det! Jag låter olycka drabba allt levande, säger Herren. Men jag skall låta dig komma undan med livet, vart du än beger dig.«
JER.46.1	Detta är Herrens ord till profeten Jeremia om folken.
JER.46.2	Om Egypten.
JER.46.2	Mot den egyptiske kungen farao Nekos här, som stod vid floden Eufrat, vid Karkemish, och som besegrades av den babyloniske kungen Nebukadnessar under Jojakims, Josias sons, fjärde regeringsår i Juda.
JER.46.3	Gör sköldarna redo,
JER.46.3	ryck fram till strid!
JER.46.4	Spänn för hästarna!
JER.46.4	Ryttare, sitt upp!
JER.46.4	Ställ upp i hjälm,
JER.46.4	låt spjuten blänka,
JER.46.4	dra på brynjorna!
JER.46.5	Vad är det jag ser?
JER.46.5	De grips av skräck,
JER.46.5	de viker tillbaka.
JER.46.5	Deras hjältar är slagna.
JER.46.5	De tar till flykten,
JER.46.5	ser sig inte om.
JER.46.5	Skräck från alla håll,
JER.46.5	säger Herren.
JER.46.6	Den snabbaste kan inte fly,
JER.46.6	hjälten kommer inte undan.
JER.46.6	Norrut, vid Eufrat,
JER.46.6	vacklar de och faller.
JER.46.7	Vem är det som stiger likt Nilen,
JER.46.7	likt strömmar av brusande vatten?
JER.46.8	Egypten stiger likt Nilen,
JER.46.8	likt strömmar av brusande vatten.
JER.46.8	Han tänker: Jag skall stiga, jag skall översvämma jorden,
JER.46.8	förgöra städerna och alla som bor i dem.
JER.46.9	Framåt, hästar!
JER.46.9	Vagnar, storma fram!
JER.46.9	Ryck fram, hjältar,
JER.46.9	män från Kush och Put med era sköldar,
JER.46.9	ludeer med spända bågar!
JER.46.10	Den dagen skall vara en hämndens dag, då Herren Gud Sebaot tar hämnd på sina fiender.
JER.46.10	Då skall svärdet frossa,
JER.46.10	släcka sin törst med deras blod,
JER.46.10	ty Herren Gud Sebaot
JER.46.10	ställer till ett slaktoffer
JER.46.10	i landet i norr, vid Eufrat.
JER.46.11	Bege dig till Gilead och hämta balsam,
JER.46.11	arma jungfru Egypten.
JER.46.11	Förgäves prövar du många botemedel —
JER.46.11	det finns ingen läkedom för ditt sår.
JER.46.12	Folken har hört om din skam,
JER.46.12	ditt klagoskri fyller världen.
JER.46.12	Hjältarna faller över varandra
JER.46.12	och stupar tillsammans.
JER.46.13	Detta är det ord som Herren talade till profeten Jeremia, att Nebukadnessar, kungen av Babylonien, skulle komma och besegra Egypten:
JER.46.14	Ropa ut i Egypten,
JER.46.14	förkunna i Migdol,
JER.46.14	förkunna i Memfis och Tachpanches:
JER.46.14	»Fatta posto, gör dig redo,
JER.46.14	ty svärdet frossar runt omkring dig!«
JER.46.15	Varför har Apis flytt,
JER.46.15	varför höll din tjurgud inte stånd?
JER.46.15	Därför att Herren drev bort honom.
JER.46.16	Den lejda hopen vacklade och föll,
JER.46.16	och de ropade till varandra:
JER.46.16	»Kom, låt oss vända tillbaka
JER.46.16	till vårt folk och det land där vi föddes,
JER.46.16	undan det härjande svärdet!«
JER.46.17	Ge farao, Egyptens kung, detta öknamn:
JER.46.17	Bullret som aldrig kom.
JER.46.18	Så sant jag lever, säger Konungen,
JER.46.18	han vars namn är Herren Sebaot,
JER.46.18	som Tabor bland bergen,
JER.46.18	som Karmel vid havet
JER.46.18	är han som kommer.
JER.46.19	Gör dig redo för landsflykt,
JER.46.19	du folk som bor i Egypten,
JER.46.19	ty Memfis skall läggas öde,
JER.46.19	förhärjas, så att ingen kan bo där.
JER.46.20	En grann kviga är Egypten,
JER.46.20	men en broms kommer farande från norr.
JER.46.21	Och legoknektarna i landet,
JER.46.21	dessa gödda kalvar,
JER.46.21	allihop vänder de och flyr.
JER.46.21	De kan inte hålla stånd,
JER.46.21	ty olyckans dag är över dem,
JER.46.21	hemsökelsens stund.
JER.46.22	Hon väser som en orm
JER.46.22	när deras här rycker an.
JER.46.22	Som timmerhuggare
JER.46.22	ger de sig på henne med sina yxor,
JER.46.23	de hugger ner hennes skog, säger Herren.
JER.46.23	De är otaliga,
JER.46.23	talrikare än gräshoppor,
JER.46.23	ingen kan räkna dem.
JER.46.24	Det arma Egypten står där med skam,
JER.46.24	utlämnat åt folket från norr.
JER.46.25	Herren Sebaot, Israels Gud, säger: Jag straffar Amon från No och farao och Egypten, dess gudar och kungar, både farao och dem som satt sin lit till honom. 
JER.46.26	Jag utlämnar dem åt deras dödsfiender, åt den babyloniske kungen Nebukadnessar och hans män. Men därefter skall landet åter vara bebott som i forna dagar, säger Herren.
JER.46.27	Var inte rädd, du min tjänare Jakob,
JER.46.27	var inte förskräckt, du Israel.
JER.46.27	Jag skall rädda dig ur fjärran land,
JER.46.27	dina barn ur det land där de är fångna.
JER.46.27	Jakob skall åter leva trygg,
JER.46.27	ingen skall hota honom.
JER.46.28	Var inte rädd, du min tjänare Jakob,
JER.46.28	säger Herren,
JER.46.28	ty jag är med dig.
JER.46.28	Jag skall förgöra alla de folk
JER.46.28	till vilka jag har fördrivit dig.
JER.46.28	Men dig skall jag inte förgöra.
JER.46.28	Jag skall tukta dig, men rättvist,
JER.46.28	jag låter dig inte undgå straff.
JER.47.1	Detta är Herrens ord till profeten Jeremia om filisteerna, innan farao erövrade Gaza.
JER.47.2	Så säger Herren:
JER.47.2	Se, vattnet stiger i norr,
JER.47.2	det blir till en svallande flod.
JER.47.2	Det översvämmar landet och allt vad där finns,
JER.47.2	städerna och alla som bor i dem.
JER.47.2	Människor ropar i nöd,
JER.47.2	alla som bor i landet jämrar sig,
JER.47.3	när hingstarnas hovar stampar,
JER.47.3	när vagnarna rasslar och hjulen dånar.
JER.47.3	Fäderna ser sig inte om efter barnen,
JER.47.3	deras händer är förlamade.
JER.47.4	Ty dagen är inne då filisteerna skall förintas,
JER.47.4	då alla som kunde bistå Tyros och Sidon
JER.47.4	skall utrotas till sista man.
JER.47.4	Herren skall förinta filisteerna,
JER.47.4	kvarlevan från Kaftors ö.
JER.47.5	Gazas hjässa blir rakad,
JER.47.5	Ashkelon förintas.
JER.47.5	Du kvarleva av anakiterna,
JER.47.5	hur länge skall du rista dig blodig?
JER.47.6	Ack, du Herrens svärd,
JER.47.6	när skall du komma till ro?
JER.47.6	Återvänd till din skida,
JER.47.6	vila där och var stilla!
JER.47.7	Men hur kan svärdet komma till ro
JER.47.7	när Herren har gett sin befallning?
JER.47.7	Mot Ashkelon och mot kustlandet
JER.47.7	har han beordrat det.
JER.48.1	Om Moab.
JER.48.1	Så säger Herren Sebaot, Israels Gud:
JER.48.1	Ve över Nebo, det är ödelagt!
JER.48.1	Kirjatajim är erövrat,
JER.48.1	fästet nesligen krossat.
JER.48.2	Moabs ära finns inte mer.
JER.48.2	I Heshbon smiddes onda planer:
JER.48.2	»Låt oss utrota Moab,
JER.48.2	det skall inte längre vara ett folk.«
JER.48.2	Också du, Madmen, skall tystas,
JER.48.2	svärdet är efter dig.
JER.48.3	Ett klagorop hörs från Horonajim —
JER.48.3	våld och stor förödelse.
JER.48.4	Moab är krossat,
JER.48.4	klagoropet hörs ända till Soar.
JER.48.5	Uppför sluttningen mot Luchit
JER.48.5	går folket gråtande.
JER.48.5	På vägen ner mot Horonajim
JER.48.5	hörs klagorop över förödelsen.
JER.48.6	Fly! Rädda livet!
JER.48.6	Bli som buskar i öknen!
JER.48.7	Eftersom du satte din lit
JER.48.7	till dina bedrifter och dina skatter
JER.48.7	skall också du bli erövrad.
JER.48.7	Kemosh skall föras bort i fångenskap,
JER.48.7	hans präster och stormän med honom.
JER.48.8	Förhärjaren skall komma till varje stad.
JER.48.8	Ingen stad skall slippa undan.
JER.48.8	Dalen skall skövlas,
JER.48.8	högslätten läggas öde,
JER.48.8	så som Herren har sagt.
JER.48.9	Res en gravsten över Moab,
JER.48.9	ty det skall förstöras i grund,
JER.48.9	dess städer skall läggas öde,
JER.48.9	så att ingen kan bo där.
JER.48.10	Förbannad den som inte ivrigt utför Herrens verk!
JER.48.10	Förbannad den som tvekar att bloda ner sitt svärd!
JER.48.11	I trygghet har Moab levt sedan sin ungdom,
JER.48.11	ostörd likt vin som fått vila på dräggen
JER.48.11	och inte hällts från kärl till kärl.
JER.48.11	Han drevs aldrig i landsflykt.
JER.48.11	Därför har han bevarat sin smak,
JER.48.11	och hans doft är oförändrad.
JER.48.12	Men det skall komma en tid, säger Herren, då jag skall skicka vintappare till honom. De skall tappa vinet, de skall tömma hans kärl och krossa krukorna. 
JER.48.13	Moab skall svikas av Kemosh, så som Israel blev sviket av Betel, den gud de litade på.
JER.48.14	Hur kan ni säga: »Vi är hjältar
JER.48.14	och tappra krigare«?
JER.48.15	Moabs förhärjare rycker fram mot hans städer.
JER.48.15	De bästa av hans unga män
JER.48.15	drar ut för att slaktas,
JER.48.15	säger Konungen, han vars namn är Herren Sebaot.
JER.48.16	Moabs undergång är nära,
JER.48.16	olyckan nalkas med stormsteg.
JER.48.17	Ömka honom, ni som är hans grannar,
JER.48.17	alla ni som känner hans rykte.
JER.48.17	Säg: »Ack, bräckt är den starka spiran,
JER.48.17	den praktfulla härskarstaven.«
JER.48.18	Stig ner från ärans höjd
JER.48.18	och sätt dig i dyngan,
JER.48.18	du som bor i Divon,
JER.48.18	ty Moabs förhärjare rycker fram mot dig
JER.48.18	och förstör dina fästen.
JER.48.19	Ställ dig vid vägen och spana,
JER.48.19	du som bor i Aroer,
JER.48.19	fråga honom som flyr
JER.48.19	och henne som söker rädda sig:
JER.48.19	»Vad är det som har hänt?«
JER.48.20	Moab är nesligen krossat.
JER.48.20	Klaga och jämra er!
JER.48.20	Berätta vid Arnon
JER.48.20	att Moab är förhärjat.
JER.48.21	Domen har fallit över högslätten, över Holon, Jahas och Mefaat, 
JER.48.22	över Divon, Nebo och Bet Divlatajim, 
JER.48.23	över Kirjatajim, Bet Gamul och Bet Meon, 
JER.48.24	över Keriot och Bosra, över alla städer i Moab, både nära och fjärran.
JER.48.25	Avhugget är Moabs horn,
JER.48.25	hans makt är bruten,
JER.48.25	säger Herren.
JER.48.26	Drick honom full, han har förhävt sig mot Herren. Moab skall spy ner sig och bli till åtlöje också han. 
JER.48.27	Du, Moab, gjorde ju Israel till åtlöje. Blev han kanske ertappad bland tjuvar, eftersom du skakar på huvudet så hånfullt varje gång du talar om honom?
JER.48.28	Överge era städer och slå er ner bland klipporna,
JER.48.28	ni som bor i Moab!
JER.48.28	Gör som duvan som bygger sitt bo
JER.48.28	inne i gapande klyftor!
JER.48.29	Vi har sett Moabs högmod,
JER.48.29	det måttlösa,
JER.48.29	hans högfärd, stolthet och högmod,
JER.48.29	sett hur han förhävde sig.
JER.48.30	Jag vet hur fräck han är, säger Herren. Skamlöst är hans skrävel, skamlöst allt han gör. 
JER.48.31	Därför jämrar jag mig över Moab, klagar över alla i Moab, suckar över männen i Kir-Heres.
JER.48.32	Mer än över Jaser gråter jag över dig,
JER.48.32	Sivma, du vinstock.
JER.48.32	Dina rankor sträckte sig ut över havet,
JER.48.32	de nådde ända till Jaser.
JER.48.32	På din frukt och din vinskörd
JER.48.32	har förhärjaren slagit ner.
JER.48.33	Glädjen och jublet är borta
JER.48.33	från trädgårdarna, från Moabs land.
JER.48.33	Jag har tömt pressarna på vin,
JER.48.33	ingen trampar längre druvorna.
JER.48.33	Skörderopen har tystnat.
JER.48.34	Heshbon och Elale klagar, deras rop når ända till Jahas, från Soar ända till Horonajim och Eglat Shelishia. Ty också Nimrims vatten skall bli ökenmark. 
JER.48.35	I Moab, säger Herren, skall jag göra slut på dem som offrar på höjderna och tänder offereld åt sina gudar. 
JER.48.36	Därför klagar mitt hjärta över Moab som en flöjt, ja, mitt hjärta klagar som en flöjt över Kir-Heres män. Och därför har allt de vunnit gått förlorat. 
JER.48.37	Varje hjässa är rakad, varje skägg avklippt. Alla har ristat sina händer blodiga, alla har svept sig i säcktyg. 
JER.48.38	På alla tak och på alla torg i Moab hålls dödsklagan, ty jag har krossat Moab som en kruka ingen vill ha, säger Herren. 
JER.48.39	»Ack, Moab är förstört«, klagar de, »Moab vänder sig bort i skam.« Moab skall bli till åtlöje och skräck för alla sina grannar.
JER.48.40	Ty så säger Herren:
JER.48.40	Som en örn skall han med utbredda vingar
JER.48.40	slå ner på Moab.
JER.48.41	Städerna skall falla,
JER.48.41	fästningarna intas.
JER.48.41	Den dagen skall Moabs hjältar
JER.48.41	ängslas som en kvinna i barnsnöd.
JER.48.42	Moab skall utplånas som folk,
JER.48.42	ty mot Herren har det förhävt sig.
JER.48.43	Fara, fallgrop och fälla
JER.48.43	väntar er som bor i Moab,
JER.48.43	säger Herren.
JER.48.44	Den som flyr faran
JER.48.44	skall falla i gropen,
JER.48.44	och den som tar sig upp ur gropen
JER.48.44	skall fastna i fällan.
JER.48.44	Ty jag skall låta ett hemsökelsens år drabba dem, drabba Moab, säger Herren.
JER.48.45	I skuggan av Heshbon
JER.48.45	står flyktingar utmattade.
JER.48.45	Eld slog ut från Heshbon,
JER.48.45	en flamma från Sichons palats.
JER.48.45	Den förbrände Moabs tinning
JER.48.45	och hjässan på stridslarmets män.
JER.48.46	Ve dig, Moab!
JER.48.46	Förlorat är Kemoshs folk!
JER.48.46	Dina söner har fängslats,
JER.48.46	dina döttrar förts bort i fångenskap.
JER.48.47	Men jag skall vända Moabs öde i kommande dagar, säger Herren.
JER.48.47	Så långt domen över Moab.
JER.49.1	Om ammoniterna.
JER.49.1	Så säger Herren:
JER.49.1	Har Israel inga söner,
JER.49.1	har han inte någon arvinge?
JER.49.1	Eller varför har Milkom tagit Gad i arv,
JER.49.1	varför bor hans folk i städerna där?
JER.49.2	Men det skall komma en tid,
JER.49.2	säger Herren,
JER.49.2	då jag låter ett härskri skalla
JER.49.2	mot Rabba i ammoniternas land.
JER.49.2	Det skall bli till en ruinhög,
JER.49.2	och städerna där omkring skall brännas ner.
JER.49.2	Israel skall ta arv efter dem som tog hans arv,
JER.49.2	säger Herren.
JER.49.3	Jämra dig, Heshbon,
JER.49.3	ty Aj är ödelagt,
JER.49.3	ropa högt, ni Rabbas kvinnor!
JER.49.3	Klä er i säcktyg och klaga,
JER.49.3	sarga er med gisslet!
JER.49.3	Ty Milkom skall föras bort i fångenskap
JER.49.3	och hans präster och stormän med honom.
JER.49.4	Varför skryter du med din styrka?
JER.49.4	Din styrka har runnit bort,
JER.49.4	du trolösa dotter,
JER.49.4	du som förlitar dig på dina skatter:
JER.49.4	»Vem vågar anfalla mig?«
JER.49.5	Men jag låter skräcken drabba dig
JER.49.5	— säger Herren Gud Sebaot —
JER.49.5	från alla sidor.
JER.49.5	Ni skall skingras åt alla håll
JER.49.5	och ingen skall samla de flyende.
JER.49.6	Men sedan skall jag vända ammoniternas öde, säger Herren.
JER.49.7	Om Edom.
JER.49.7	Så säger Herren Sebaot:
JER.49.7	Finns det inte mer någon vishet i Teman?
JER.49.7	Har de kloka inga råd att ge?
JER.49.7	Har deras vishet murknat?
JER.49.8	Fly! Vänd om! Göm er djupt nere,
JER.49.8	ni som bor i Dedan!
JER.49.8	Ty jag låter olyckan drabba Esau,
JER.49.8	när hans hemsökelses stund är inne.
JER.49.9	Kommer det druvplockare till dig
JER.49.9	lämnar de ingen efterskörd.
JER.49.9	Kommer det tjuvar om natten
JER.49.9	förstör de så mycket de kan.
JER.49.10	Jag genomsöker Esau,
JER.49.10	avslöjar hans gömställen.
JER.49.10	Han kan inte hålla sig dold.
JER.49.10	Förintade är hans barn,
JER.49.10	hans släkt och hans grannar.
JER.49.10	Det finns ingen som säger:
JER.49.11	»Lämna dina faderlösa till mig,
JER.49.11	jag skall dra försorg om dem,
JER.49.11	dina änkor kan ty sig till mig.«
JER.49.12	Så säger Herren: Om de som inte förtjänar det måste dricka ur bägaren, skulle då du slippa undan? Nej, du skall inte slippa undan, du måste dricka! 
JER.49.13	Jag har svurit vid mig själv, säger Herren, att Bosra skall utsättas för ödeläggelse och hån och förstörelse och bli till en förbannelse. Och dess lydstäder skall läggas öde för all framtid.
JER.49.14	Ett budskap har jag fått från Herren,
JER.49.14	en budbärare har sänts ut bland folken:
JER.49.14	»Gå samman och marschera mot henne!
JER.49.14	Upp till strid!«
JER.49.15	Se, jag gör dig till det ringaste av folken,
JER.49.15	föraktat av alla.
JER.49.16	Du förleddes av ditt övermod
JER.49.16	och av den fruktan du väckte,
JER.49.16	du som bor bland klyftorna
JER.49.16	och har ditt tillhåll på bergskrönet.
JER.49.16	Bygger du ditt näste högt som örnen
JER.49.16	skall jag ändå störta dig ner därifrån,
JER.49.16	säger Herren.
JER.49.17	Edom skall läggas öde, alla som har sin väg förbi skall bestörta dra efter andan när de ser förstörelsen där. 
JER.49.18	Det skall bli som när Sodom och Gomorra och deras grannstäder ödelades, säger Herren: ingen skall bo där, ingen människa vistas där. 
JER.49.19	Se, likt lejonet som kommer fram ur Jordandalens täta snår ut på ständigt gröna betesmarker skall jag plötsligt jaga bort dem därifrån och välja ut de bästa baggarna till byte. Ty vem är min like? Vem kan ställa mig till svars? Vilken herde kan hålla stånd mot mig? 
JER.49.20	Hör därför vad Herren har beslutat om Edom, vilka planer han gjort upp mot dem som bor i Teman:
JER.49.20	Sannerligen, de minsta i flocken skall släpas bort,
JER.49.20	ja, betesmarkerna skall rysa över deras öde.
JER.49.21	När de faller skall dånet få jorden att bäva,
JER.49.21	ett skri skall höras ända till Sävhavet.
JER.49.22	Som en örn skall han stiga
JER.49.22	och med utbredda vingar slå ner på Bosra.
JER.49.22	Den dagen skall Edoms hjältar
JER.49.22	ängslas som en kvinna i barnsnöd.
JER.49.23	Om Damaskus.
JER.49.23	Hamat och Arpad står med skam,
JER.49.23	ty ett ont budskap har nått dem.
JER.49.23	De skälver av ångest
JER.49.23	likt ett oroligt hav
JER.49.23	som inte kan bli stilla.
JER.49.24	Damaskus har tappat modet,
JER.49.24	vänder sig om och flyr,
JER.49.24	slagen av skräck,
JER.49.24	ängslig och plågad likt en födande kvinna.
JER.49.25	Ack, övergiven är den ryktbara staden,
JER.49.25	glädjens hemvist!
JER.49.26	Nu faller de unga männen på gatorna,
JER.49.26	alla soldaterna stupar den dagen,
JER.49.26	säger Herren Sebaot.
JER.49.27	Jag skall sätta Damaskus murar i brand,
JER.49.27	elden skall härja Ben-Hadads borgar.
JER.49.28	Om Kedar och om Hasors kungariken, som erövrades av den babyloniske kungen Nebukadnessar.
JER.49.28	Så säger Herren:
JER.49.28	Gå till angrepp mot Kedar,
JER.49.28	krossa folket i öster!
JER.49.29	Deras tält och deras hjordar skall tas ifrån dem,
JER.49.29	deras tältdukar och allt deras bohag.
JER.49.29	Deras kameler skall föras bort,
JER.49.29	och man skall ropa till dem:
JER.49.29	»Skräck från alla håll!«
JER.49.30	Fly! Skynda er bort! Göm er djupt nere,
JER.49.30	ni som bor i Hasor!
JER.49.30	säger Herren.
JER.49.30	Ty Nebukadnessar, kungen av Babylonien,
JER.49.30	har fattat ett beslut om er,
JER.49.30	han har gjort upp en plan mot er.
JER.49.31	Gå till angrepp mot detta trygga folk
JER.49.31	som lever i ostörd ro,
JER.49.31	säger Herren.
JER.49.31	De har varken portar eller bommar
JER.49.31	där de bor i avskildhet.
JER.49.32	Deras kameler skall tas som byte,
JER.49.32	deras boskapshjordar som rov.
JER.49.32	Jag skall skingra dem för alla vindar,
JER.49.32	folken med håret klippt vid tinningarna.
JER.49.32	Från alla håll skall jag låta olyckan drabba dem,
JER.49.32	säger Herren.
JER.49.33	Hasor skall bli ett tillhåll för schakaler,
JER.49.33	en ödemark för all framtid.
JER.49.33	Ingen skall bo där,
JER.49.33	ingen människa vistas där.
JER.49.34	Detta är Herrens ord till profeten Jeremia om Elam, när Sidkia hade blivit kung över Juda:
JER.49.35	Så säger Herren Sebaot:
JER.49.35	Jag bryter sönder Elams båge,
JER.49.35	dess främsta vapen.
JER.49.36	Jag släpper lös fyra vindar mot Elam
JER.49.36	från himlens fyra hörn.
JER.49.36	Jag skall skingra dem för alla dessa vindar, och det skall inte finnas något folk dit inte flyktingar från Elam kommit.
JER.49.37	Jag skall injaga skräck i Elam
JER.49.37	för dess motståndare och dödsfiender.
JER.49.37	Jag skall låta olyckan drabba dem,
JER.49.37	min flammande vrede,
JER.49.37	säger Herren.
JER.49.37	Jag skall låta svärdet härja bland dem,
JER.49.37	tills jag har förintat dem.
JER.49.38	I Elam skall jag resa min tron,
JER.49.38	och jag skall förgöra kungen och stormännen där,
JER.49.38	säger Herren.
JER.49.39	Men i kommande dagar skall jag vända Elams öde, säger Herren.
JER.50.1	Detta är det ord som Herren talade om Babylonien, kaldeernas land, genom profeten Jeremia.
JER.50.2	Förkunna för folken, ropa ut,
JER.50.2	höj fälttecknet, förkunna,
JER.50.2	tig inte, ropa:
JER.50.2	»Babylon har fallit,
JER.50.2	Bel står med skam,
JER.50.2	Marduk har krossats.
JER.50.2	Avgudarna står med skam,
JER.50.2	belätena har krossats.«
JER.50.3	Ty ett folk från norr rycker fram
JER.50.3	och gör landet till en ödemark
JER.50.3	där ingen kan bo.
JER.50.3	Både människor och djur
JER.50.3	flyr och är borta.
JER.50.4	När den tiden och den dagen kommer, säger Herren, skall Israels folk komma vandrande, och Judas folk tillsammans med dem. Gråtande skall de söka sig till Herren, sin Gud. 
JER.50.5	De skall fråga efter Sion, de skall vända blicken hitåt. De skall komma och sluta sig till Herren i ett evigt förbund som aldrig skall glömmas. 
JER.50.6	En vilsegången hjord var mitt folk, herdarna förde dem vilse, ledde dem på avvägar i bergen. De strövade från berg till höjd och glömde sin viloplats. 
JER.50.7	Alla som träffade på dem slukade dem, och deras fiender sade: »Vi är utan skuld.« De hade ju syndat mot Herren, han som är deras rätta betesmark och deras fäders hopp.
JER.50.8	Fly från Babylonien,
JER.50.8	lämna kaldeernas land,
JER.50.8	och gå som bockar i spetsen för hjorden.
JER.50.9	Nu bådar jag upp en här av väldiga folk
JER.50.9	och leder dem mot Babylon från landet i norr.
JER.50.9	De gör sig redo för strid,
JER.50.9	från norr blir det erövrat.
JER.50.9	Deras pilar liknar en segerrik hjälte,
JER.50.9	han återvänder inte med oförrättat ärende.
JER.50.10	Kaldeen skall bli plundrat,
JER.50.10	plundrarna skall få sitt lystmäte,
JER.50.10	säger Herren.
JER.50.11	Ni gläder er och jublar,
JER.50.11	ni som plundrar min egendom,
JER.50.11	ja, ni skuttar som kvigor på grönbete
JER.50.11	och frustar som hingstar.
JER.50.12	Men er mor skall stå med skam och nesa,
JER.50.12	hon som födde er skall bli vanärad.
JER.50.12	Hon skall bli det ringaste bland folken
JER.50.12	— en torr och öde öken.
JER.50.13	För Herrens vredes skull
JER.50.13	skall Babylon vara obebott,
JER.50.13	det skall läggas helt öde.
JER.50.13	Alla som har sin väg förbi
JER.50.13	skall bestörta dra efter andan
JER.50.13	när de ser förödelsen där.
JER.50.14	Bågskyttar, gör er redo,
JER.50.14	anfall Babylon från alla sidor!
JER.50.14	Skjut mot henne,
JER.50.14	spara inte på pilarna!
JER.50.14	Mot Herren har hon syndat.
JER.50.15	Höj härskri mot henne från alla håll!
JER.50.15	Hon sträcker vapen,
JER.50.15	hennes torn faller,
JER.50.15	hennes murar störtar samman.
JER.50.15	Detta är Herrens hämnd.
JER.50.15	Ta hämnd på henne,
JER.50.15	gör med henne så som hon själv har gjort!
JER.50.16	Utrota ur Babylonien dem som sår
JER.50.16	och dem som går med skäran i skördetiden.
JER.50.16	Undan det härjande svärdet
JER.50.16	skall var och en vända hem till sitt folk,
JER.50.16	var och en fly till sitt land.
JER.50.17	Israel är ett vilsegånget får,
JER.50.17	jagat av lejon.
JER.50.17	Först slukades det av den assyriske kungen, och till sist har nu den babyloniske kungen Nebukadnessar gnagt på dess ben. 
JER.50.18	Därför säger Herren Sebaot, Israels Gud: Jag skall straffa den babyloniske kungen och hans land så som jag straffade den assyriske kungen. 
JER.50.19	Och jag skall föra Israel tillbaka till dess betesmarker, och det skall gå i bet på Karmel och i Bashan. På Efraims berg och i Gilead skall det få äta sig mätt. 
JER.50.20	När den tiden och den dagen kommer, säger Herren, skall man söka efter Israels skuld, men den finns inte längre, söka efter Judas synder, men de är borta, ty jag skall förlåta dem som jag låter leva kvar.
JER.50.21	Ryck fram mot landet Meratajim,
JER.50.21	angrip det, angrip invånarna i Pekod!
JER.50.21	Hugg ner dem, vig deras sista rest åt förintelse,
JER.50.21	säger Herren.
JER.50.21	Gör vad jag har befallt dig!
JER.50.22	Stridslarm i landet
JER.50.22	och stor förödelse.
JER.50.23	Ack, bräckt och krossad
JER.50.23	är släggan som slog hela världen.
JER.50.23	Ack, Babylons öde
JER.50.23	väcker fasa bland folken.
JER.50.24	Du lade en snara för dig själv, Babylon,
JER.50.24	och innan du visste ordet av var du fångad.
JER.50.24	Du blev ertappad och gripen,
JER.50.24	ty det var Herren du utmanade.
JER.50.25	Herren har öppnat sin rustkammare
JER.50.25	och tagit fram sin vredes vapen,
JER.50.25	ty Herren Gud Sebaot
JER.50.25	har ett verk att utföra i kaldeernas land.
JER.50.26	Ryck fram mot det från alla håll,
JER.50.26	öppna dess kornbodar,
JER.50.26	skyffla allt i högar och vig det åt förintelse,
JER.50.26	låt ingenting bli kvar!
JER.50.27	Hugg ner tjurarna,
JER.50.27	till slaktbänken med dem!
JER.50.27	Ve dem, deras dag är inne,
JER.50.27	deras hemsökelses stund.
JER.50.28	Hör hur de flyende räddar sig ut ur Babylonien för att berätta i Sion om Herrens, vår Guds, hämnd, hämnden för hans tempel!
JER.50.29	Båda upp bågskyttar mot Babylon,
JER.50.29	alla som kan spänna en båge!
JER.50.29	Omringa henne från alla håll,
JER.50.29	låt ingen komma undan!
JER.50.29	Ge igen för alla hennes ogärningar,
JER.50.29	gör med henne så som hon själv har gjort!
JER.50.29	Hon har satt sig upp mot Herren,
JER.50.29	mot Israels Helige.
JER.50.30	Därför faller de unga männen på gatorna,
JER.50.30	alla hennes soldater stupar den dagen,
JER.50.30	säger Herren.
JER.50.31	Se, jag vänder mig mot dig, du förmätna,
JER.50.31	säger Herren Gud Sebaot,
JER.50.31	ty din dag är inne,
JER.50.31	din hemsökelses stund.
JER.50.32	Den förmätna snavar och faller
JER.50.32	och ingen reser henne upp.
JER.50.32	Jag skall sätta hennes städer i brand,
JER.50.32	elden skall sprida sig och förtära allt.
JER.50.33	Så säger Herren Sebaot:
JER.50.33	Förtryckt är Israels folk
JER.50.33	och Judas folk likaså.
JER.50.33	De som fört bort dem i fångenskap
JER.50.33	håller dem kvar och vägrar att släppa dem.
JER.50.34	Men deras befriare är mäktig,
JER.50.34	Herren Sebaot är hans namn.
JER.50.34	Han tar sig an deras sak
JER.50.34	och skänker ro åt jorden
JER.50.34	men oro åt dem som bor i Babylon.
JER.50.35	Svärd mot kaldeerna,
JER.50.35	säger Herren,
JER.50.35	mot dem som bor i Babylon,
JER.50.35	mot dess stormän och visa!
JER.50.36	Svärd mot orakelprästerna,
JER.50.36	de skall stå där som dårar!
JER.50.36	Svärd mot dess kämpar,
JER.50.36	de skall slås av skräck!
JER.50.37	Svärd mot dess hästar och vagnar,
JER.50.37	mot legoknektarna därinne,
JER.50.37	de skall bli som kvinnor!
JER.50.37	Svärd mot dess skattkamrar,
JER.50.37	de skall plundras!
JER.50.38	Svärd mot dess vatten,
JER.50.38	de skall torka ut!
JER.50.38	Ty detta är avgudarnas land,
JER.50.38	de dyrkar skräckbelätena som besatta.
JER.50.39	Därför skall ökendjur och hyenor bo där,
JER.50.39	uvar ha sitt tillhåll där.
JER.50.39	Aldrig mer skall det bebyggas, från släkte till släkte skall det vara obebott. 
JER.50.40	Det skall bli som när Gud ödelade Sodom och Gomorra och deras grannstäder, säger Herren: ingen skall bo där, ingen människa vistas där.
JER.50.41	Se, ett folk kommer från norr,
JER.50.41	ett väldigt rike och mäktiga kungar reser sig
JER.50.41	vid världens bortersta hörn.
JER.50.42	De bär båge och sabel,
JER.50.42	de är grymma och utan förbarmande.
JER.50.42	Med ett larm likt havets dån
JER.50.42	drar de fram till häst,
JER.50.42	rustade för strid
JER.50.42	mot dig, arma Babylon.
JER.50.43	Ryktet når kungen av Babylonien
JER.50.43	och hans händer förlamas.
JER.50.43	Han grips av ångest
JER.50.43	som en kvinna i födslosmärtor.
JER.50.44	Se, likt lejonet som kommer fram ur Jordandalens täta snår ut på ständigt gröna betesmarker skall jag plötsligt jaga bort dem därifrån och välja ut de bästa baggarna till byte. Ty vem är min like? Vem kan ställa mig till svars? Vilken herde kan hålla stånd mot mig? 
JER.50.45	Hör därför vad Herren har beslutat om Babylon, vilka planer han gjort upp mot kaldeernas land:
JER.50.45	Sannerligen, de minsta i flocken skall släpas bort,
JER.50.45	ja, betesmarkerna skall rysa över deras öde.
JER.50.46	Vid ropet »Babylon har fallit« skall jorden bäva,
JER.50.46	och ett skri skall höras bland folken.
JER.51.1	Så säger Herren:
JER.51.1	Se, jag uppväcker en förhärjande storm
JER.51.1	mot Babylon och mot dem som bor i Lev Kamaj.
JER.51.2	Jag skall sända främlingar att tröska Babylonien.
JER.51.2	De skall utplundra landet.
JER.51.2	Från alla håll skall de angripa det
JER.51.2	på olyckans dag.
JER.51.3	Bågskytten skall spänna bågen
JER.51.3	och brösta sig i sin brynja.
JER.51.3	Skona inte dess unga män,
JER.51.3	vig hela hären åt förintelse!
JER.51.4	De skall falla dräpta i kaldeernas land,
JER.51.4	genomborrade på dess gator.
JER.51.5	Israel och Juda är inte änklingar,
JER.51.5	inte övergivna av sin Gud, av Herren Sebaot,
JER.51.5	men deras land är fyllt av skuld
JER.51.5	inför Israels Helige.
JER.51.6	Fly bort från Babylonien,
JER.51.6	sätt er i säkerhet,
JER.51.6	annars drabbar straffet också er.
JER.51.6	Ty tiden är inne för Herrens hämnd,
JER.51.6	han vedergäller dem för vad de gjort.
JER.51.7	En gyllene bägare var Babylon i Herrens hand,
JER.51.7	den gjorde hela världen drucken.
JER.51.7	Folken drack av vinet i den,
JER.51.7	därför blev de som galna.
JER.51.8	Plötsligt har Babylon fallit och krossats.
JER.51.8	Brist ut i klagorop över henne!
JER.51.8	Hämta balsam till hennes sår,
JER.51.8	kanske kan det läkas.
JER.51.9	Vi försökte bota Babylon,
JER.51.9	men hon kunde inte botas.
JER.51.9	Lämna henne! Låt oss ge oss av
JER.51.9	var och en till sitt land.
JER.51.9	Domen över henne når till himlen,
JER.51.9	den räcker upp till skyarna.
JER.51.10	Herren har fört vår rättvisa sak till seger.
JER.51.10	Kom, låt oss berätta i Sion
JER.51.10	vad Herren, vår Gud, har gjort!
JER.51.11	Vässa pilarna,
JER.51.11	fyll era koger!
JER.51.11	Herren har uppeggat de mediska kungarna, ty hans avsikt är att förgöra Babylon. Detta är Herrens hämnd, hämnden för hans tempel.
JER.51.12	Höj fälttecknet mot Babylons murar!
JER.51.12	Skärp bevakningen,
JER.51.12	sätt ut poster,
JER.51.12	förbered bakhåll!
JER.51.12	Herren har fattat sitt beslut
JER.51.12	och sätter nu i verket
JER.51.12	sina hotelser mot Babylons invånare.
JER.51.13	Du som bor vid väldiga vattendrag
JER.51.13	och är så rik på skatter,
JER.51.13	ditt slut har kommit,
JER.51.13	din väv skärs ner.
JER.51.14	Herren Sebaot har svurit vid sig själv:
JER.51.14	Jag skall fylla dig med människor,
JER.51.14	talrika som en gräshoppssvärm.
JER.51.14	De skall höja ett härskri mot dig.
JER.51.15	Han har gjort världen med sin kraft,
JER.51.15	grundat jorden med sin visdom
JER.51.15	och med sin klokhet spänt upp himlen.
JER.51.16	När hans stämma ljuder brusar himlens vatten,
JER.51.16	han får regnmoln att stiga vid världens ände,
JER.51.16	han låter blixtar ljunga och regnet falla
JER.51.16	och sänder ut vindar från sina förråd.
JER.51.17	Alla står där i sin enfald, de förstår ingenting,
JER.51.17	guldsmeden har svikits av sin gudabild:
JER.51.17	hans beläten är bländverk,
JER.51.17	det finns inget liv i dem.
JER.51.18	De är tomhet, löjeväckande ting.
JER.51.18	I hemsökelsens stund förintas de.
JER.51.19	Sådan är inte han, Jakobs andel,
JER.51.19	ty det är han som har skapat allt,
JER.51.19	och Israel är hans egen stam,
JER.51.19	Herren Sebaot är hans namn.
JER.51.20	Du är min hammare, mitt stridsvapen.
JER.51.20	Med dig krossar jag folk,
JER.51.20	med dig förintar jag riken,
JER.51.21	med dig krossar jag häst och ryttare,
JER.51.21	med dig krossar jag stridsvagn och vagnskämpe,
JER.51.22	med dig krossar jag man och kvinna,
JER.51.22	med dig krossar jag gammal och ung,
JER.51.22	med dig krossar jag yngling och flicka,
JER.51.23	med dig krossar jag herde och hjord,
JER.51.23	med dig krossar jag bonde och oxspann,
JER.51.23	med dig krossar jag ståthållare och styresmän.
JER.51.24	Jag skall vedergälla Babylon
JER.51.24	och alla som bor i Kaldeen
JER.51.24	för allt det onda de gjort mot Sion
JER.51.24	inför era ögon, säger Herren.
JER.51.25	Nu vänder jag mig mot dig, du fördärvets berg, säger Herren, du som fördärvar hela jorden. Jag lyfter min hand mot dig och vältrar ner dig från klipporna och gör dig till ett förbränt berg.
JER.51.26	Från dig skall ingen hämta
JER.51.26	hörnsten eller grundsten,
JER.51.26	ty du skall läggas öde
JER.51.26	för all framtid, säger Herren.
JER.51.27	Höj ett fälttecken på jorden,
JER.51.27	stöt i horn bland folken,
JER.51.27	invig dem till strid mot Babylon,
JER.51.27	båda upp riken mot henne
JER.51.27	— Ararat, Minni och Ashkenas —
JER.51.27	utse en fältherre mot henne,
JER.51.27	låt hästarna rycka fram
JER.51.27	likt svärmar av borstiga gräshoppor.
JER.51.28	Invig folken till strid mot henne, Mediens kungar, dess ståthållare och alla styresmän, hela det välde de härskar över.
JER.51.29	Då bävar jorden och skälver,
JER.51.29	ty Herrens planer mot Babylonien förverkligas:
JER.51.29	att lägga landet öde
JER.51.29	så att ingen kan bo där.
JER.51.30	Babylons kämpar har gett upp sin kamp,
JER.51.30	de sitter i sina fästen,
JER.51.30	deras kraft har sinat,
JER.51.30	de har blivit som kvinnor.
JER.51.30	Husen har satts i brand,
JER.51.30	bommarna är bräckta.
JER.51.31	Löpare efter löpare,
JER.51.31	budbärare efter budbärare
JER.51.31	kommer från alla håll till kungen av Babylonien
JER.51.31	med bud att hans stad erövras.
JER.51.32	Flodövergångarna har besatts,
JER.51.32	bålverken är nerbrända,
JER.51.32	soldaterna har slagits av skräck.
JER.51.33	Ty så säger Herren Sebaot, Israels Gud:
JER.51.33	Det arma Babylon är som en tröskplats
JER.51.33	som just trampats till.
JER.51.33	Inom kort är skördetiden inne.
JER.51.34	Nebukadnessar, kungen av Babylonien,
JER.51.34	slukade mig, han sög ur mig.
JER.51.34	Han ställde undan mig som ett tomt kärl.
JER.51.34	Likt en drake svalde han mig,
JER.51.34	fyllde sin buk med mina läckerheter
JER.51.34	och drev bort mig.
JER.51.35	Må allt våld, all förstörelse som drabbat mig
JER.51.35	nu drabba Babylon,
JER.51.35	säger Sions invånare.
JER.51.35	Må straffet för mitt utgjutna blod
JER.51.35	drabba Kaldeens invånare,
JER.51.35	säger Jerusalem.
JER.51.36	Därför säger Herren så:
JER.51.36	Nu tar jag mig an din sak
JER.51.36	och utkräver hämnd för dig.
JER.51.36	Jag låter deras hav torka ut
JER.51.36	och deras källa sina.
JER.51.37	Och Babylon skall bli en stenhög,
JER.51.37	ett tillhåll för schakaler,
JER.51.37	en kuslig ödemark,
JER.51.37	där ingen kan bo.
JER.51.38	De ryter i flock som lejon,
JER.51.38	morrar som unga lejon.
JER.51.39	Jag skall förvandla deras dryck till gift
JER.51.39	och dricka dem medvetslösa.
JER.51.39	De skall falla i evig sömn
JER.51.39	och aldrig mer vakna upp,
JER.51.39	säger Herren.
JER.51.40	Som lamm skall jag föra dem till slakt,
JER.51.40	som baggar och bockar.
JER.51.41	Ack, Sheshak har fallit,
JER.51.41	hela världens stolthet har intagits.
JER.51.41	Ack, Babylons öde
JER.51.41	väcker fasa bland folken.
JER.51.42	Babylon har dränkts av havet,
JER.51.42	översvämmats av brusande vågor.
JER.51.43	Dess städer har lagts öde,
JER.51.43	blivit ett förtorkat ökenland,
JER.51.43	där ingen kan bo,
JER.51.43	dit ingen människa färdas.
JER.51.44	Jag straffar Bel i Babylon
JER.51.44	och sliter ur hans gap vad han slukat.
JER.51.44	Folken skall inte längre
JER.51.44	strömma till honom.
JER.51.44	Också Babylons murar faller.
JER.51.45	Mitt folk, dra ut därifrån,
JER.51.45	sätt er i säkerhet
JER.51.45	undan Herrens flammande vrede.
JER.51.46	Tappa inte modet, bli inte skrämda av de rykten som går i landet. Ena året kommer ett rykte, året därpå ett annat, rykten om våld i landet, om härskares kamp mot härskare.
JER.51.47	Ja, det skall komma en tid
JER.51.47	då jag skall straffa Babylons avgudar.
JER.51.47	Hela landet skall stå med skam
JER.51.47	och alla ligga där fallna.
JER.51.48	Himmel och jord och allt som finns där
JER.51.48	skall jubla över Babylons fall,
JER.51.48	när förhärjarna tränger in från norr,
JER.51.48	säger Herren.
JER.51.49	Ja, Babylon måste falla
JER.51.49	för deras skull som har dräpts i Israel,
JER.51.49	så som för Babylons skull
JER.51.49	dräpta har fallit över hela jorden.
JER.51.50	Ni som har undkommit svärdet,
JER.51.50	ge er av, bli inte kvar!
JER.51.50	Tänk på Herren i fjärran land
JER.51.50	och minns Jerusalem.
JER.51.51	Vi blev vanärade och hånade,
JER.51.51	våra ansikten rodnade av skam,
JER.51.51	när främlingar trängde in
JER.51.51	i Herrens heliga tempel.
JER.51.52	Men det skall komma en tid,
JER.51.52	säger Herren,
JER.51.52	då jag skall straffa Babylons avgudar
JER.51.52	och landet skall fyllas av de sårades jämmer.
JER.51.53	Om Babylon så steg upp i himlen
JER.51.53	och gjorde sin höga fästning ointaglig,
JER.51.53	skulle ändå mina förhärjare nå dit,
JER.51.53	säger Herren.
JER.51.54	Ett klagoskri hörs från Babylon,
JER.51.54	stor är förödelsen i kaldeernas land.
JER.51.55	Ty Herren förhärjar Babylon,
JER.51.55	han gör slut på dess väldiga larm.
JER.51.55	Vågorna brusar som en mäktig flod
JER.51.55	med larmande dån.
JER.51.56	Förhärjaren kommer,
JER.51.56	han kommer mot Babylon.
JER.51.56	Hjältarna tas till fånga,
JER.51.56	deras bågar bräcks.
JER.51.56	Ty Herren är en hämndens Gud,
JER.51.56	han vedergäller till fullo.
JER.51.57	Babylons stormän och visa skall jag dricka berusade, dess ståthållare, styresmän och hjältar. De skall falla i evig sömn och aldrig mer vakna upp, säger Konungen, han vars namn är Herren Sebaot.
JER.51.58	Så säger Herren Sebaot:
JER.51.58	Babylons breda mur
JER.51.58	skall jämnas med marken,
JER.51.58	dess höga portar sättas i brand.
JER.51.58	Folkens mödor mynnar ut i intet,
JER.51.58	allt de slitit för blir eldens rov.
JER.51.59	Detta är det uppdrag profeten Jeremia gav Seraja, son till Neria, Machsejas son, när Seraja följde med judakungen Sidkia till Babylonien i hans fjärde regeringsår. Seraja var kvartermästare. 
JER.51.60	Jeremia skrev i en bokrulle ner alla de olyckor som skulle drabba Babylon, allt detta som är skrivet om Babylon. 
JER.51.61	Jeremia sade till Seraja: »När du kommer till Babylon, läs då upp allt som står här. 
JER.51.62	Du skall säga: Herre, du har själv hotat att förstöra denna plats, så att ingen kan bo där, varken människor eller djur; den skall läggas öde för all framtid. 
JER.51.63	När du har läst upp bokrullen skall du binda en sten vid den och kasta den i Eufrat. 
JER.51.64	Sedan skall du säga: Så skall Babylon sjunka och aldrig mer komma upp, på grund av de olyckor som jag låter drabba det.«
JER.51.64	Så långt Jeremias ord.
JER.52.1	Sidkia var tjugoett år då han blev kung, och han regerade elva år i Jerusalem. Hans mor hette Hamutal, Jeremias dotter, från Livna. 
JER.52.2	Han gjorde det som var ont i Herrens ögon, alldeles som Jojakim gjort. 
JER.52.3	Och i sin vrede mot Jerusalem och Juda stötte Herren dem till sist ifrån sig.
JER.52.3	Sidkia bröt med kungen av Babylonien, 
JER.52.4	och under hans nionde regeringsår, på tionde dagen i tionde månaden, kom den babyloniske kungen Nebukadnessar tågande mot Jerusalem med hela sin här. De inringade staden och kastade upp en vall omkring den. 
JER.52.5	Belägringen varade ända till kung Sidkias elfte regeringsår. 
JER.52.6	På nionde dagen i fjärde månaden, när hungersnöden blivit så svår att folket inte hade någonting att äta, 
JER.52.7	inleddes stormningen av staden. Under natten flydde kungen och alla soldaterna och lämnade den omringade staden genom en port mellan de båda murarna invid den kungliga trädgården. De tog vägen mot Jordandalen, 
JER.52.8	men den kaldeiska hären förföljde Sidkia och hann upp honom i öknen vid Jeriko. Då övergav alla hans krigare honom och skingrades. 
JER.52.9	Kaldeerna grep honom och förde honom till den babyloniske kungen i Rivla i Hamat, och där rannsakades han. 
JER.52.10	Den babyloniske kungen lät avrätta Sidkias söner inför hans ögon. Också alla stormän i Juda lät han avrätta i Rivla. 
JER.52.11	Därefter lät han sticka ut ögonen på Sidkia. Den babyloniske kungen slog honom i bojor och förde honom till Babylon. Där fick han sitta fängslad tills han dog.
JER.52.12	På tionde dagen i femte månaden — det var i kung Nebukadnessars nittonde regeringsår i Babylonien — kom Nebusaradan, som var befälhavare för livgardet och en av den babyloniske kungens närmaste män, till Jerusalem. 
JER.52.13	Han brände ner Herrens hus och kungens palats, ja, alla hus i Jerusalem, alla stormanshus, stack han i brand. 
JER.52.14	Och de kaldeiska trupper som stod under hans befäl rev ner alla murar runt Jerusalem. 
JER.52.15	De soldater som var kvar i staden och de som deserterat till den babyloniske kungen fördes bort av gardesbefälhavaren Nebusaradan, liksom de kvarvarande hantverkarna. 
JER.52.16	Men av de fattigaste i landet lämnade gardesbefälhavaren Nebusaradan kvar några som skulle bruka vingårdar och åkrar.
JER.52.17	Kaldeerna slog sönder bronspelarna i Herrens hus, liksom stativen och Havet av brons som fanns där, och förde bort all brons till Babylonien. 
JER.52.18	De tog också grytorna, skovlarna, knivarna, offerskålarna, pannorna och alla andra föremål av brons som använts i gudstjänsten. 
JER.52.19	Gardesbefälhavaren lade beslag på faten, ämbaren, offerskålarna, grytorna, lampställen, pannorna och bägarna, som var av guld eller silver alltigenom. 
JER.52.20	Två pelare, Havet, tolv tjurar av brons under Havet, stativen som kung Salomo lät tillverka för Herrens hus — det gick inte att väga bronsen i alla dessa föremål. 
JER.52.21	Vad de båda pelarna beträffar var de 18 alnar höga och hade en omkrets på tolv alnar; de var ihåliga, och väggarna hade en tjocklek av fyra fingerbredder. 
JER.52.22	Båda hade pelarhuvuden av brons som var fem alnar höga och omgavs av ett flätverk med granatäpplen, allt av brons. 
JER.52.23	Av granatäpplena var 96 synliga; sammanlagt var det 100 granatäpplen runt flätverket.
JER.52.24	Gardesbefälhavaren grep översteprästen Seraja, prästen närmast under honom, Sefanja, och de tre tröskelväktarna. 
JER.52.25	Av dem som fanns i staden grep han den man vid hovet som var krigskommissarie, sju av kungens närmaste män, stabschefens sekreterare, som skrev ut medborgarna till krigstjänst, samt 60 andra män i staden. 
JER.52.26	Gardesbefälhavaren Nebusaradan grep dem och förde dem till den babyloniske kungen i Rivla. 
JER.52.27	Där lät kungen avliva dem, i Rivla i Hamat. Så fördes Judas folk bort från sitt land.
JER.52.28	Detta är de som bortfördes av Nebukadnessar: under det sjunde året 3 023 judeer, 
JER.52.29	under Nebukadnessars artonde regeringsår 832 personer från Jerusalem 
JER.52.30	och under Nebukadnessars tjugotredje regeringsår 745 judeer som fördes bort av gardesbefälhavaren Nebusaradan — sammanlagt 4 600 personer.
JER.52.31	Under det trettiosjunde året som Judas kung Jojakin var i fångenskap, på tjugofemte dagen i tolfte månaden, blev han benådad av den babyloniske kungen Evil Merodak, samma år som denne blev kung. Han släppte ut honom ur fängelset 
JER.52.32	och behandlade honom vänligt; han gav honom den förnämsta platsen bland de kungar som var hos honom i Babylon. 
JER.52.33	Jojakin fick lägga av sin fångdräkt, och sedan åt han alltid vid kungens bord, så länge han levde. 
JER.52.34	Det han behövde för sitt uppehälle fick han regelbundet av den babyloniske kungen, en viss tilldelning för varje dag, ända till sin dödsdag, så länge han levde.
LAM.1.1	Ack, övergiven ligger hon,
LAM.1.1	den förr så folkrika staden.
LAM.1.1	En änka liknar hon,
LAM.1.1	hon som var främst bland folken.
LAM.1.1	Drottningen bland länder
LAM.1.1	gör nu trältjänst.
LAM.1.2	Hon gråter bittert i natten,
LAM.1.2	kinden är våt av tårar.
LAM.1.2	Bland alla hennes vänner
LAM.1.2	finns ingen som ger henne tröst.
LAM.1.2	De som stod henne nära har svikit
LAM.1.2	och blivit hennes fiender.
LAM.1.3	Juda har drivits i landsflykt
LAM.1.3	efter nöd och vedermöda.
LAM.1.3	Nu bor hon bland främmande folk
LAM.1.3	och finner ingen ro.
LAM.1.3	Förföljarna hann upp henne,
LAM.1.3	och ingen flyktväg fanns.
LAM.1.4	Vägarna till Sion sörjer,
LAM.1.4	ty ingen kommer till högtiderna.
LAM.1.4	Hennes portar står övergivna,
LAM.1.4	hennes präster suckar,
LAM.1.4	de unga kvinnorna klagar.
LAM.1.4	Bitter är hennes sorg.
LAM.1.5	Hennes fiender har tagit makten,
LAM.1.5	hennes motståndare är trygga.
LAM.1.5	Herren har straffat henne
LAM.1.5	för hennes många synder.
LAM.1.5	Hennes barn fick gå i fångenskap,
LAM.1.5	de fördes bort av fienden.
LAM.1.6	Sion har förlorat
LAM.1.6	all sin prakt.
LAM.1.6	Hennes furstar liknade hjortar
LAM.1.6	som inte funnit bete.
LAM.1.6	Kraftlösa flydde de
LAM.1.6	undan förföljaren.
LAM.1.7	I sin nöd och hemlöshet
LAM.1.7	minns Jerusalem
LAM.1.7	de skatter hon ägt
LAM.1.7	sedan forna dagar.
LAM.1.7	När hennes folk föll i fiendehand
LAM.1.7	och ingen kom till hjälp,
LAM.1.7	såg motståndarna på
LAM.1.7	och skrattade åt hennes undergång.
LAM.1.8	Svårt har Jerusalem syndat,
LAM.1.8	därför väcker hon avsky.
LAM.1.8	De som ärat henne visar nu förakt
LAM.1.8	då de ser henne naken.
LAM.1.8	Hon suckar,
LAM.1.8	hon vänder sig bort.
LAM.1.9	Orenhet fläckar hennes släp.
LAM.1.9	Aldrig tänkte hon sig ett sådant slut.
LAM.1.9	Ofattbart djupt har hon sjunkit.
LAM.1.9	Ingen tröstar henne.
LAM.1.9	Herre, se mitt elände!
LAM.1.9	Se fiendens triumf!
LAM.1.10	Fienden sträckte ut handen
LAM.1.10	efter alla hennes skatter.
LAM.1.10	Hon fick se sin helgedom
LAM.1.10	beträdas av hedningar,
LAM.1.10	dem som du hade förbjudit
LAM.1.10	att komma in i din församling.
LAM.1.11	Hela hennes folk suckar
LAM.1.11	och söker efter mat.
LAM.1.11	Sina skatter byter de mot bröd
LAM.1.11	för att uppehålla livet.
LAM.1.11	Se, Herre, se
LAM.1.11	hur föraktad jag är!
LAM.1.12	Något sådant har ni aldrig sett,
LAM.1.12	ni som går vägen förbi:
LAM.1.12	när såg ni en plåga sådan som min,
LAM.1.12	den som lades på mig
LAM.1.12	då Herren lät mig lida
LAM.1.12	på sin glödande vredes dag.
LAM.1.13	Från höjden sände han eld
LAM.1.13	ända ner i mitt innersta.
LAM.1.13	Han gillrade en snara för mina fötter,
LAM.1.13	han stötte bort mig
LAM.1.13	och lämnade mig övergiven,
LAM.1.13	i ständig svaghet.
LAM.1.14	Han gjorde min synd till ett ok,
LAM.1.14	han lade det på mig,
LAM.1.14	det tynger min nacke.
LAM.1.14	Han har brutit min kraft.
LAM.1.14	Herren har utlämnat mig
LAM.1.14	åt övermakten.
LAM.1.15	Alla kämpar jag ägde
LAM.1.15	föraktades av Herren.
LAM.1.15	Han samlade ett uppbåd mot mig
LAM.1.15	för att krossa mina unga män.
LAM.1.15	Herren trampade Juda
LAM.1.15	som druvor i en vinpress.
LAM.1.16	Därför måste jag gråta,
LAM.1.16	tårar strömmar från mina ögon.
LAM.1.16	Fjärran är de som kunde trösta
LAM.1.16	och ge mig nytt mod.
LAM.1.16	Mina söner ligger slagna,
LAM.1.16	ty fienden var övermäktig.
LAM.1.17	Sion sträcker ut sina händer,
LAM.1.17	men ingen tröstar henne.
LAM.1.17	Mot Jakob uppbådade Herren
LAM.1.17	grannfolken som fiender.
LAM.1.17	För dem har Jerusalem blivit
LAM.1.17	något som väcker avsky.
LAM.1.18	Herren har gjort rätt,
LAM.1.18	ty jag trotsade hans bud.
LAM.1.18	Lyssna nu, alla folk,
LAM.1.18	och se min plåga!
LAM.1.18	Mina unga män och kvinnor
LAM.1.18	har förts bort i fångenskap.
LAM.1.19	Jag kallade på mina älskare,
LAM.1.19	men alla svek mig.
LAM.1.19	Mina präster och äldste
LAM.1.19	gick under i staden
LAM.1.19	då de sökte efter föda
LAM.1.19	för att uppehålla livet.
LAM.1.20	Herre, se, jag är i nöd!
LAM.1.20	Mitt inre är i uppror,
LAM.1.20	ånger fyller mitt hjärta:
LAM.1.20	jag har trotsat dig.
LAM.1.20	Ute har svärdet dräpt mina barn,
LAM.1.20	inomhus härskar döden.
LAM.1.21	Alla hör hur jag suckar,
LAM.1.21	men ingen tröstar mig.
LAM.1.21	Fienderna hör om min olycka
LAM.1.21	och gläds över att den är ditt verk.
LAM.1.21	Den dag du förkunnade lät du komma.
LAM.1.21	Men för dem skall det gå som för mig.
LAM.1.22	Rannsaka deras ogärningar
LAM.1.22	och gör med dem
LAM.1.22	som du har gjort med mig
LAM.1.22	för alla mina synders skull.
LAM.1.22	Jag suckar ständigt,
LAM.1.22	mitt hjärta är tungt.
LAM.2.1	Ack, i sin vrede har Herren höljt
LAM.2.1	det sköna Sion i mörka moln.
LAM.2.1	Från himlen ner till jorden
LAM.2.1	har han slungat Israels härlighet.
LAM.2.1	Han skonade inte sin fotapall
LAM.2.1	på sin vredes dag.
LAM.2.2	Skoningslöst skövlade Herren
LAM.2.2	Jakobs städer och byar,
LAM.2.2	raserade i sin vrede
LAM.2.2	alla fästen i Juda.
LAM.2.2	Han störtade och skändade
LAM.2.2	riket och dess furstar.
LAM.2.3	Han bröt i sin vredes hetta
LAM.2.3	Israels stolta makt,
LAM.2.3	drog bort sin skyddande hand
LAM.2.3	när fienden kom.
LAM.2.3	I Jakob brann han som en eld
LAM.2.3	vars lågor förtärde allt.
LAM.2.4	Som en fiende spände han bågen,
LAM.2.4	beredd till skott.
LAM.2.4	Som en ovän dödade han
LAM.2.4	alla vi sett på med glädje.
LAM.2.4	Han öste sin harm som eld
LAM.2.4	över sin boning i Sion.
LAM.2.5	Herren kom som en fiende,
LAM.2.5	han skövlade Israel,
LAM.2.5	skövlade alla dess palats
LAM.2.5	och förstörde dess fästen.
LAM.2.5	Juda fyllde han
LAM.2.5	med jämmer och ve.
LAM.2.6	Sin boning rev han som ett bräckligt skjul,
LAM.2.6	han förstörde sin helgedom.
LAM.2.6	Herren lät högtid och sabbat
LAM.2.6	falla i glömska i Sion.
LAM.2.6	I sin rasande vrede försköt han
LAM.2.6	konung och präst.
LAM.2.7	Herren förkastade sitt altare
LAM.2.7	och övergav sitt tempel.
LAM.2.7	Borgmurarna gav han
LAM.2.7	i fiendernas våld.
LAM.2.7	I Herrens hus ljöd deras rop
LAM.2.7	som ropen en högtidsdag.
LAM.2.8	Herren beslöt att förstöra
LAM.2.8	Sions murar.
LAM.2.8	Han mätte ut för rivning,
LAM.2.8	tvekade inte att skövla.
LAM.2.8	Vallar och murar måste sörja,
LAM.2.8	och nu har de störtat samman.
LAM.2.9	Stadens portar har sjunkit ner i marken,
LAM.2.9	bommarna har han krossat och bräckt.
LAM.2.9	Konung och furstar är i främmande land,
LAM.2.9	lagen förkunnas inte,
LAM.2.9	profeterna får inte längre
LAM.2.9	syner från Herren.
LAM.2.10	De äldste i Sion
LAM.2.10	sitter tigande på marken
LAM.2.10	med jord på huvudet
LAM.2.10	och klädda i säckväv.
LAM.2.10	Jerusalems unga kvinnor
LAM.2.10	sänker huvudet mot jorden.
LAM.2.11	Mina ögon är söndergråtna,
LAM.2.11	mitt inre i uppror.
LAM.2.11	Min livskraft har runnit bort,
LAM.2.11	ty mitt folk går under.
LAM.2.11	Barn och dibarn förgås
LAM.2.11	på stadens gator.
LAM.2.12	De tigger sina mödrar
LAM.2.12	om bröd och vin.
LAM.2.12	De segnar ner likt sårade
LAM.2.12	på gatorna i staden,
LAM.2.12	de ger upp andan
LAM.2.12	i sina mödrars famn.
LAM.2.13	Vad skall jag säga om dig,
LAM.2.13	vad skall jag likna dig vid, Jerusalem?
LAM.2.13	Vad skall jag jämföra dig med
LAM.2.13	för att trösta dig, Sion?
LAM.2.13	Din nöd är ändlös som havet
LAM.2.13	— vem kan bota dig?
LAM.2.14	De syner som dina profeter såg
LAM.2.14	var lögn och bländverk.
LAM.2.14	De visade dig inte din skuld,
LAM.2.14	så att ditt öde kunde vändas.
LAM.2.14	Falska och förledande
LAM.2.14	var deras profetord.
LAM.2.15	Alla som går vägen förbi
LAM.2.15	klappar hånfullt i händerna.
LAM.2.15	De visslar åt dig, Jerusalem,
LAM.2.15	och skakar på huvudet:
LAM.2.15	»Är detta den stad som kallas
LAM.2.15	den fulländat sköna, all jordens fröjd?«
LAM.2.16	Alla dina fiender
LAM.2.16	gör grimaser åt dig,
LAM.2.16	de visslar och hångrinar,
LAM.2.16	de ropar: »Vi har nått vårt mål!
LAM.2.16	Detta är dagen vi väntat på,
LAM.2.16	vi har fått uppleva den.«
LAM.2.17	Herren har utfört sin plan,
LAM.2.17	han har förverkligat sitt ord,
LAM.2.17	vad han beslöt i forna dagar.
LAM.2.17	Han raserade skoningslöst,
LAM.2.17	lät din ovän triumfera
LAM.2.17	och gav din fiende makten.
LAM.2.18	Ropa högt till Herren,
LAM.2.18	klaga, dotter Sion!
LAM.2.18	Låt tårarna strömma som en flod
LAM.2.18	dag och natt,
LAM.2.18	unna dig ingen vila,
LAM.2.18	låt inte dina ögon få ro.
LAM.2.19	Stig upp om natten och ropa
LAM.2.19	vid början av varje vakt,
LAM.2.19	töm ut ditt hjärta som vatten,
LAM.2.19	öppna dig inför Herren.
LAM.2.19	Sträck dina händer mot honom
LAM.2.19	i bön för dina barns liv,
LAM.2.19	de som förgås av hunger
LAM.2.19	i varje gathörn.
LAM.2.20	Se, Herre, och betänk
LAM.2.20	vem du behandlar så!
LAM.2.20	Skall kvinnor äta sina barn,
LAM.2.20	dem som de fött till livet?
LAM.2.20	Skall präster och profeter dödas
LAM.2.20	i Herrens helgedom?
LAM.2.21	Barn och gamla ligger på marken,
LAM.2.21	ute på gatorna.
LAM.2.21	Mina unga män och kvinnor
LAM.2.21	har fallit för svärdet.
LAM.2.21	Du dräpte dem på din vredes dag,
LAM.2.21	du slaktade skoningslöst.
LAM.2.22	Du inbjöd som till fest
LAM.2.22	fasor från alla håll.
LAM.2.22	Ingen blev räddad, ingen undkom
LAM.2.22	på Herrens vredes dag.
LAM.2.22	Barnen jag fött och fostrat
LAM.2.22	har fienden dräpt.
LAM.3.1	Jag är mannen som fått lida
LAM.3.1	under hans vredes gissel.
LAM.3.2	Han har drivit mig ut
LAM.3.2	i ett mörker utan ljusning.
LAM.3.3	Mot mig har han lyft sin hand
LAM.3.3	om och om igen.
LAM.3.4	Han trasade sönder mitt kött och min hud
LAM.3.4	och krossade benen i min kropp.
LAM.3.5	Han byggde en mur omkring mig,
LAM.3.5	omgav mig med gift och elände.
LAM.3.6	I mörker låter han mig bo
LAM.3.6	som de sedan länge döda.
LAM.3.7	Han har stängt in mig så att jag inte kan fly,
LAM.3.7	han har satt tunga bojor på mig.
LAM.3.8	Hur jag än klagar och ropar
LAM.3.8	lyssnar han inte till min bön.
LAM.3.9	Med stenblock stängde han vägen för mig,
LAM.3.9	stigen blev oframkomlig.
LAM.3.10	Han lurade på mig som en björn,
LAM.3.10	som ett lejon i försåt.
LAM.3.11	Han tvang mig av vägen och sönderslet mig
LAM.3.11	och lät mig ligga övergiven.
LAM.3.12	Han spände sin båge och ställde mig
LAM.3.12	som mål för sin pil.
LAM.3.13	Han genomborrade mina njurar
LAM.3.13	med pilar ur sitt koger.
LAM.3.14	Jag blev till åtlöje för alla människor,
LAM.3.14	jag blev en visa för dem.
LAM.3.15	Han mättade mig med bittra örter,
LAM.3.15	han gav mig malört att dricka.
LAM.3.16	Han krossade mina tänder mot stenar
LAM.3.16	och trampade ner mig i gruset.
LAM.3.17	Du tog bort allt gott ur mitt liv,
LAM.3.17	jag glömde vad lycka var.
LAM.3.18	Jag tänkte: Nu orkar jag inte mer,
LAM.3.18	jag hoppas inte längre på Herren.
LAM.3.19	Tanken på min nöd och hemlöshet
LAM.3.19	är malört och gift.
LAM.3.20	Den lämnar mig inte,
LAM.3.20	och jag är betryckt.
LAM.3.21	Detta går mig till sinnes,
LAM.3.21	därför våndas jag.
LAM.3.22	Men Herrens nåd tar inte slut,
LAM.3.22	hans barmhärtighet upphör aldrig.
LAM.3.23	Varje morgon är den ny —
LAM.3.23	stor är din trofasthet.
LAM.3.24	Min andel är Herren, det vet jag,
LAM.3.24	därför hoppas jag på honom.
LAM.3.25	Herren är god mot den som kommer till honom,
LAM.3.25	mot den som sätter sin lit till honom.
LAM.3.26	Det är gott att hoppas i stillhet
LAM.3.26	på hjälp från Herren.
LAM.3.27	Det är gott för en man
LAM.3.27	att bära ok som ung.
LAM.3.28	Må han sitta ensam och tyst
LAM.3.28	när Herren lägger oket på.
LAM.3.29	Må han trycka ansiktet mot marken
LAM.3.29	— kanske finns det ännu hopp.
LAM.3.30	Må han vända sin kind mot den som slår
LAM.3.30	och bli överöst med hån.
LAM.3.31	Ty Herren förkastar
LAM.3.31	inte för alltid:
LAM.3.32	har han plågat, förbarmar han sig åter
LAM.3.32	i sin stora godhet.
LAM.3.33	Att plåga och pina människor
LAM.3.33	är inte vad han vill.
LAM.3.34	Att man förtrampar
LAM.3.34	fångarna i landet,
LAM.3.35	att man vränger rätten för någon
LAM.3.35	inför den Högste,
LAM.3.36	att en människa vägras sin rätt
LAM.3.36	— skulle Herren inte se det?
LAM.3.37	Vems ord har skapat allt?
LAM.3.37	Har inte Herren befallt detta?
LAM.3.38	Kommer inte både ont och gott
LAM.3.38	på den Högstes bud?
LAM.3.39	Varför klagar då den som är i livet
LAM.3.39	över sina synders lön?
LAM.3.40	Låt oss pröva och rannsaka vad vi gjort
LAM.3.40	och återvända till Herren.
LAM.3.41	Låt oss lyfta våra händer och hjärtan
LAM.3.41	till Gud i himlen.
LAM.3.42	Vi har syndat och trotsat dig,
LAM.3.42	och du har inte förlåtit.
LAM.3.43	Du har dolt dig i vrede och förföljt oss,
LAM.3.43	dödat utan förskoning.
LAM.3.44	Du har dolt dig i moln
LAM.3.44	som ingen bön kan genomtränga.
LAM.3.45	Du har gjort oss till avfall och drav
LAM.3.45	inför alla folk.
LAM.3.46	Alla våra fiender
LAM.3.46	hångrinar åt oss.
LAM.3.47	Faror och fällor möter oss,
LAM.3.47	undergång och ofärd.
LAM.3.48	Tårar strömmar från mina ögon,
LAM.3.48	ty mitt folk går under.
LAM.3.49	Mina tårar flödar utan avbrott,
LAM.3.49	de skall inte upphöra
LAM.3.50	förrän Herren blickar ner
LAM.3.50	och ser det från sin himmel.
LAM.3.51	Det plågar mig att se
LAM.3.51	hur min stads döttrar lider.
LAM.3.52	Jag blev jagad som en fågel
LAM.3.52	av dem som förföljer mig utan skäl.
LAM.3.53	De störtade mig levande i graven
LAM.3.53	och kastade stenar på mig.
LAM.3.54	Vatten stiger över mitt huvud,
LAM.3.54	jag tänker: Jag är förlorad.
LAM.3.55	Herre, jag åkallar ditt namn
LAM.3.55	ur gravens djup.
LAM.3.56	Du hör mitt rop — slut inte dina öron
LAM.3.56	för min bön om lindring och hjälp.
LAM.3.57	Du kommer till mig när jag ropar,
LAM.3.57	du säger: Var inte rädd.
LAM.3.58	Herre, du för min talan,
LAM.3.58	du ger lösen för mitt liv.
LAM.3.59	Du ser vilken orätt jag lider,
LAM.3.59	Herre, skaffa mig rätt!
LAM.3.60	Du ser deras hämndlystnad,
LAM.3.60	alla deras ränker mot mig.
LAM.3.61	Herre, du hör deras hån,
LAM.3.61	alla deras ränker mot mig,
LAM.3.62	hur mina fiender viskar och mumlar
LAM.3.62	dagen i ända om mig.
LAM.3.63	Se hur de gör mig till åtlöje
LAM.3.63	var de än sitter eller står.
LAM.3.64	Herre, straffa dem
LAM.3.64	som deras gärningar förtjänar!
LAM.3.65	Förmörka deras sinnen,
LAM.3.65	låt din förbannelse drabba dem!
LAM.3.66	Förfölj dem i vrede, låt dem inte leva
LAM.3.66	under Herrens himmel!
LAM.4.1	Ack, guldet har svartnat
LAM.4.1	och mist sin gyllene glans.
LAM.4.1	I gathörnen ligger
LAM.4.1	ädelstenarna strödda.
LAM.4.2	Sions ädlaste söner,
LAM.4.2	mer värda än rent guld —
LAM.4.2	nu räknas de som lerkärl,
LAM.4.2	som en krukmakares verk.
LAM.4.3	Till och med schakalen ger di
LAM.4.3	och mättar sina ungar,
LAM.4.3	men mitt folk är en hjärtlös kvinna,
LAM.4.3	grym som strutsen i öknen.
LAM.4.4	Dibarnets tunga klibbar
LAM.4.4	vid gommen av törst.
LAM.4.4	Barnen tigger om bröd,
LAM.4.4	men ingen ger dem något.
LAM.4.5	De som förr åt läckerheter
LAM.4.5	svälter ihjäl på gatorna,
LAM.4.5	de som vilade på purpur
LAM.4.5	ligger nu i dyn.
LAM.4.6	Mitt folks brott var större
LAM.4.6	än synden i Sodom,
LAM.4.6	som ödelades på ett ögonblick
LAM.4.6	utan att röras av människor.
LAM.4.7	Renare än snö var furstarna,
LAM.4.7	vitare än mjölk,
LAM.4.7	deras kroppar rödare än korall,
LAM.4.7	deras lemmar som safir.
LAM.4.8	Nu är de svartare än sot,
LAM.4.8	man känner inte igen dem på gatan,
LAM.4.8	huden stramar på dem,
LAM.4.8	torr som trä.
LAM.4.9	Lyckligare de som stupade för svärd
LAM.4.9	än de som stupar av svält,
LAM.4.9	som tynar bort, sargade av hunger,
LAM.4.9	berövade åkerns gröda.
LAM.4.10	Ömma mödrar kokade
LAM.4.10	sina egna barn
LAM.4.10	för att få mat
LAM.4.10	när mitt folk gick under.
LAM.4.11	Herren tömde sin vrede,
LAM.4.11	utgöt sin glödande harm.
LAM.4.11	Han tände en eld i Sion
LAM.4.11	som förtärde staden i grund.
LAM.4.12	Ingen bland jordens kungar,
LAM.4.12	ingen i hela världen,
LAM.4.12	hade trott att fienden kunde komma
LAM.4.12	inom Jerusalems portar.
LAM.4.13	Profeternas synder och prästernas brott
LAM.4.13	har vållat detta,
LAM.4.13	de lät oskyldigas blod
LAM.4.13	flyta i staden.
LAM.4.14	De irrar blinda på gatorna
LAM.4.14	och blir fläckade av blod,
LAM.4.14	de vidrör med kläderna
LAM.4.14	det som är orent.
LAM.4.15	»Ur vägen! En oren!« ropar man framför dem.
LAM.4.15	»Ur vägen! Ur vägen! Rör dem inte!«
LAM.4.15	De irrar omkring på flykt, och folken säger:
LAM.4.15	»Här får de inte stanna.«
LAM.4.16	Herren själv har skingrat dem,
LAM.4.16	han bryr sig inte om dem längre.
LAM.4.16	Ingen aktning visar man för prästerna,
LAM.4.16	ingen hänsyn för de äldste.
LAM.4.17	Tills ögonen värkte spanade vi
LAM.4.17	förgäves efter hjälp,
LAM.4.17	spejade från vårt vakttorn efter ett folk
LAM.4.17	som ändå inte kunde rädda oss.
LAM.4.18	Våra steg bevakas,
LAM.4.18	vi kan inte gå ut.
LAM.4.18	Slutet är nära, vår tid förbi.
LAM.4.18	Ja, slutet är här.
LAM.4.19	Snabbare än örnar i skyn
LAM.4.19	var våra förföljare.
LAM.4.19	De jagade oss över bergen
LAM.4.19	och låg på lur i öknen.
LAM.4.20	Herrens smorde, som var vårt liv,
LAM.4.20	blev fångad i deras fallgrop,
LAM.4.20	han i vars skugga vi hoppats
LAM.4.20	få leva bland folken.
LAM.4.21	Skratta bara och gläd dig, Edom,
LAM.4.21	du som bor i landet Us —
LAM.4.21	också åt dig skall bägaren räckas,
LAM.4.21	du skall bli drucken och visa dig naken.
LAM.4.22	Ditt straff är avtjänat, Sion,
LAM.4.22	aldrig mer skall han föra dig bort.
LAM.4.22	Men ditt brott skall han straffa, Edom,
LAM.4.22	och avslöja dina synder.
LAM.5.1	Herre, minns vad vi fått utstå,
LAM.5.1	se hur vi förnedras!
LAM.5.2	Vår egendom föll i främmande hand,
LAM.5.2	våra hus kom i främlingars ägo.
LAM.5.3	Vi har blivit faderlösa barn,
LAM.5.3	våra mödrar är som änkor.
LAM.5.4	Vi får betala för vårt eget vatten,
LAM.5.4	vi måste köpa vår egen ved.
LAM.5.5	Med oket på nacken pressas vi hårt,
LAM.5.5	vi är trötta men får ingen vila.
LAM.5.6	Vi gav oss under Egypten och Assyrien
LAM.5.6	för att få bröd att äta.
LAM.5.7	Våra fäder som syndade är borta,
LAM.5.7	vi måste bära deras skuld.
LAM.5.8	Slavar regerar oss,
LAM.5.8	ingen räddar oss från dem.
LAM.5.9	Med fara för livet hämtar vi vårt bröd,
LAM.5.9	hotade av angrepp från öknen.
LAM.5.10	Som en lerugn flagnar huden
LAM.5.10	av brännande hunger.
LAM.5.11	De våldtar kvinnorna i Sion
LAM.5.11	och flickorna i Judas städer.
LAM.5.12	De hänger förnäma män
LAM.5.12	och visar ringaktning för de äldste.
LAM.5.13	Unga män måste slita med kvarnen,
LAM.5.13	pojkar dignar under bördor av ved.
LAM.5.14	De gamla samlas inte längre i porten,
LAM.5.14	de unga har slutat att spela.
LAM.5.15	Glädjen är borta ur hjärtat,
LAM.5.15	dansen har bytts i sorg.
LAM.5.16	Kransen har fallit från vårt huvud.
LAM.5.16	Ve oss som syndade så!
LAM.5.17	Därför är vårt hjärta tungt,
LAM.5.17	därför skymmer det för vår syn:
LAM.5.18	Sions berg ligger öde,
LAM.5.18	där stryker schakaler omkring.
LAM.5.19	Du, Herre, härskar för evigt,
LAM.5.19	från släkte till släkte står din tron.
LAM.5.20	Varför har du glömt oss helt
LAM.5.20	och övergett oss för alltid?
LAM.5.21	För oss åter till dig, så vänder vi åter.
LAM.5.21	Herre, låt allt på nytt bli som förr.
LAM.5.22	Men du har förkastat oss
LAM.5.22	och rasar mot oss i vrede.
EZK.1.1	Under det trettionde året, på femte dagen i fjärde månaden, när jag bodde bland de bortförda vid floden Kevar, öppnades himlen och jag såg en syn från Gud. 
EZK.1.2	Den femte dagen i månaden — det var under det femte året av kung Jojakins fångenskap — 
EZK.1.3	kom Herrens ord till prästen Hesekiel, Busis son, vid floden Kevar i Kaldeen. Där rörde Herrens hand vid honom.
EZK.1.4	Jag såg en stormvind komma från norr — ett väldigt moln med flammande eld, omstrålat av ljus. Och längst därinne, längst inne i elden, glimmade det som av vitt guld. 
EZK.1.5	Längst därinne tyckte jag mig se fyra varelser. De såg ut så här: de hade mänsklig gestalt, 
EZK.1.6	men var och en av dem hade fyra ansikten och fyra vingar. 
EZK.1.7	Deras ben var raka, fötterna liknade tjurklövar och glänste som blank koppar. 
EZK.1.8	Under vingarna hade de människohänder åt fyra håll. Alla fyra hade ansikten och vingar. 
EZK.1.9	Deras vingar vidrörde varandra. De kunde gå utan att vända sig, var och en gick rakt fram. 
EZK.1.10	Så såg deras ansikten ut: de hade ett människoansikte, och alla fyra hade ett lejonansikte till höger och alla fyra ett tjuransikte till vänster och alla fyra ett örnansikte. 
EZK.1.11	Vingarna upptill höll de utbredda: var och en hade två vingar som vidrörde de andras och två som skylde kroppen. 
EZK.1.12	Var och en gick rakt fram. De gick dit andekraften styrde dem, och de vände sig inte när de gick. 
EZK.1.13	Mellan dem syntes något som liknade glödande kol, det fladdrade som fackelsken mellan varelserna. Elden lyste klart, och ur elden sköt blixtar. 
EZK.1.14	Varelserna for av och an likt blixtar.
EZK.1.15	När jag betraktade varelserna fick jag se ett hjul på marken vid var och en av de fyra. 
EZK.1.16	Hjulen gnistrade som krysolit. Alla fyra såg likadana ut och tycktes vara gjorda så, att ett hjul satt inuti ett annat. 
EZK.1.17	De kunde röra sig åt alla fyra hållen, och de vände sig inte när de rörde sig. 
EZK.1.18	Hjulen bestod av fyra lötar, och jag såg att det satt ögon runt om på lötarna. 
EZK.1.19	När varelserna rörde sig, rörde sig hjulen med dem. Och när varelserna lyfte från marken, lyfte också hjulen. 
EZK.1.20	Varelserna gick dit andekraften styrde dem, och hjulen lyfte alldeles som de eftersom varelsernas kraft fanns i dem. 
EZK.1.21	När varelserna rörde sig, rörde sig hjulen. När de stod stilla, stod hjulen stilla, och när de lyfte från marken, lyfte hjulen alldeles som de eftersom varelsernas kraft fanns i dem.
EZK.1.22	Ovanför varelsernas huvuden fanns något som liknade ett valv. Det hade en fruktansvärd glans som av is och välvde sig över deras huvuden. 
EZK.1.23	Under valvet höll de vingarna utsträckta så att de vidrörde de andras, och med två vingar skylde de kroppen. 
EZK.1.24	Jag hörde bruset från deras vingar. När de rörde sig lät det som dånet av stora vatten, som den Väldiges röst — ett larm som från en krigshär. När de stannade sänkte de vingarna. 
EZK.1.25	Över valvet ovanför deras huvuden hördes ett dån, 
EZK.1.26	och däruppe syntes något som liknade safir. Det såg ut som en tron. Och högst uppe, på det som såg ut som en tron, syntes något som tycktes ha mänsklig gestalt. 
EZK.1.27	Från det som föreföll vara hans höfter och uppåt såg jag att det glimmade som av vitt guld — det liknade en eldkrans — och från det som föreföll vara hans höfter och neråt såg jag något som liknade eld. Han var omstrålad av ljus. 
EZK.1.28	Och som bågen bland molnen en regnvädersdag var det ljus som omstrålade honom.
EZK.1.28	Så tedde sig anblicken av Herrens härlighet. När jag såg detta föll jag ner med ansiktet mot marken. Och jag hörde någon tala.
EZK.2.1	»Människa«, sade han, »res dig upp! Jag vill tala med dig.« 
EZK.2.2	Medan han talade fylldes jag av en andekraft som reste mig upp. Och jag hörde den som talade till mig. 
EZK.2.3	»Människa«, sade han, »jag sänder dig till israeliterna, de trotsiga som trotsar min vilja. Både de och deras fäder har varit upproriska mot mig till den dag som i dag är. 
EZK.2.4+EZK.2.5	Till dessa människor med fräck uppsyn och hårt hjärta sänder jag dig. De är ett motsträvigt folk, men vare sig de lyssnar eller inte skall du säga till dem: ’Så säger Herren Gud.’ De kommer att inse att en profet har varit hos dem. 
EZK.2.6	Människa! Var inte rädd för dem och bli inte skrämd av vad de säger, även om nässlor och törnen omger dig och du bor bland skorpioner. Bli inte skrämd av vad de säger och var inte rädd för dem. De är ju ett motsträvigt folk. 
EZK.2.7	Men vare sig de lyssnar eller inte skall du framföra mina ord till dem. De är ju ett motsträvigt folk. 
EZK.2.8	Människa! Lyssna till vad jag har att säga dig. Var inte motsträvig som detta motsträviga folk. Öppna din mun och ät det jag ger dig.«
EZK.2.9	Jag såg en hand sträckas fram mot mig, och handen höll en bokrulle. 
EZK.2.10	Han rullade upp den, och jag såg att den var fullskriven på både framsidan och baksidan. Det som stod skrivet där var klagan, suckar och jämmer.
EZK.3.1	»Människa«, sade han, »ät det du ser här, ät denna rulle. Gå sedan och tala till israeliterna.« 
EZK.3.2	Jag öppnade munnen, och han gav mig rullen att äta. 
EZK.3.3	»Människa«, sade han, »svälj denna rulle som jag räcker dig och fyll din mage med den.« Jag åt den, och den smakade sött som honung.
EZK.3.4	»Människa«, sade han sedan, »gå nu till israeliterna och tala till dem med mina ord. 
EZK.3.5	Det är inte till ett folk med svårt eller obegripligt språk du sänds utan till israeliterna, 
EZK.3.6	inte till de många folk vars ord du inte kan förstå, folk med svårt eller obegripligt språk. Om det varit till dem jag sänt dig skulle de ha lyssnat på dig. 
EZK.3.7	Men israeliterna kommer inte att vilja lyssna på dig, de vill ju inte lyssna på mig. Alla har de hårda pannor och hårda hjärtan. 
EZK.3.8	Jag skall göra din uppsyn lika stursk som deras och din panna lika hård. 
EZK.3.9	Jag skall göra din panna hård som diamant, hårdare än flinta. Var inte rädd för dem, låt dem inte skrämma dig. De är ju ett motsträvigt folk.« 
EZK.3.10	Sedan sade han: »Människa! Hör noga på och lägg allt jag säger dig på minnet. 
EZK.3.11	Gå sedan till dina bortförda landsmän och tala till dem. Vare sig de lyssnar eller inte skall du säga till dem: ’Så säger Herren Gud.’«
EZK.3.12	En andekraft lyfte mig, och jag hörde bakom mig ett väldigt dån då Herrens härlighet höjde sig från sin plats. 
EZK.3.13	Varelsernas vingar brusade när de vidrörde varandra, och hjulen bredvid dem dundrade — ett väldigt dån. 
EZK.3.14	Andekraften lyfte mig och förde mig bort. Jag var bitter och upprörd under färden, Herrens hand vilade tungt på mig. 
EZK.3.15	Och jag kom till de bortförda i Tel Aviv, som bodde vid floden Kevar, till den plats där de bodde. Där satt jag hos dem i sju dagar som förstenad.
EZK.3.16	Efter sju dagar kom Herrens ord till mig: 
EZK.3.17	Människa! Jag gör dig till en väktare för israeliterna. När du hör ett ord från mig skall du framföra min varning. 
EZK.3.18	Om jag säger till den gudlöse: »Ditt straff är döden« och du inte har varnat honom eller avrått honom från onda gärningar för att rädda hans liv, skall den gudlöse dö därför att han syndat, och av dig skall jag utkräva vedergällning för hans blod. 
EZK.3.19	Men om du varnat den gudlöse och han ändå inte upphör med sin ondska och sina onda gärningar, skall han dö därför att han syndat, men du har räddat ditt liv. 
EZK.3.20	Om den rättfärdige upphör att vara rättfärdig och börjar handla orätt när jag lagt en sten i hans väg, skall han dö. Om du inte har varnat honom, skall han dö därför att han syndat. Hans rättfärdiga gärningar skall vara glömda, och av dig skall jag utkräva vedergällning för hans blod. 
EZK.3.21	Men om du varnar den rättfärdige för att synda och han, den rättfärdige, inte syndar, skall han få leva därför att han lydde varningen, och du har räddat ditt liv.
EZK.3.22	Där rörde Herrens hand vid mig. Han sade: »Gå ner i dalen. Jag vill tala med dig där.« 
EZK.3.23	Jag begav mig ner i dalen, och där stod Herrens härlighet, så som jag hade sett den vid floden Kevar. Och jag föll ner med ansiktet mot marken. 
EZK.3.24	Men jag fylldes av en andekraft som reste mig upp. Han sade till mig: »Gå nu hem och stäng in dig. 
EZK.3.25	Människa! De kommer att slå rep omkring dig och binda dig, så att du inte kan gå ut bland dem. 
EZK.3.26	Jag skall låta din tunga klibba fast vid gommen, så att du blir stum och inte kan tillrättavisa dem. De är ju ett motsträvigt folk. 
EZK.3.27	Men när jag talar med dig skall jag lossa din tunga. Då skall du säga till dem: ’Så säger Herren Gud.’ Den som vill lyssna, han lyssnar, den som inte vill, han låter bli. De är ju ett motsträvigt folk.«
EZK.4.1	Människa! Tag en lertavla och lägg den framför dig. På den skall du rista in en stad, Jerusalem. 
EZK.4.2	Sedan skall du belägra den. Kasta upp en belägringsvall och bygg en stormningsramp, slå upp ett härläger och ställ upp murbräckor omkring den. 
EZK.4.3	Ställ en järnplåt som en vägg av järn mellan dig och staden. Vänd dig mot den, och håll den belägrad. Du skall belägra den, och detta skall vara ett tecken för Israels folk.
EZK.4.4	Lägg dig på vänster sida och bär Israels skuld. Så länge du ligger på den sidan skall du bära Israels skuld. 
EZK.4.5	De år de har syndat gör jag till lika många dagar för dig, 390 dagar. Så länge skall du bära Israels skuld. 
EZK.4.6	När de dagarna har gått skall du lägga dig ner igen, denna gång på höger sida, och bära Judas skuld 40 dagar. En dag för varje år skall du bära den. 
EZK.4.7	Vänd dig sedan med blottad arm mot det belägrade Jerusalem och profetera mot staden. 
EZK.4.8	Jag slår rep omkring dig, så att du inte kan vända dig från den ena sidan till den andra förrän din belägringstid är över.
EZK.4.9	Tag vete och korn, bönor och linser, hirs och emmer, blanda det i ett kärl och baka bröd av det. Det skall du ha som föda under den tid du ligger på sidan, 390 dagar. 
EZK.4.10	Den mat du äter måste vägas: 20 siklar om dagen, det är vad du får äta under ett dygn. 
EZK.4.11	Det vatten du skall dricka måste mätas upp: en sjättedels hin är vad du får dricka under ett dygn. 
EZK.4.12	Ät maten i form av kornkakor. Baka dem i allas åsyn, med människoträck som bränsle. 
EZK.4.13	Och Herren sade: »Så skall israeliterna få äta sin mat, oren, bland de folk till vilka jag skall fördriva dem.« — 
EZK.4.14	»Nej, min Herre och Gud«, sade jag, »jag har aldrig gjort mig oren. Aldrig i hela mitt liv har jag ätit kött från självdöda eller rivna djur, och aldrig har orent offerkött kommit i min mun.« 
EZK.4.15	Han svarade: »Jag tillåter dig att använda kospillning i stället för människoträck att baka ditt bröd över.« 
EZK.4.16	Sedan sade han: »Människa! Jag skall låta brödet tryta i Jerusalem. De skall äta sitt uppvägda bröd i ängslan och dricka sitt uppmätta vatten i skräck. 
EZK.4.17	När bröd och vatten tar slut för dem skall de alla gripas av skräck och tyna bort på grund av sin synd.«
EZK.5.1	Människa! Tag ett vasst svärd och drag det som en rakkniv över huvud och skägg. Tag sedan en våg och dela upp det avrakade håret. 
EZK.5.2	En tredjedel skall du bränna upp inne i staden när belägringstiden är över. En tredjedel skall du hugga med svärd utanför murarna. En tredjedel skall du sprida för vinden. Jag skall förfölja dem med draget svärd. 
EZK.5.3	Men spara några strån och knyt in dem i mantelfliken. 
EZK.5.4	Ytterligare några skall du ta undan och kasta i elden och bränna upp. Därifrån skall elden sprida sig till hela Israels folk.
EZK.5.5	Så säger Herren Gud: Detta är Jerusalem, som jag har satt mitt bland folken, omgivet av främmande länder. 
EZK.5.6	Hon motsatte sig mina stadgar och bud och syndade värre än folken och länderna omkring henne. Mina stadgar förkastade hon, och mina bud följde hon inte. 
EZK.5.7	Därför säger Herren Gud: Ni har varit motsträvigare än de främmande folken runt omkring er, eftersom ni inte har följt mina bud och inte hållit er till mina lagar eller ens till de omgivande folkens lagar. 
EZK.5.8	Därför säger Herren Gud: Nu skall jag vända mig mot dig, Jerusalem. I dig skall jag fälla min dom i de främmande folkens åsyn. 
EZK.5.9	På grund av alla dina avskyvärda bruk skall jag göra med dig vad jag aldrig tidigare har gjort och aldrig senare kommer att göra. 
EZK.5.10	Ja, i dig skall föräldrar äta sina barn och barn äta sina föräldrar. Jag skall verkställa min dom över dig, och det som är kvar av dig skall jag sprida för alla vindar. 
EZK.5.11	Du har orenat min helgedom med alla dina vidriga beläten och alla dina avskyvärda bruk, och därför skall jag, så sant jag lever, säger Herren Gud, gå fram som en rakkniv, utan förskoning, utan barmhärtighet. 
EZK.5.12	En tredjedel av ditt folk skall dö av pest och gå under av svält inne i dig. En tredjedel skall falla för svärd utanför murarna. En tredjedel skall jag sprida för alla vindar. Jag skall förfölja dem med draget svärd. 
EZK.5.13	Mitt raseri skall få fritt lopp tills jag släckt min vrede på folket och tagit hämnd. När jag har gett mitt raseri fritt lopp, då skall de inse att jag, Herren, har talat i svartsjuk vrede. 
EZK.5.14	Jag skall lägga dig i ruiner och göra dig till åtlöje bland folken runt omkring. Alla som går förbi skall se det. 
EZK.5.15	Du skall bli till skam och åtlöje, till skräck och varnagel för folken runt omkring, när jag i ursinnig vrede verkställer min dom och straffar dig. Jag, Herren, har talat. 
EZK.5.16	Jag skall sända svältens grymma pilar mot er, och de skall förgöra er. Jag skall göra svälten värre och värre, jag skall låta brödet tryta. 
EZK.5.17	Jag skall släppa lös svält och grymma vilddjur mot dig, så att du berövas dina barn. Pest och död skall dra fram över dig när jag riktar svärdet mot dig. Jag, Herren, har talat.
EZK.6.1	Herrens ord kom till mig: 
EZK.6.2	Människa! Vänd dig mot Israels berg och profetera mot dem: 
EZK.6.3	Israels berg, hör ordet från Herren Gud! Så säger Herren Gud till bergen och höjderna, till bäckarna och dalarna: Jag skall rikta svärdet mot er och skövla era offerplatser. 
EZK.6.4	Era offeraltaren skall raseras, era rökelsealtaren slås i spillror. Och jag skall vräka era dräpta framför era gudabilder. 
EZK.6.5	Jag skall kasta israeliternas lik framför deras gudabilder, jag skall strö ut era ben kring era altaren. 
EZK.6.6	Överallt där ni bor skall städerna läggas i ruiner och offerplatserna förhärjas. Era offeraltaren skall också raseras och läggas i ruiner, era gudabilder slås i spillror och förstöras, era rökelsealtaren krossas, ja, era verk skall utplånas, 
EZK.6.7	och de dräpta skall falla mitt ibland er. Då skall ni inse att jag är Herren. 
EZK.6.8	Några av er skall undkomma svärdet och hamna bland främmande folk och skingras i främmande länder. 
EZK.6.9	Då skall de tänka på mig bland de folk hos vilka de är fångna, tänka på hur jag krossat deras trolösa hjärtan, som vände sig från mig, och deras ögon, som lystet sneglade mot gudabilderna. Och de kommer att avsky sig själva för sina onda gärningar och allt det vidriga de gjort. 
EZK.6.10	Då skall de inse att jag är Herren. Det var inte tomma ord när jag hotade dem med denna olycka.
EZK.6.11	Så säger Herren Gud: Knyt händerna och stampa med fötterna, ropa ut ditt ve över allt det onda och avskyvärda israeliterna har gjort! De skall falla offer för svärd och svält och pest. 
EZK.6.12	Den som är långt borta skall dö av pest, den som är nära skall falla för svärd, den som skonats och blivit kvar skall dö av svält. Så skall jag släcka min vrede på dem. 
EZK.6.13	Då skall de inse att jag är Herren, när deras dräpta ligger slängda bland deras gudabilder och kring deras altaren, på alla höga kullar och alla bergstoppar, under varje grönskande träd och varje lummig terebint, överallt där de burit fram offer med blidkande lukt åt sina gudabilder. 
EZK.6.14	Jag skall lyfta min hand mot dem, och överallt där de bor skall jag göra landet till obygd och ödemark, från öknen ända till Rivla. Då skall de inse att jag är Herren.
EZK.7.1	Herrens ord kom till mig: 
EZK.7.2	Människa! Så säger Herren Gud till Israels land:
EZK.7.2	Slutet har kommit, slutet har kommit
EZK.7.2	för jordens fyra hörn.
EZK.7.3	Slutet är över dig nu,
EZK.7.3	jag släpper lös min vrede mot dig.
EZK.7.3	Jag skall döma dig för dina gärningar,
EZK.7.3	låta dig plikta för det vidriga du gjort.
EZK.7.4	Jag skall inte visa dig förskoning,
EZK.7.4	inte barmhärtighet.
EZK.7.4	Jag skall låta dig plikta för dina gärningar,
EZK.7.4	för allt det vidriga du gjort.
EZK.7.4	Då skall ni inse att jag är Herren.
EZK.7.5	Så säger Herren Gud:
EZK.7.5	Olycka skall följa på olycka.
EZK.7.6	Slutet har kommit, slutet har kommit.
EZK.7.6	Slutet är över dig.
EZK.7.7	Undergången nalkas,
EZK.7.7	den nalkas dig som bor i landet.
EZK.7.7	Tiden är inne, dagen är nära —
EZK.7.7	förvirring, inga glädjerop på bergen.
EZK.7.8	Snart skall jag tömma min vrede över dig,
EZK.7.8	släcka min harm på dig.
EZK.7.8	Jag skall döma dig för dina gärningar,
EZK.7.8	låta dig plikta för det vidriga du gjort.
EZK.7.9	Jag skall inte visa förskoning,
EZK.7.9	inte barmhärtighet.
EZK.7.9	Jag skall låta dig plikta för dina gärningar,
EZK.7.9	för allt det vidriga du gjort.
EZK.7.9	Då skall ni inse att det är jag, Herren,
EZK.7.9	som har slagit er.
EZK.7.10	Dagen randas, undergången är nära,
EZK.7.10	den är redan på väg.
EZK.7.10	Laglösheten frodas,
EZK.7.10	övermodet skjuter skott,
EZK.7.11	våldet växer till laglös ondska.
EZK.7.11	Inget skall bli kvar av dem,
EZK.7.11	inget av deras larm,
EZK.7.11	inget av deras prål,
EZK.7.11	inget skall bli kvar av deras överdåd.
EZK.7.12	Tiden är inne, dagen närmar sig.
EZK.7.12	Köparen skall inte glädjas,
EZK.7.12	säljaren inte sörja.
EZK.7.12	Vreden skall kväsa den larmande hopen.
EZK.7.13	Det säljaren sålt skall han aldrig återse,
EZK.7.13	inte i hela sitt liv.
EZK.7.13	Vreden skall kväsa den larmande hopen.
EZK.7.13	För sina synders skull
EZK.7.13	skall alla mista livet.
EZK.7.14	Hornsignalen har ljudit,
EZK.7.14	allting är redo,
EZK.7.14	men ingen drar ut i strid.
EZK.7.14	Min vrede skall kväsa den larmande hopen.
EZK.7.15	Därute härjar svärdet,
EZK.7.15	därinne pest och svält.
EZK.7.15	De som är ute på fälten
EZK.7.15	skall falla för svärdet,
EZK.7.15	de som är inne i staden
EZK.7.15	skall förtäras av svält och pest.
EZK.7.16	Några av dem skall komma undan
EZK.7.16	och fly till bergen
EZK.7.16	likt dalens duvor,
EZK.7.16	men de skall alla dö,
EZK.7.16	var och en för sina synders skull.
EZK.7.17	Alla händer förlamas,
EZK.7.17	det rinner längs alla ben.
EZK.7.18	De sveper sig i säckväv,
EZK.7.18	fasa höljer dem,
EZK.7.18	alla med ansiktet blekt av skam,
EZK.7.18	alla med rakat huvud.
EZK.7.19	Sitt silver kastar de på gatan,
EZK.7.19	deras guld blir avskräde.
EZK.7.19	Deras silver och guld kan inte rädda dem
EZK.7.19	på Herrens vredes dag.
EZK.7.19	Det kan inte stilla deras hunger,
EZK.7.19	inte fylla deras magar.
EZK.7.19	Guld och silver bringade dem på fall.
EZK.7.20	Dess härliga prakt togs i högmodets tjänst,
EZK.7.20	de gjorde av det sina avskyvärda beläten,
EZK.7.20	sina vidriga avgudar.
EZK.7.20	Därför gör jag det till avskräde.
EZK.7.21	Jag skall ge det som rov åt främlingar,
EZK.7.21	som byte åt jordens gudlösa,
EZK.7.21	och de kommer att vanhelga det.
EZK.7.22	Jag skall vända bort ansiktet,
EZK.7.22	och de kommer att vanhelga min klenod.
EZK.7.22	Våldsmän skall tränga in, vanhelga den,
EZK.7.23	slakta och meja ner,
EZK.7.23	ty blodsdomar fälls i landet,
EZK.7.23	och staden är fylld av våld.
EZK.7.24	Jag skall föra dit de grymmaste folken,
EZK.7.24	och de skall ta deras hem.
EZK.7.24	Jag skall krossa de starkas övermod,
EZK.7.24	deras helgedomar skall skändas.
EZK.7.25	När skräcken kommer skall de söka räddning,
EZK.7.25	men ingen räddning finns.
EZK.7.26	Olycka skall följa på olycka,
EZK.7.26	olycksbud på olycksbud.
EZK.7.26	De skall tigga profeten om syner,
EZK.7.26	prästen har ingen vägledning att ge
EZK.7.26	och de äldste inga råd.
EZK.7.27	Kungen skall bära sorgdräkt,
EZK.7.27	fursten klä sig i fasa,
EZK.7.27	folkets händer skall skälva.
EZK.7.27	Så som de handlat skall jag handla med dem,
EZK.7.27	så som de dömt skall jag döma dem.
EZK.7.27	Då skall de inse att jag är Herren.
EZK.8.1	Under det sjätte året, på femte dagen i sjätte månaden, när jag satt i mitt hem med de äldste i Juda hos mig, greps jag där av Herren Guds hand. 
EZK.8.2	Jag såg något som tycktes ha mansgestalt. Från vad som föreföll vara hans höfter och neråt var eld, och från hans höfter och uppåt kom liksom ett klart sken, glimmande som vitt guld. 
EZK.8.3	Han sträckte ut något som såg ut som en hand och grep mig i håret. En andekraft lyfte mig upp mellan himmel och jord, och i en syn från Gud fördes jag till Jerusalem, fram till öppningen i den inre porten, den som vetter mot norr. Det är där den bild står som väcker Herrens svartsjuka vrede. 
EZK.8.4	Och där var Israels Guds härlighet, likadan som jag hade sett den i dalen.
EZK.8.5	»Människa«, sade han till mig, »vänd blicken mot norr.« Jag vände blicken mot norr och såg då norr om porten ett altare, och själva vredesbilden stod vid ingången. 
EZK.8.6	»Människa«, sade han till mig, »ser du vad de gör? De vidrigheter israeliterna bedriver här är så oerhörda att jag måste lämna min helgedom. Men du skall få se ännu värre vidrigheter.«
EZK.8.7	Han förde mig till öppningen mot förgården, och där såg jag ett hål i väggen. 
EZK.8.8	»Människa«, sade han till mig, »bryt dig igenom väggen.« Jag bröt mig igenom väggen, och där såg jag en dörröppning. 
EZK.8.9	»Gå in och se vilka ohyggliga vidrigheter de bedriver här«, sade han. 
EZK.8.10	Jag gick in, och där såg jag alla slags avskyvärda ting, bilder av kräldjur och kreatur, och israeliternas alla avgudabilder ristade på väggarna runt omkring. 
EZK.8.11	Framför dem stod sjuttio av Israels äldste, däribland Jaasanja, Shafans son. Var och en höll ett rökelsekar i handen, och upp steg ett doftande moln av rökelse. 
EZK.8.12	»Människa«, sade han till mig, »ser du vad Israels äldste har för sig i mörkret, var och en i sin avgudakammare? Herren ser oss inte, Herren har övergett landet, säger de.« 
EZK.8.13	Sedan sade han: »Du skall få se dem bedriva ännu värre vidrigheter.«
EZK.8.14	Han förde mig till öppningen i den port som vetter mot norr och leder till Herrens hus. Där satt några kvinnor och begrät Tammuz. 
EZK.8.15	»Ser du, människa?« sade han. »Men du skall få se vidrigheter ännu värre än dessa.«
EZK.8.16	Han förde mig till den inre förgården till Herrens hus. Där, vid ingången till Herrens tempel, mellan förhallen och altaret, stod ungefär tjugofem män. De vände ryggen åt Herrens tempel, och med ansiktet mot öster föll de ner och tillbad solen i öster. 
EZK.8.17	»Ser du, människa?« sade han. »Inte nog med de vidrigheter folket i Juda bedriver här, de begår också våldsdåd överallt i landet och har gång på gång väckt min vrede. Och nu sticker de vinrankan i näsan på mig! 
EZK.8.18	Jag skall gå till verket med vrede, utan förskoning, utan barmhärtighet. Hur högt de än ropar till mig skall jag inte lyssna.«
EZK.9.1	Jag hörde honom ropa med hög röst: »Nu skall straffet drabba staden. Grip era dödsbringande vapen!« 
EZK.9.2	Då kom sex män från den övre porten, den som vetter mot norr, var och en med stridsyxa i hand. Bland dem gick en man klädd i linnekläder och med skrivdon i bältet. De gick fram och ställde sig vid kopparaltaret. 
EZK.9.3	Israels Guds härlighet hade nu lyft sig från keruben som den vilat på och flyttat sig till templets tröskel. Han ropade på mannen som var klädd i linnekläder och bar skrivdon i bältet. 
EZK.9.4	»Gå genom staden, genom Jerusalem«, sade Herren till honom, »och rita ett tecken i pannan på dem som suckar och stönar över alla de vidrigheter som bedrivs där.« 
EZK.9.5	Och till de andra hörde jag honom säga: »Följ honom genom staden och slå ihjäl, utan förskoning, utan barmhärtighet. 
EZK.9.6	Döda gammal och ung, barn och kvinnor, förgör dem, men rör ingen som bär tecknet. Börja vid min helgedom.« Då började de med männen, de äldste, som stod framför templet. 
EZK.9.7	»Orena templet och fyll förgårdarna med dräpta«, sade han till dem, »gå sedan ut i staden och slå ihjäl.« 
EZK.9.8	De gjorde så, och jag blev ensam kvar. Jag föll ner med ansiktet mot marken och ropade: »Ack, Herre, min Gud, tänker du förgöra allt som finns kvar av Israel och tömma din vrede över Jerusalem?« 
EZK.9.9	Han svarade mig: »Israels och Judas skuld är oerhörd. Blod flyter i landet och laglöshet härskar i staden. Herren har övergett landet, Herren ser ingenting, säger de. 
EZK.9.10	Därför visar jag ingen förskoning, ingen barmhärtighet. Jag skall låta dem plikta för vad de gjort.«
EZK.9.11	Mannen som var klädd i linnekläder och bar skrivdon i bältet återvände nu och meddelade: »Jag har gjort som du befallde.«
EZK.10.1	Jag såg att det ovanför valvet över kerubernas huvuden fanns något som liknade safir. Något som tycktes likna en tron syntes ovanför dem. 
EZK.10.2	Han sade till mannen i linnekläder: »Gå in mellan ringarna under keruben och ta händerna fulla med glödande kol från utrymmet mellan keruberna, och sprid dem över staden.« Och jag såg honom gå in. 
EZK.10.3	Keruberna stod söder om templet när mannen gick in. Och molnet fyllde den inre förgården. 
EZK.10.4	När Herrens härlighet höjde sig från keruben och flyttade sig till templets tröskel fylldes templet av molnet och förgården av strålglansen från Herrens härlighet. 
EZK.10.5	Ända ut på den yttre förgården hördes bruset från kerubernas vingar. Det lät som när Gud den Väldige talar. 
EZK.10.6	Då han befallde mannen i linnekläder att hämta eld från utrymmet mellan ringarna, mellan keruberna, gick mannen in där och ställde sig vid ett av hjulen. 
EZK.10.7	Keruben sträckte då ut handen mot elden som brann mellan keruberna, tog av glöden och lade i händerna på den linneklädde. Han tog emot elden och gick därifrån. 
EZK.10.8	Under vingarna på keruberna syntes något som såg ut som människohänder.
EZK.10.9	Jag såg att det bredvid keruberna fanns fyra hjul, ett vid varje kerub. Hjulen gnistrade som krysolit. 
EZK.10.10	Till utseendet var alla fyra likadana. Det var som om ett hjul satt inuti ett annat. 
EZK.10.11	De kunde röra sig åt alla fyra hållen, men de vände sig inte när de rörde sig. De gick i samma riktning som den främste, och de vände sig inte när de rörde sig. 
EZK.10.12	Överallt på deras kroppar, på ryggen, händerna och vingarna, och runt de fyra hjulen satt det ögon. 
EZK.10.13	Det var dessa hjul som jag hade hört kallas ringar. 
EZK.10.14	Var och en hade fyra ansikten. Det första ansiktet var ett kerubansikte, det andra var ett människoansikte, det tredje ett lejonansikte och det fjärde ett örnansikte. 
EZK.10.15	Keruberna höjde sig. Det var samma varelser som jag sett vid floden Kevar. 
EZK.10.16	När keruberna rörde sig, rörde sig också hjulen. Och när keruberna lyfte vingarna för att höja sig från marken rullade hjulen inte bort från dem. 
EZK.10.17	När de stod stilla, stod hjulen stilla, och när de höjde sig, höjde sig hjulen tillsammans med dem eftersom varelsernas kraft fanns i dem.
EZK.10.18	Herrens härlighet lämnade nu templets tröskel och stannade ovanför keruberna. 
EZK.10.19	Keruberna lyfte vingarna och höjde sig från marken. Och jag såg dem ge sig i väg, och hjulen höjde sig alldeles som de. De stannade vid ingången till den östra tempelporten, och ovanpå dem vilade Israels Guds härlighet. 
EZK.10.20	Det var samma varelser som jag sett under Israels Gud vid floden Kevar. Och jag förstod att de var keruber. 
EZK.10.21	Var och en av dem hade fyra ansikten och fyra vingar, och under vingarna satt något som liknade människohänder. 
EZK.10.22	Deras ansikten såg ut som de ansikten jag sett vid floden Kevar. Var och en av dem gick rakt fram.
EZK.11.1	En andekraft lyfte mig och förde mig till den östra tempelporten, den som vetter mot öster. Vid ingången till porten stod tjugofem män. Bland dem såg jag Jaasanja, Assurs son, och Pelatja, Benajas son, folkets ledare. 
EZK.11.2	»Människa! Detta är de män som smider ränker och välver onda planer här i staden«, sade han till mig. 
EZK.11.3	»Det är de som tänker: ’Nu behöver inga hus byggas. Staden är grytan, vi är köttet.’ 
EZK.11.4	Profetera därför mot dem, människa, profetera!« 
EZK.11.5	Då föll Herrens ande över mig, och han befallde mig att säga: »Så säger Herren: Så tänker ni, israeliter, jag vet vad som rör sig inom er. 
EZK.11.6	Många har ni dräpt här i staden, gatorna har ni fyllt med lik. 
EZK.11.7	Därför säger Herren Gud: De dräpta som ni har hopat här är köttet, staden är grytan. Men er skall jag föra bort härifrån. 
EZK.11.8	Svärdet fruktar ni, och svärdet skall jag rikta mot er, säger Herren Gud. 
EZK.11.9	Jag skall föra bort er härifrån och prisge er åt främlingar. Och jag skall verkställa min dom över er. 
EZK.11.10	För svärd skall ni falla. Vid Israels gräns skall min dom drabba er. Då skall ni inse att jag är Herren. 
EZK.11.11	Staden skall inte vara en gryta för er, och ni skall inte vara köttet i den. Vid Israels gräns skall min dom drabba er. 
EZK.11.12	Då skall ni inse att jag är Herren, ni som inte följde mina bud och inte höll er till mina lagar utan till de omgivande folkens lagar.«
EZK.11.13	Medan jag profeterade dog Pelatja, Benajas son. Då föll jag ner med ansiktet mot marken och ropade med hög röst: »Ack, Herre, min Gud, tänker du förinta det som är kvar av Israel?«
EZK.11.14	Herrens ord kom till mig: 
EZK.11.15	Människa! Om alla dina bröder och fränder, om hela Israels folk, säger invånarna i Jerusalem: »De är långt borta från Herren. Landet har givits åt oss som arv och egendom.« 
EZK.11.16	Säg därför: Så säger Herren Gud: Ja, jag har fört dem långt bort bland folken och skingrat dem i främmande länder. Men jag har varit något av en helgedom för dem i de länder där de befinner sig. 
EZK.11.17	Säg därför: Så säger Herren Gud: Jag skall samla in er bland folken och föra er tillbaka från de länder dit ni skingrats, och åt er skall jag ge Israels land.
EZK.11.18	När de har återvänt dit skall de avlägsna alla vidriga beläten och alla avskyvärda bruk. 
EZK.11.19	Jag skall ge dem ett nytt hjärta och fylla dem med en ny ande. Jag skall ta bort stenhjärtat ur kroppen på dem och ge dem ett hjärta av kött, 
EZK.11.20	så att de följer mina bud och håller sig till mina stadgar och lever efter dem. Så skall de vara mitt folk, och jag skall vara deras Gud. 
EZK.11.21	Men de som håller fast vid sina vidriga beläten och avskyvärda bruk, dem skall jag låta plikta för vad de har gjort, säger Herren Gud.
EZK.11.22	Keruberna lyfte vingarna och hjulen följde med, och Israels Guds härlighet vilade ovanpå keruberna. 
EZK.11.23	Herrens härlighet höjde sig och lämnade staden och stannade på berget öster om den. 
EZK.11.24	En andekraft lyfte mig, och i en syn ingiven av Guds ande förde den mig till Kaldeen, till de bortförda. Sedan försvann synen, 
EZK.11.25	och jag berättade för dem allt vad Herren låtit mig se.
EZK.12.1	Herrens ord kom till mig: 
EZK.12.2	Människa! Du lever bland ett motsträvigt folk. De har ögon att se med, men de ser inte. De har öron att höra med, men de hör inte. De är ju ett motsträvigt folk. 
EZK.12.3	Därför skall du, människa, mitt på dagen och i deras åsyn göra i ordning en sådan packning som förvisade brukar ha och i deras åsyn dra bort från platsen där du bor till en annan plats. Om de nu lägger märke till det — de är ju ett motsträvigt folk. 
EZK.12.4	Mitt på dagen och i deras åsyn skall du bära ut din packning som om du skulle förvisas. På kvällen och i deras åsyn ger du dig sedan av som förvisade brukar göra. 
EZK.12.5	I deras åsyn skall du göra ett hål i muren och bära ut din packning genom det. 
EZK.12.6	Lyft upp den på axeln i deras åsyn och dra bort med den i skymningen. Täck över ansiktet, så att du inte ser landet. Jag gör dig till ett tecken för israeliterna.
EZK.12.7	Jag gjorde så som jag hade blivit befalld. Mitt på dagen bar jag ut min packning som om jag skulle förvisas. På kvällen gjorde jag med händerna ett hål i muren, och i deras åsyn drog jag bort i skymningen med packningen som jag lyft upp på axeln.
EZK.12.8	På morgonen kom Herrens ord till mig: 
EZK.12.9	Människa! Israeliterna, det motsträviga folket, säger ju till dig: »Vad är det du gör?« 
EZK.12.10	Svara dem: Så säger Herren Gud: Denna profetia gäller Jerusalem och alla israeliter där. 
EZK.12.11	Säg: Jag är ett tecken för er. Så som jag har gjort, så skall det ske med dem. De skall förvisas, de skall föras bort. 
EZK.12.12	Fursten som är bland dem skall i skymningen lyfta upp sin packning på axeln och ge sig av. Man skall göra ett hål i muren, så att packningen kan bäras ut, och han skall täcka över ansiktet, så att han inte ser landet. 
EZK.12.13	Jag skall breda ut mitt nät över honom, och han skall fastna i mina garn. Sedan skall jag föra honom till Babylonien, kaldeernas land, men han kommer inte att kunna se det landet. Och där skall han dö. 
EZK.12.14	Hela hans följe, hans medhjälpare och hans trupper, skall jag sprida för alla vindar, och jag skall förfölja dem med draget svärd. 
EZK.12.15	När jag skingrar dem bland folken och sprider ut dem i främmande länder, då skall de inse att jag är Herren. 
EZK.12.16	Men några av dem skall jag låta undkomma svärd och svält och pest, så att de kan berätta om sina vidriga gärningar för de folk som de kommer till. Då skall de inse att jag är Herren.
EZK.12.17	Herrens ord kom till mig: 
EZK.12.18	Människa! Ät ditt bröd med bävan och drick ditt vatten med oro och ängslan. 
EZK.12.19	Säg till folket i landet: Så säger Herren Gud om Jerusalems invånare i Israels land: De skall äta sitt bröd i ängslan och dricka sitt vatten i skräck. Ty landet skall ligga öde och folktomt på grund av invånarnas alla våldsdåd. 
EZK.12.20	Städer där människor bott skall ligga i ruiner och landet skall vara en ödemark. Då skall ni inse att jag är Herren.
EZK.12.21	Herrens ord kom till mig: 
EZK.12.22	Människa! Vad är det för ett talesätt ni har i Israel: Tiden går och inga syner slår in. 
EZK.12.23	Säg till dem: Så säger Herren Gud: Jag skall göra slut på det talesättet. Det skall aldrig mer brukas i Israel. Säg i stället till dem: Tiden är inne och alla syner blir verklighet. 
EZK.12.24	Inga falska syner och insmickrande spådomar skall längre finnas bland israeliterna. 
EZK.12.25	Vilket ord jag, Herren, än uttalar kommer det att gå i uppfyllelse. Det kommer inte att dröja länge. I er egen tid, motsträviga folk, kommer jag att uttala mitt ord och låta det gå i uppfyllelse, säger Herren Gud.
EZK.12.26	Herrens ord kom till mig: 
EZK.12.27	Människa! Israeliterna säger: »Hans syn gäller en annan tid, det är om en avlägsen framtid han profeterar.« 
EZK.12.28	Säg till dem: Så säger Herren Gud: Det kommer inte att dröja länge förrän mitt ord, det ord jag uttalar, går i uppfyllelse, säger Herren Gud.
EZK.13.1	Herrens ord kom till mig: 
EZK.13.2	Människa! Profetera mot de profeter som profeterar i Israel, säg till dem som profeterar sina egna ingivelser: Hör ordet från Herren: 
EZK.13.3	Så säger Herren Gud: Ve de narraktiga profeter som följer sin egen inbillning och inga syner har haft. 
EZK.13.4	Dina profeter, Israel, har blivit som schakaler bland ruiner. 
EZK.13.5	Ni har inte ställt er i bräscherna i muren, och ni har inte byggt upp muren till skydd för israeliterna, så att de kan hålla stånd i kampen på Herrens dag. 
EZK.13.6	Deras syner är falska och deras spådomar lögn. »Detta är Herrens ord«, säger de, trots att Herren inte har sänt dem. Ändå väntar de sig att han skall låta deras ord gå i uppfyllelse. 
EZK.13.7	Men de syner ni ser är falska, de spådomar ni uttalar är lögn! »Detta är Herrens ord«, säger ni, trots att jag inte har talat. 
EZK.13.8	Därför säger Herren Gud: Eftersom era ord är falska och era syner lögn skall jag gripa in mot er. Detta är Herren Guds ord. 
EZK.13.9	Jag skall slå ner på de profeter vars syner är falska och vars spådomar är lögn. De skall inte få tillhöra mitt folks församling, inte skrivas in i israeliternas släktregister och aldrig få komma till Israels land. Då skall ni inse att jag är Herren Gud.
EZK.13.10	De har fört mitt folk vilse och sagt: »Allt är väl«, trots att allt inte var väl. De kalkar den vägg som folket har rest. 
EZK.13.11	Säg därför till dem som stryker på kalken: Väggen skall falla! Slagregn skall komma, hagel vräka ner, stormvinden bryta lös. 
EZK.13.12	Och när väggen faller skall man fråga er: »Var är nu kalken ni strök på?« 
EZK.13.13	Därför säger Herren Gud: I min vrede skall jag släppa stormvinden lös, mitt raseri skall få slagregn att falla och min vrede förgörande hagel. 
EZK.13.14	Jag skall riva väggen ni kalkat och jämna den med marken, så att dess grundstenar blottas. Och när staden faller skall ni gå under där. Då skall ni inse att jag är Herren. 
EZK.13.15	Jag skall ge mitt raseri fritt lopp, mot väggen och mot dem som kalkade den. Jag skall säga till er: Borta är väggen, borta är de som kalkade den, 
EZK.13.16	de profeter i Israel som predikade om Jerusalem och i sina syner såg att allt var väl, trots att allt inte var väl, säger Herren Gud.
EZK.13.17	Människa! Vänd dig mot de kvinnor bland ditt folk som framträder som profeter med sina egna ingivelser. Profetera mot dem 
EZK.13.18	och säg: Så säger Herren Gud: Ve er som syr band för alla handleder och gör slöjor åt alla, stora som små, för att fånga in människor. Skall ni fånga in människor till skada för mitt folk och låta andra leva till gagn för er själva? 
EZK.13.19	För en handfull korn och några brödbitar vanhelgar ni mig inför mitt folk. Ni vill bringa död åt dem som inte skall dö och liv åt dem som inte skall leva. Ni ljuger för mitt folk, som gärna lyssnar på lögner. 
EZK.13.20	Därför säger Herren Gud: Jag skall ta itu med de band som ni fångar in människor med. Jag skall slita dem från era armar, och de människor ni har fångat skall jag släppa fria. 
EZK.13.21	Jag skall slita sönder era slöjor och rycka mitt folk ur ert grepp, ni skall inte längre ha dem i ert våld som ett byte. Då skall ni inse att jag är Herren.
EZK.13.22	Utan anledning plågade ni den rättfärdige, men jag har aldrig plågat honom. Och i stället för att rädda den gudlöses liv uppmuntrade ni honom att fortsätta med sina onda gärningar. 
EZK.13.23	Därför är det nu slut med era falska syner och spådomar. Jag skall rycka mitt folk ur ert grepp. Då skall ni inse att jag är Herren.
EZK.14.1	Några av Israels äldste uppsökte mig och satte sig framför mig. 
EZK.14.2	Då kom Herrens ord till mig: 
EZK.14.3	Människa! Dessa män hänger sig åt sina avgudabilder, de ägnar sig åt den synd som blir deras fall. Skulle jag låta dem fråga mig om råd? 
EZK.14.4	Tala nu till dem och säg: Så säger Herren Gud: Om någon israelit hänger sig åt sina avgudabilder och ägnar sig åt den synd som blir hans fall men ändå vänder sig till en profet, skall jag, Herren, själv svara honom som hans avguderi förtjänar. 
EZK.14.5	Jag skall sätta skräck i israeliterna, ty de har alla övergett mig för sina avgudabilders skull.
EZK.14.6	Säg nu till israeliterna: Så säger Herren Gud: Vänd om! Vänd er bort från era avgudabilder, vänd er bort från alla era vidrigheter. 
EZK.14.7	Ty om någon israelit eller invandrare i Israel vänder mig ryggen och hänger sig åt sina avgudabilder och ägnar sig åt den synd som blir hans fall men ändå går till en profet och ber honom rådfråga mig, skall jag, Herren, själv svara honom. 
EZK.14.8	Jag skall ta itu med den mannen och göra honom till en visa och ett varnande exempel, och jag skall utstöta honom ur mitt folk. Då skall ni inse att jag är Herren. 
EZK.14.9	Men om profeten förleds till att tala, är det jag, Herren, som har förlett den profeten. Jag skall lyfta min hand mot honom och utplåna honom ur mitt folk Israel. 
EZK.14.10	Bägge skall de få sitt straff, profeten och den som frågat honom skall få samma straff, 
EZK.14.11	så att israeliterna inte längre irrar bort från mig, inte längre orenar sig med alla sina synder. De skall vara mitt folk, och jag skall vara deras Gud, säger Herren Gud.
EZK.14.12	Herrens ord kom till mig: 
EZK.14.13	Människa! Om ett land syndade mot mig med trolösa handlingar och jag lyfte min hand mot det och lät brödet tryta och sände svält över landet och utrotade människor och boskap, 
EZK.14.14	och om Noa, Daniel och Job levde där, skulle dessa tre män med all sin rättfärdighet bara rädda sina egna liv, säger Herren Gud. 
EZK.14.15	Eller om jag lät grymma vilddjur härja i landet och döda alla, så att det blev en ödemark där ingen vågade färdas på grund av vilddjuren, 
EZK.14.16	och om dessa tre män levde där, skulle de, så sant jag lever, säger Herren Gud, inte kunna rädda ens sina söner och döttrar. Endast de själva skulle bli räddade, och landet skulle bli en ödemark. 
EZK.14.17	Eller om jag riktade svärdet mot landet, om jag befallde det att härja i landet och jag utrotade människor och boskap, 
EZK.14.18	och om dessa tre män levde där, skulle de, så sant jag lever, säger Herren Gud, inte kunna rädda sina söner och döttrar. Endast de själva skulle bli räddade. 
EZK.14.19	Eller om jag sände pest mot landet och tömde min dödande vrede över det och utrotade människor och boskap, 
EZK.14.20	och om Noa, Daniel och Job levde där, skulle de, så sant jag lever, säger Herren Gud, inte kunna rädda ens sin son eller dotter. Med sin rättfärdighet skulle de bara rädda sina egna liv.
EZK.14.21	Så säger Herren Gud: När jag har sänt mina fyra hårdaste straff mot Jerusalem — svärd och svält, vilddjur och pest — för att utrota människor och boskap, 
EZK.14.22	skall det ändå finnas några som har överlevt och som kommer till er tillsammans med sina söner och döttrar. Och när ni ser hur de lever och handlar kommer ni att finna tröst för det onda jag har låtit drabba Jerusalem, för allt jag har låtit drabba staden. 
EZK.14.23	Det skall bli en tröst för er att se hur de lever och handlar. Då skall ni inse att det inte var utan orsak som jag gjorde vad jag gjorde där, säger Herren Gud.
EZK.15.1	Herrens ord kom till mig: 
EZK.15.2	Människa! Vad utmärker vinstocken framför de andra träden, vinrankan som ett träd bland andra? 
EZK.15.3	Kan trä från den användas till något, kan man ens göra en knagg att hänga saker på? 
EZK.15.4	Och om den har lagts på elden och elden har förbränt ändarna och resten är svedd, duger den då till något? 
EZK.15.5	Nej, inte ens när den var oskadd gick den att använda till något. Hur skulle den då kunna användas till något när elden har förbränt den och svett den? 
EZK.15.6	Därför säger Herren Gud: Så som jag av alla träd har lagt vinstocken på elden, så skall jag också göra med Jerusalems invånare. 
EZK.15.7	Jag skall ta itu med dem. Elden undslapp de, men eld skall förtära dem. När jag tar itu med dem, då skall ni inse att jag är Herren. 
EZK.15.8	Jag skall göra landet till en ödemark, därför att de har handlat trolöst, säger Herren Gud.
EZK.16.1	Herrens ord kom till mig: 
EZK.16.2	Människa! Låt Jerusalem höra om det vidriga hon har gjort. 
EZK.16.3	Du skall säga: Så säger Herren Gud till Jerusalem: Du härstammar från kanaaneernas land, där föddes du. Din far var amoré och din mor en hettitisk kvinna. 
EZK.16.4	Så gick det till vid din födelse: när du föddes klippte ingen av din navelsträng, du tvättades inte ren med vatten, du gneds inte in med salt och blev inte lindad. 
EZK.16.5	Ingen förbarmade sig och gjorde något av detta för dig, ingen kände medlidande med dig. Med avsky kastade man ut dig på bara marken när du föddes.
EZK.16.6	Jag gick där förbi och såg dig sprattla i ditt blod. »Du skall leva«, sade jag till dig, där du låg i ditt blod. 
EZK.16.7	Jag lät dig växa upp som en blomma på marken. Du växte upp och blev stor, du blev strålande vacker. Dina bröst blev fasta och du fick hår. Men du var naken. 
EZK.16.8	Jag gick där förbi och såg att din tid var kommen, tiden för kärlek. Då svepte jag min mantel om dig och skylde din nakna kropp. Jag svor dig trohet och ingick förbund med dig, säger Herren Gud. Så blev du min. 
EZK.16.9	Jag tvättade dig med vatten, sköljde av dig blodet och smorde dig med olja. 
EZK.16.10	Sedan klädde jag dig i färggranna kläder och sandaler av delfinskinn, virade fint linne om ditt huvud och gav dig en slöja av skiraste väv. 
EZK.16.11	Jag prydde dig med smycken, jag satte armband om dina handleder och hängde en kedja kring din hals. 
EZK.16.12	Jag fäste en ring i din näsa och örhängen i dina öron, jag satte en praktfull krona på ditt huvud. 
EZK.16.13	Du smyckade dig med guld och silver, dina kläder var av fint linne, av skiraste väv och färggrant tyg. Din föda var vetemjöl, honung och olja. Du var mycket, mycket vacker, du var värdig att vara drottning. 
EZK.16.14	Ryktet om din skönhet spred sig bland folken. Den fulländades av den prakt jag höljt dig i, säger Herren Gud.
EZK.16.15	Viss om din skönhet och ditt rykte började du hora. Du bjöd ut dina horkonster åt alla som kom förbi. 
EZK.16.16	Med dina brokiga kläder bäddade du på offerplatserna och horade där. [---] 
EZK.16.17	Av dina praktfulla smycken, det guld och silver jag skänkt dig, gjorde du mansfigurer, och med dem horade du. 
EZK.16.18	Dina färggranna kläder svepte du om dem, och min olja och min rökelse ställde du fram åt dem. 
EZK.16.19	Den mat du fått av mig — vetemjölet, oljan och honungen jag gett dig att äta — ställde du fram åt dem som ett offer med blidkande lukt, säger Herren Gud. 
EZK.16.20	De söner och döttrar du fött åt mig offrade du att ätas av dem. Räckte det inte med ditt horande? 
EZK.16.21	Måste du också slakta mina barn som offer åt dem? 
EZK.16.22	Du bedrev dessa vidrigheter och horerier utan att någonsin tänka på din ungdom, att du låg naken och sprattlade i ditt blod.
EZK.16.23	Och sedan du hade gjort allt detta onda — ve dig, ve dig, säger Herren Gud — 
EZK.16.24	inrättade du en offerhöjd åt dig och anlade en kulle på varje öppen plats. 
EZK.16.25	Vid varje korsväg gjorde du dig en kulle. Du drog din skönhet i smutsen, du skrevade med benen för alla som kom förbi, du horade ideligen. 
EZK.16.26	Du horade med egypterna, dina grannar med stor lem, du horade ideligen, och du väckte min vrede. 
EZK.16.27	Då lyfte jag min hand mot dig och tog ifrån dig det du haft som ditt. Jag prisgav dig åt de filisteiska kvinnorna, som hatade dig och såg ditt otuktiga levnadssätt som en skam. 
EZK.16.28	Då horade du med assyrierna, eftersom du inte hade fått nog. Du horade med dem, men du fick ändå inte nog. 
EZK.16.29	Då horade du med krämarlandet Kaldeen, horade ideligen, men inte heller nu fick du nog. 
EZK.16.30	Hett brann ditt begär, säger Herren Gud, när du likt den fräckaste hora gjorde allt detta, 
EZK.16.31	när du inrättade din offerhöjd vid varje korsväg och anlade din kulle på varje öppen plats. Men till skillnad från andra horor tog du inte betalt. 
EZK.16.32	Äktenskapsbryterskan bedrar sin man med andra. 
EZK.16.33	Horor får betalt. Men du gav gåvor till alla dina älskare, du betalade dem för att de skulle komma från alla håll och hora med dig. 
EZK.16.34	När du horade gjorde du tvärtemot vad andra kvinnor brukar. Ingen var ute efter att få hora med dig, och i stället för att ta betalt betalade du. Du gjorde tvärtemot vad andra gör.
EZK.16.35	Hör därför Herrens ord, din hora: 
EZK.16.36	Så säger Herren Gud: Du bjöd ut ditt kön, du blottade ditt sköte, du horade med dina älskare och alla dina vidriga avgudar. Du dräpte dina barn och gav åt dem. 
EZK.16.37	Därför skall jag samla alla de älskare som har njutit din gunst, vare sig du tyckt om dem eller inte. Från alla håll skall jag samla dem, och jag skall blotta ditt sköte för dem, så att de ser dig i all din nakenhet. 
EZK.16.38	Jag skall döma dig som man dömer äktenskapsbryterskor och mörderskor. Du skall få känna av min vrede och min svartsjuka. 
EZK.16.39	Jag skall prisge dig åt dem, och de skall rasera din offerhöjd och jämna dina kullar med marken. De skall slita av dig kläderna och ta dina praktfulla smycken, tills du ligger där alldeles naken. 
EZK.16.40	De skall båda upp en skara mot dig, som skall stena dig och stycka dig med sina svärd 
EZK.16.41	och bränna ner dina hus. De skall verkställa domen över dig i många kvinnors åsyn. Jag skall göra slut på ditt horande, och du skall inte längre ge några gåvor. 
EZK.16.42	När jag har släckt min vrede på dig och min svartsjuka har lagt sig skall jag få ro och inte vredgas mer. 
EZK.16.43	Du glömde din ungdomstid och väckte mitt raseri med allt du gjorde. Därför får du nu plikta för detta, säger Herren Gud. Din otukt är krönet på alla dina vidrigheter!
EZK.16.44	Med ett ordspråk skall man säga om dig: »Sådan moder, sådan dotter.« 
EZK.16.45	Ja, du är din moders dotter, hon som visade avsky för sin man och sina barn. Du är dina systrars syster, de som visade avsky för sina män och sina barn. Er mor var en hettitisk kvinna och er far var amoré. 
EZK.16.46	Din äldre syster var Samaria, som bodde med sina döttrar norr om dig. Din yngre syster, som bodde söder om dig med sina döttrar, var Sodom. 
EZK.16.47	Gick du inte i deras fotspår, handlade du inte lika vidrigt som de? I allt du gjorde var du snart nog mer fördärvad än de. 
EZK.16.48	Så sant jag lever, säger Herren Gud, din syster Sodom och hennes döttrar handlade inte lika illa som du och dina döttrar. 
EZK.16.49	Detta var din syster Sodoms synd: hon och hennes döttrar kunde leva storslaget, i överflöd och ostörd ro, men de hjälpte inte den som var svag och fattig. 
EZK.16.50	De blev övermodiga och bedrev vidrigheter i min åsyn. Som du har sett gjorde jag då slut på dem. 
EZK.16.51	Och Samaria syndade inte hälften så mycket som du. Du har begått fler vidrigheter än de gjorde. Med alla dina vidriga gärningar har du fått dina systrar att framstå som rättfärdiga. 
EZK.16.52	Nu får du bära skammen för att du gav dina systrar upprättelse. Eftersom du har begått avskyvärdare synder än de framstår de som rättfärdiga i jämförelse med dig. Nu får du blygas och bära skammen för att du har fått dina systrar att framstå som rättfärdiga.
EZK.16.53	Jag skall vända deras öde, Sodoms och hennes döttrars öde, Samarias och hennes döttrars. Samtidigt skall jag vända också ditt öde: 
EZK.16.54	du skall få bära skammen och nesan för vad du har gjort, det som blev dem till tröst. 
EZK.16.55	Din syster Sodom och hennes döttrar skall bli vad de en gång var, din syster Samaria och hennes döttrar skall bli vad de en gång var, och du och dina döttrar skall bli vad ni en gång var. 
EZK.16.56	Du talade ju illa om din syster Sodom under din storhetstid, 
EZK.16.57	innan din egen ondska blottades. Nu hånas du av Edoms döttrar och alla hennes grannar, filisteernas döttrar, som överallt visar dig sitt förakt. 
EZK.16.58	Din otukt och dina vidriga gärningar får du själv bära följderna av, säger Herren.
EZK.16.59	Så säger Herren Gud: Jag skall handla med dig så som du själv har handlat, då du visade förakt för den ed du svurit och bröt förbundet. 
EZK.16.60	Men sedan skall jag minnas förbundet jag slöt med dig i din ungdom, och jag skall upprätta ett evigt förbund med dig. 
EZK.16.61	Och du skall minnas hur du har levat och känna skam när jag tar dina systrar, både dem som är äldre och dem som är yngre än du, och gör dem till dina döttrar. De skall inte stå utanför förbundet. 
EZK.16.62	Jag skall upprätta mitt förbund med dig. Då skall du inse att jag är Herren. 
EZK.16.63	När jag ger dig förlåtelse för allt vad du gjort skall du minnas och blygas, så att du inte kan öppna munnen av skam, säger Herren Gud.
EZK.17.1	Herrens ord kom till mig: 
EZK.17.2	Människa! Ge israeliterna en gåta, berätta en liknelse för dem. 
EZK.17.3	Du skall säga: Så säger Herren Gud:
EZK.17.3	En stor örn med väldiga vingar
EZK.17.3	och långa vingpennor,
EZK.17.3	med tät och färgrik fjäderskrud,
EZK.17.3	kom till Libanon.
EZK.17.3	Han tog cederträdets topp
EZK.17.4	och bröt av det översta skottet.
EZK.17.4	Han förde det till krämarlandet
EZK.17.4	och satte det i köpmansstaden.
EZK.17.5	Sedan tog han en planta som växte i landet
EZK.17.5	och satte den i fruktbar jord.
EZK.17.5	Som en strandväxt satte han den
EZK.17.5	vid ett flödande vattendrag.
EZK.17.6	Den skulle spira och bli till en vinstock
EZK.17.6	med låg och krypande växt.
EZK.17.6	Rankorna skulle sträcka sig mot örnen,
EZK.17.6	rötterna växa i hans hägn.
EZK.17.6	Så blev den till en vinstock,
EZK.17.6	fick grenar och sköt skott.
EZK.17.7	Men ännu en stor örn kom.
EZK.17.7	Han hade väldiga vingar och tät fjäderskrud.
EZK.17.7	Mot honom vände vinstocken sina rötter,
EZK.17.7	mot honom sträckte den sina rankor
EZK.17.7	från den bädd där den planterats,
EZK.17.7	för att han skulle ge den vatten.
EZK.17.8	Ändå var den planterad i bördig jord
EZK.17.8	vid ett flödande vattendrag
EZK.17.8	för att bilda rankor och bära frukt
EZK.17.8	och bli till en praktfull vinstock.
EZK.17.9	Säg: Så säger Herren Gud:
EZK.17.9	Kommer det att gå den väl?
EZK.17.9	Kommer inte rötterna att ryckas upp
EZK.17.9	och frukten att förstöras?
EZK.17.9	Kommer inte de friska skotten att vissna?
EZK.17.9	Det krävs varken stor kraft
EZK.17.9	eller en väldig här
EZK.17.9	för att skilja den från rötterna.
EZK.17.10	Den har planterats.
EZK.17.10	Kommer det att gå den väl?
EZK.17.10	Kommer den inte att förtvina
EZK.17.10	när östanvinden ansätter den,
EZK.17.10	vissna i bädden där den spirat?
EZK.17.11	Herrens ord kom till mig: 
EZK.17.12	Säg till det motsträviga folket: Förstår ni inte vad detta betyder? Säg till dem: Kungen av Babylonien kom till Jerusalem och tog kungen och furstarna och förde dem till Babylon. 
EZK.17.13	Sedan utsåg han en man av kunglig börd, slöt förbund med honom och lät honom svära en ed. Stormännen i landet förde han bort. 
EZK.17.14	Detta skedde för att riket skulle hållas nere och inte resa sig utan hålla fast vid förbundet med honom. Då skulle det få bestå. 
EZK.17.15	Men kungaättlingen trotsade hans vilja och sände budbärare till Egypten för att få hästar och en väldig här. Kommer det att gå honom väl? Skall han som gjorde detta komma undan? Skall han få bryta förbundet och komma undan? 
EZK.17.16	Så sant jag lever, säger Herren Gud, i Babylon skall han dö, där den kung finns som gjorde honom till kung, ty han visade förakt för den ed han svurit och bröt det förbund som kungen slutit med honom. 
EZK.17.17	När belägringsvallarna kastas upp och stormningsramperna byggs och många människor dödas, skall farao inte bistå honom i kriget med sin stora här och sitt väldiga uppbåd. 
EZK.17.18	Han visade förakt för den ed han svurit och bröt förbundet. Trots att han gett sitt löfte gjorde han allt detta. Han skall inte komma undan.
EZK.17.19	Därför säger Herren Gud: Så sant jag lever skall jag låta honom plikta för att han visade förakt för den ed han svurit i mitt namn och bröt förbundet. 
EZK.17.20	Jag skall breda ut mitt nät över honom, och han skall fastna i mina garn. Sedan skall jag föra honom till Babylon, och där skall jag ställa honom till svars för hans trolöshet mot mig. 
EZK.17.21	De bästa soldaterna i hans trupper skall falla för svärdet, och de som blir kvar skall skingras för alla vindar. Då skall ni inse att jag, Herren, har talat.
EZK.17.22	Så säger Herren Gud: Jag skall bryta en kvist från det höga cederträdets topp, ta ett litet skott från den översta kvisten och själv plantera det på ett högt och mäktigt berg. 
EZK.17.23	På det höga berget i Israel skall jag plantera det. Och det skall få grenar och bära frukt och bli till en praktfull ceder. Fåglar av alla de slag, en mångfald bevingade varelser, skall bo i dess hägn, i grenarnas skugga skall de ha sina bon. 
EZK.17.24	Då skall alla markens träd inse att jag, Herren, gör det höga trädet lågt och låter det låga trädet växa högt. Jag låter det friska trädet förtorka och får det torra att skjuta skott. Jag, Herren, har talat, och jag skall göra som jag har sagt.
EZK.18.1	Herrens ord kom till mig: 
EZK.18.2	Hur kommer det sig att ni använder detta ordspråk i Israel:
EZK.18.2	När fäderna äter surkart
EZK.18.2	får barnen ont i tänderna.
EZK.18.3	Så sant jag lever, säger Herren Gud, ni skall aldrig mer använda det ordspråket i Israel. 
EZK.18.4	Allas liv tillhör mig. Faderns liv tillhör mig likaväl som sonens. Det är den som syndar som skall dö.
EZK.18.5	Den som är rättfärdig och handlar rätt och rättfärdigt, 
EZK.18.6	han håller inte offermåltid på bergen och dyrkar inte israeliternas avgudabilder. Han lägrar inte en annan mans hustru, och han ligger inte med en kvinna när hon har sin blödning. 
EZK.18.7	Han kränker ingen, han återlämnar den skuldsattes pant. Han plundrar ingen, han ger den hungrige bröd och klär den nakne. 
EZK.18.8	Han lånar inte ut pengar mot ränta, han ockrar inte. Han undviker det som är orätt, han fäller rättvisa domar mellan människor. 
EZK.18.9	Han håller mina bud och följer mina stadgar och lever efter dem. En sådan man är rättfärdig. Han skall leva, säger Herren Gud.
EZK.18.10	Men om han får en son som blir en våldsman och mördare eller gör något av allt det 
EZK.18.11	som han själv aldrig har gjort — håller offermåltid på bergen eller lägrar en annan mans hustru, 
EZK.18.12	kränker den svage och fattige, plundrar någon och behåller vad han tagit i pant eller dyrkar avgudabilderna och begår vidriga gärningar 
EZK.18.13	eller lånar ut pengar mot ränta och ockrar — då skall sonen inte leva. Han har gjort dessa vidriga gärningar. Han skall straffas med döden. Skulden är hans egen.
EZK.18.14	Men om han i sin tur får en son som ser alla de synder hans far begår, ser dem men själv inte begår dem — 
EZK.18.15	inte håller offermåltid på bergen och inte dyrkar israeliternas avgudabilder, inte lägrar en annan mans hustru, 
EZK.18.16	inte kränker någon eller tar pant, inte plundrar någon utan ger den hungrige bröd och klär den nakne 
EZK.18.17	och undviker det som är orätt, inte tar ränta eller ockrar, en som lever efter mina stadgar och följer mina bud — då skall han inte dö för sin fars synd. Han skall leva. 
EZK.18.18	Men hans far, som förtryckte och plundrade och som handlade orätt mot sina släktingar, han dog för sin synd. 
EZK.18.19	»Varför skall inte sonen bära straffet för sin fars synd?« frågar ni. Därför att han har handlat rätt och rättfärdigt, han har hållit alla mina bud och levt efter dem. Han skall leva. 
EZK.18.20	Det är den som syndar som skall dö. Sonen skall inte bära straffet för faderns synd och fadern skall inte bära straffet för sonens synd. Den rättfärdige skall skörda frukten av sin egen rättfärdighet, den gudlöse frukten av sin egen gudlöshet.
EZK.18.21	Om den gudlöse upphör med sina synder och håller alla mina bud och handlar rätt och rättfärdigt skall han leva. Han skall inte dö. 
EZK.18.22	Alla de brott han begått skall vara glömda. Genom sina rättfärdiga gärningar skall han leva. 
EZK.18.23	Skulle jag önska den gudlöses död? säger Herren Gud. Skulle jag inte hellre se att han upphörde med sina gärningar och fick leva? 
EZK.18.24	Men om den rättfärdige upphör att vara rättfärdig, om han börjar handla orätt och begår samma slags vidrigheter som den gudlöse, skall han då leva? Nej, alla hans rättfärdiga handlingar skall vara glömda. För den trolöshet han visat och de synder han begått skall han dö. 
EZK.18.25	»Det Herren gör är inte rätt«, säger ni. Lyssna, israeliter! Är det jag som handlar orätt? Är det inte ni?
EZK.18.26	Om den rättfärdige upphör att vara rättfärdig och börjar handla orätt skall han dö. För den orätt han gjort skall han dö. 
EZK.18.27	Och om den gudlöse upphör att handla gudlöst och börjar handla rätt och rättfärdigt skall han rädda sitt liv. 
EZK.18.28	När han kommer till insikt om sina brott och upphör med dem skall han leva. Han skall inte dö. 
EZK.18.29	»Det Herren gör är inte rätt«, säger man i Israel. Men är det jag som handlar orätt, israeliter? Är det inte ni?
EZK.18.30	Alltså skall jag döma er, israeliter, var och en efter hans gärningar, säger Herren Gud. Vänd om! Vänd er bort från era brott, så att de inte får er på fall. 
EZK.18.31	Sluta upp med alla era brott mot mig. Skapa er ett nytt hjärta och en ny ande. Inte vill ni väl dö, israeliter? 
EZK.18.32	Jag önskar ingens död, säger Herren Gud. Vänd om, så får ni leva.
EZK.19.1	Sjung en sorgesång om Israels furstar:
EZK.19.2	Ett lejon var din mor,
EZK.19.2	en lejoninna bland lejon!
EZK.19.2	Bland lejonen hade hon sitt läger
EZK.19.2	och fostrade där sina ungar.
EZK.19.3	En av ungarna hon födde upp
EZK.19.3	blev ett starkt lejon.
EZK.19.3	Han lärde sig riva sitt byte,
EZK.19.3	människor blev hans rov.
EZK.19.4	Men folken bådades upp mot honom.
EZK.19.4	Han fångades i deras jaktgrop,
EZK.19.4	han släpades med krokar
EZK.19.4	bort till Egypten.
EZK.19.5	När hon såg att hon väntat förgäves,
EZK.19.5	att allt hopp var ute,
EZK.19.5	tog hon en annan av sina ungar
EZK.19.5	och fostrade honom till ett starkt lejon.
EZK.19.6	Han strövade kring med flocken
EZK.19.6	och blev ett starkt lejon.
EZK.19.6	Han lärde sig riva sitt byte,
EZK.19.6	människor blev hans rov.
EZK.19.7	Han förstörde deras palats
EZK.19.7	och lade deras städer i ruiner.
EZK.19.7	En hel värld kände skräck
EZK.19.7	när hans rytande hördes.
EZK.19.8	Från länderna runt omkring
EZK.19.8	kallade man samman folk.
EZK.19.8	De bredde ut sitt nät för honom,
EZK.19.8	och han fångades i deras jaktgrop.
EZK.19.9	De satte på honom halsträ och krokar,
EZK.19.9	släpade honom till kungen i Babylon
EZK.19.9	och spärrade in honom där.
EZK.19.9	Aldrig mer skulle hans rytande höras
EZK.19.9	på Israels berg.
EZK.19.10	Din mor var som en vinstock i vingården,
EZK.19.10	planterad vid vatten,
EZK.19.10	rik på rankor och frukt
EZK.19.10	tack vare det ymniga vattnet.
EZK.19.11	Den fick starka grenar
EZK.19.11	som skulle bli härskarspiror.
EZK.19.11	Den växte högt upp bland molnen,
EZK.19.11	den var reslig med täta rankor
EZK.19.11	och syntes vida omkring.
EZK.19.12	Men i vrede rycktes den upp
EZK.19.12	och kastades på marken,
EZK.19.12	östanvinden torkade ut dess frukt.
EZK.19.12	De starkaste grenarna bröts,
EZK.19.12	de vissnade och förtärdes av eld.
EZK.19.13	Nu är vinstocken planterad i öknen,
EZK.19.13	i torkans och törstens land.
EZK.19.14	Från grenarna spreds elden,
EZK.19.14	den förtärde rankor och frukt.
EZK.19.14	De starkaste grenarna är borta,
EZK.19.14	någon härskarspira finns inte mer.
EZK.19.14	Denna sång är en sorgesång, en sorgesång har den blivit.
EZK.20.1	Under det sjunde året, på tionde dagen i femte månaden, kom några av Israels äldste för att rådfråga Herren. De satte sig framför mig. 
EZK.20.2	Då kom Herrens ord till mig: 
EZK.20.3	Människa! Tala till Israels äldste och säg: Så säger Herren Gud: Kommer ni för att rådfråga mig? Så sant jag lever, jag skall inte låta er fråga mig om råd, säger Herren Gud. 
EZK.20.4	Gå till rätta, gå till rätta med dem, människa! Låt dem få veta vilka vidrigheter deras fäder har gjort! 
EZK.20.5	Säg till dem: Så säger Herren Gud: Den dag jag utvalde Israel svor jag en ed inför Jakobs ättlingar. I Egypten gav jag mig till känna för dem och sade: »Jag är Herren, er Gud.« 
EZK.20.6	Jag svor att föra dem ut ur Egypten till ett land som jag hade sett ut åt dem, ett land som flödar av mjölk och honung, det härligaste av alla länder. 
EZK.20.7	Och jag sade till dem: »Ni måste kasta bort de vidriga avgudar som drar era blickar till sig. Orena er inte med egypternas gudabilder. Jag är Herren, er Gud.« 
EZK.20.8	Men de var motsträviga och ville inte lyssna på mig. De kastade inte bort de vidriga avgudar som drog deras blickar till sig och övergav inte egypternas gudabilder. Då tänkte jag tömma min vrede och ösa ut mitt raseri över dem i Egypten. 
EZK.20.9	Men jag handlade som det anstod mitt namn, jag ville inte att det skulle bli vanärat inför de folk bland vilka israeliterna bodde och i vilkas åsyn jag gav mig till känna för dem och förde dem ut ur Egypten.
EZK.20.10	Jag förde dem ut ur Egypten, ut i öknen. 
EZK.20.11	Jag gav dem mina bud och lärde dem mina stadgar — den som håller dem får leva. 
EZK.20.12	Dessutom gav jag dem mina sabbater till ett tecken som förenar mig och dem, för att de skall inse att det är jag, Herren, som helgar dem. 
EZK.20.13	Men israeliterna var motsträviga mot mig i öknen. De följde inte mina bud, och de förkastade mina stadgar — den som håller dem får leva. Och mina sabbater vanhelgade de grovt. Jag tänkte tömma min vrede över dem i öknen och förinta dem. 
EZK.20.14	Men jag handlade som det anstod mitt namn, jag ville inte att det skulle bli vanärat inför de folk i vilkas åsyn jag förde ut dem. 
EZK.20.15	I öknen svor jag emellertid att inte föra dem till det land som jag hade gett dem, ett land som flödar av mjölk och honung, det härligaste av alla länder. 
EZK.20.16	De hade ju förkastat mina stadgar och inte följt mina bud. De hade vanhelgat mina sabbater och hållit fast vid sina avgudabilder. 
EZK.20.17	Ändå visade jag skonsamhet och förgjorde dem inte, jag förintade dem inte i öknen.
EZK.20.18	I öknen varnade jag deras barn: »Lev inte efter samma bud som era fäder, och följ inte deras stadgar. Orena er inte med deras avgudabilder. 
EZK.20.19	Jag är Herren, er Gud. Håll mina bud och följ troget mina stadgar. 
EZK.20.20	Håll mina sabbater heliga. De skall vara ett tecken som förenar mig och er, så att ni inser att jag är Herren, er Gud.« 
EZK.20.21	Men deras barn var motsträviga mot mig. De höll inte mina bud och följde inte troget mina stadgar — den som håller dem får leva. De vanhelgade mina sabbater. Jag tänkte tömma min vrede och ösa ut mitt raseri över dem i öknen. 
EZK.20.22	Men jag hejdade mig och handlade som det anstod mitt namn, jag ville inte att det skulle bli vanärat inför de folk i vilkas åsyn jag förde ut israeliterna. 
EZK.20.23	I öknen svor jag emellertid att skingra dem bland folken och sprida ut dem i främmande länder. 
EZK.20.24	De hade ju inte levt efter mina stadgar. De hade förkastat mina bud och vanhelgat mina sabbater och låtit sig lockas av sina fäders avgudabilder. 
EZK.20.25	Jag gav dem också bud som inte var goda och stadgar som inte förde till liv. 
EZK.20.26	Jag gjorde dem orena när de som offergåva överlämnade det första som kom ur moderlivet. Ty jag ville injaga skräck i dem så att de skulle inse att jag är Herren.
EZK.20.27	Människa! Tala nu till israeliterna och säg: Så säger Herren Gud: Ännu en gång skymfade era fäder mig med sin trolöshet. 
EZK.20.28	När jag hade fört dem till det land som jag svurit att ge dem och de såg alla höga kullar och lummiga träd förrättade de sina slaktoffer där, skänkte anstötliga offergåvor, frambar offer med blidkande lukt och utgöt dryckesoffer där. 
EZK.20.29	Och jag frågade dem: »Vad är det för en plats ni går till med era offer?« (Sedan dess har det hetat »offerplats«.)
EZK.20.30	Säg nu till israeliterna: Så säger Herren Gud: Ni orenar er på samma sätt som era fäder och är otrogna med deras vidriga avgudar. 
EZK.20.31	Ännu i dag orenar ni er med era avgudabilder när ni bär fram offergåvor och offrar era barn på bålet. Skall jag då låta er fråga mig om råd, israeliter? Så sant jag lever, säger Herren Gud, skall jag inte låta er rådfråga mig.
EZK.20.32	»Vi skall vara som folk och stammar i andra länder och dyrka trä och sten.« Det är vad ni tror och säger. Men det skall aldrig ske. 
EZK.20.33	Så sant jag lever, säger Herren Gud, skall jag med stark hand och lyftad arm och i mäktig vrede vara er konung. 
EZK.20.34	Med stark hand och lyftad arm och i mäktig vrede skall jag föra er bort från de främmande folken och samla ihop er från de länder dit ni skingrats. 
EZK.20.35	Sedan skall jag föra er ut i folkens öken för att ställa er till svars, öga mot öga. 
EZK.20.36	Jag skall ställa er till svars på samma sätt som jag ställde era fäder till svars i Egyptens öken, säger Herren Gud. 
EZK.20.37	Jag skall låta er gå under herdestaven och räkna er noga, 
EZK.20.38	och de trotsiga och upproriska skall skiljas ut. Jag skall föra ut dem ur det land där de lever som främlingar, men till Israels land skall de inte få komma. Då skall ni inse att jag är Herren.
EZK.20.39	Så säger Herren Gud: Israeliter, ni måste alla förstöra era avgudabilder. Om ni inte lyder mig kommer jag att vredgas. Mitt heliga namn får ni inte längre vanära med era offergåvor och era avgudabilder. 
EZK.20.40	På mitt heliga berg, det höga berget i Israel, säger Herren Gud, skall hela Israel, alla i landet, tjäna mig. Där skall jag möta er med välvilja och ta emot era gåvor och förstlingsoffer, alla heliga skänker. 
EZK.20.41	När jag har fört er bort från de främmande folken och samlat ihop er från de länder dit ni skingrats skall jag ta emot er med samma välvilja som ett offer vars lukt gör mig nöjd. Genom er skall jag visa min helighet inför folken. 
EZK.20.42	Jag skall föra er till Israels land, det land jag svor att ge era fäder. Då skall ni inse att jag är Herren. 
EZK.20.43	Där skall ni begrunda ert leverne och alla de gärningar som ni orenat er med, och ni kommer att avsky er själva för allt ont ni gjort. 
EZK.20.44	Jag skall behandla er, israeliter, som det anstår mitt namn och inte som era onda gärningar och ert lastbara leverne har gjort er förtjänta av, säger Herren Gud. Då skall ni inse att jag är Herren.
EZK.20.45	Herrens ord kom till mig: 
EZK.20.46	»Människa! Vänd dig söderut, predika mot sydlandet och profetera mot skogen i söder. 
EZK.20.47	Till skogen i söder skall du säga: Hör Herrens ord! Så säger Herren Gud: Jag skall sticka dig i brand, och elden skall förtära alla dina träd, både de friska och de torra. De flammande lågorna skall inte slockna. Från söder till norr skall alla ansikten svedas. 
EZK.20.48	Då skall alla dödliga erfara att jag, Herren, har tänt elden. Den skall inte slockna.« 
EZK.20.49	Jag svarade: »Ack, Herre, min Gud, de kommer att säga att jag talar i gåtor.«
EZK.21.1	Herrens ord kom till mig: 
EZK.21.2	»Människa! Vänd dig mot Jerusalem, predika mot dess helgedomar och profetera mot Israels land.« 
EZK.21.3	Till Israels land skall du säga: Så säger Herren: Jag skall ta itu med dig. Jag skall dra mitt svärd ur skidan och utrota både rättfärdiga och gudlösa hos dig. 
EZK.21.4	För att utrota både rättfärdiga och gudlösa hos dig skall mitt svärd fara ut ur skidan mot alla dödliga från söder till norr. 
EZK.21.5	Då skall alla dödliga inse att jag, Herren, har dragit svärdet ur skidan. Det skall inte återvända.
EZK.21.6	Du, människa, skall klaga. Bittert och darrande av skräck skall du klaga inför dem. 
EZK.21.7	När de frågar dig varför du klagar skall du svara: Över ett bud som skall komma. Alla hjärtan snörps samman och händerna förlamas, modet sviker och det rinner längs benen på alla. Det skall komma, det är på väg, säger Herren Gud.
EZK.21.8	Herrens ord kom till mig: 
EZK.21.9	Människa! Profetera och säg: Så säger Herren Gud:
EZK.21.9	Svärdet, svärdet är slipat och blankat.
EZK.21.10	Det är slipat till slakt
EZK.21.10	och blankat att blixtra.
EZK.21.10	[---]
EZK.21.11	Det är lämnat att blankas.
EZK.21.11	Handen skall gripa det.
EZK.21.11	Svärdet är slipat och blankat,
EZK.21.11	färdigt för dråparens hand.
EZK.21.12	Klaga och jämra dig, människa,
EZK.21.12	ty svärdet riktas mot mitt folk
EZK.21.12	och mot Israels alla furstar.
EZK.21.12	De blir offer för svärdet,
EZK.21.12	de och hela mitt folk.
EZK.21.12	Slå dig på låren i sorg,
EZK.21.13	[---]
EZK.21.13	säger Herren Gud.
EZK.21.14	Människa! Profetera
EZK.21.14	och knyt din hand.
EZK.21.14	Svärdet skall hugga och hugga,
EZK.21.14	ett dråparsvärd är det,
EZK.21.14	ett väldigt dråparsvärd,
EZK.21.14	som skall svingas bland dem,
EZK.21.15	tills de skälver av skräck
EZK.21.15	och många ligger slagna.
EZK.21.15	Mot alla deras portar
EZK.21.15	sänder jag slaktarsvärdet.
EZK.21.15	Ve, det är skapat att blixtra
EZK.21.15	och draget för att slakta.
EZK.21.16	Visa din skärpa och hugg
EZK.21.16	åt höger och åt vänster,
EZK.21.16	hugg dit eggen riktas.
EZK.21.17	Också jag knyter min hand.
EZK.21.17	Jag skall släcka min vrede på dem.
EZK.21.17	Jag, Herren, har talat.
EZK.21.18	Herrens ord kom till mig: 
EZK.21.19+EZK.21.20	Människa! Märk ut två vägar som den babyloniske kungens svärd kan följa och som båda utgår från samma land. Sätt upp vägmärken där de båda vägarna börjar, så att svärdet kan nå fram till Rabba i Ammon och till Juda och Jerusalem. 
EZK.21.21	Den babyloniske kungen har gjort halt vid vägskälet, där de två vägarna börjar, för att inhämta orakelsvar. Han har skakat pilar, rådfrågat sina husgudar och skådat i lever. 
EZK.21.22	I sin högra hand har han nu svaret: Jerusalem. Han kommer att mana till kamp, ropa till strid, ställa upp murbräckor mot portarna, kasta upp en belägringsvall och bygga en stormningsramp. 
EZK.21.23	Israeliterna är bundna av de eder de svurit, ändå tror de att det är ett falskt orakel. Men oraklet är ett vittnesbörd om deras skuld, och de kommer att tas till fånga. 
EZK.21.24	Därför säger Herren Gud: Genom att era brott avslöjas vittnar ni om er skuld, och i allt vad ni gör blir era synder uppenbara. Ja, ni vittnar mot er själva. Därför skall ni gripas och tas till fånga.
EZK.21.25	Du skändlige och gudlöse furste över Israel! Snart kommer dagen då du får ditt slutliga straff. 
EZK.21.26	Så säger Herren Gud: Av med turbanen och kungakronan! Inget skall förbli som det är. Upphöj den förnedrade, förnedra den upphöjde! 
EZK.21.27	Allt, allt, allt skall jag lägga i spillror. Men det skall inte ske förrän han kommer som jag har givit rätten att döma.
EZK.21.28	Människa! Profetera och säg: Så säger Herren Gud om ammoniterna och deras hån: Svärd, svärd, draget för att slakta! Dig har man blankat för att du skall blänka och blixtra. 
EZK.21.29	Man har haft falska syner om dig och lögnaktigt spått att du skulle läggas mot nacken på de skändliga och gudlösa. Snart kommer ändå dagen då de får sitt slutliga straff. 
EZK.21.30	Stick svärdet tillbaka i skidan! I den trakt där du skapades och i det land där du hör hemma skall jag döma dig. 
EZK.21.31	Jag skall tömma min vrede över dig och blåsa under mitt ursinnes eld. Jag skall utlämna dig åt råa män, mästare i att förgöra. 
EZK.21.32	Du skall bli bränsle åt elden, och ditt blod skall flyta i landet. Ingen skall längre minnas dig. Jag, Herren, har talat.
EZK.22.1	Herrens ord kom till mig: 
EZK.22.2	Gå till rätta med den blodbefläckade staden! Människa, gå till rätta med den! Låt den veta vilka vidrigheter som begås där. 
EZK.22.3	Säg: Så säger Herren Gud: Stad, du som utgjuter blod inom dina murar, din stund är kommen. Du har tillverkat avgudabilder och orenat dig. 
EZK.22.4	Det blod du utgjutit har dragit skuld över dig, och de avgudabilder du tillverkat har gjort dig oren. Du skyndar mot din sista dag, dina år är räknade. Därför skall jag göra dig till åtlöje bland folken och utsätta dig för spott och spe i alla länder. 
EZK.22.5	Nära och fjärran skall de bespotta dig.
EZK.22.5	Ditt rykte är fläckat, kaos råder. 
EZK.22.6	Hos dig använder alla Israels furstar sin makt till att utgjuta blod. 
EZK.22.7	Hos dig skymfas fäder och mödrar, invandrare förtrycks, änkor och faderlösa kränks. 
EZK.22.8	Du ringaktar vad jag har gjort heligt, och du vanhelgar mina sabbater. 
EZK.22.9	Hos dig finns män som sprider död med sitt förtal. Hos dig hålls offermåltider på bergen. Hos dig bedrivs otukt. 
EZK.22.10	Hos dig lägrar man sin fars hustru, hos dig utnyttjar man en kvinna fast hon är oren av sin blödning. 
EZK.22.11	En begår skamlösheter med sin nästas hustru, en bedriver otukt med sin svärdotter och skändar henne, en utnyttjar sin fars dotter, sin egen syster. 
EZK.22.12	Hos dig dödar man mot betalning. Du ockrar och tar ränta. Du förtrycker din nästa och roffar åt dig. Men mig har du glömt, säger Herren Gud.
EZK.22.13	Jag knyter handen för att slå när jag ser ditt rofferi och det blod som flyter hos dig. 
EZK.22.14	Kommer ditt mod och din styrka att räcka till när jag gör upp med dig? Jag, Herren, har talat, och jag skall göra som jag har sagt. 
EZK.22.15	Jag skall skingra dig bland folken och sprida ut dig i främmande länder, och jag skall rensa bort allt orent hos dig. 
EZK.22.16	Jag skall genom dig låta mig vanäras inför folken. Då skall du inse att jag är Herren.
EZK.22.17	Herrens ord kom till mig: 
EZK.22.18	Människa! För mig har israeliterna blivit slagg. Som koppar, tenn, järn och bly i en smältugn har de alla blivit. De är slagg. 
EZK.22.19	Därför säger Herren Gud: Eftersom ni alla är slagg skall jag samla er i Jerusalem. 
EZK.22.20	Som man samlar silver, koppar, järn, bly och tenn i en ugn och blåser under elden för att smälta detta, så skall jag i flammande vrede samla er, kasta in er och smälta er. 
EZK.22.21	Jag skall samla ihop er och blåsa under mitt ursinnes eld. Ni skall smältas i den, 
EZK.22.22	som silver smälts i en ugn skall ni smältas. Då skall ni inse att jag, Herren, har tömt min vrede över er.
EZK.22.23	Herrens ord kom till mig: 
EZK.22.24	Människa! Säg till landet: Du är ett land som inte fick något regn, som inte bevattnades på vredens dag. 
EZK.22.25	Dina furstar var rytande och rovgiriga lejon. De åt människor, stal skatter och kostbarheter och gjorde många till änkor. 
EZK.22.26	Prästerna gjorde våld på min lag och skändade det som jag gjort heligt. De gjorde ingen skillnad mellan heligt och icke heligt, de undervisade inte om vad som är rent och orent. De iakttog inte mina sabbater. Så vanhelgades jag av dem. 
EZK.22.27	Stormännen var rovgiriga vargar. De utgöt blod och gick över lik för att roffa åt sig. 
EZK.22.28	Profeterna kalkade över allting med sina falska syner och lögnaktiga spådomar. »Så säger Herren Gud«, sade de, trots att Herren inte hade talat. 
EZK.22.29	Folket i landet förtryckte och plundrade. Fattiga och svaga kränktes, invandrare var förtryckta och rättslösa. 
EZK.22.30	Jag sökte efter någon som kunde bygga upp muren eller ställa sig i bräschen, så att jag inte behövde förstöra landet. Men jag fann ingen. 
EZK.22.31	Då tömde jag min vrede över dem och förintade dem med mitt ursinnes eld. Jag lät dem plikta för vad de gjort, säger Herren Gud.
EZK.23.1	Herrens ord kom till mig: 
EZK.23.2	Människa! Det var en gång två kvinnor, döttrar till samma mor. 
EZK.23.3	Redan som unga horade de i Egypten, där smekte och kramade man deras ungflicksbröst. 
EZK.23.4	Den äldre hette Ohola och den yngre Oholiva. De blev mina, och de födde söner och döttrar. — Namnet Ohola står för Samaria och Oholiva för Jerusalem.
EZK.23.5	Men Ohola horade i stället för att hålla sig till mig. Hon brann av begär efter sina älskare, assyrierna. Det var krigare 
EZK.23.6	klädda i purpur. Det var ståthållare och styresmän. Alla var de ståtliga unga män. Det var ryttare på sina hästar. 
EZK.23.7	Hon bjöd ut sina horkonster åt dem. Alla var de Assyriens yppersta söner. Hon brann av begär efter dem och orenade sig med alla deras gudabilder. 
EZK.23.8	Hon fortsatte med horandet som hon hade börjat med i Egypten, där männen låg med henne när hon var ung, kramade hennes ungflicksbröst och lystet horade med henne. 
EZK.23.9	Därför prisgav jag henne åt hennes älskare, assyrierna, som hon brann av begär efter. 
EZK.23.10	De blottade hennes sköte, de tog hennes söner och döttrar och dödade henne med svärd. Hon blev ökänd bland kvinnor. Så verkställdes domen över henne.
EZK.23.11	Hennes syster Oholiva såg allt detta, ändå upptändes hon av ännu hetare begär än Ohola och horade ännu värre än hon. 
EZK.23.12	Hon brann av begär efter assyrierna. Det var ståthållare och styresmän. Det var krigare klädda i praktfulla kläder. Det var ryttare på sina hästar. Alla var de ståtliga unga män. 
EZK.23.13	Jag såg hur hon orenade sig. Båda betedde sig likadant, 
EZK.23.14	men Oholiva gick längre i sitt horande. Hon såg väggristningar av män, bilder i lysande rött som föreställde kaldeer 
EZK.23.15	med gördel om höfterna och turban med fladdrande band. De såg ut som vagnskämpar och liknade de babylonier som hör hemma i Kaldeen. 
EZK.23.16	När hon såg på dem upptändes hon av begär efter dem och sände bud till dem i Kaldeen. 
EZK.23.17	Och babylonierna kom till hennes kärleksläger och orenade henne med sitt horande. Men när hon orenat sig med dem vände hon sig från dem. 
EZK.23.18	Eftersom hon blottade sitt sköte och öppet horade med dem vände jag mig från henne, liksom jag förut vänt mig från hennes syster. 
EZK.23.19	Men hon horade mer och mer. Hon mindes sin ungdom när hon horade i Egypten, 
EZK.23.20	och hon upptändes av begär efter vällustingarna där med kön som åsnor och säd som hingstar. 
EZK.23.21	Du längtade tillbaka till din otuktiga ungdom, då männen i Egypten kramade och smekte dina ungflicksbröst.
EZK.23.22	Därför, Oholiva, säger Herren Gud, skall jag hetsa mot dig de älskare du har haft och sedan vänt dig från. Jag skall driva dem mot dig från alla håll. 
EZK.23.23	Det är babylonier och kaldeer, pekodeer, shoeer, koeer och dessutom alla assyrierna, stiliga unga män, ståthållare och styresmän, vagnskämpar och krigare, allesammans till häst. 
EZK.23.24	Med rullande vagnar i mängd och med ett uppbåd av folk skall de komma mot dig. Rustade med långsköld och rundsköld och hjälm skall de anfalla dig från alla håll. Åt dem skall jag överlåta rätten att döma, och efter sina egna lagar skall de döma dig. 
EZK.23.25	Jag skall låta min svartsjuka drabba dig. När de i vrede gör upp med dig skall de skära näsan och öronen av dig. De som är kvar hos dig skall falla för svärdet, och dina söner och döttrar skall tas till fånga. De som är kvar hos dig skall förtäras av eld. 
EZK.23.26	Man skall slita av dig kläderna och ta dina praktfulla smycken. 
EZK.23.27	Jag skall göra slut på den otukt och det horande som du började med i Egypten. Dit skall du inte snegla mer. Egypten skall du inte längre minnas.
EZK.23.28	Så säger Herren Gud: Jag skall prisge dig åt dem du avskyr, åt dem du har vänt dig från. 
EZK.23.29	I avsky skall de göra upp med dig. De skall ta allt vad du äger och har, tills du ligger där alldeles naken, med ditt horiska sköte blottat och ditt otuktiga horande avslöjat. 
EZK.23.30	Detta skall drabba dig för att du sprang efter andra folk och horade med dem och orenade dig med deras gudabilder.
EZK.23.31	Du har gått i din systers fotspår. Därför skall jag sätta hennes bägare i din hand. 
EZK.23.32	Så säger Herren Gud:
EZK.23.32	Din systers bägare skall du tömma.
EZK.23.32	Den bägaren är djup och vid,
EZK.23.32	den rymmer mycket.
EZK.23.33	Du skall bli drucken
EZK.23.33	och fylld av kval.
EZK.23.33	En bägare med skräck och fasa
EZK.23.33	är din syster Samarias bägare.
EZK.23.34	Du skall dricka den i botten,
EZK.23.34	svälja dess drägg.
EZK.23.34	Dina bröst skall du riva blodiga.
EZK.23.34	Jag har talat, säger Herren Gud.
EZK.23.35	Så säger Herren Gud: Du glömde bort mig och vände mig ryggen. Nu får du bära följderna av din otukt och ditt horande.
EZK.23.36	Herren sade till mig: Människa! Gå till rätta med Ohola och Oholiva och gör klart för dem vilka vidrigheter de har begått. 
EZK.23.37	De har brutit äktenskapet med mig, och de har blod på händerna. De har bedragit mig med sina avgudar och till och med offrat barnen de fött mig som mat åt dem. 
EZK.23.38	Dessutom gjorde de detta mot mig: De orenade min helgedom och vanhelgade mina sabbater. 
EZK.23.39	Efter att ha slaktat sina barn åt avgudarna steg de samma dag in i min helgedom och vanhelgade den. Så betedde de sig i mitt tempel. 
EZK.23.40	De skickade även budbärare till män i fjärran länder, som kom när de blev kallade. För deras skull tvättade du dig och sminkade dina ögon och prydde dig med smycken. 
EZK.23.41	Du satte dig på en bädd som du gjort redo. Framför den stod ett dukat bord, där du hade ställt fram min rökelse och min olja. 
EZK.23.42	Det glammades sorglöst därinne. Förutom en mängd andra fanns där män som hämtats dit från öknen. De satte armband om systrarnas handleder och praktfulla kronor på deras huvuden. 
EZK.23.43	Jag sade om denna kvinna, härjad av sitt horiska leverne: Nu horar de med henne och hon … 
EZK.23.44	Och de låg med henne som man ligger med en hora. Så låg de med Ohola och Oholiva, dessa otuktiga kvinnor.
EZK.23.45	Men rättfärdiga män skall döma dem som man dömer äktenskapsbryterskor och mörderskor. Ty de har brutit äktenskapet med mig, och de har blod på händerna.
EZK.23.46	Så säger Herren Gud: Båda upp en skara mot dem och utlämna dem åt skräck och plundring. 
EZK.23.47	Skaran skall stena dem och stympa dem med sina svärd, döda deras söner och döttrar och bränna ner deras hus. 
EZK.23.48	Jag skall göra slut på otukten i landet. Alla kvinnor skall ta varning, så att de inte lever lika otuktigt som ni. 
EZK.23.49	Ni skall få plikta för er otukt och bära följderna av att ni har syndat med era avgudar. Då skall ni inse att jag är Herren Gud.
EZK.24.1	Under det nionde året, på tionde dagen i tionde månaden, kom Herrens ord till mig: 
EZK.24.2	Människa! Skriv upp dagens datum, just denna dag. Ty just denna dag har den babyloniske kungen anfallit Jerusalem. 
EZK.24.3	Ge det motsträviga folket en liknelse. Säg: Så säger Herren Gud:
EZK.24.3	Sätt på grytan, sätt på den
EZK.24.3	och häll vatten i.
EZK.24.4	Lägg i bitar av kött,
EZK.24.4	de läckraste bitar
EZK.24.4	av lår och bog,
EZK.24.4	fyll på med de bästa benen.
EZK.24.5	Ta de fetaste fåren.
EZK.24.5	Lägg ved under grytan.
EZK.24.5	Låt bitarna sjuda
EZK.24.5	och benen koka med.
EZK.24.6	Så säger Herren Gud: Ve den blodbefläckade staden, en gryta med beläggning av ärg, ärg som aldrig går bort. Grytan har tömts, köttbit för köttbit, utan att lottdragning skett. 
EZK.24.7	Staden dryper av blod, den har spillt blod över den kala klippan, inte på marken där det kan täckas av jord. 
EZK.24.8	För att ge utlopp åt min vrede och utkräva hämnd låter jag nu stadens eget blod rinna över den kala klippan, där det inte kan täckas över.
EZK.24.9	Så säger Herren Gud: Ve den blodbefläckade staden! Jag skall bygga ett stort bål. 
EZK.24.10	Lägg på mycket ved och tänd eld. Låt köttet koka sönder och spadet koka bort så att benen blir brända. 
EZK.24.11	Sätt grytan tom på kolen, tills den blir så het att kopparn börjar glöda och orenheten kan smälta och ärgen gå bort. 
EZK.24.12	Men det tjocka lagret av ärg går inte bort i elden. 
EZK.24.13	Du är oren och skamlös. Jag har försökt göra dig ren, men du har inte blivit av med din orenhet. Först när jag har släckt min vrede på dig skall du bli ren igen. 
EZK.24.14	Jag, Herren, har talat. Så blir det också. Jag skall göra som jag har sagt. Jag skall inte låta mig bevekas, inte visa skonsamhet eller ånger. Efter hur du har levat och handlat skall jag döma dig, säger Herren Gud.
EZK.24.15	Herrens ord kom till mig: 
EZK.24.16	Människa! Jag skall låta bråd död ta ifrån dig henne som är dina ögons lust. Du får inte sörja, inte gråta och fälla tårar. 
EZK.24.17	Jämra dig i stillhet, men håll ingen sorgehögtid. Vira turbanen om huvudet och sätt på dig sandalerna. Dölj inte ditt ansikte och ät inget sorgebröd.
EZK.24.18	På morgonen talade jag till folket. På kvällen dog min hustru. Följande morgon gjorde jag som jag hade blivit befalld. 
EZK.24.19	Folket sade till mig: »Varför gör du så? Tala om för oss vad det betyder!« 
EZK.24.20	Jag svarade dem: »Herrens ord kom till mig: 
EZK.24.21	Säg till Israels folk: Så säger Herren Gud: Jag skall skända min helgedom, ert stolta värn, era ögons lust, det käraste ni har. Och de söner och döttrar ni lämnade kvar skall nu falla för svärdet. — 
EZK.24.22	Ni kommer att få göra som jag. Dölj inte ert ansikte och ät inget sorgebröd. 
EZK.24.23	Behåll turbanen och sandalerna på. Ni får inte sörja och gråta. Men till följd av era synder skall ni alla stönande tyna bort. — 
EZK.24.24	Hesekiel skall vara ett tecken för er. Vad han gör kommer också ni att få göra. Då detta sker skall ni inse att jag är Herren Gud.«
EZK.24.25	Människa! Den dag jag tar ifrån dem deras värn, deras stolthet och glädje, deras ögons lust, det käraste de har, deras söner och döttrar, 
EZK.24.26	den dagen skall en flykting komma till dig och berätta om detta. 
EZK.24.27	Inför flyktingen skall din tungas band lösas, du skall tala och inte längre vara stum. Så skall du vara ett tecken för dem. Då skall de inse att jag är Herren.
EZK.25.1	Herrens ord kom till mig: 
EZK.25.2	Människa! Vänd dig mot ammoniterna och profetera mot dem. 
EZK.25.3	Säg till Ammons folk: Hör Herren Guds ord! Så säger Herren Gud: Du hånade min helgedom då den skändades, du hånade Israels land då det blev ödelagt och folket i Juda då det fördes bort i fångenskap. 
EZK.25.4	Därför skall jag ge ditt land som egendom åt Östlandets folk. Där skall de slå upp sina tält och där skall de resa sina boningar. De skall äta din frukt och dricka din mjölk. 
EZK.25.5	Jag skall göra Rabba till betesmark för kameler och Ammon till viloplats för fårhjordar. Då skall ni inse att jag är Herren.
EZK.25.6	Så säger Herren Gud: Du klappade i händerna och stampade med fötterna, skadeglad som du var och full av förakt för Israels land. 
EZK.25.7	Därför skall jag lyfta min hand mot dig och låta dig bli ett byte för andra folk. Jag skall utplåna dig som folk och förinta dig som land. Jag skall ödelägga dig. Då skall du inse att jag är Herren.
EZK.25.8	Så säger Herren Gud: Moab och Seir har sagt: »Folket i Juda är som alla andra folk.« 
EZK.25.9	Därför skall jag rensa bort städerna från Moabs bergssluttningar, varenda en av dem, alla landets pärlor, Bet Hajshimot, Baal Meon och Kirjatajim. 
EZK.25.10	Jag skall ge Moab tillsammans med Ammon som egendom åt Östlandets folk. Sedan skall Ammon vara glömt bland folken. 
EZK.25.11	Och över Moab skall jag verkställa domen. Då skall de inse att jag är Herren.
EZK.25.12	Så säger Herren Gud: Edom tog hämnd på folket i Juda och drog därigenom skuld över sig. 
EZK.25.13	Därför, säger Herren Gud, skall jag lyfta min hand mot Edom. Jag skall lägga det i ruiner och utrota människor och djur. Från Teman till Dedan skall de falla för svärdet. 
EZK.25.14	Jag skall låta min hämnd drabba Edom genom mitt folk Israel, som skall behandla Edom så som min vrede och harm kräver. Då skall de inse att jag hämnas, säger Herren Gud.
EZK.25.15	Så säger Herren Gud: Filisteerna var hämndlystna och tog hämnd, fulla av förakt. De härjade, drivna av sin eviga fiendskap. 
EZK.25.16	Därför, säger Herren Gud, skall jag lyfta min hand mot filisteerna, jag skall förgöra kereteerna och utrota de sista kustborna. 
EZK.25.17	I vrede skall jag straffa dem, och jag skall utkräva en fruktansvärd hämnd. Och när jag låter min hämnd drabba dem, då skall de inse att jag är Herren.
EZK.26.1	Under det elfte året, på första dagen i månaden, kom Herrens ord till mig: 
EZK.26.2	Människa! Tyros har hånat Jerusalem och sagt: »Folkens port är uppbruten, den har tillfallit mig. Jag skall bli rik, nu när den är förödd.« 
EZK.26.3	Därför, säger Herren Gud, skall jag göra upp med dig, Tyros. Jag skall låta många folk välla in över dig, liksom havet väller fram med sina vågor. 
EZK.26.4	De skall förstöra Tyros murar och riva ner dess torn. Jag skall sopa bort jorden och göra staden till en naken klippa. 
EZK.26.5	Den blir till en torkplats för nät ute i havet. Jag har talat, säger Herren Gud. Tyros skall plundras av folken 
EZK.26.6	och lydstäderna på fastlandet härjas med svärd. Då skall de inse att jag är Herren.
EZK.26.7	Så säger Herren Gud: Jag skall låta kungen av Babylonien, Nebukadnessar, konungarnas konung, anfalla Tyros från norr. Med hästar och stridsvagnar och vagnskämpar skall han komma och med den väldiga här han bådat upp. 
EZK.26.8	Dina lydstäder på fastlandet skall han härja med svärd. Sedan skall han kasta upp en belägringsvall, bygga en stormningsramp och resa ett sköldtak. 
EZK.26.9	Han skall stöta murbräckan mot dina murar och rasera dina torn med bräckjärn. 
EZK.26.10	Så många är hans hästar att dammet de river upp kommer att täcka dig. Dina murar skall darra vid larmet från hästar och rullande vagnar, när han drar in genom dina portar som man drar in i en stormad stad. 
EZK.26.11	Hans hästars hovar skall trampa sönder dina gator. Med svärd skall han dräpa ditt folk. Dina mäktiga pelare skall störta till marken. 
EZK.26.12	De skall röva dina rikedomar och roffa åt sig av dina handelsvaror. De skall riva ner dina murar och rasera dina praktfulla hus. Din sten, ditt virke, din jord skall de kasta i havet. 
EZK.26.13	Jag skall tysta dina sånger, dina lyrors klang skall aldrig höras mer. 
EZK.26.14	Och jag skall göra dig till en naken klippa. Tyros blir en torkplats för nät. Aldrig mer skall staden byggas upp. Jag, Herren, har talat, säger Herren Gud.
EZK.26.15	Så säger Herren Gud till Tyros: Dånet av ditt fall, de sårades jämmer och slaktandet som pågår i dig skall få kustländerna att skälva. 
EZK.26.16	Alla havets furstar skall stiga ner från sina troner, lägga av sina mantlar och ta av sig sina färggranna kläder. Klädda i skräck skall de sitta på marken, fångna i ständig skräck skall de sitta lamslagna för din skull.
EZK.26.17	De skall sjunga en sorgesång om dig:
EZK.26.17	Ack, du har gått under
EZK.26.17	och svepts bort från havet,
EZK.26.17	du lovprisade stad
EZK.26.17	som ägde makten på havet,
EZK.26.17	du och dina invånare
EZK.26.17	som spred fasa in över fastlandet.
EZK.26.18	Kustländerna grips av skräck
EZK.26.18	när du faller,
EZK.26.18	öarna i havet skälver
EZK.26.18	vid din undergång.
EZK.26.19	Så säger Herren Gud: När jag har gjort dig till en ruinstad, lik de städer där ingen längre bor, och när jag har låtit djupet sluka dig, så att vattenmassorna gömmer dig, 
EZK.26.20	då skall jag störta dig ner till forntidens folk, till dem som har lagts i graven. Likt ruinerna från forntiden skall du ligga i underjorden, tillsammans med dem som har lagts i graven. Du skall aldrig mer finna en plats i de levandes land. 
EZK.26.21	Jag skall göra dig till en skräcksyn. Det är slut med dig. Den som söker dig skall aldrig någonsin finna dig, säger Herren Gud.
EZK.27.1	Herrens ord kom till mig: 
EZK.27.2	Människa! Sjung en sorgesång om Tyros. 
EZK.27.3	Till Tyros, som tronar vid porten till havet och driver handel med folk på fjärran kuster, skall du säga: Så säger Herren Gud:
EZK.27.3	Tyros, du sade:
EZK.27.3	»Min skönhet är fulländad.«
EZK.27.4	Mitt i havet ligger du.
EZK.27.4	De som byggde dig
EZK.27.4	gjorde dig fulländat skön.
EZK.27.5	Av cypresser från Senir
EZK.27.5	byggdes dina däck.
EZK.27.5	De tog en ceder från Libanon
EZK.27.5	och reste en mast på dig.
EZK.27.6	Av ekar från Bashan
EZK.27.6	gjordes dina åror.
EZK.27.6	Din bordläggning timrade de
EZK.27.6	av cedrar från kitteernas kuster.
EZK.27.7	Av mönstrat egyptiskt linne
EZK.27.7	var ditt segel sytt.
EZK.27.7	Det blev ditt kännetecken.
EZK.27.7	Av tyg från Elishas kuster,
EZK.27.7	violett och purpurrött,
EZK.27.7	var ditt soltak gjort.
EZK.27.8	Sidons och Arvads furstar
EZK.27.8	var roddare hos dig.
EZK.27.8	Semers klokaste män
EZK.27.8	var dina matroser.
EZK.27.9	Gevals äldste och dess klokaste män
EZK.27.9	tätade dina läckor.
EZK.27.9	Havets alla skepp och sjömän
EZK.27.9	kom till dig för att byta varor.
EZK.27.10	Män från Persien, från Lud och Put
EZK.27.10	fanns i din här, var ditt krigsfolk.
EZK.27.10	Sina sköldar och hjälmar hängde de på dig
EZK.27.10	och gjorde dig praktfull.
EZK.27.11	Folk från Arvad och Kilikien fanns överallt på dina murar, och gammadeer stod i dina torn. Överallt längs dina murar hängde de sina koger och gjorde dig fulländat skön.
EZK.27.12	Tarshish drev handel med dig, lockat av ditt rika utbud. De bytte till sig dina varor mot silver, järn, tenn och bly. 
EZK.27.13	Javan, Tuval och Meshek handlade med dig och bytte till sig dina varor mot slavar och kopparkärl. 
EZK.27.14	Folket i Bet Togarma lämnade vagnshästar, ridhästar och mulor i utbyte mot dina varor. 
EZK.27.15	Folket från Rhodos handlade med dig, och många andra öar gjorde också affärer med dig. De betalade med elfenben och ebenholts. 
EZK.27.16	Edom drev handel med dig, lockat av alla dina varor. I utbyte gav de rubiner, purpurrött ylle, färggrant tyg och linne, koraller och granater. 
EZK.27.17	Juda och Israel handlade med dig och bytte till sig dina varor mot vete från Minnit, bakverk och honung, olja och balsam. 
EZK.27.18+EZK.27.19	Damaskus drev handel med dig, lockat av ditt rika utbud av alla slags varor. I utbyte gav de vin från Helbon, ull från Sachar och vin från Usal. Dina varor inbringade även bearbetat järn, kassia och kalmus. 
EZK.27.20	Dedan handlade med dig, de sålde sadeltäcken. 
EZK.27.21	Arabien och Kedars alla furstar gjorde affärer med dig och kom med lamm, baggar och bockar. 
EZK.27.22	Köpmän från Saba och Ragma handlade med dig och bytte till sig dina varor mot utsökta kryddor, alla slags ädelstenar och guld. 
EZK.27.23	Harran, Kanne, Eden, Assur och Kilmad handlade med dig, 
EZK.27.24	de sålde festskrudar och mantlar av violett ylle, färggranna tyger, mönstrade täcken och fast tvinnade tåg. Sådant lämnade de i utbyte. 
EZK.27.25	Tarshish-skepp fraktade dina varor.
EZK.27.25	Fullastad och tung
EZK.27.25	låg du ute på havet.
EZK.27.26	Dina roddare förde dig
EZK.27.26	ut på vida vatten.
EZK.27.26	Östanvinden krossade dig
EZK.27.26	långt ute till havs.
EZK.27.27	Ditt gods och alla dina varor, dina sjömän och matroser, de som tätat dina läckor, de som skött din byteshandel, allt ditt krigsfolk och hela ditt uppbåd sjunker i havets djup den dag du går under.
EZK.27.28	Dina matrosers nödrop
EZK.27.28	får stränderna att darra.
EZK.27.29	De som sitter vid årorna
EZK.27.29	lämnar sina skepp.
EZK.27.29	Sjömännen går i land,
EZK.27.29	havets alla matroser.
EZK.27.30	De skriker av sorg,
EZK.27.30	de klagar bittert över ditt öde.
EZK.27.30	De strör jord på huvudet
EZK.27.30	och krälar i aska.
EZK.27.31	De rakar sig skalliga
EZK.27.31	och sveper sig i säckväv.
EZK.27.31	De fäller bittra tårar över dig
EZK.27.31	och klagar bittert.
EZK.27.32	Jämrande stämmer de upp
EZK.27.32	en sorgesång över dig:
EZK.27.32	»Vem var som Tyros,
EZK.27.32	detta fäste i havet?«
EZK.27.33	Där dina varor fördes i land fylldes folkens behov. Med ditt överflöd av alla slags bytesvaror gjorde du jordens kungar rika.
EZK.27.34	Nu har du krossats på havet
EZK.27.34	och försvunnit i djupet.
EZK.27.34	Dina varor och ditt manskap
EZK.27.34	har gått till botten med dig.
EZK.27.35	Kustländernas folk
EZK.27.35	känner fasa för din skull.
EZK.27.35	Kungarna ryser,
EZK.27.35	deras ansikten förvrids av skräck.
EZK.27.36	De som driver handel med folken
EZK.27.36	drar bestörta efter andan.
EZK.27.36	Du har blivit en skräcksyn.
EZK.27.36	Det är för alltid slut med dig.
EZK.28.1	Herrens ord kom till mig: 
EZK.28.2	Människa! Säg till Tyros furste: Så säger Herren Gud: Du blev högmodig och sade: »Jag är en gud. Jag sitter på en gudatron mitt i havet.« Men även om du inbillar dig att du är gudomlig, så är du människa och inte gud. 
EZK.28.3	Du är visare än Daniel, inget hemligt är förborgat för dig. 
EZK.28.4	Vägledd av vishet och insikt har du skaffat dig rikedom. Guld och silver samlade du i dina skattkamrar. 
EZK.28.5	Du drev handel med stor skicklighet och ökade din rikedom. Men din rikedom har gjort dig högmodig. 
EZK.28.6	Därför säger Herren Gud: Eftersom du inbillar dig att du är gudomlig 
EZK.28.7	skall jag låta främlingar anfalla dig, grymma hedningar. Med draget svärd skall de angripa din härliga vishet, de skall släpa din storhet i smutsen. 
EZK.28.8	De skall sänka dig i graven. Ute på havet skall du dräpas och dö. 
EZK.28.9	Vågar du, ansikte mot ansikte med dina mördare, säga: »Jag är en gud«? Nej, du är en människa i dina dråpares våld, inte en gud. 
EZK.28.10	Som en oomskuren skall du dö för främlingars hand. Jag har talat, säger Herren Gud.
EZK.28.11	Herrens ord kom till mig: 
EZK.28.12	Människa! Sjung en sorgesång om Tyros kung: Så säger Herren Gud:
EZK.28.12	Du var som en dyrbar sigillring. Du var full av vishet och fulländat skön. 
EZK.28.13	I Eden, Guds trädgård, bodde du. Du var höljd i ädelstenar av alla de slag: karneol, topas och kalcedon, krysolit, onyx och jaspis, safir, rubin och smaragd. Av guld var dina smycken och prydnader, gjorda åt dig den dag du blev skapad. 
EZK.28.14	Du var en kerub som jag hade smort och satt till beskyddare. På det heliga gudaberget bodde du. Där gick du bland gnistrande stenar. 
EZK.28.15	Du var oförvitlig i allt vad du gjorde, från den dag du blev skapad till dess att orätt kom i dagen hos dig. 
EZK.28.16	Din vidlyftiga köpenskap drev dig till våld och synd. Då förvisade jag dig från gudaberget och jagade bort dig, beskyddande kerub, från de gnistrande stenarna. 
EZK.28.17	Din skönhet gjorde dig högmodig, och du förödde din vishet och storhet. Då kastade jag dig ner till marken och lämnade dig att beskådas av andra kungar. 
EZK.28.18	Med otaliga synder och orättfärdig köpenskap vanhelgade du dina tempel. Då lät jag eld slå ut från dig, och den förtärde dig. Inför allas ögon blev du till aska på marken. 
EZK.28.19	Alla folk som kände dig grips av fasa för din skull. Du har blivit en skräcksyn. Det är för alltid slut med dig.
EZK.28.20	Herrens ord kom till mig: 
EZK.28.21	Människa! Vänd dig mot Sidon och profetera mot staden: 
EZK.28.22	Så säger Herren Gud: Jag skall ta itu med dig, Sidon, och visa min makt i dig. Genom att verkställa domen över staden skall jag visa min helighet. Då skall de inse att jag är Herren. 
EZK.28.23	Jag skall sprida pest och låta blod flyta på gatorna. Inne i staden skall de slagna falla för svärdet som riktas mot den från alla håll. Då skall de inse att jag är Herren.
EZK.28.24	Israels folk skall inte längre plågas av föraktfulla grannfolks brännande nässlor och stickande törnen. Då skall de inse att jag är Herren Gud. 
EZK.28.25	Så säger Herren Gud: Jag skall samla ihop israeliterna från de folk bland vilka de skingrats, genom dem skall jag visa min helighet i de andra folkens åsyn. De skall få bo på sin egen mark, den som jag en gång gav min tjänare Jakob. 
EZK.28.26	Där skall de leva tryggt, bygga hus och plantera vingårdar. De skall leva tryggt när jag har verkställt domen över de grannfolk som föraktar dem. Då skall de inse att jag är Herren, deras Gud.
EZK.29.1	Under det tionde året, på tolfte dagen i tionde månaden, kom Herrens ord till mig: 
EZK.29.2	Människa! Vänd dig mot farao, Egyptens kung, och profetera mot honom och hela Egypten. 
EZK.29.3	Du skall säga: Så säger Herren Gud:
EZK.29.3	Jag skall ta itu med dig, farao,
EZK.29.3	Egyptens kung,
EZK.29.3	feta krokodil som dåsar i Nilen
EZK.29.3	och säger: »Nilen är min,
EZK.29.3	jag har skapat den.«
EZK.29.4	Jag skall slå krokar i dina käftar och låta Nilens fiskar fastna i dina fjäll. Jag skall dra upp dig ur din Nil, dig och Nilens alla fiskar som sitter fast i dina fjäll.
EZK.29.5	Jag skall slunga dig ut i öknen,
EZK.29.5	dig och Nilens alla fiskar.
EZK.29.5	Du blir liggande på bara marken,
EZK.29.5	ingen hämtar och begraver dig.
EZK.29.5	Åt markens djur och himlens fåglar
EZK.29.5	ger jag dig som föda.
EZK.29.6	Då skall alla i Egypten inse
EZK.29.6	att jag är Herren.
EZK.29.6	För Israels folk är Egypten
EZK.29.6	en stav av vassrör.
EZK.29.7	När de griper tag i dig
EZK.29.7	kommer du att splittras
EZK.29.7	och fläka upp handen på alla.
EZK.29.7	När de stöder sig på dig
EZK.29.7	kommer du att brytas
EZK.29.7	och få dem alla att vackla.
EZK.29.8	Därför, säger Herren Gud, skall jag rikta svärdet mot dig och utrota människor och boskap. 
EZK.29.9	Egypten skall bli till ödemark och ruiner. Då skall de inse att jag är Herren.
EZK.29.9	Du säger: »Nilen är min, jag har skapat den.« 
EZK.29.10	Därför skall jag ta itu med dig och din Nil. Jag skall göra Egypten till en enda ruin, en ödemark, från Migdol till Assuan och ända till gränsen mot Kush. 
EZK.29.11	Ingen människa skall sätta sin fot i landet, ingen boskap skall trampa där. Det skall ligga obebott i fyrtio år. 
EZK.29.12	Jag skall göra Egypten till ett öde land bland andra ödelagda länder. I fyrtio år skall dess städer ligga i ruiner bland andra ödelagda städer. Och jag skall skingra egypterna bland folken och sprida ut dem i främmande länder. 
EZK.29.13	Så säger Herren Gud: Efter fyrtio år skall jag samla ihop egypterna från de folk bland vilka de skingrats. 
EZK.29.14	Då skall jag vända egypternas öde och låta dem komma tillbaka till Patros, landet de härstammar från. Där skall de bli ett obetydligt kungarike, 
EZK.29.15	obetydligast bland riken. Aldrig mer skall de få förhäva sig gentemot andra folk. Jag skall göra dem så fåtaliga att de inte kan härska över andra. 
EZK.29.16	Israeliterna skall inte längre förlita sig på dem och röja sin synd genom att vända sig till dem. Då skall de inse att jag är Herren Gud.
EZK.29.17	Under det tjugosjunde året, på första dagen i första månaden, kom Herrens ord till mig: 
EZK.29.18	Människa! Nebukadnessar, Babyloniens kung, har låtit sina krigare slita ont vid Tyros. Deras huvuden är kala, deras skuldror flådda. Men varken han eller hans här har fått någon lön för all sin möda vid Tyros. 
EZK.29.19	Därför, säger Herren Gud, ger jag Egypten åt Nebukadnessar, Babyloniens kung. Han skall föra bort dess rikedomar, ta byte och plundra. Detta skall bli lön åt hans här. 
EZK.29.20	Jag ger honom Egypten som lön för hans möda, för allt de har gjort åt mig, säger Herren Gud. 
EZK.29.21	Den dagen skall jag ge Israel kraft. Jag skall öppna din mun inför folket. Då skall de inse att jag är Herren.
EZK.30.1	Herrens ord kom till mig: 
EZK.30.2	Människa! Profetera och säg: Så säger Herren Gud:
EZK.30.2	Jämra er: »Ack, denna dag!«
EZK.30.3	Ja, dagen är nära,
EZK.30.3	Herrens dag är nära.
EZK.30.3	Det blir en dag av moln,
EZK.30.3	stunden är inne för folken.
EZK.30.4	Svärdet skall drabba Egypten,
EZK.30.4	och Kush skall darra
EZK.30.4	när egypterna dräps och stupar.
EZK.30.4	Deras rikedomar förs bort,
EZK.30.4	deras fasta grund raseras.
EZK.30.5	Män från Kush och Put och Lud, legoknektar från alla håll, även män från förbundets land, skall falla med dem för svärdet. 
EZK.30.6	Så säger Herren:
EZK.30.6	De som stöder Egypten skall falla,
EZK.30.6	dess stolta styrka bli kuvad.
EZK.30.6	Från Migdol till Assuan
EZK.30.6	skall de falla för svärdet,
EZK.30.6	säger Herren Gud.
EZK.30.7	Landet skall ligga öde bland andra ödelagda länder, städerna bland ödelagda städer. 
EZK.30.8	Jag skall sticka Egypten i brand, och alla som har bistått det skall krossas. Då skall de inse att jag är Herren. 
EZK.30.9	Den dagen skall mina budbärare komma på skepp och sätta skräck i Kush, som har trott sig tryggt. När Egyptens dag är inne skall Kush darra. Den kommer.
EZK.30.10	Så säger Herren Gud: Genom Nebukadnessar, Babyloniens kung, skall jag göra slut på Egyptens rikedomar. 
EZK.30.11	Han och hans här, grymma hedningar, skall föras dit för att skövla landet. Med draget svärd skall de angripa Egypten och fylla landet med lik. 
EZK.30.12	Jag skall torrlägga Nilen och sälja landet till onda män. Jag skall låta främlingar förhärja landet och allt vad det rymmer. Jag, Herren, har talat.
EZK.30.13	Så säger Herren Gud: Jag skall utplåna gudabilderna och förinta avgudarna i Memfis. Ingen egyptisk furste skall längre finnas. Jag skall ingjuta fruktan i Egypten. 
EZK.30.14	Jag skall ödelägga Patros, sticka Soan i brand och verkställa min dom över No. 
EZK.30.15	Jag skall tömma min vrede över Sin, Egyptens värn, och förstöra Nos rikedomar. 
EZK.30.16	Jag skall sticka Egypten i brand. Sin skall vrida sig i smärtor, No skall stormas, och för Memfis skall dagen bli till mörker. 
EZK.30.17	De unga männen i On och Pi-Beset skall falla för svärdet och kvinnorna föras bort. 
EZK.30.18	I Tachpanches skall dagen förmörkas, när jag bryter sönder Egyptens ok och dess stolta styrka knäcks. Staden skall höljas i moln och dess kvinnor föras bort. 
EZK.30.19	Så skall jag verkställa min dom över Egypten. Då skall de inse att jag är Herren.
EZK.30.20	Under det elfte året, på sjunde dagen i första månaden, kom Herrens ord till mig: 
EZK.30.21	Människa! Jag har brutit av armen på farao, Egyptens kung. Ingen har förbundit den och läkt den, ingen har spjälat eller lindat den, så att den blivit stark nog att lyfta svärdet. 
EZK.30.22	Så säger Herren Gud: Jag skall göra upp med farao, Egyptens kung. Jag skall bryta hans armar, både den friska och den brutna, så att han släpper svärdet. 
EZK.30.23	Jag skall skingra egypterna bland folken och sprida ut dem i främmande länder. 
EZK.30.24	Jag skall ge kraft åt den babyloniske kungens armar och sätta mitt svärd i hans hand, men faraos armar skall jag bryta, så att han jämrar sig inför den andre som en dödligt sårad. 
EZK.30.25	Jag skall ge kraft åt den babyloniske kungens armar, men faraos armar skall hänga maktlösa. Jag skall sätta mitt svärd i den babyloniske kungens hand, och han skall lyfta det mot Egypten. Då skall de inse att jag är Herren. 
EZK.30.26	Jag skall skingra egypterna bland folken och sprida ut dem i främmande länder. Då skall de inse att jag är Herren.
EZK.31.1	Under det elfte året, på första dagen i tredje månaden, kom Herrens ord till mig: 
EZK.31.2	Människa! Säg till farao, Egyptens kung, och till hans larmande hop: Vem är lika väldig som du?
EZK.31.3	Det växte ett ståtligt träd,
EZK.31.3	en ceder på Libanon.
EZK.31.3	Den hade vackra grenar
EZK.31.3	och skuggade andra träd.
EZK.31.3	Den växte sig reslig och hög,
EZK.31.3	toppen sköt upp bland molnen.
EZK.31.4	Vattnet gav den näring,
EZK.31.4	av djupet fick den växtkraft.
EZK.31.4	Djupets flöden strömmade
EZK.31.4	kring platsen där den stod,
EZK.31.4	och vattnet rann i bäckar
EZK.31.4	till markens alla träd.
EZK.31.5	Så växte den sig högre
EZK.31.5	än markens alla träd.
EZK.31.5	Kronan blev tät, med vidsträckta grenar,
EZK.31.5	av vattenflödet som spred sig dit.
EZK.31.6	Himlens alla fåglar
EZK.31.6	byggde bo i dess krona.
EZK.31.6	Markens alla djur
EZK.31.6	födde ungar i grenarnas hägn.
EZK.31.6	Alla de många folken
EZK.31.6	bodde i dess skugga.
EZK.31.7	Den stod där så stor och skön,
EZK.31.7	med vidsträckta, lummiga grenar,
EZK.31.7	ty rötterna nådde ner
EZK.31.7	till flödande vatten.
EZK.31.8	Ingen ceder i Guds trädgård
EZK.31.8	kunde mäta sig med den.
EZK.31.8	Ingen cypress hade sådana grenar,
EZK.31.8	ingen platan en sådan krona.
EZK.31.8	Inget träd i Guds trädgård
EZK.31.8	var dess like i skönhet.
EZK.31.9	Jag hade gjort den så skön,
EZK.31.9	med täta, lummiga grenar,
EZK.31.9	att Edens alla träd i Guds trädgård
EZK.31.9	måste avundas den.
EZK.31.10	Så säger Herren Gud: Cedern växte sig hög och sträckte sin topp upp till molnen, och den greps av högmod över sin höjd. 
EZK.31.11	Därför prisgav jag den åt de främmande folkens anförare. Han behandlade den som dess gudlöshet förtjänade — jag hade förskjutit den. 
EZK.31.12	Främlingar, grymma hedningar, högg ner den och lät den ligga. Grenarna spreds över berg och dalar, de låg brutna i jordens alla bäckfåror. Alla jordens folk som bott i dess skugga drog bort därifrån och lät den ligga.
EZK.31.13	Himlens alla fåglar
EZK.31.13	bygger bo på den fällda stammen.
EZK.31.13	Markens alla djur
EZK.31.13	söker läger bland grenarna.
EZK.31.14	Därför skall aldrig mer några träd vid vatten växa sig höga och sträcka sin topp upp till molnen, aldrig mer skall träd som har gott om vatten vara sig själva nog, hur höga de än må bli. De är alla prisgivna åt döden och skall sjunka ner i underjorden till de människor som har lagts i graven.
EZK.31.15	Så säger Herren Gud: Den dag cedern störtade ner i dödsriket försänkte jag djupet i sorg och förseglade det, jag hejdade strömmarna och höll tillbaka vattenflödet. Jag klädde Libanon i sorgskrud för cederns skull, och markens alla träd vissnade. 
EZK.31.16	Folken bävade vid dånet av dess fall, när jag störtade den ner i dödsriket till dem som lagts i graven. Detta blev till tröst för Edens alla träd i underjorden, de yppersta som vuxit på Libanon, alla som haft gott om vatten. 
EZK.31.17	Liksom cedern hade de störtat ner i dödsriket, ner till dem som dräpts med svärd. De som hade bott i dess skugga skingrades bland folken.
EZK.31.18	Var något av Edens träd lika praktfullt och väldigt som du? Ändå skall du störtas ner i underjorden liksom Edens träd. Du skall ligga bland de oomskurna, bland dem som dräpts med svärd.
EZK.31.18	Cedern är farao med hela hans larmande hop, säger Herren Gud.
EZK.32.1	Under det tolfte året, på första dagen i tolfte månaden, kom Herrens ord till mig: 
EZK.32.2	Människa! Sjung en sorgesång om farao, Egyptens kung:
EZK.32.2	Förintad är du, folkens lejon!
EZK.32.2	Du var som odjuret i havet.
EZK.32.2	Du frustade i dina floder,
EZK.32.2	rörde upp vattnet med fötterna
EZK.32.2	och grumlade dess flöden.
EZK.32.3	Så säger Herren Gud:
EZK.32.3	Jag skall kasta mitt nät över dig,
EZK.32.3	ett uppbåd av många folk
EZK.32.3	skall dra upp dig i min not.
EZK.32.4	Jag skall slunga dig upp på land,
EZK.32.4	kasta dig på bara marken,
EZK.32.4	så att himlens alla fåglar
EZK.32.4	kan flockas på dig
EZK.32.4	och markens alla djur
EZK.32.4	kan äta sig mätta på dig.
EZK.32.5	Jag skall kasta din kropp på bergen,
EZK.32.5	fylla dalarna med ditt kadaver.
EZK.32.6	Jag skall dränka jorden
EZK.32.6	med blodet som väller ur dig,
EZK.32.6	bäckarna skall fyllas av ditt blod.
EZK.32.7	När jag släcker ditt liv
EZK.32.7	skall jag täcka över himlen
EZK.32.7	och fördunkla stjärnorna.
EZK.32.7	Solen höljer jag i moln,
EZK.32.7	månen slutar lysa.
EZK.32.8	Alla ljus som lyser på himlen
EZK.32.8	skall jag fördunkla för din skull.
EZK.32.8	I mörker försänker jag ditt land,
EZK.32.8	säger Herren Gud.
EZK.32.9	Jag skall skapa oro hos många då jag förkunnar din undergång bland folken, i länder som du aldrig hört talas om. 
EZK.32.10	Genom dig skall jag väcka fasa hos många folk, och kungarna skall rysa av skräck när de ser mig svinga svärdet. När du faller fångas de alla i ständig fruktan för sina liv.
EZK.32.11	Så säger Herren Gud: Den babyloniske kungens svärd skall angripa dig. 
EZK.32.12	Jag skall låta din larmande hop falla för krigares svärd, för grymma hedningar. De förintar Egyptens stolthet, hela dess larmande hop görs till intet. 
EZK.32.13	Jag skall förgöra all boskap längs den stora floden. Vattnet skall aldrig mer röras upp av människors fötter eller kreaturs klövar, 
EZK.32.14	utan vattnet skall flyta klart, blankt som olja, säger Herren Gud. 
EZK.32.15	Jag skall göra Egypten till en ödemark, det skall ligga öde och folktomt, alla som bor där skall jag dräpa. Då skall de inse att jag är Herren.
EZK.32.16	Detta är en sorgesång och som sorgesång skall den sjungas. Bland alla folk skall kvinnorna sjunga den, över Egypten och hela dess larmande hop skall de sjunga den, säger Herren Gud.
EZK.32.17	Under det tolfte året, på femtonde dagen i månaden, kom Herrens ord till mig: 
EZK.32.18	Människa! Klaga över Egyptens larmande hop och dess ädlingar, klaga, du och kvinnorna bland alla folk:
EZK.32.18	Ner i underjorden skall jag störta dem,
EZK.32.18	till dem som har lagts i graven.
EZK.32.19	Var din glans förmer än andras?
EZK.32.19	Stig ner, gå till vila bland de oomskurna!
EZK.32.20	Hos dem som dräpts med svärd
EZK.32.20	skall egypterna hamna.
EZK.32.20	Bädden står redo för Egypten
EZK.32.20	och hela dess larmande hop.
EZK.32.21	De största hjältarna talar från dödsriket
EZK.32.21	till farao och dem som bistått honom:
EZK.32.21	Oomskurna har stigit ner och gått till vila,
EZK.32.21	de som dräpts med svärd.
EZK.32.22	Där ligger Assur
EZK.32.22	med hela sin här
EZK.32.22	i gravarna runt omkring.
EZK.32.22	Alla är dräpta, fallna för svärd.
EZK.32.23	De fick sina gravar i dödsrikets djup,
EZK.32.23	kring Assurs grav ligger hans här.
EZK.32.23	Alla är dräpta, fallna för svärd,
EZK.32.23	de som en gång spred skräck i de levandes land.
EZK.32.24	Där ligger Elam,
EZK.32.24	och kring hans grav
EZK.32.24	ligger hela hans larmande hop.
EZK.32.24	Alla är dräpta, fallna för svärd.
EZK.32.24	Oomskurna steg de ner i underjorden,
EZK.32.24	de som en gång spred skräck i de levandes land.
EZK.32.24	Nu får de dela skammen
EZK.32.24	med dem som har lagts i graven.
EZK.32.25	Bland dräpta fick Elam sin bädd,
EZK.32.25	med hela sin larmande hop
EZK.32.25	i gravarna runt omkring.
EZK.32.25	Alla är oomskurna och dräpta med svärd.
EZK.32.25	En gång spred de skräck i de levandes land.
EZK.32.25	Nu får de dela skammen
EZK.32.25	med dem som har lagts i graven.
EZK.32.25	Bland dräpta har de sin plats.
EZK.32.26	Där ligger Meshek och Tuval
EZK.32.26	med hela sin larmande hop
EZK.32.26	i gravarna runt omkring.
EZK.32.26	Alla är oomskurna och dräpta med svärd.
EZK.32.26	En gång spred de skräck i de levandes land.
EZK.32.27	De vilar inte bland hjältarna
EZK.32.27	som stupade i forna tider,
EZK.32.27	de som fick sina vapen med sig i dödsriket
EZK.32.27	och nu vilar med svärdet under huvudet
EZK.32.27	och skölden lagd över knotorna.
EZK.32.27	En gång spred hjältarna skräck i de levandes land.
EZK.32.28	Du skall krossas med de oomskurna och ligga bland dem som dräpts med svärd.
EZK.32.29	Där ligger Edom med sina kungar och furstar, som trots sin makt hamnade bland dem som dräpts med svärd. De vilar nu tillsammans med oomskurna och dem som har lagts i graven. 
EZK.32.30	Där ligger alla furstar från norr och alla från Sidon. Trots den skräck de spred störtades de ner bland de dräpta. Deras styrka vändes i skam. Oomskurna vilar de bland dem som dräpts med svärd. Nu får de dela skammen med dem som har lagts i graven.
EZK.32.31	Farao ser dem alla och tröstar sig i sorgen över sin larmande hop. Dräpta med svärd är farao och hela hans här, säger Herren Gud. 
EZK.32.32	Jag lät honom sprida skräck i de levandes land. Nu skall han läggas bland oomskurna, hos dem som dräpts med svärd, farao och hela hans larmande hop, säger Herren Gud.
EZK.33.1	Herrens ord kom till mig: 
EZK.33.2	Människa! Tala till dina landsmän och säg: Om jag riktar svärdet mot ett land och folket där utser en av de sina till väktare 
EZK.33.3	och denne ser svärdet riktas mot landet och stöter i horn för att varna folket, 
EZK.33.4	och om någon som hör hornstöten inte lyder varningen utan blir dödad när svärdet kommer, då är han själv ansvarig för sin död. 
EZK.33.5	Eftersom han hörde hornstöten men inte lydde varningen är han själv ansvarig för sin död. Men lyder han varningen räddar han sitt liv. 
EZK.33.6	Om däremot väktaren ser svärdet men inte stöter i horn så att folket varnas och någon blir dödad när svärdet kommer, då dör denne därför att han syndat, och av väktaren skall jag utkräva vedergällning för hans blod.
EZK.33.7	Människa! Jag gör dig till en väktare för israeliterna. När du hör ett ord från mig skall du framföra min varning. 
EZK.33.8	Om jag säger till den gudlöse: »Ditt straff är döden« och du inte har varnat honom för hans gärningar, skall den gudlöse dö därför att han syndat, och av dig skall jag utkräva vedergällning för hans blod. 
EZK.33.9	Men om du har varnat den gudlöse för hans gärningar så att han kan upphöra med dem och han ändå inte gör det, skall han dö därför att han syndat, men du har räddat ditt liv.
EZK.33.10	Människa! Säg till israeliterna: Ni frågar: »Hur skall vi kunna leva, då våra brott och synder tynger oss och får oss att tyna bort?« 
EZK.33.11	Svara dem: Så sant jag lever, säger Herren Gud, jag önskar inte den gudlöses död. Jag vill att han upphör med sina gärningar och får leva. Vänd om! Vänd er bort från era onda gärningar. Israeliter, ni vill väl inte dö?
EZK.33.12	Människa! Säg till dina landsmän: Om den rättfärdige gör något brottsligt kan hans rättfärdighet inte rädda honom. Upphör den gudlöse med sin gudlöshet leder den inte till hans fall. Börjar den rättfärdige synda räcker inte hans rättfärdighet för att han skall få leva. 
EZK.33.13	Om jag säger till den rättfärdige: »Du skall leva« och han förlitar sig på sin rättfärdighet och handlar orätt, skall alla hans rättfärdiga gärningar vara glömda. Han skall dö för den orätt han gjort. 
EZK.33.14	Och om jag säger till den gudlöse: »Ditt straff är döden« och han upphör att synda och handlar rätt och rättfärdigt — 
EZK.33.15	återlämnar vad han tagit i pant, återställer vad han plundrat, håller sig till livets bud och undviker att handla orätt — då skall han få leva. Han skall inte dö. 
EZK.33.16	Alla synder han har begått skall vara glömda. Han har handlat rätt och rättfärdigt. Han skall leva.
EZK.33.17	Dina landsmän säger: »Det Herren gör är inte rätt.« Men det är de som gör orätt. 
EZK.33.18	Om den rättfärdige upphör att vara rättfärdig och handlar orätt skall han dö. 
EZK.33.19	Om den gudlöse upphör med sin gudlöshet och handlar rätt och rättfärdigt skall han leva. 
EZK.33.20	Ni säger: »Det Herren gör är inte rätt.« Men jag skall döma er, israeliter, var och en efter hans gärningar.
EZK.33.21	Under det tolfte året efter vår förvisning, på femte dagen i tionde månaden, kom en flykting till mig från Jerusalem och sade: »Staden har fallit.« 
EZK.33.22	Kvällen innan flyktingen kom hade Herrens hand rört vid mig. Men Herren löste min tungas band innan flyktingen kom på morgonen, han löste min tungas band och jag var inte längre stum.
EZK.33.23	Herrens ord kom till mig: 
EZK.33.24	Människa! De som bor bland ruinerna i Israels land säger: »Abraham var ensam men fick ändå äga landet. Vi är många — så mycket mer är landet givet oss som egendom.« 
EZK.33.25	Säg därför till dem: Så säger Herren Gud: Ni äter kött med blod i, ni dyrkar era avgudabilder och ni utgjuter blod. Skulle ni då få äga landet? 
EZK.33.26	Ni förlitar er på svärdet, ni begår avskyvärda gärningar och ni lägrar varandras hustrur. Skulle ni då få äga landet? 
EZK.33.27	Du skall säga till dem: Så säger Herren Gud: Så sant jag lever, de som är bland ruinerna skall falla för svärdet, de som är ute på fälten skall bli uppätna av vilddjur, och de som håller till bland klippor och i grottor skall dö av pest. 
EZK.33.28	Jag skall göra landet till obygd och ödemark. Dess stolta styrka skall knäckas. Israels berg skall bli en ödemark där ingen vågar färdas. 
EZK.33.29	Som straff för deras avskyvärda gärningar skall jag göra landet till obygd och ödemark. Då skall de inse att jag är Herren.
EZK.33.30	Människa! Dina landsmän sitter utmed husväggarna och i dörröppningarna och talar om dig. Alla säger de till varandra: »Låt oss gå och höra ordet som utgår från Herren.« 
EZK.33.31	I stora skaror skall mitt folk komma till dig och sätta sig framför dig. De kommer att höra vad du säger men inte rätta sig efter det. De bär lögn på sina läppar och tänker bara på egen vinning. 
EZK.33.32	För dem är du bara som en som sjunger visor om kärlek, med vacker röst och skickligt strängaspel. De hör vad du säger men rättar sig inte efter det. 
EZK.33.33	Men det kommer. Ja, det kommer. Då skall de inse att en profet har varit hos dem.
EZK.34.1	Herrens ord kom till mig: 
EZK.34.2	Människa! Profetera mot Israels herdar, profetera och säg till dem: Så säger Herren Gud om herdarna: Ve Israels herdar, som bara vallar sig själva! Är det inte fåren som herdarna skall valla? 
EZK.34.3	Ni använder mjölken, gör kläder av ullen och slaktar de bästa djuren. Ni vallar inte fåren. 
EZK.34.4	Ni har inte hjälpt de svaga, inte botat de sjuka, inte förbundit de skadade. Ni har inte hämtat hem de bortsprungna, inte letat efter de vilsegångna. Och de starka fåren har ni behandlat hänsynslöst. 
EZK.34.5	Eftersom mina får inte hade någon herde skingrades de och blev vilddjurens rov. De skingrades 
EZK.34.6	och driver vilsna omkring på alla berg och höga kullar. Över hela jorden har mina får skingrats. Ingen bryr sig om dem, ingen letar efter dem. 
EZK.34.7	Herdar! Hör därför Herrens ord: 
EZK.34.8	Så sant jag lever, säger Herren Gud, eftersom mina får inte hade någon herde blev de till byte och rov för vilddjuren. Mina herdar brydde sig inte om fåren utan vallade bara sig själva, fåren vallade de inte. 
EZK.34.9	Herdar! Hör därför Herrens ord: 
EZK.34.10	Så säger Herren Gud: Jag skall vända mig mot herdarna och kräva tillbaka mina får av dem. Jag skall inte längre låta dem vara herdar, de skall inte längre få valla sig själva. Jag skall rycka mina får ur deras gap, de skall inte få äta dem.
EZK.34.11	Så säger Herren Gud: Jag skall själv ta hand om mina får och vårda dem. 
EZK.34.12	Som herden vårdar sig om sin hjord när han har sina får omkring sig, de skingrade, så skall jag vårda mina får och rädda dem från de platser dit de skingrades den dag då moln och töcken rådde. 
EZK.34.13	Jag skall hämta dem hos de främmande folken, samla in dem från främmande länder och föra dem till deras eget land. På Israels berg, i dess dalar och bebodda trakter skall jag valla dem. 
EZK.34.14	På ett gott bete skall jag driva dem i vall. Deras ängar skall vara på Israels höga berg. Där skall de få komma till ro på härliga ängar. Saftigt bete skall de finna på Israels berg. 
EZK.34.15	Jag skall själv valla mina får och låta dem komma till ro, säger Herren Gud. 
EZK.34.16	Jag skall leta efter de vilsegångna och hämta hem de bortsprungna, jag skall förbinda de skadade, hjälpa de sjuka och se till de starka och välmående. Jag skall valla dem på det rätta sättet.
EZK.34.17	Hör, mina får! Så säger Herren Gud: Jag skall skipa rättvisa bland fåren, bland baggar och bockar. 
EZK.34.18	Är det inte nog att ni får gå i vall på de bästa betena, måste ni också trampa ner resten av betet? Är det inte nog att ni får dricka klart vatten, måste ni grumla det som är kvar med era klövar? 
EZK.34.19	Mina får tvingas beta vad ni har trampat ner och dricka vad ni har grumlat.
EZK.34.20	Så säger Herren Gud till fåren: Jag skall själv skipa rättvisa mellan de feta och de magra fåren. 
EZK.34.21	Ni knuffar de svaga med bog och länd, ni stångar dem tills ni har trängt bort och skingrat dem. 
EZK.34.22	Men jag skall rädda mina får, så att de aldrig mer blir till byte. Jag skall skipa rättvisa bland fåren.
EZK.34.23	Jag skall ge dem en enda herde, min tjänare David, och han skall valla dem. Han skall valla dem, han skall vara deras herde. 
EZK.34.24	Jag, Herren, skall vara deras Gud, och min tjänare David skall vara deras furste. Jag, Herren, har talat.
EZK.34.25	Jag skall sluta ett fredsförbund med dem. Jag skall utrota vilddjuren i landet, så att folket kan leva tryggt i öknen och sova i skogarna. 
EZK.34.26	Jag skall låta dem bo kring mitt berg. I rätt tid skall jag ge dem regn, ett välsignat regn skall det vara. 
EZK.34.27	Markens träd skall bära frukt och jorden skall ge gröda. Folket skall leva tryggt i sitt land. Jag skall bryta sönder deras ok och befria dem ur deras slaveri. Då skall de inse att jag är Herren. 
EZK.34.28	Aldrig mer skall de bli ett byte för andra folk, och inga vilddjur i landet skall äta dem mer. De skall bo tryggt, ingen skall hota dem. 
EZK.34.29	De skall få odla fruktbara marker, ingen i landet skall mer behöva dö av svält. Aldrig mer skall de bli hånade av andra folk. 
EZK.34.30	Då skall de inse att jag, Herren, deras Gud, är med dem och att de är mitt folk Israel, säger Herren Gud. 
EZK.34.31	Ni är mina får, ni är får i min hjord. Jag är er Gud, säger Herren Gud.
EZK.35.1	Herrens ord kom till mig: 
EZK.35.2	Människa! Vänd dig mot Seirs berg och profetera mot dem: 
EZK.35.3	Så säger Herren Gud:
EZK.35.3	Jag skall ta itu med dig, Seir,
EZK.35.3	jag skall lyfta min hand mot dig
EZK.35.3	och göra dig till obygd och ödemark.
EZK.35.4	Dina städer skall jag lägga i ruiner,
EZK.35.4	du skall bli en ödemark.
EZK.35.4	Då skall du inse att jag är Herren.
EZK.35.5	Du har alltid varit fientlig mot Israels folk, du prisgav dem åt svärdet när olyckan drabbade dem och de fick sitt slutliga straff. 
EZK.35.6	Därför skall jag, så sant jag lever, säger Herren Gud, spilla ditt blod, och blod skall förfölja dig. Genom blod ådrog du dig skuld, därför skall blod förfölja dig. 
EZK.35.7	Seirs berg skall jag göra till obygd och ödemark. Alla som färdas där skall jag förgöra. 
EZK.35.8	Jag skall täcka bergen med lik. På dina höjder, i dina dalar och i alla dina bäckfåror skall de falla, de som dräps med svärd.
EZK.35.9	Jag skall göra dig till ödemark för evigt,
EZK.35.9	i dina städer skall ingen bo.
EZK.35.9	Då skall ni inse att jag är Herren.
EZK.35.10	Du säger: »De två folken och de två länderna skall bli mina! Jag skall lägga dem under mig, även om Herren är där.« 
EZK.35.11	Därför skall jag, så sant jag lever, säger Herren Gud, låta dig umgälla den vrede och avund du visade i ditt hat mot dem. Du skall få erfara vem jag är när jag dömer dig. 
EZK.35.12	Då skall du inse att jag, Herren, har hört alla hånfulla ord du har riktat mot Israels berg: »De ligger öde, vi kan hugga för oss!« 
EZK.35.13	Ni har varit stora i munnen och talat fräckt om mig. Jag har hört det.
EZK.35.14	Så säger Herren Gud: Du gladde dig åt att landet blev en ödemark. Därför skall jag göra likadant med dig. 
EZK.35.15	Du gladde dig åt att Israels land lades öde. Därför skall jag göra likadant med dig. Seirs berg och hela Edom skall bli till ödemark. Då skall de inse att jag är Herren.
EZK.36.1	Människa! Profetera om Israels berg och säg: Israels berg, hör Herrens ord! 
EZK.36.2	Så säger Herren Gud: Era fiender har hånat er: »Ödemark för evigt! Nu är det vår egendom.« 
EZK.36.3	Därför skall du profetera och säga: Så säger Herren Gud: Ni har förhärjats och förtrampats av alla och blivit de övriga folkens egendom. Man pratade om er överallt och förtalade er. 
EZK.36.4	Israels berg, hör därför ordet från Herren Gud! Så säger Herren Gud till bergen och höjderna, till bäckarna och dalarna, till de öde ruinerna och de övergivna städerna som har plundrats och hånats av alla grannfolken: 
EZK.36.5	Sannerligen, säger Herren Gud, med brinnande lidelse riktar jag mitt ord mot de andra folken och mot hela Edom, som med skadeglädje och djupt förakt gjorde mitt land till sin egendom.
EZK.36.6	Profetera därför om Israels land och säg till bergen och höjderna, till bäckarna och dalarna: Så säger Herren Gud: Jag talar i lidelse och vrede, eftersom ni har förödmjukats av de andra folken. 
EZK.36.7	Så säger Herren Gud: Jag lyfter min hand och svär att era grannfolk själva skall förödmjukas. 
EZK.36.8	Men ni, Israels berg, skall åter grönska och bära frukt åt mitt folk Israel som snart kommer tillbaka. 
EZK.36.9	Jag skall komma till er och ta mig an er. Ni skall plöjas och besås. 
EZK.36.10	På er skall jag låta många människor bo, hela Israels folk. Städerna skall bli bebodda och ruinerna byggas upp. 
EZK.36.11	På er skall jag låta många människor och djur bo, de skall vara fruktsamma och föröka sig. Jag skall göra er bebodda som förr i tiden och visa er större godhet än förut. Då skall ni inse att jag är Herren. 
EZK.36.12	På er skall människor åter vandra, hela mitt folk Israel. De skall ta er i besittning, ni skall bli deras egendom. Aldrig mer skall ni beröva dem deras barn.
EZK.36.13	Så säger Herren Gud: Man säger att du äter människor och berövar ditt folk deras barn. 
EZK.36.14	Men du skall inte längre äta människor och beröva ditt folk deras barn, säger Herren Gud. 
EZK.36.15	Jag skall låta dig slippa förödmjukande ord från de främmande folken. Du skall inte mer bli hånad av andra folk, säger Herren Gud.
EZK.36.16	Herrens ord kom till mig: 
EZK.36.17	Människa! Då israeliterna bodde i sitt land orenade de landet med sitt leverne och sina gärningar. Orent som en kvinnas blödning fann jag deras leverne. 
EZK.36.18	De utgöt blod i landet och orenade det med sina avgudabilder, därför tömde jag min vrede över dem. 
EZK.36.19	Jag skingrade dem bland folken, de spreds ut i främmande länder. De fick det straff som deras leverne och deras gärningar förtjänade. 
EZK.36.20	Vart de än kom bland de främmande folken vanärade de mitt heliga namn. Man sade om dem: »De är Herrens folk, och ändå har de fått lämna hans land!« 
EZK.36.21	Det plågade mig att israeliterna vanärade mitt heliga namn bland folken de kommit till.
EZK.36.22	Säg därför till Israels folk: Så säger Herren Gud: Det är inte för er skull jag ingriper, israeliter, utan för mitt heliga namn som ni har vanärat bland de folk ni har kommit till. 
EZK.36.23	Ni har vanärat mitt mäktiga namn överallt bland folken; det har blivit vanärat, men jag skall visa hur heligt det är. Genom er skall jag visa min helighet inför folken. Då skall de inse att jag är Herren, säger Herren Gud. 
EZK.36.24	Jag skall hämta er hos de främmande folken, samla in er från alla länder och föra er till ert eget land. 
EZK.36.25	Sedan skall jag bestänka er med rent vatten och göra er rena. Ni har orenat er med alla era avgudabilder, men jag skall göra er rena. 
EZK.36.26	Jag skall ge er ett nytt hjärta och fylla er med en ny ande. Jag skall ta bort stenhjärtat ur kroppen på er och ge er ett hjärta av kött. 
EZK.36.27	Med min egen ande skall jag fylla er. Jag skall se till att ni följer mina bud och håller er till mina stadgar och lever efter dem. 
EZK.36.28	Ni skall få bo i det land jag gav era fäder. Så skall ni vara mitt folk, och jag skall vara er Gud. 
EZK.36.29	När jag har befriat er från allt som gjort er orena skall jag befalla säden att växa hög. Aldrig mer skall jag låta er drabbas av svält. 
EZK.36.30	Träden skall bära mycket frukt och åkrarna ge rik gröda. Aldrig mer skall andra folk kunna håna er för att ni lider hungersnöd. 
EZK.36.31	När ni då minns ert onda leverne och all orätt ni har gjort kommer ni att avsky er själva för era synder och vidriga gärningar. 
EZK.36.32	Kom ihåg att det inte är för er skull jag ingriper, säger Herren Gud. Blygs in i märgen för ert leverne, israeliter!
EZK.36.33	Så säger Herren Gud: När jag har renat er från alla synder skall jag låta städerna bli bebodda, och ruinerna skall byggas upp. 
EZK.36.34	Det öde landet skall plöjas, och den som färdas där skall inte längre möta en ödemark. 
EZK.36.35	Folk kommer att säga: »Detta land låg öde, men nu liknar det Edens trädgård. Städerna som låg i ruiner, förstörda och ödelagda, är nu bebodda och befästa.« 
EZK.36.36	Då skall dina grannfolk, de som finns kvar, inse att det är jag, Herren, som har byggt upp det som var förstört och gjort ödemark till odlat land. Jag, Herren, har talat, och jag skall göra som jag har sagt.
EZK.36.37	Så säger Herren Gud: Ännu en sak skall jag göra för Israels folk när de ber mig: jag skall låta dem föröka sig tills de blir som fårhjordar. 
EZK.36.38	Som Jerusalem vid högtiderna fylls av offerfår, så skall hjordar av människor fylla de förstörda städerna. Då skall de inse att jag är Herren.
EZK.37.1	Herrens hand rörde vid mig, och med sin ande förde han mig bort och satte ner mig i dalen. Den var full av benknotor. 
EZK.37.2	Han ledde mig runt, och jag såg dem ligga överallt i dalen, helt förtorkade. 
EZK.37.3	Han frågade mig: »Människa, kan dessa ben få liv igen?« Jag svarade: »Herre, min Gud, det vet bara du.« 
EZK.37.4	Han sade: »Profetera och säg till dessa ben: Förtorkade ben, hör Herrens ord! 
EZK.37.5	Så säger Herren Gud: Jag skall fylla er med ande och ge er liv. 
EZK.37.6	Jag skall fästa senor på er, bädda in er i kött och dra hud över er, jag skall fylla er med ande och ge er liv. Då skall ni inse att jag är Herren.«
EZK.37.7	Jag profeterade som jag hade blivit befalld. Medan jag profeterade hördes ett rasslande — det var ben som sattes till ben och fogades samman. 
EZK.37.8	Jag såg att de fick senor och bäddades in i kött och att hud drogs över dem. Men det fanns ingen ande i dem.
EZK.37.9	Han sade till mig: »Profetera, människa, profetera och säg till anden: Så säger Herren Gud: Kom, ande, från de fyra väderstrecken! Blås på dessa dräpta och ge dem liv!«
EZK.37.10	Jag profeterade som han hade befallt mig. Då fylldes de av anden, de fick liv och reste sig upp, en väldig här.
EZK.37.11	Han sade till mig: »Människa! Dessa ben är Israels folk. De säger: Våra ben är förtorkade, vårt hopp är ute, vi är förlorade. 
EZK.37.12	Profetera därför och säg till dem: Så säger Herren Gud: Jag skall öppna era gravar och hämta upp er ur dem, mitt folk, och föra er hem till Israels land. 
EZK.37.13	När jag öppnar era gravar och hämtar upp er ur dem, mitt folk, då skall ni inse att jag är Herren. 
EZK.37.14	Jag skall fylla er med min ande och ge er liv och låta er bo i ert eget land. Då skall ni inse att jag är Herren. Jag har talat, och jag skall göra som jag har sagt, säger Herren.«
EZK.37.15	Herrens ord kom till mig: 
EZK.37.16	Människa! Tag en trästav och skriv på den: »Juda och israeliterna, hans förbundna.« Tag sedan en annan trästav, den som tillhör Efraim, och skriv på den: »Josef och alla israeliter, hans förbundna.« 
EZK.37.17	För samman dem så att de blir en enda stav i din hand. 
EZK.37.18	När dina landsmän ber dig förklara vad detta betyder 
EZK.37.19	skall du svara dem: Så säger Herren Gud: Jag tar den stav som tillhör Efraim och som avser Josef och Israels stammar, hans förbundna, och lägger Judas stav intill den. Jag gör dem till en enda stav i min hand. 
EZK.37.20	Trästavarna som du har skrivit på skall du hålla fram så att folket ser dem. 
EZK.37.21	Säg sedan: Så säger Herren Gud: Jag skall hämta israeliterna hos de folk som de har kommit till, jag skall samla in dem från alla håll och föra dem till deras eget land. 
EZK.37.22	I detta land, på Israels berg, gör jag dem till ett enda folk, och de skall alla lyda under en enda kung. Aldrig mer skall de vara två folk, aldrig mer skall de delas i två kungariken. 
EZK.37.23	De skall sluta att orena sig med sina avgudabilder och vidriga beläten och med alla sina brott. Jag skall rädda dem ur den trolöshet som de har gjort sig skyldiga till, och jag skall göra dem rena. Så skall de vara mitt folk, och jag skall vara deras Gud. 
EZK.37.24	Min tjänare David skall vara kung över dem. De skall alla ha en enda herde. De skall leva efter mina lagar och trofast hålla mina bud. 
EZK.37.25	De skall få bo i det land jag gav åt min tjänare Jakob, landet där deras förfäder bodde. De och deras barn och efterkommande skall bo där för all framtid, och min tjänare David skall vara deras furste för evig tid. 
EZK.37.26	Jag skall sluta ett fredsförbund med dem, ett evigt förbund. Jag skall låta dem föröka sig. Min helgedom skall stå hos dem för all framtid. 
EZK.37.27	Min boning skall finnas hos dem. Så skall jag vara deras Gud, och de skall vara mitt folk. 
EZK.37.28	Då skall de andra folken inse att jag är Herren, som helgar Israel genom att min helgedom finns hos dem för all framtid.
EZK.38.1	Herrens ord kom till mig: 
EZK.38.2	Människa! Vänd dig mot Gog i landet Magog, storfursten av Meshek och Tuval, och profetera mot honom. 
EZK.38.3	Säg: Så säger Herren Gud: Jag skall ta itu med dig, Gog, storfurste av Meshek och Tuval, 
EZK.38.4	jag skall släpa fram dig med krokar i käkarna. Jag skall se till att du drar ut med hela din här, hästar och ryttare, alla i praktfulla kläder, ett stort uppbåd med långsköld och rundsköld, alla med svärd i hand. 
EZK.38.5	Även folk från Persien, från Kush och Put kommer med, alla rustade i sköld och hjälm. 
EZK.38.6	Gomer med alla sina trupper, Bet Togarma långt norrifrån med alla sina trupper — många folk ansluter sig till dig. 
EZK.38.7	Gör dig redo och var beredd, du och hela det uppbåd som har samlats kring dig — du skall stå till mitt förfogande. 
EZK.38.8	I sinom tid skall du mönstras för att en dag rycka fram mot ett land som återhämtat sig från svärdets härjningar. De som bor där har hämtats hem från många olika folk och åter samlats på Israels berg, som så länge låg öde. De har förts från främmande folk för att få bo i trygghet. 
EZK.38.9	Du skall dra fram som ett oväder, komma likt ett moln som täcker landet, du och alla dina trupper och de många folken vid din sida.
EZK.38.10	Så säger Herren Gud: Den dagen tar tankar form hos dig, du smider onda planer 
EZK.38.11	och säger: »Jag skall rycka fram mot ett oskyddat land, mot människor som lever lugnt och tryggt, utan murar, port och bommar.« 
EZK.38.12	Du vill ta byte och plundra, lyfta din hand mot ruiner som åter är bebodda och mot ett folk som samlats in från främmande länder, som har skaffat sig boskap och ägodelar, ett folk som bor vid världens navel. 
EZK.38.13	Folket i Saba och i Dedan liksom handlare och köpmän från Tarshish skall fråga dig: »Kommer du för att ta byte, har du samlat ditt uppbåd för att plundra, för att röva silver och guld, stjäla boskap och ägodelar? Är det för att ta ett rikt byte du kommer?«
EZK.38.14	Profetera därför, människa, och säg till Gog: Så säger Herren Gud: Den dag då mitt folk Israel lever i trygghet skall du bryta upp 
EZK.38.15	och lämna ditt hem långt uppe i norr, du och de många folken vid din sida, alla till häst, tillsammans ett stort uppbåd, en väldig här. 
EZK.38.16	Mot mitt folk Israel skall du dra fram likt ett moln som täcker landet. I kommande dagar skall det ske. Jag skall låta dig rycka fram mot mitt land. Genom dig, Gog, skall jag visa min helighet inför folken, för att de skall inse vem jag är.
EZK.38.17	Så säger Herren Gud: Du är den som jag för länge sedan talade om genom mina tjänare, Israels profeter, som på den tiden profeterade att jag skulle låta dig anfalla Israel. 
EZK.38.18	Den dag då Gog beträder Israels mark skall min vrede väckas, säger Herren Gud. Med harm 
EZK.38.19	och lidelse och i brinnande vrede svär jag att en väldig jordbävning den dagen skall drabba Israels land. 
EZK.38.20	De skall darra inför mig, havets fiskar och himlens fåglar, de vilda djuren och markens alla kräldjur och alla människor på jorden. Bergen skall rasa och klipporna falla, och alla murar skall jämnas med marken. 
EZK.38.21	På alla mina berg skall jag mana fram svärdet mot Gog, säger Herren Gud. De skall gripa till svärd mot varandra. 
EZK.38.22	Jag skall straffa honom med pest och blod. Slagregn, hagel och brinnande svavel skall jag vräka ner över honom och hans trupper och de många folken vid hans sida. 
EZK.38.23	Så skall jag visa min makt och min helighet och ge mig till känna inför många folk. Då skall de inse att jag är Herren.
EZK.39.1	Människa! Profetera mot Gog och säg: Så säger Herren Gud: Jag skall ta itu med dig, Gog, storfurste av Meshek och Tuval, 
EZK.39.2	släpa fram dig och tygla dig. Du skall dra ner långt uppifrån norr och rycka fram mot Israels berg. 
EZK.39.3	Då skall jag slå bågen ur din vänstra hand och vrida pilarna ur din högra. 
EZK.39.4	Du skall stupa på Israels berg, du och alla dina trupper och folken vid din sida. Åt vilda djur och rovfåglar av alla slag ger jag dig som föda. 
EZK.39.5	Du blir liggande på bara marken. Jag har talat, säger Herren Gud.
EZK.39.6	Jag skall sända eld mot Magog och mot dem som lever i trygghet på öarna. Då skall de inse att jag är Herren. 
EZK.39.7	Mitt heliga namn skall jag göra känt hos mitt folk Israel. Jag tänker inte tillåta att det vanäras mer. Då skall de andra folken inse att jag är Herren, helig i Israel. 
EZK.39.8	Det skall komma, det är på väg, säger Herren Gud. Detta är den dag jag har talat om. 
EZK.39.9	De som bor i Israels städer skall dra ut och tända eld och bränna upp vapnen, rundsköldar och långsköldar, bågar och pilar, kastspjut och lansar. I sju år skall de elda med dem. 
EZK.39.10	De skall inte behöva hämta ved från marken eller hugga den i skogen, med vapen skall de elda. De skall röva från rövarna och plundra sina egna plundrare, säger Herren Gud.
EZK.39.11	Den dagen skall jag ge Gog en gravplats i Israel, i Overimdalen som ligger öster om havet och är oframkomlig för dem som försöker färdas där. Där skall Gog begravas med hela sin larmande hop. Dalen skall sedan kallas Hamon Gogdalen. 
EZK.39.12	Sju månader skall det ta för israeliterna att begrava dem och rena landet. 
EZK.39.13	Allt folk i landet skall hjälpa till med begravningen. Detta skall ge dem ära när jag visar min makt, säger Herren Gud. 
EZK.39.14	Man skall utse män med uppgift att dra genom landet och begrava dem som ligger kvar ovan jord. Så skall de rena landet. Efter sju månader skall de börja sitt sökande. 
EZK.39.15	Om någon av dem finner människoben då han drar genom landet skall han märka ut platsen till dess att dödgrävarna hinner begrava dem i Hamon Gogdalen. 
EZK.39.16	(Det finns också en stad som heter Hamona.) Så skall de rena landet.
EZK.39.17	Människa! Så säger Herren Gud: Säg till alla fåglar och vilda djur: Kom hit, samlas här! Kom från alla håll till min offermåltid, den väldiga offermåltid som jag ställer i ordning åt er på Israels berg. Ni får äta kött och dricka blod. 
EZK.39.18	Hjältars kött skall ni äta, blod från jordens furstar skall ni dricka — som vore de bockar, lamm och baggar eller gödtjurar från Bashan. 
EZK.39.19	Ät er mätta på fett och drick er rusiga på blod vid den offermåltid jag har ställt i ordning åt er. 
EZK.39.20	Vid mitt bord kan ni mätta er med ridhästar och vagnshästar, med hjältar och krigare, säger Herren Gud.
EZK.39.21	Jag skall uppenbara min makt bland alla folk, de skall bli varse hur jag verkställer min dom och griper in mot dem. 
EZK.39.22	Från den dagen och för all framtid skall Israels folk inse att jag är Herren, deras Gud.
EZK.39.23	De andra folken skall förstå att israeliterna blev förvisade därför att de var trolösa och syndade mot mig. Jag dolde mitt ansikte för dem och prisgav dem åt deras fiender, så att de alla föll för svärdet. 
EZK.39.24	Jag handlade mot dem som de genom sin orenhet och sina brott hade förtjänat. Jag dolde mitt ansikte för dem.
EZK.39.25	Så säger Herren Gud: Nu skall jag vända Jakobs öde och visa barmhärtighet mot Israels folk, ty jag brinner av lidelse för mitt heliga namn. 
EZK.39.26	De skall bära skammen för sin trolöshet mot mig, när de lever tryggt i sitt eget land och ingen hotar dem, 
EZK.39.27	när jag har hämtat dem hos de främmande folken, samlat in dem från fiendeländerna. Så visar jag min helighet inför många folk. 
EZK.39.28	Jag som drev ut dem bland folken skall föra samman dem i deras eget land och inte låta en enda av dem lämnas kvar. Då skall de inse att jag är Herren, deras Gud. 
EZK.39.29	Sedan jag utgjutit min ande över Israels folk skall jag aldrig mer dölja mitt ansikte för dem, säger Herren Gud.
EZK.40.1	Under det tjugofemte året av vår förvisning, det fjortonde året efter stadens fall, på nyåret, den tionde dagen i månaden — just den dagen rörde Herrens hand vid mig. Han förde mig dit. 
EZK.40.2	I en syn från Gud förde han mig till Israels land och ställde mig på ett mycket högt berg. På dess södra sida låg något som liknade en stad. 
EZK.40.3	Han förde mig dit, och jag såg en man som glänste som koppar. I handen hade han ett snöre av lin och en mätstav. Han stod vid porten. 
EZK.40.4	Mannen sade till mig: »Människa! Använd nu dina ögon och öron och lägg noga märke till allt jag visar dig. Det är för att få se detta som du har förts hit. Sedan skall du berätta för israeliterna om allt du har sett.«
EZK.40.5	Runt templet fanns en mur. I handen hade mannen en sex alnar lång mätstav, vars alnmått var en vanlig aln och en tvärhand. Han mätte muren, den var en stav tjock och en stav hög.
EZK.40.6	Då han kom fram till porten som vette mot öster gick han uppför trappan. Han mätte tröskeln, den var en stav tvärsöver. 
EZK.40.7	Varje nisch i portgången var en stav bred och en stav djup. Mellan nischerna var det fem alnar. Portens inre tröskel, mot förhallen, var en stav. 
EZK.40.8	Han mätte förhallen, 
EZK.40.9	den var åtta alnar. Dörrposterna var två alnar. Förhallen vette mot templet. 
EZK.40.10	Östra porten hade tre nischer på var sida, alla med samma mått. Även väggarna mellan dem hade alla samma mått. 
EZK.40.11	Han mätte dörröppningen, den var tio alnar bred. Portgångens bredd var 13 alnar. 
EZK.40.12	I nischöppningarna fanns på båda sidor en avbalkning som var en aln djup. Varje nisch var sex gånger sex alnar. 
EZK.40.13	Han mätte porthuset från nisch till nisch, från innervägg till innervägg, det var 25 alnar brett. Nischernas ingångar låg mittemot varandra. 
EZK.40.14	[---] 
EZK.40.15	Från den yttre fasaden till förhallens fasad inåt mätte porthuset 50 alnar. 
EZK.40.16	På båda sidor fanns fönster, på insidan av nischernas bakväggar. Även i förhallen satt på båda sidor spjälfönster på insidan av väggarna. På dörrposterna fanns snidade palmer.
EZK.40.17	Han förde mig in på den yttre förgården. Där fanns kamrar och ett stenlagt golv runt gården. Det var 30 kamrar på stengolvet. 
EZK.40.18	Stengolvet följde porthusens sidoväggar och sträckte sig lika långt in som de. Detta var det nedre stengolvet. 
EZK.40.19	Han mätte avståndet från den nedre portens insida till den inre förgårdens ytterkant, det var 100 alnar, i öster liksom i norr.
EZK.40.20	Han mätte längd och bredd i porten som vette mot norr, den som ledde in till yttre förgården. 
EZK.40.21	De tre nischerna på båda sidor, liksom väggarna emellan och förhallen, höll samma mått som i den första porten. Porthuset var 50 alnar långt och 25 alnar brett. 
EZK.40.22	Förhallens fönster och palmer hade samma mått som i porten mot öster. En trappa med sju steg ledde upp till porten. Förhallen låg längst in. 
EZK.40.23	Mitt för norra porten fanns en port in till inre förgården. Likadant var det i öster. Han mätte avståndet från port till port, det var 100 alnar.
EZK.40.24	Han förde mig åt söder. Även där fanns en port. Han mätte dörrposter och förhall. De hade samma mått som i de andra portarna. 
EZK.40.25	Porten och förhallen hade fönster på båda sidor, likadana som i de andra portarna. Porthuset var 50 alnar långt och 25 alnar brett. 
EZK.40.26	Trappan hade sju steg. Förhallen låg längst in. På dörrposterna fanns snidade palmer, en på vardera sidan. 
EZK.40.27	Även i söder fanns en port in till inre förgården. Han mätte avståndet från port till port i söder, det var 100 alnar.
EZK.40.28	Han förde mig genom södra porten in på inre förgården. Han mätte porten, den hade samma mått som de andra. 
EZK.40.29	Nischerna, väggarna emellan och förhallen höll samma mått som i de andra portarna. Porten och förhallen hade fönster på båda sidor. Porthuset var 50 alnar långt och 25 alnar brett. 
EZK.40.31	Förhallen ledde till yttre förgården. På dörrposterna fanns snidade palmer. Trappan hade åtta steg.
EZK.40.32	Han förde mig till inre förgårdens östra port och mätte den. Den hade samma mått som de andra. 
EZK.40.33	Nischerna, väggarna emellan och förhallen höll samma mått som i de andra portarna. Porten och förhallen hade fönster på båda sidor. Porthuset var 50 alnar långt och 25 alnar brett. 
EZK.40.34	Förhallen ledde till yttre förgården. På dörrposterna fanns en snidad palm på var sida. Trappan hade åtta steg.
EZK.40.35	Han förde mig till norra porten och mätte den. Det var samma mått 
EZK.40.36	på nischerna, väggarna emellan och förhallen. Porthuset hade fönster på båda sidor. Det var 50 alnar långt och 25 alnar brett. 
EZK.40.37	Förhallen ledde till yttre förgården. På dörrposterna fanns en snidad palm på var sida. Trappan hade åtta steg.
EZK.40.38	Med ingång från portens förhall låg en kammare där man sköljde brännoffren rena. 
EZK.40.39	På vardera sidan inne i förhallen stod två bord för slakt av brännoffer, syndoffer och skuldoffer. 
EZK.40.40	Utanför norra portens ingång till förhallen stod på vardera sidan två bord. 
EZK.40.41	Sålunda fanns det fyra bord inne i porten och fyra utanför, sammanlagt åtta. På dem slaktade man. 
EZK.40.42+EZK.40.43	De fyra borden för brännoffer var av huggen sten. De var en och en halv aln långa, en och en halv aln breda och en aln höga. Där inne hade man på båda sidor satt upp handsbreda hyllor i två plan. På dem lade man de redskap som användes vid slakt av brännoffer och slaktoffer. Offerköttet lade man på borden.
EZK.40.44	Utanför de inre portarna fanns på inre förgården två kamrar, en vid norra porten med fasaden åt söder och en vid södra porten med fasaden åt norr. 
EZK.40.45	Han sade till mig: »Kammaren där, den med fasaden åt söder, är för de präster som gör tjänst på tempelområdet. 
EZK.40.46	Kammaren med fasaden åt norr är för de präster som sköter altartjänsten, sadokiterna, de leviter som får vara nära Herren och tjäna honom.«
EZK.40.47	Han mätte gården. Den var kvadratisk, 100 alnar lång och 100 alnar bred. Framför templet stod ett altare. 
EZK.40.48	Han förde mig in i templets förhall och mätte dörrposterna, de var båda fem alnar. Dörren var 14 alnar bred och väggarna på var sida om den tre alnar. 
EZK.40.49	Förhallen var 20 alnar bred och tolv alnar djup. En trappa med tio steg ledde dit upp. Vid dörrposterna stod en pelare på vardera sidan.
EZK.41.1	Han förde mig in i långhuset. Han mätte dörrposterna, de var båda sex alnar tjocka. Så tjocka var dörrposterna. 
EZK.41.2	Dörröppningen var tio alnar bred och väggarna på var sida om den fem alnar. Han mätte långhuset, det var 40 alnar långt och 20 alnar brett.
EZK.41.3	Han gick in i det innersta rummet och mätte dörrposterna, de var två alnar. Dörröppningen var sex alnar och väggarna på var sida om den sju alnar. 
EZK.41.4	Han mätte rummet innanför långhuset, det var 20 alnar långt och 20 alnar brett. Han sade till mig: »Detta är det allra heligaste.«
EZK.41.5	Han mätte ytterväggen, den var sex alnar tjock. Sidobyggnaden runt templet var fyra alnar bred. 
EZK.41.6	Sidobyggnadens rum var byggda i tre våningar. Längs sidorummens vägg in mot templet fanns avsatser i stället för fästhål; det fick inte finnas några fästhål i templets vägg. 
EZK.41.7	Galleriet med sidorum blev allt bredare ju högre upp man kom. Templet var alltså försett med galleri ända upp och runt om, allt bredare in mot templet ju högre upp man kom. Från nedre våningen tog man sig genom mellanvåningen upp till den översta. 
EZK.41.8	Jag såg att templet låg på en upphöjning — sidorummens murgrund mätte en hel stav, sex alnar. 
EZK.41.9	Sidobyggnadens yttervägg var fem alnar tjock. Gatan mellan templets sidorum 
EZK.41.10	och kamrarna var 20 alnar bred på båda sidor om templet. 
EZK.41.11	Från sidobyggnaden ledde dörrar ut mot gatan, en i norr och en i söder. Avsatsen längs gatan var fem alnar bred.
EZK.41.12	Byggnaden vid den öppna platsen på västsidan var 70 alnar bred, väggarna fem alnar tjocka. Byggnadens längd var 90 alnar. 
EZK.41.13	Han mätte templet. Det var 100 alnar långt. Den öppna platsen tillsammans med byggnaden och dess väggar mätte sammanlagt 100 alnar. 
EZK.41.14	Tempelfasaden på östsidan tillsammans med den öppna platsen mätte 100 alnar. 
EZK.41.15	Vid den öppna platsens bortre del mätte han byggnadens längd och avsatserna på båda sidor. Det blev 100 alnar.
EZK.41.15	Templets inre del och förhallen 
EZK.41.16	hade tak. Fönstren hade spjälor och var infattade i karmar med tre avsatser. Alla väggar hade träpanel från golv till fönster — fönstren hade luckor — 
EZK.41.17	och upp till dörrens övre kant. Både inne i templet och utanpå, överallt på alla väggar såväl inne som ute, fanns fält 
EZK.41.18	prydda med snidade keruber och palmer, växelvis en kerub och en palm. Varje kerub hade två ansikten, 
EZK.41.19	ett människoansikte vänt mot palmen på ena sidan och ett lejonansikte vänt mot palmen på den andra sidan. Utsmyckningen sträckte sig runt hela templet. 
EZK.41.20+EZK.41.21	Utsmyckningen med snidade keruber och palmer nådde från golvet upp till dörrens övre kant. Dörrkarmarna i långhusets vägg var gjorda i fyra avsatser. Framför det heliga fanns något som syntes vara 
EZK.41.22	ett altare av trä. Det var tre alnar högt, två alnar långt och två alnar brett och försett med hörnbräder. Sockeln och väggarna var av trä. Han sade till mig: »Detta är bordet som står inför Herren.« 
EZK.41.23+EZK.41.24	Långhuset och det heliga hade vardera två dörrar. Varje dörr hade två vridbara delar, två dörrblad i varje dörr. 
EZK.41.25	Liksom väggarna var långhusets dörrar prydda med snidade keruber och palmer. Utanför förhallen fanns ett galler av trä. 
EZK.41.26	I förhallens båda sidoväggar fanns spjälfönster och snidade palmer. Templets sidorum och gallren …
EZK.42.1	Han förde mig ut på yttre förgårdens norra del och tog mig till huset med kamrar invid den öppna platsen och byggnaden, åt norr. 
EZK.42.2	Det var 100 alnar långt, i norr, och 50 alnar brett. 
EZK.42.3	Huset låg vid inre förgårdens 20 alnar och vid yttre förgårdens stengolv. Det var byggt i avsatser, i tre våningar. 
EZK.42.4	Längs kamrarna, på den sida som vette inåt, löpte en gång som var tio alnar bred och 100 alnar lång. Dörrarna låg i norr. 
EZK.42.5	De översta kamrarna var smalare än de nedersta kamrarna och de i byggnadens mellanvåning, eftersom avsatsen där tog mer utrymme. 
EZK.42.6	De var byggda i tre våningar. De saknade pelare, sådana som i förgårdarna. Från marken räknat blev byggnaden alltså smalare, alltifrån de nedersta kamrarna via dem i mellanvåningen. 
EZK.42.7	Längs med kamrarna löpte en mur. Den låg framför kamrarna, ut mot yttre förgården. Den var bara 50 alnar lång, 
EZK.42.8	eftersom kamrarna på yttre förgården, som låg mittemot kammarhuset, var 50 alnar långa. Sammanlagt blev det 100 alnar. 
EZK.42.9	Dörrarna till kamrarna låg i öster. Man gick in från yttre förgården, 
EZK.42.10	där muren på förgården började.
EZK.42.10	Även i söder låg kamrar invid den öppna platsen och byggnaden, 
EZK.42.11	likaså fanns det en gång framför dem. Kamrarna såg likadana ut som de i norr och hade samma längd och bredd. Utgångarna var likadana, byggnadssättet likadant och dörrarna likadana som där. 
EZK.42.12	Dörrarna till de sydliga kamrarna låg i öster. Man gick in där gången utmed skyddsmuren började.
EZK.42.13	Han sade till mig: »Kamrarna i norr och söder, invid den öppna platsen, är heliga kamrar, där de präster som får vara nära Herren skall äta de högheliga offergåvorna. Där skall de förvara de högheliga offergåvorna — matoffret, syndoffret och skuldoffret — ty det är en helig plats. 
EZK.42.14	Där måste prästerna lämna de kläder de bär när de gör tjänst, innan de går från det heliga området ut på yttre förgården, ty kläderna är heliga. De måste ta på sig andra kläder innan de närmar sig området där folket får vara.«
EZK.42.15	Då han var färdig med mätningarna inne på tempelområdet förde han mig ut genom porten som vette mot öster och mätte tempelområdets omkrets. 
EZK.42.16	Med mätstaven mätte han östra sidan, 500 alnar med mätstaven. Så fortsatte han 
EZK.42.17	och mätte norra sidan, 500 alnar med mätstaven. Han fortsatte 
EZK.42.18	till södra sidan och mätte den, 500 alnar med mätstaven. 
EZK.42.19	Han fortsatte till västra sidan och mätte den, 500 alnar med mätstaven. 
EZK.42.20	Han hade nu mätt tempelområdet i alla fyra väderstreck. Det omgavs av en mur som var 500 alnar lång på var sida. Muren skulle skilja det heliga från det icke heliga.
EZK.43.1	Han förde mig till porten som vette mot öster. 
EZK.43.2	Då kom från öster Israels Guds härlighet. Det dånade som av stora vatten, och jorden strålade av hans härlighet. 
EZK.43.3	Synen liknade den syn jag hade sett när han kom för att förstöra staden och den syn jag sett vid floden Kevar. Jag föll ner med ansiktet mot marken. 
EZK.43.4	Herrens härlighet gick in i templet genom porten som vette mot öster. 
EZK.43.5	En andekraft lyfte mig och förde mig till inre förgården, och jag såg hur Herrens härlighet fyllde templet. 
EZK.43.6	Mannen stod bredvid mig. Jag hörde en röst tala till mig från templet. 
EZK.43.7	Rösten sade: »Människa! På denna plats skall min tron stå och mina fötter vila. Här skall jag för all framtid bo hos Israels folk. Aldrig mer skall israeliterna, varken de eller deras kungar, orena mitt heliga namn med sitt horande eller med sina döda kungars kroppar. 
EZK.43.8	Sin tröskel lade de invid min tröskel, och sin dörrpost reste de intill min dörrpost, så att bara en vägg skilde oss åt. De orenade mitt heliga namn med sina vidriga gärningar. Därför förintade jag dem i min vrede. 
EZK.43.9	Nu måste de sluta med sitt horande och hålla sina kungars lik borta från mig. Sedan skall jag för all framtid bo hos dem.
EZK.43.10	Människa! Berätta för israeliterna om templet! Då skall de skämmas över sina synder. När de mäter upp templets plan 
EZK.43.11	skall de skämmas över allt de har gjort. Upplys dem om templets form och plan, om utgångar och ingångar och om alla lagar och stadgar som gäller där. Skriv upp det i deras åsyn så att de följer dessa lagar och stadgar och rättar sig efter dem.«
EZK.43.12	Detta är lagen om templet: hela området på toppen av berget skall vara högheligt.
EZK.43.13	Detta är altarets mått i alnar om vardera en vanlig aln och en tvärhand: rännan var en aln djup och en aln bred, och listen längs kanten mätte en fot. Altarets sockel hade dessa mått: 
EZK.43.14	det var två alnar från marken vid rännan upp till den nedre avsatsen, som var en aln bred, och det var fyra alnar från denna lägre avsats till den högre, som även den var en aln bred. 
EZK.43.15	Altarhärden var fyra alnar hög, och hornen, fyra stycken, stack upp ovanför den. 
EZK.43.16	Altarhärden var tolv alnar lång och tolv alnar bred, en liksidig fyrkant. 
EZK.43.17	Avsatsen var också liksidig, 14 alnar lång och 14 alnar bred. Listen runt om var en halv aln, rännan en aln runt om. Altartrappan låg i öster.
EZK.43.18	Han sade till mig: Människa! Så säger Herren Gud: Detta är stadgarna för altaret. De skall gälla när altaret har byggts och man offrar brännoffer på det och bestänker det med blod. 
EZK.43.19	Åt de levitiska prästerna av Sadoks släkt, de som får vara nära mig och tjäna mig, säger Herren Gud, skall du ge en ungtjur som syndoffer. 
EZK.43.20	Du skall ta av blodet och stryka på de fyra altarhornen, på avsatsens fyra hörn och längs listen runt om. Så renar du altaret och utför soningsriten för det. 
EZK.43.21	Sedan skall du ta syndoffertjuren och låta bränna den utanför helgedomen, på den plats inom tempelområdet som är avsedd för detta. 
EZK.43.22	Dagen därpå skall du offra en felfri getabock som syndoffer. Med den skall altaret renas, liksom det förut renats med tjuren. 
EZK.43.23	När du är färdig med reningen skall du föra fram en felfri ungtjur och en felfri bagge från hjorden. 
EZK.43.24	Du skall föra fram dem inför Herren. Prästerna skall strö salt över dem och offra dem som brännoffer åt Herren. 
EZK.43.25	I sju dagar skall du som syndoffer dagligen offra en bock, likaså en ungtjur och en bagge från hjorden; de skall vara felfria. 
EZK.43.26	I sju dagar skall man utföra soningsriten för altaret; det skall renas och invigas. 
EZK.43.27	När dessa dagar har gått skall prästerna, från den åttonde dagen, offra era brännoffer och gemenskapsoffer på altaret. Då skall jag möta er med välvilja, säger Herren Gud.
EZK.44.1	Han förde mig tillbaka till helgedomens yttre port, den som vette mot öster. Den var stängd. 
EZK.44.2	Herren sade till mig: Denna port skall vara stängd och får inte öppnas. Ingen får gå in genom den, ty Herren, Israels Gud, har gått in genom den. Den skall förbli stängd. 
EZK.44.3	Men fursten får sitta där och hålla måltid inför Herren. Han skall gå in genom porthusets förhall och sedan gå ut samma väg.
EZK.44.4	Genom norra porten förde han mig fram till templet. Jag såg hur Herrens härlighet fyllde templet, och jag föll ner med ansiktet mot marken. 
EZK.44.5	Herren sade till mig: Människa! Använd nu dina ögon och öron och lägg noga märke till allt jag säger dig om stadgarna för Herrens hus och om lagarna som gäller där. Lägg noga märke till vad som gäller när man går in i helgedomen och ut därifrån.
EZK.44.6	Säg till detta motsträviga folk, till israeliterna: Så säger Herren Gud: Israeliter, nu är det nog med vidriga gärningar! 
EZK.44.7	Ni förde hit främlingar med oomskuret hjärta och oomskuret kön och lät dem vara i min helgedom och vanhelga den, samtidigt som ni frambar min föda, fett och blod. Genom alla era vidriga gärningar bröt ni förbundet med mig. 
EZK.44.8	Ni underlät att vårda mina heliga föremål och satte andra att göra er tjänst i min helgedom. 
EZK.44.9	Så säger Herren Gud: Ingen främling med oomskuret hjärta och kön får komma in i min helgedom. Detta gäller alla främlingar som finns bland israeliterna.
EZK.44.10	Leviterna övergav mig när Israels folk irrade bort från mig och följde sina avgudar. Därför skall de få sitt straff. 
EZK.44.11	I min helgedom skall de svara för vakttjänsten vid tempelportarna och vara tjänare på tempelområdet. De skall slakta brännoffer och slaktoffer för folkets räkning och bistå folket som dess tjänare. 
EZK.44.12	Eftersom de gjorde tjänst vid israeliternas avgudadyrkan och förledde dem till den synd som blev deras fall lyfter jag min hand mot dem, säger Herren Gud. De skall få sitt straff. 
EZK.44.13	De skall inte längre få nalkas mig för att göra prästtjänst eller få röra mina heliga föremål, det högheliga. De skall bära skammen för sina vidriga gärningar. 
EZK.44.14	Jag skall sätta dem att göra tjänst på tempelområdet, att utföra allt arbete som skall göras där.
EZK.44.15	Men de levitiska prästerna av Sadoks släkt gjorde troget tjänst i min helgedom när israeliterna irrade bort från mig. Därför skall de få komma nära mig och tjäna mig, och de skall frambära fett och blod åt mig, säger Herren Gud. 
EZK.44.16	De skall få komma in i min helgedom och nalkas mitt bord för att tjäna mig. De skall göra tjänst åt mig.
EZK.44.17	När de kommer in i portarna till inre förgården skall de ta på sig kläder av linne. De får inte ha kläder av ylle när de förrättar tjänst i portarna till inre förgården eller i templet. 
EZK.44.18	De skall ha en linneturban på huvudet och bära linnebyxor. De får inte ha på sig kläder som de svettas i. 
EZK.44.19	Innan de går ut till folket på yttre förgården måste de ta av sig kläderna de bär vid tjänstgöringen och lämna dem i de heliga kamrarna och sedan ta på sig något annat, så att de inte överför klädernas helighet på folket. 
EZK.44.20	De skall varken raka huvudet eller låta håret växa fritt, de skall klippa sig kort. 
EZK.44.21	Prästerna får inte dricka vin när de skall göra tjänst på inre förgården. 
EZK.44.22	En präst får inte ta en änka eller en förskjuten kvinna till hustru utan endast en orörd kvinna av israelitisk börd eller änkan efter en annan präst. 
EZK.44.23	Prästerna skall lära mitt folk vad som är heligt och icke heligt, och de skall undervisa om vad som är rent och orent. 
EZK.44.24	Vid rättstvister skall de sitta till doms och döma efter mina lagar. Vid alla mina högtider skall de följa mina bud och stadgar, mina sabbater skall de hålla heliga. 
EZK.44.25	De får inte komma nära en död människa och orena sig. Bara om det är deras far eller mor, en son eller dotter, en bror eller ogift syster får de ådra sig orenhet. 
EZK.44.26	När prästen sedan har blivit ren skall han låta det gå sju dagar. 
EZK.44.27	När han därefter kommer in på det heliga området, den inre förgården, för att göra tjänst i helgedomen skall han offra ett eget syndoffer, säger Herren Gud.
EZK.44.28	Ingen jordlott får prästerna äga, jag är deras lott. Ingen egendom får ni ge dem i Israel, jag är deras egendom. 
EZK.44.29	De skall leva av matoffret, syndoffret och skuldoffret. Allt i Israel som har vigts åt Herren skall tillfalla dem. 
EZK.44.30	Alla de bästa förstlingsgåvorna av varje slag och alla de bästa offergåvorna av varje slag skall tillfalla prästerna, alla offergåvor ni ger. Det första av det ni bakar skall ni ge till prästerna. Då skall välsignelse vila över ert hus. 
EZK.44.31	Kött från självdöda eller rivna djur får prästerna inte äta, vare sig från fåglar eller fyrfotadjur.
EZK.45.1	När ni utskiftar landet som egendom skall ni avskilja ett heligt område, 25 000 alnar långt och 20 000 alnar brett, som offergåva åt Herren. Hela detta område skall vara heligt. 
EZK.45.2	Därav hör till helgedomen en kvadrat om 500 gånger 500 alnar, med 50 alnar betesmark runt om. 
EZK.45.3	Av det uppmätta området skall ni mäta ut en del som är 25 000 alnar lång och 10 000 alnar bred. Där skall helgedomen ligga, det högheliga. 
EZK.45.4	Detta skall vara en helig del av landet. Den skall tillhöra prästerna som gör tjänst i helgedomen, de som får vara nära Herren och tjäna honom. Den skall rymma deras hus och ge betesmark åt deras boskap. 
EZK.45.5	Ett 25 000 alnar långt och 10 000 alnar brett område skall tillfalla leviterna som gör tjänst på tempelområdet. Det skall vara deras egendom, och där skall de ha städer att bo i. 
EZK.45.6	Utmed den helgade marken skall ni låta staden förfoga över ett område som är 5 000 alnar brett och 25 000 alnar långt. Detta skall tillhöra hela Israels folk. 
EZK.45.7	Fursten skall tilldelas ett område på vardera sidan om den helgade marken och stadens ägor. Det skall gränsa till den helgade marken och stadens ägor och på västra sidan utbreda sig åt väster, på östra sidan åt öster. Längden skall vara densamma som stamlotternas utsträckning från västgräns till östgräns. 
EZK.45.8	Detta skall utgöra furstens mark, hans egendom i Israel. Mina furstar skall inte längre förtrycka mitt folk utan överlåta landet åt Israels folk, stam för stam.
EZK.45.9	Så säger Herren Gud: Israels furstar, nu är det nog! Upphör med våld och förtryck, handla rätt och rättfärdigt, sluta att driva mitt folk från gård och grund, säger Herren Gud. 
EZK.45.10	Riktig våg, riktigt efamått och riktigt batmått skall ni ha. 
EZK.45.11	Efa och bat skall hålla samma mått: en bat skall vara en tiondels homer, en efa likaså en tiondels homer. Måtten skall bestämmas efter homern. 
EZK.45.12	På en sikel skall det gå 20 gera. Tio siklar är en femtedels mina, fem siklar en tiondels mina. 50 siklar är en mina.
EZK.45.13	Följande offergåvor skall ni lämna: en sjättedels efa av varje homer vete och en sjättedels efa av varje homer korn. 
EZK.45.14	För olja gäller ett tiondels batmått av varje kor. Olja mäts i bat. Det går tio bat på en homer. 
EZK.45.15	Av all småboskap skall ett djur av 200 lämnas av Israels släkter till matoffer, brännoffer och gemenskapsoffer för att bringa försoning åt folket, säger Herren Gud. 
EZK.45.16	Denna offergåva skall hela folket överlämna till fursten i Israel. 
EZK.45.17	Fursten har i sin tur ansvar för brännoffret, matoffret och dryckesoffret vid högtider, på nymånadsdagar och sabbater och vid alla fester som israeliterna firar. Han skall ombesörja syndoffret, matoffret, brännoffret och gemenskapsoffret för att bringa försoning åt israeliterna.
EZK.45.18	Så säger Herren Gud: Första dagen i första månaden skall du offra en felfri ungtjur och rena helgedomen. 
EZK.45.19	Prästen skall ta av syndoffrets blod och stryka på dörrposterna i templet, på altaravsatsens fyra hörn och dörrposterna i porten till inre förgården. 
EZK.45.20	Sjunde dagen i månaden skall du göra likadant för den som har syndat utan uppsåt eller av okunnighet. Så utför ni soningsriten för templet.
EZK.45.21	Fjortonde dagen i första månaden skall ni fira påsk, fira högtid. I sju dagar skall ni äta osyrat bröd. 
EZK.45.22	Fursten skall den dagen ge en tjur som syndoffer för sig själv och folket i landet. 
EZK.45.23	Under högtidens sju dagar skall han ge sju felfria tjurar och sju felfria baggar om dagen som brännoffer åt Herren, och som syndoffer skall han varje dag offra en getabock. 
EZK.45.24	Som matoffer skall han ge en efa mjöl för varje tjur och en efa för varje bagge och därtill en hin olja för varje efa. 
EZK.45.25	Och vid högtiden på femtonde dagen i sjunde månaden skall han offra lika många syndoffer, brännoffer och matoffer och lika mycket olja som under dessa sju dagar.
EZK.46.1	Så säger Herren Gud: Porten till inre förgården, den som vetter mot öster, skall vara stängd under de sex arbetsdagarna men hållas öppen på sabbatsdagen och även på nymånadsdagen. 
EZK.46.2	Fursten skall komma utifrån och gå genom porthusets förhall och stanna framme vid dörrposten, medan prästerna offrar hans brännoffer och gemenskapsoffer. Innan han går ut igen skall han falla ner i tillbedjan vid tröskeln. Porten får inte stängas förrän på kvällen. 
EZK.46.3	Vid ingången till denna port skall folket i landet på sabbatsdagar och nymånadsdagar falla ner och tillbe Herren. 
EZK.46.4	Det brännoffer som fursten på sabbatsdagen frambär till Herren skall bestå av sex felfria lamm och en felfri bagge. 
EZK.46.5	Matoffret skall för baggen vara en efa mjöl och för lammen en valfri mängd och därtill en hin olja för varje efa. 
EZK.46.6	På nymånadsdagen skall han offra en ungtjur, sex lamm och en bagge; de skall vara felfria. 
EZK.46.7	Som matoffer skall han för tjuren ge en efa mjöl, för baggen en efa och för lammen så mycket han har råd med och därtill en hin olja för varje efa. 
EZK.46.8	När fursten kommer skall han gå in genom portens förhall, och samma väg skall han gå ut.
EZK.46.9	Då folket i landet vid högtiderna träder fram inför Herren skall den som har gått in genom norra porten för att falla ner i tillbedjan gå ut genom den södra. Den som har gått in genom den södra porten skall gå ut genom den i norr. Ingen får gå tillbaka genom den port han har gått in genom, man måste gå ut genom den på motsatta sidan. 
EZK.46.10	Deras furste skall gå in när folket går in och gå ut när de går ut.
EZK.46.11	Vid högtider och fester skall matoffret vara en efa mjöl för tjuren, en efa för baggen och för lammen en valfri mängd och därtill en hin olja för varje efa. 
EZK.46.12	När fursten ger ett frivilligt offer till Herren, ett brännoffer eller gemenskapsoffer, skall porten som vetter mot öster öppnas för honom, så att han kan ge sitt brännoffer och gemenskapsoffer på samma sätt som på sabbatsdagen. Sedan skall han gå ut igen, och när han har gått ut skall porten stängas.
EZK.46.13	Ett årsgammalt felfritt lamm skall du dagligen ge som brännoffer till Herren. Varje morgon skall du göra det. 
EZK.46.14	Dessutom skall du som matoffer varje morgon ge en sjättedels efa mjöl och en tredjedels hin olja att fukta mjölet med. Denna ordning för Herrens matoffer skall vara en oföränderlig stadga. 
EZK.46.15	Lammet, matoffret och oljan skall offras varje morgon. Detta är det dagliga brännoffret.
EZK.46.16	Så säger Herren Gud: Om fursten ger en del av sin egendom som gåva till någon av sina söner skall den tillhöra sönerna. De skall äga den, den skall vara deras egendom. 
EZK.46.17	Om han ger en del av sin egendom som gåva till någon av sina tjänare får denne behålla gåvan fram till friåret. Då skall den återgå till fursten. Endast hans söner får behålla sin egendom. 
EZK.46.18	Fursten får inte ta något som tillhör folket och tvinga bort någon från vad som är hans. Av sin egendom skall han ge åt sina söner. Bland mitt folk skall ingen drivas bort från vad som är hans.
EZK.46.19	Han förde mig genom ingången bredvid porten till prästernas heliga kamrar, de som låg åt norr. På baksidan fanns ett rum, åt väster. 
EZK.46.20	Han sade till mig: »I detta rum kokar prästerna skuldoffret och syndoffret och bakar matoffret. Det är för att de inte skall ta ut offren på yttre förgården och överföra deras helighet på folket.« 
EZK.46.21	Han förde mig ut på yttre förgården och runt till förgårdens fyra hörn. I varje hörn av förgården fanns en gård. 
EZK.46.22	Dessa mindre gårdar i förgårdens fyra hörn var 40 alnar långa och 30 alnar breda. Alla fyra hade samma mått. 
EZK.46.23	En mur omgav de fyra gårdarna på alla sidor, och längs foten av muren hade man anordnat kokplatser. 
EZK.46.24	Han sade till mig: »I dessa kök kokar tempelområdets tjänare folkets slaktoffer.«
EZK.47.1	Han förde mig tillbaka till templets ingång. Då såg jag vatten tränga fram under tröskeln och rinna österut. Templets framsida vette åt öster. Vattnet kom från höger sida av templet och rann söder om altaret. 
EZK.47.2	Han förde mig ut genom norra porten och lät mig sedan följa utsidan fram till porten mot öster. Där flödade vattnet fram på höger sida. 
EZK.47.3	Mannen började gå österut med mätsnöre i handen. Han mätte upp 1 000 alnar och lät mig sedan vada genom vattnet, som nådde mig till fotknölarna. 
EZK.47.4	Han mätte upp 1 000 alnar till och lät mig vada genom vattnet, som nu nådde mig till knäna. Han mätte upp 1 000 alnar till och lät mig vada genom vattnet, som nu nådde mig till midjan. 
EZK.47.5	Han mätte upp 1 000 alnar till. Nu var det en flod, jag kunde inte vada över den. Vattnet var så djupt att man måste simma. Det var en flod man inte kunde vada över. 
EZK.47.6	Han sade till mig: »Ser du, människa?« Han förde mig tillbaka till strandkanten. 
EZK.47.7	Då jag kom tillbaka såg jag att det växte tätt med träd längs flodens båda stränder. 
EZK.47.8	Han sade till mig: »Detta vatten flyter genom landet österut, strömmar ner i Jordandalen och rinner sedan ut i havet, så att det salta vattnet där blir friskt. 
EZK.47.9	Där floden rinner ut skall det vimla av liv i vattnet, fisk skall finnas i överflöd. Där detta vatten rinner ut blir allt vatten friskt. Där floden rinner ut kan allt leva. 
EZK.47.10	Fiskare skall stå längs stranden, från En-Gedi till En Eglajim skall deras nät ligga på tork. Fisk av alla de slag skall finnas där, i samma överflöd som i Medelhavet. 
EZK.47.11	Men gölar och dammar skall inte bli friska, de tjänar till utvinning av salt. 
EZK.47.12	Längs floden, utmed båda stränderna, skall alla slags fruktträd växa. Deras blad skall inte vissna och deras frukt aldrig ta slut. Varje månad bär de ny frukt, ty de får sitt vatten från helgedomen. Deras frukt skall ge föda och deras blad läkedom.«
EZK.47.13	Så säger Herren Gud: Detta är de gränser som skall gälla när ni fördelar landet mellan Israels tolv stammar. Josef skall ha två andelar. 
EZK.47.14	Var och en skall få sin del av landet. Jag svor att ge det åt era fäder, och därför skall detta land tilldelas er som egendom. 
EZK.47.15	Detta är landets gränser: I norr går gränsen från Medelhavet via Hetlon, Levo-Hamat, Sedad, 
EZK.47.16	Berota och Sivrajim, som ligger mellan Damaskus och Hamats områden, fram till Hasar Enon vid gränsen till Hauran. 
EZK.47.17	Gränsen går från havet fram till Hasar Enon; norr därom ligger Damaskus och Hamats områden. Detta är gränsen i norr. 
EZK.47.18	Östgränsen utgår från denna plats mellan Hauran och Damaskus. Jordan bildar gräns mellan Gilead och Israel fram till Östra havet, till Tamar. Detta är gränsen i öster. 
EZK.47.19	Sydgränsen går från Tamar söderut till källorna i Merivat Kadesh och sedan längs gränsfloden fram till Medelhavet. Detta är sydgränsen, i söder. 
EZK.47.20	I väster utgörs gränsen av Medelhavet, upp till en punkt i höjd med Levo-Hamat. Detta är gränsen i väster.
EZK.47.21	Detta land skall ni fördela mellan Israels stammar. 
EZK.47.22	När ni utskiftar det som egendom skall de invandrare som bor hos er och har fått barn bland er räknas som infödda israeliter. Ni och de skall gemensamt utskifta landet som egendom mellan Israels stammar. 
EZK.47.23	Ni skall ge invandraren hans egendom hos den stam där han bor, säger Herren Gud.
EZK.48.1	Detta är stammarna, namn för namn: Dan får en lott längst i norr från öster till väster längs vägen till Hetlon, Levo-Hamat och Hasar Enon — norr därom ligger Damaskus område, bredvid Hamat; 
EZK.48.2	Asher en lott från öst till väst intill Dans område; 
EZK.48.3	Naftali en lott från öster till väster invid Ashers område; 
EZK.48.4	Manasse en lott från öster till väster intill Naftalis område; 
EZK.48.5	Efraim en lott från öster till väster intill Manasses område; 
EZK.48.6	Ruben en lott från öst till väst invid Efraims område; 
EZK.48.7	Juda en lott från öst till väst intill Rubens område.
EZK.48.8	Intill Judas område ligger från öst till väst den helgade marken, som ni avskiljer, 25 000 alnar bred och lika lång som en stamlott från öster till väster. Helgedomen skall ligga i mitten.
EZK.48.9	Den helgade mark som ni avskiljer åt Herren skall vara 25 000 alnar lång och 20 000 alnar bred. 
EZK.48.10	Denna helgade mark skall tilldelas följande: Prästerna skall få ett område som i norr är 25 000 alnar långt, i väster 10 000 alnar brett, i öster 10 000 alnar brett och i söder 25 000 alnar långt. Herrens helgedom skall ligga i mitten. 
EZK.48.11	Området skall tillhöra de invigda prästerna av Sadoks släkt, som troget tjänade mig och inte kom på avvägar tillsammans med Israels folk som leviterna gjorde. 
EZK.48.12	De skall få det som en särskild andel av den helgade mark som avskiljs från landet. Den är höghelig och ligger intill leviternas område. 
EZK.48.13	Leviterna skall få ett område som är 25 000 alnar långt och 10 000 alnar brett, utmed prästernas område. Sammanlagt blir längden 25 000 alnar och bredden 20 000 alnar. 
EZK.48.14	Man får inte sälja eller byta bort någon del av detta, ej heller överlåta denna den bästa delen av landet till någon annan, ty den är helgad åt Herren.
EZK.48.15	Den återstående delen av bredden, 5 000 gånger 25 000 alnar, är inte helgad mark. Den skall tillhöra staden för att bebyggas och bli betesmark. Staden skall ligga i mitten. 
EZK.48.16	Detta är stadens mått: i norr 4 500 alnar, i söder 4 500, i öster 4 500 och i väster 4 500. 
EZK.48.17	Stadens betesmark skall vara 250 alnar i norr, 250 i söder, 250 i öster och 250 i väster. 
EZK.48.18	Återstoden är på längden 10 000 alnar i öster och 10 000 i väster längs den helgade marken. Avkastningen skall livnära dem som arbetar i staden. 
EZK.48.19	Stadens arbetare, från Israels samtliga stammar, skall bruka marken. 
EZK.48.20	Hela markområdet skall omfatta 25 000 gånger 25 000 alnar. Ni skall avskilja den helgade marken så att den bildar en kvadrat tillsammans med stadens ägor.
EZK.48.21	Fursten skall få vad som återstår på vardera sidan om den helgade marken och stadens ägor, alltså områdena utmed de 25 000 alnarna i öster fram till östgränsen och utmed de 25 000 alnarna i väster fram till västgränsen. Dessa områden intill stamlotterna skall tillhöra fursten. Den helgade marken med helgedomen i mitten 
EZK.48.22	skall tillsammans med leviternas och stadens ägor ligga mellan de områden som tillhör fursten. Fursten äger resten av landet mellan Judas och Benjamins lotter.
EZK.48.23	De övriga stammarna: Benjamin får en lott från öster till väster; 
EZK.48.24	Simon en lott från öster till väster intill Benjamins område; 
EZK.48.25	Isaskar en lott från öster till väster intill Simons område; 
EZK.48.26	Sebulon en lott från öster till väster intill Isaskars område; 
EZK.48.27	Gad en lott från öster till väster intill Sebulons område. 
EZK.48.28	Söder om Gads område går sydgränsen från Tamar till källorna i Merivat Kadesh och sedan längs gränsfloden fram till Medelhavet. 
EZK.48.29	Detta är det land ni skall utskifta som egendom åt Israels stammar. Detta är deras lotter, säger Herren Gud.
EZK.48.30	Utgångarna från staden är följande: Norra sidan, som mäter 4 500 alnar, 
EZK.48.31	har tre portar åt norr: Rubens, Judas och Levis. Stadsportarna har namn efter Israels stammar. 
EZK.48.32	Östra sidan, som är 4 500 alnar, har tre portar: Josefs, Benjamins och Dans. 
EZK.48.33	Södra sidan, som mäter 4 500 alnar, har tre portar: Simons, Isaskars och Sebulons. 
EZK.48.34	Västra sidan, som är 4 500 alnar, har tre portar: Gads, Ashers och Naftalis. 
EZK.48.35	Staden mäter 18 000 alnar i omkrets. Från denna dag skall den heta »Här är Herren«.
DAN.1.1	Under kung Jojakims tredje regeringsår i Juda kom Nebukadnessar, kungen av Babylonien, och belägrade Jerusalem. 
DAN.1.2	Herren gav Jojakim, kungen av Juda, i hans våld, och även en del av tempelkärlen i Guds hus. Nebukadnessar tog med sig kärlen till Shinar och förde dem till sin guds skattkammare.
DAN.1.3	En dag gav kung Nebukadnessar i uppdrag åt Ashpenas, sin överste kammarherre, att välja ut några israelitiska prinsar och ädlingar: 
DAN.1.4	unga män utan lyte, ståtliga att se på, bildade, kunniga och kloka, väl lämpade för tjänst i det kungliga palatset. De skulle få undervisning i kaldeernas litteratur och språk. 
DAN.1.5	Kungen bestämde också att de dagligen skulle få mat och vin från hans eget bord. De skulle utbildas i tre år och därefter träda i kungens tjänst. 
DAN.1.6	Bland dessa befann sig Daniel, Hananja, Mishael och Asarja, alla från Juda. 
DAN.1.7	Överste kammarherren gav dem nya namn: Daniel fick heta Belteshassar, Hananja kallades Shadrak, Mishael Meshak och Asarja Aved-Nego.
DAN.1.8	Daniel var emellertid fast besluten att inte göra sig oren genom mat och vin från kungens bord. Därför anhöll han hos överste kammarherren att slippa det orena. 
DAN.1.9	Och Gud lät Daniel möta välvilja och förståelse hos överste kammarherren, 
DAN.1.10	men han sade: »Jag är rädd att min herre och konung, som har bestämt vad ni skall äta och dricka, kan tycka att ni inte ser lika friska ut som de andra unga männen. Och då har ni satt mitt liv på spel.« 
DAN.1.11	Daniel vädjade då till den man som överste kammarherren hade satt till att ha uppsikt över honom själv och över Hananja, Mishael och Asarja: 
DAN.1.12	»Gör ett försök med oss i tio dagar, herre: låt oss få grönsaker att äta och vatten att dricka. 
DAN.1.13	Jämför oss sedan med de unga män som har ätit av kungens mat, och behandla oss efter vad du då får se.« 
DAN.1.14	Han samtyckte till deras begäran och gjorde ett försök med dem i tio dagar. 
DAN.1.15	När de tio dagarna hade gått såg de bättre och mer välnärda ut än de andra unga männen, de som fick sin mat från kungens bord. 
DAN.1.16	Deras övervakare lät dem då slippa kungens mat och dryck, och i stället gav han dem grönsaker att äta.
DAN.1.17	Gud hade gett de fyra unga männen kunskap och insikt i skrifter och vishet av alla slag, och Daniel förstod sig på allt vad syner och drömmar heter. 
DAN.1.18	När den tid var inne som kungen själv hade bestämt fördes de av överste kammarherren inför Nebukadnessar, 
DAN.1.19	och då kungen talade med dem fann han att ingen kunde mäta sig med Daniel, Hananja, Mishael och Asarja. Så trädde de i kungens tjänst. 
DAN.1.20	Och varje gång han frågade dem till råds om något som krävde kunskap och insikt fann han dem tio gånger visare än alla spåmän och besvärjare i hela riket.
DAN.1.21	Daniel var kvar ända till Kyros första regeringsår.
DAN.2.1	Under sitt andra regeringsår hade Nebukadnessar en dröm som gjorde honom så orolig att han inte kunde sova. 
DAN.2.2	Han lät tillkalla spåmännen, besvärjarna, trollkarlarna och stjärntydarna, för att de skulle säga honom vad det var han hade drömt. När de nu stod inför kungen 
DAN.2.3	sade han till dem: »Jag har haft en dröm, som har gjort mig djupt oroad. Jag vill veta vad den betyder.« 
DAN.2.4	Stjärntydarna svarade: (arameiska:) »Konung, må du länge leva! Säg dina tjänare vad du har drömt, så skall vi tala om vad det betyder.« 
DAN.2.5	Men kungen svarade: »Nej, detta är mitt fasta beslut: om ni inte kan säga mig både drömmen och dess tydning skall ni huggas i stycken och era hus bli avskrädeshögar. 
DAN.2.6	Men om ni säger mig både drömmen och dess tydning skall ni få gåvor, belöningar och stora hedersbetygelser av mig. Tala därför om för mig vad jag har drömt och vad det betyder.« 
DAN.2.7	Än en gång sade de: »Konung, vill du säga dina tjänare vad du har drömt, så skall vi tyda din dröm.« 
DAN.2.8	Kungen svarade: »Jag förstår nog att ni vill vinna tid, nu när ni ser att mitt beslut står fast 
DAN.2.9	och att domen över er bara kan bli en, om ni inte säger mig drömmen. Ni har kommit överens om att vilseleda mig med era lögner, i hopp om att läget skall förändras. Nej, säg mig nu vad jag har drömt, så förstår jag att ni också kan säga vad det betyder.« 
DAN.2.10	Då svarade stjärntydarna: »Ingen människa på jorden kan uppfylla konungens önskan. Aldrig har en konung, hur stor och mäktig han än må ha varit, begärt något liknande av en spåman, besvärjare eller stjärntydare. 
DAN.2.11	Det som du begär är så svårt att ingen kan utföra det, ingen utom gudarna, och de bor inte bland de dödliga.« 
DAN.2.12	Nu blev kungen utom sig av raseri och befallde att alla de visa i Babylon skulle avrättas.
DAN.2.13	Sedan befallningen hade utgått att de visa skulle dödas sökte man också efter Daniel och hans kamrater för att döda dem. 
DAN.2.14	Då vände sig Daniel med kloka och välvalda ord till chefen för den kungliga livvakten, Arjok, som var på väg att döda de visa i Babylon. 
DAN.2.15	Han frågade Arjok, befälhavaren, varför kungen hade gett en så sträng befallning, och Arjok förklarade saken för Daniel. 
DAN.2.16	Då fick Daniel företräde för kungen och bad att få tid på sig, så skulle han tyda kungens dröm. 
DAN.2.17	Sedan gick han hem och berättade för sina kamrater Hananja, Mishael och Asarja vad som hade hänt. 
DAN.2.18	Och han uppmanade dem att bönfalla himlens Gud att visa barmhärtighet och låta dem veta hemligheten, så att inte han och hans kamrater och alla andra visa i Babylon skulle mista livet. 
DAN.2.19	Då uppenbarades hemligheten för Daniel i en syn om natten, och han prisade himlens Gud. 
DAN.2.20	Daniel sade:
DAN.2.20	Välsignat är Guds namn från evighet till evighet:
DAN.2.20	visheten och kraften är hans.
DAN.2.21	Han låter år och tider skifta,
DAN.2.21	han avsätter kungar och tillsätter kungar,
DAN.2.21	han ger de visa deras vishet, de kloka deras förstånd.
DAN.2.22	Han uppenbarar det djupt fördolda,
DAN.2.22	han vet vad som finns i mörkret,
DAN.2.22	hos honom bor ljuset.
DAN.2.23	Mina fäders Gud, dig tackar och prisar jag,
DAN.2.23	du har gett mig visheten och kraften.
DAN.2.23	Nu har du låtit mig veta
DAN.2.23	det som vi bad dig om.
DAN.2.23	Svaret på kungens fråga
DAN.2.23	har du kungjort för oss.
DAN.2.24	Daniel sökte nu upp Arjok, som hade kungens uppdrag att avrätta de visa i Babylon, och sade till honom: »Döda inte de visa i Babylon! För mig till kungen, så skall jag tyda hans dröm.« 
DAN.2.25	Arjok skyndade sig att föra Daniel till kungen och sade: »Bland dem som förts hit från Juda har jag funnit en man som kan ge dig tydningen.« 
DAN.2.26	Kungen frågade då Daniel, som fått namnet Belteshassar: »Kan du verkligen berätta för mig vad jag såg i drömmen och vad det betyder?« 
DAN.2.27	Daniel svarade: »Konung, den hemlighet som du frågar efter kan inte de visa, besvärjarna, spåmännen eller teckentydarna avslöja för dig. 
DAN.2.28	Men det finns en Gud i himlen som uppenbarar hemligheter, och han har låtit kung Nebukadnessar veta vad som skall ske i kommande dagar. Detta är den dröm du hade och de syner du såg på din bädd:
DAN.2.29	Konung, då du låg på din bädd kom dina tankar att kretsa kring vad som skall ske i framtiden. Och han som uppenbarar hemligheter lät dig veta vad som kommer att hända. 
DAN.2.30	Denna hemlighet har uppenbarats för mig, inte därför att jag är visare än andra varelser utan för att du skall få veta vad drömmen betyder och förstå dina innersta tankar.
DAN.2.31	Konung, du såg i din syn en väldig staty. Den stod där framför dig, mäktig och starkt glänsande, en förfärande anblick. 
DAN.2.32	Huvudet på statyn var av rent guld, bröstet och armarna av silver, buken och höfterna av koppar, 
DAN.2.33	benen av järn, fötterna delvis av järn, delvis av lera.
DAN.2.34	Medan du såg på den rycktes en sten loss, utan att någon hand rörde vid den, och träffade statyns fötter av järn och lera och krossade dem. 
DAN.2.35	Då krossades alltsammans, järn, lera, koppar, silver och guld. Det spreds som agnar från tröskplatserna om sommaren, fördes bort av vinden och stod ingenstans att finna. Men stenen som hade träffat statyn blev till ett stort berg, som uppfyllde hela jorden. 
DAN.2.36	Detta var drömmen. Nu vill vi tyda den för konungen.
DAN.2.37	Du, konung, konungarnas konung, åt vilken himlens Gud har givit riket och makten, styrkan och äran 
DAN.2.38	och i vars hand han har lagt alla varelser: människorna, djuren på marken och fåglarna under himlen, var de än vistas, och som han har satt till herre över dem alla — du är det gyllene huvudet. 
DAN.2.39	Efter dig uppstår ett annat rike, ringare än ditt, och sedan ett tredje rike av koppar, vars makt omfattar hela jorden. 
DAN.2.40	Det fjärde riket skall vara starkt som järn: liksom järnet krossar och slår sönder allt skall det riket krossa och bryta sönder alla de andra. 
DAN.2.41	Fötterna som du såg, delvis av krukmakarlera, delvis av järn, betecknar ett söndrat rike, med bara något av järnets fasthet; du såg ju att järnet var blandat med lera.
DAN.2.42	Tårna, delvis av järn och delvis av lera, betecknar ett rike som är både starkt och svagt. 
DAN.2.43	Att järnet du såg var blandat med lera, det innebär att man trots blodsband inte kan hålla samman — liksom järn aldrig kan blanda sig med lera. 
DAN.2.44	Under dessa kungars tid skall himlens Gud låta ett rike uppstå som aldrig någonsin skall gå under. Inget annat folk skall få makten över detta rike. Det skall krossa och tillintetgöra alla de andra rikena, men självt skall det bestå för evigt; 
DAN.2.45	du såg ju att en sten rycktes loss från berget, utan att någon hand rörde vid den, och krossade järn, koppar, lera, silver och guld. Konung, det är en stor Gud som har låtit dig veta vad som skall ske i framtiden. Drömmen är sann och tydningen tillförlitlig.«
DAN.2.46	Då föll kung Nebukadnessar ner med ansiktet mot marken i tillbedjan inför Daniel och befallde att man skulle frambära offer och rökelse åt honom. 
DAN.2.47	Och kungen sade till Daniel: »Er gud är sannerligen en gud över alla gudar, en herre över alla kungar och en som uppenbarar hemligheter — du har ju kunnat uppenbara denna hemlighet.« 
DAN.2.48	Så gav kungen Daniel en hög ställning och många och stora gåvor. Han gjorde honom till styresman över hela provinsen Babylon och upphöjde honom till ledare för alla de visa där. 
DAN.2.49	Men på Daniels begäran utsåg kungen Shadrak, Meshak och Aved-Nego att förvalta provinsen Babylon. Själv stannade Daniel vid kungens hov.
DAN.3.1	Kung Nebukadnessar lät göra en staty av guld, trettio meter hög och tre meter bred, och den reste han på Duraslätten i provinsen Babylon. 
DAN.3.2	Han sände sedan en kallelse till satraperna, guvernörerna och ståthållarna, till rådgivarna, skattmästarna, domarna, uppsyningsmännen och alla andra makthavare i provinserna att komma till invigningen av den staty som han låtit resa. 
DAN.3.3	Då samlades satraperna, guvernörerna och ståthållarna, rådgivarna, skattmästarna, domarna, uppsyningsmännen och alla andra makthavare i provinserna för att inviga statyn. När de nu stod framför statyn som Nebukadnessar hade rest 
DAN.3.4	ropade en härold med hög röst: »Detta är befallningen till alla folk, nationer och språk: 
DAN.3.5	i samma stund som ni hör ljudet av horn, pipa, cittra, luta, psaltare, säckpipa och andra instrument skall ni falla ner och tillbe den gyllene staty som kung Nebukadnessar har rest. 
DAN.3.6	Den som inte faller ner och tillber kommer genast att kastas i en brinnande ugn.« 
DAN.3.7	Och så snart de hörde ljudet av horn, pipa, cittra, luta, psaltare, säckpipa och andra instrument, föll alla ner, alla folk, nationer och språk, och tillbad den gyllene staty som kung Nebukadnessar hade rest.
DAN.3.8	Då trädde några stjärntydare fram och anklagade judarna. 
DAN.3.9	De sade till kung Nebukadnessar: »Konung, må du länge leva! 
DAN.3.10	Du har utfärdat befallningen att var och en som hör ljudet av horn, pipa, cittra, luta, psaltare, säckpipa och andra instrument skall falla ner och tillbe den gyllene statyn 
DAN.3.11	och att den som inte faller ner och tillber skall kastas i en brinnande ugn. 
DAN.3.12	Nu finns det några judiska män som du har gett uppdraget att förvalta provinsen Babylon: Shadrak, Meshak och Aved-Nego. Dessa män bryr sig inte om din befallning, de dyrkar inte dina gudar och tillber inte den gyllene staty som du har rest.« 
DAN.3.13	Nebukadnessar blev rasande och befallde att man skulle hämta Shadrak, Meshak och Aved-Nego. Och männen fördes fram inför kungen. 
DAN.3.14	Nebukadnessar frågade dem: »Shadrak, Meshak och Aved-Nego, är det sant att ni inte dyrkar mina gudar och inte tillber den gyllene staty som jag har rest? 
DAN.3.15	Alltså, är ni beredda att i samma stund som ni hör ljudet av horn, pipa, cittra, luta, psaltare, säckpipa och andra instrument falla ner och tillbe den staty som jag har låtit göra? Om ni vägrar att tillbe kommer ni genast att kastas i en brinnande ugn. Vilken gud kan då rädda er ur mitt våld?« 
DAN.3.16	Shadrak, Meshak och Aved-Nego sade till kung Nebukadnessar: »Vi behöver inte ge dig något svar. 
DAN.3.17	Om den Gud som vi dyrkar kan rädda oss ur den brinnande ugnen och ur ditt våld, konung, så räddar han oss. 
DAN.3.18	Om inte, skall du veta att vi ändå aldrig kommer att dyrka dina gudar eller tillbe den gyllene staty som du har rest.« 
DAN.3.19	Då blev Nebukadnessar ursinnig på Shadrak, Meshak och Aved-Nego, och hans ansikte förvreds av raseri. Han gav order om att ugnen skulle göras sju gånger hetare än vanligt, 
DAN.3.20	och han befallde några kraftiga soldater att binda Shadrak, Meshak och Aved-Nego och kasta dem i den brinnande ugnen. 
DAN.3.21	De bands och kastades i den brinnande ugnen med mantlar, byxor, mössor och övriga kläder på sig. 
DAN.3.22	Eftersom kungen hade gett denna stränga befallning och ugnen hade blivit så fruktansvärt het, dödade lågorna de män som förde upp Shadrak, Meshak och Aved-Nego. 
DAN.3.23	De tre männen Shadrak, Meshak och Aved-Nego föll bundna ner i den brinnande ugnen.
DAN.3.24	Plötsligt reste sig kung Nebukadnessar alldeles bestört och frågade sina rådgivare: »Var det inte tre män vi kastade bundna i elden?« — »Jovisst, konung«, fick han till svar. 
DAN.3.25	»Men nu«, sade han, »ser jag fyra män fritt gå omkring mitt i elden, helt oskadda, och den fjärde liknar ett gudaväsen.« 
DAN.3.26	Så gick Nebukadnessar fram till öppningen på den brinnande ugnen och sade: »Shadrak, Meshak och Aved-Nego, ni som tjänar den högste Guden, kom ut!« Då steg Shadrak, Meshak och Aved-Nego ut ur elden. 
DAN.3.27	Och satraperna, guvernörerna, ståthållarna och kungens rådgivare flockades kring männen och fick se att elden inte hade haft någon makt över deras kroppar: deras hår hade inte blivit avsvett, deras mantlar hade inte tagit skada och ingen brandlukt kunde kännas. 
DAN.3.28	Då utbrast Nebukadnessar: »Välsignad är Shadraks, Meshaks och Aved-Negos Gud, han som har sänt sin ängel och räddat sina tjänare! De satte sin lit till honom, trotsade kungens befallning och vågade sina liv hellre än att dyrka eller tillbe någon annan gud än sin egen. 
DAN.3.29	Jag utfärdar nu den befallningen att var och en, oavsett folk, nation och språk, som smädar Shadraks, Meshaks och Aved-Negos Gud, han skall huggas i stycken och hans hus skall bli en avskrädeshög. Ty det finns ingen annan gud som kan ge en sådan räddning.« 
DAN.3.30	Sedan gav kungen Shadrak, Meshak och Aved-Nego höga ämbeten i provinsen Babylon.
DAN.3.31	Budskap från kung Nebukadnessar till alla folk, nationer och språk i hela världen: Fred och välgång! 
DAN.3.32	Jag har funnit för gott att kungöra de tecken och de under som den högste Guden har låtit mig se.
DAN.3.33	Väldiga är hans tecken,
DAN.3.33	mäktiga hans under!
DAN.3.33	Hans rike är ett evigt rike,
DAN.3.33	hans välde varar från släkte till släkte.
DAN.4.1	Jag, Nebukadnessar, var hemma i mitt palats, utan bekymmer och väl till freds. 
DAN.4.2	Då hade jag en dröm som gjorde mig förskräckt; drömbilder och syner skrämde mig där jag låg på min bädd. 
DAN.4.3	Jag gav befallning om att alla de visa i Babylon skulle föras till mig för att tyda drömmen, 
DAN.4.4	och då kom spåmännen, besvärjarna, stjärntydarna och teckentydarna. Men fast jag berättade drömmen för dem kunde de inte säga mig vad den betydde. 
DAN.4.5	Sist kom Daniel in till mig, han som heter Belteshassar efter namnet på min gud och som är fylld av heliga gudars ande. Även för honom berättade jag drömmen: 
DAN.4.6	»Belteshassar, min främste spåman, jag vet att i dig bor heliga gudars ande och att ingen hemlighet är för svår för dig — hör här vad jag såg i min dröm och säg vad det betyder.
DAN.4.7	Där jag låg på min bädd såg jag ett träd mitt på jorden, och det var mycket högt. 
DAN.4.8	Trädet växte sig stort och väldigt och nådde ända upp till himlen, så att det syntes till världens ände. 
DAN.4.9	Det hade ett praktfullt lövverk och bar så mycket frukt att det gav föda åt alla. Markens djur fann skugga under det, himlens fåglar byggde bo på dess grenar, och alla varelser hämtade sin näring därifrån. 
DAN.4.10	Där jag låg på min bädd såg jag i mina syner en helig väktare komma ner från himlen, 
DAN.4.11	och han ropade med hög röst: Hugg ner trädet och skär av grenarna, riv undan lövverket och kasta bort frukten, så att djuren flyr bort ur trädets skugga och fåglarna från dess grenar! 
DAN.4.12	Men lämna stubben kvar, med en kedja av järn och koppar, i gräset på marken. Han skall fuktas av himlens dagg och dela djurens lott bland det som växer på jorden. 
DAN.4.13	Han skall förvandlas: han skall få ett djurs sinne i stället för en människas, och så skall sju tider förgå. 
DAN.4.14	Denna dom är avkunnad av väktarna och detta rådslut uttalat av de heliga, för att de som lever skall inse att den Högste råder över människors riken och att han ger dem åt vem han vill och upphöjer den ringaste bland människor till härskare.
DAN.4.15	Denna dröm hade jag, kung Nebukadnessar. Säg mig nu, Belteshassar, vad den betyder! Ingen av de visa i mitt rike kan ge mig tydningen, men du kan, eftersom du är fylld av heliga gudars ande.«
DAN.4.16	Daniel, som kallades Belteshassar, stod då ett ögonblick gripen av förvirring och skrämd av sina tankar. Men kungen sade: »Belteshassar, låt inte drömmen och uttydningen skrämma dig.« Belteshassar svarade: »Herre, om drömmen ändå hade gällt dina motståndare och uttydningen dina fiender! 
DAN.4.17	Det träd som du såg växa sig stort och väldigt och nå ända upp till himlen, så att det var synligt över hela världen, 
DAN.4.18	och som hade ett praktfullt lövverk och bar mycket frukt, så att det hade föda åt alla, och under vilket markens djur bodde och på vars grenar himlens fåglar byggde bo — 
DAN.4.19	det är du, konung, du som har vuxit dig stor och väldig, vars storhet har tilltagit och nått ända upp till himlen och vars välde sträcker sig till världens ände. 
DAN.4.20	Att du såg en helig väktare som kom ner från himlen och sade: Hugg ner trädet och förstör det, men lämna stubben kvar, med en kedja av järn och koppar, i gräset på marken, så att han fuktas av himlens dagg och får dela lott med markens djur, till dess att sju tider förgått — 
DAN.4.21	konung, det skall tydas så, och det är den Högstes beslut som har drabbat min herre och konung: 
DAN.4.22	Du kommer att fördrivas ur människors krets, och du skall bo bland markens djur, få gräs att äta som oxarna och fuktas av himlens dagg; så skall sju tider förgå, till dess du inser att den Högste råder över människors riken och att han ger dem åt vem han vill. 
DAN.4.23	Befallningen att stubben skulle lämnas kvar betyder att du får behålla ditt rike när du inser att det är himlen som har makten. 
DAN.4.24	Konung, följ mitt råd: utplåna din synd genom att göra gott och din skuld genom barmhärtighet mot de fattiga, så kan din lycka bestå.«
DAN.4.25	Allt detta drabbade kung Nebukadnessar. 
DAN.4.26	Tolv månader senare, då kungen en gång gick omkring på taket till sitt palats i Babylon, 
DAN.4.27	utbrast han: »Detta är det stora Babylon, som jag själv har byggt till en kunglig huvudstad med min egen kraft, till min egen ära!« 
DAN.4.28	Medan orden ännu var på kungens läppar kom en röst från himlen: »Konung Nebukadnessar, du skall veta: ditt rike har tagits ifrån dig! 
DAN.4.29	Du kommer att fördrivas ur människors krets, och du skall bo bland markens djur och få gräs att äta som oxarna; så skall sju tider förgå, till dess du inser att den Högste råder över människors riken och att han ger dem åt vem han vill.« 
DAN.4.30	I samma ögonblick gick orden i uppfyllelse: Nebukadnessar fördrevs ur människors krets, han åt gräs som oxarna och hans kropp fuktades av himlens dagg, tills håret var som örnens fjädrar och naglarna som fågelklor.
DAN.4.31	Men när den fastställda tiden hade gått såg jag, Nebukadnessar, upp mot himlen och fick mitt förstånd tillbaka; då prisade jag den Högste, jag lovade och ärade honom som lever i evighet.
DAN.4.31	Hans välde är ett evigt välde,
DAN.4.31	hans rike varar från släkte till släkte.
DAN.4.32	Alla på jorden är att räkna för intet,
DAN.4.32	och han gör som han vill med himlens här.
DAN.4.32	Ingen kan hindra honom
DAN.4.32	och fråga: Vad är det du gör?
DAN.4.33	I samma stund som jag fick mitt förstånd tillbaka återfick jag också min härlighet och glans, till ära för mitt rike. Mina rådgivare och mina stormän uppsökte mig, och jag blev åter insatt som kung i mitt rike och blev ännu mäktigare än förut. 
DAN.4.34	Nu vill jag, Nebukadnessar, prisa, upphöja och förhärliga himlens konung, ty allt han gör är rätt och rättvist, och de högmodiga har han makt att kväsa.
DAN.5.1	Kung Belshassar gav ett stort gästabud för sina tusen stormän och drack vin med dem. 
DAN.5.2	Under dryckeslaget befallde Belshassar att man skulle hämta de kärl av guld och silver som hans far Nebukadnessar hade fört bort från templet i Jerusalem; han själv och hans stormän, hans gemåler och konkubiner skulle dricka ur dem. 
DAN.5.3	Då hämtade man guldkärlen och silverkärlen som förts bort från templet i Jerusalem, och kungen och hans stormän, gemåler och konkubiner drack ur dem, 
DAN.5.4	och medan de drack vinet prisade de sina gudar av guld och silver, koppar och järn, trä och sten.
DAN.5.5	Plötsligt syntes fingrarna av en människohand som skrev på kungapalatsets vitkalkade vägg, invid lampstället. Kungen följde med blicken handen som skrev; 
DAN.5.6	han bleknade, fylld av onda aningar, han miste all kraft och benen skakade. 
DAN.5.7	Han ropade att man skulle hämta in besvärjarna, stjärntydarna och teckentydarna. Och kungen sade till de visa i Babylon: »Den som kan läsa denna skrift och tyda den för mig skall kläs i purpur, få en gyllene kedja om halsen och bli den tredje i riket.« 
DAN.5.8	Så kom kungens alla visa dit, men de kunde inte läsa skriften och inte tyda den för honom. 
DAN.5.9	Då stod kung Belshassar där skräckslagen och blek, och hans stormän var förvirrade.
DAN.5.10	Änkedrottningen, som hade hört kungen och stormännen, trädde in i festsalen. Hon sade: »Konung, må du länge leva! Du behöver inte vara så förskräckt och blek. 
DAN.5.11	Det finns i ditt rike en man som har heliga gudars ande i sig; på din fars tid gav han prov på djup insikt och en vishet lik gudarnas. Din far, kung Nebukadnessar, gjorde honom till ledare för spåmännen, besvärjarna, stjärntydarna och teckentydarna, 
DAN.5.12	eftersom denne Daniel, som kungen gav namnet Belteshassar, var känd som en man med utomordentlig begåvning, mångsidiga kunskaper och förmåga att förklara drömmar, tyda gåtor och lösa svåra problem. Honom bör du tillkalla nu: han kommer att ge dig uttydningen!«
DAN.5.13	Daniel hämtades till kungen, och denne sade: »Du är alltså Daniel, en av de fångna judarna som min far kungen lät föra bort från Juda? 
DAN.5.14	Jag har hört sägas att du har gudomlig ande i dig och har gett prov på djupa insikter och stor vishet. 
DAN.5.15	Nu har jag de visa och besvärjarna här hos mig för att läsa denna skrift och tyda den, men de kan inte ge mig någon förklaring. 
DAN.5.16	Jag har hört att du kan ge tydningar och lösa svåra problem. Om du nu kan läsa skriften och säga mig vad den betyder skall du kläs i purpur, få en gyllene kedja om halsen och bli den tredje i riket.«
DAN.5.17	Då svarade Daniel: »Behåll dina gåvor, belöningar kan du ge åt andra. Men skriften skall jag läsa och uttydningen skall jag ge dig. 
DAN.5.18	Konung, den högste Guden gav din far Nebukadnessar riket och storheten, äran och härligheten. 
DAN.5.19	Så väldig blev den storhet han fick att människor av alla folk, nationer och språk skälvde av fruktan inför honom: vem han ville lät han döda och vem han ville lät han leva, vem han ville upphöjde han och vem han ville förnedrade han. 
DAN.5.20	Men när han blev övermodig, styvnackad och förmäten störtades han från kungatronen och berövades sin ära. 
DAN.5.21	Han fördrevs ur människors krets, han förvandlades och blev som ett djur: han bodde bland vildåsnorna och levde av gräs som oxarna och hans kropp fuktades av himlens dagg, till dess han insåg att den högste Guden råder över människors riken och sätter vem han vill att härska över dem. 
DAN.5.22	Men du, Belshassar, som är hans son, du har inte blivit ödmjuk, fast du vet allt detta. 
DAN.5.23	Du har satt dig upp mot himlens herre, och du har låtit hämta kärlen från hans tempel. Du själv och dina stormän, dina gemåler och konkubiner har druckit vin ur dem och prisat era gudar av silver och guld, av koppar och järn, av trä och sten — gudar som ingenting ser och ingenting hör och ingenting förstår. Men du har inte ärat den Gud som har ditt liv och ditt öde i sin makt. 
DAN.5.24	Det var han som sände denna hand och lät den skriva denna skrift. 
DAN.5.25	Skriften lyder: 
DAN.5.26	Och så skall orden tydas: 
DAN.5.27	 — du är vägd på en våg och befunnen för lätt. 
DAN.5.28	 — ditt rike har delats och givits åt meder och perser.«
DAN.5.29	Då befallde Belshassar att Daniel skulle kläs i purpur, få en gyllene kedja om halsen och utropas till den tredje i riket. 
DAN.5.30	Samma natt mördades Belshassar, kaldeernas kung, 
DAN.5.31	och medern Dareios övertog riket, sextiotvå år gammal.
DAN.6.1	Dareios hade beslutat att förordna 120 satraper, fördelade över hela riket. 
DAN.6.2	De skulle ha tre ministrar över sig, bland dem Daniel, för vilka satraperna skulle avlägga räkenskap så att kungen inte led någon förlust. 
DAN.6.3	Daniel med sin rika begåvning överglänste både ministrar och satraper, och kungen planerade att sätta honom i spetsen för hela riket. 
DAN.6.4	Då försökte ministrarna och satraperna finna något ämbetsbrott att anklaga honom för men lyckades inte: Daniel var så pålitlig att man inte kunde beslå honom med minsta fel eller oegentlighet. 
DAN.6.5	Männen sade då: »Vi kommer aldrig att hitta någon anklagelsepunkt mot denne Daniel — om vi nu inte kan komma på något som rör hans religion.«
DAN.6.6	Alltså begav sig ministrarna och satraperna i samlad trupp till kungen och sade till honom: »Konung Dareios, må du länge leva! 
DAN.6.7	Rikets alla ministrar, guvernörer, satraper, rådgivare och ståthållare har rådslagit och kommit överens om att en kunglig förordning bör utfärdas och följande påbud träda i kraft: Den som under de närmaste trettio dagarna ber en bön till någon gud eller människa utom till dig, konung, skall kastas i lejongropen. 
DAN.6.8	Kungör nu detta påbud, konung, och utfärda en förordning, som inte kan återkallas enligt Mediens och Persiens orubbliga lag.« 
DAN.6.9	Kung Dareios gjorde så: han utfärdade en förordning med detta påbud.
DAN.6.10	När Daniel fick veta att en sådan förordning hade utfärdats gick han hem. Fönstren på övervåningen vette mot Jerusalem, och där föll han tre gånger om dagen på knä och bad och tackade sin Gud, som han alltid hade gjort.
DAN.6.11	Männen begav sig gemensamt dit och fann Daniel i färd med att be och att åkalla sin Gud. 
DAN.6.12	De gick då till kungen och sade, med hänvisning till den kungliga förordningen: »Har du inte utfärdat ett påbud att den som under de närmaste trettio dagarna ber till någon gud eller människa utom till dig, konung, skall kastas i lejongropen?« Kungen svarade: »Det står fast, enligt Mediens och Persiens orubbliga lag.« 
DAN.6.13	Då berättade de för kungen: »Daniel, en av de fångna judarna, bryr sig varken om dig eller om det påbud som du har utfärdat utan förrättar sin bön tre gånger om dagen.« 
DAN.6.14	När kungen fick höra detta gjorde det honom mycket ont, och han föresatte sig att rädda Daniel; ända till solnedgången försökte han finna en utväg att hjälpa honom. 
DAN.6.15	Då gick männen än en gång gemensamt till kungen och sade: »Konung, betänk att enligt medisk och persisk lag är alla påbud och förordningar som kungen utfärdar oåterkalleliga.« 
DAN.6.16	På kungens befallning hämtades nu Daniel och kastades i lejongropen. Kungen sade till honom: »Den gud som du ständigt dyrkar må rädda dig!« 
DAN.6.17	Sedan drog man fram en sten och lade den över gropens öppning, och kungen förseglade den med sitt eget och sina stormäns sigill, så att ingenting skulle kunna ändras i Daniels sak.
DAN.6.18	Kungen gick tillbaka till sitt palats. Han fastade hela natten, ville inte ha någon kvinna och låg sömnlös. 
DAN.6.19	Tidigt i gryningen steg han upp och skyndade sig till lejongropen. 
DAN.6.20	Då han närmade sig gropen ropade han på Daniel med ängslan i rösten: »Daniel, du den levande Gudens tjänare! Har den gud som du ständigt dyrkar kunnat rädda dig från lejonen?« 
DAN.6.21	Då hörde kungen Daniels röst: »Konung, må du länge leva! 
DAN.6.22	Min Gud har sänt sin ängel. Han stängde till gapet på lejonen och de gjorde mig ingen skada. Jag har befunnits vara oskyldig inför Gud, och jag har inte heller gjort något ont mot dig, konung.« 
DAN.6.23	Kungen blev mycket glad och befallde att Daniel skulle hämtas upp ur gropen. När han hade kommit upp kunde man inte upptäcka någon skada på honom: han hade litat på sin Gud. 
DAN.6.24	På kungens order lät man sedan hämta de män som hade angett Daniel och kastade dem med barn och hustrur i lejongropen. Innan de hade nått gropens botten störtade sig lejonen över dem och slet dem i stycken.
DAN.6.25	Kung Dareios utfärdade en skrivelse ställd till alla folk, nationer och språk i hela världen: »Fred och välgång! 
DAN.6.26	Jag befaller att Daniels gud skall vördas och fruktas så långt som mitt välde når:
DAN.6.26	Han är den levande Guden,
DAN.6.26	han som evigt förblir.
DAN.6.26	Hans rike går aldrig under.
DAN.6.26	Hans makt har inget slut.
DAN.6.27	Han räddar och befriar,
DAN.6.27	han gör tecken och under
DAN.6.27	i himlen och på jorden:
DAN.6.27	Daniel har han räddat från lejonen.«
DAN.6.28	Daniel hade stor framgång under hela Dareios regering, liksom under persern Kyros.
DAN.7.1	Under Belshassars första år som kung i Babylonien hade Daniel en dröm, och han såg syner där han låg på sin bädd. Drömmen skrev han senare ner. Här börjar hans skildring.
DAN.7.2	I en syn om natten såg jag, Daniel, hur himlens fyra vindar rörde upp det väldiga havet. 
DAN.7.3	Och fyra stora djur steg upp ur havet, alla olika. 
DAN.7.4	Det första var som ett lejon men hade örnvingar. Medan jag betraktade det slets vingarna av, och djuret restes upp från marken, ställdes på två ben som en människa och fick en människas förstånd. 
DAN.7.5	Jag såg ett djur till, det andra. Det var likt en björn och reste sig till hälften; det hade tre revben i gapet, mellan tänderna, och man manade på det: »Upp nu och sluka mycket kött!« 
DAN.7.6	Sedan såg jag ännu ett djur. Det var som en leopard, och det hade fyra fågelvingar på ryggen; det hade fyra huvuden och gavs makt att härska. 
DAN.7.7	I synerna om natten såg jag därefter ett fjärde djur. Det var fruktansvärt, skräckinjagande och omåttligt starkt. Det hade stora tänder av järn. Det slukade och krossade, och allt som blev kvar trampade det under fötterna. Det liknade inte de andra djuren, och det hade tio horn. 
DAN.7.8	Medan jag betraktade hornen sköt det mellan dem upp ett litet horn, som fick tre av de ursprungliga hornen att lossna. Det hade ögon som en människa och en mun som talade stora ord.
DAN.7.9	Sedan såg jag tronstolar sättas fram och en uråldrig man slå sig ner. Hans kläder var snövita, och håret på hans huvud var som ren ull. Hans tron var eldslågor och hjulen därunder flammande eld. 
DAN.7.10	En ström av eld flöt fram från platsen där han satt. Tusen och åter tusen betjänade honom, tiotusen och åter tiotusen stod där inför honom. Så tog domare plats och böcker öppnades. 
DAN.7.11	Jag såg sedan hur djuret blev dödat på grund av de stora ord som hornet talade; kroppen brändes upp och förintades. 
DAN.7.12	Och de andra djuren berövades sin makt men fick fortsätta att leva intill fastställd tid och stund.
DAN.7.13	Jag såg vidare i synerna om natten hur en som liknade en människa kom med himlens skyar; han nalkades den uråldrige och fördes fram inför honom. 
DAN.7.14	Åt honom gavs makt, ära och herravälde, så att människor av alla folk, nationer och språk skulle tjäna honom. Hans välde är evigt, det skall aldrig upphöra, och hans rike skall aldrig gå under. 
DAN.7.15	Jag, Daniel, blev skakad i djupet av min själ och skrämd av synerna jag såg. 
DAN.7.16	Jag gick då fram till en av dem som stod där och bad att få klarhet om allt detta, och han svarade mig och förklarade vad det betydde: 
DAN.7.17	»Dessa stora djur, fyra till antalet, betecknar fyra kungar som träder fram på jorden. 
DAN.7.18	Därefter skall den Högstes heliga få riket och besitta det för evigt, ja, i evigheters evigheter.« 
DAN.7.19	Jag ville sedan få klarhet om det fjärde djuret, det som var olikt alla de andra, övermåttan skräckinjagande, med tänder av järn och klor av koppar, det som slukade och krossade och trampade under fötterna allt som blev kvar. 
DAN.7.20	Och jag ville få klarhet om de tio horn som det hade på huvudet och om det nya horn som sköt upp och gjorde att tre föll av — hornet med ögon och en mun som talade stora ord, det som också såg större ut än de övriga. 
DAN.7.21	Jag fick se hur det hornet förde krig mot de heliga och underkuvade dem, 
DAN.7.22	ända till dess att den uråldrige kom och ett domslut gav den Högstes heliga deras rätt och stunden kom då de heliga tog riket i besittning. 
DAN.7.23	Han fortsatte: »Det fjärde djuret betecknar ett fjärde rike som kommer på jorden, ett som skiljer sig från alla andra riken; det skall sluka hela världen, förtrampa den och krossa den. 
DAN.7.24	De tio hornen innebär att tio kungar som härstammar från detta rike skall träda fram och efter dem ytterligare en, en som är olik de andra och bringar tre kungar på fall. 
DAN.7.25	Han skall höja sin röst mot den Högste, fara hårt fram mot den Högstes heliga och vilja ändra på högtider och lagar, och de heliga skall vara utlämnade åt honom under en tid och två tider och en halv tid. 
DAN.7.26	Sedan kommer domstolen samman och tar ifrån honom väldet så att det ödeläggs och går under för alltid. 
DAN.7.27	Och herradömet, väldet och storheten hos rikena under himlen skall ges åt det folk som är den Högstes heliga. Deras rike skall vara ett evigt rike, som alla välden kommer att tjäna och lyda.«
DAN.7.28	Här slutar denna skildring. Jag, Daniel, uppfylldes av skrämmande tankar, och jag bleknade. Men allt detta behöll jag för mig själv.
DAN.8.1	Under kung Belshassars tredje regeringsår hade jag, Daniel, en syn som följde på den jag tidigare haft. 
DAN.8.2	I denna syn — jag var då i den befästa staden Susa i provinsen Elam — i denna syn stod jag vid Ulajfloden.
DAN.8.3	Jag fick se en bagge som stod vid floden. Den hade två horn. Båda var långa, men det ena var längre än det andra och hade växt fram senare. 
DAN.8.4	Jag såg baggen stånga mot väster, mot norr och mot söder. Inget djur kunde stå emot den och ingen kunde rädda något ur dess våld: den gjorde vad den ville och fick stor makt. 
DAN.8.5	Då såg jag en bock komma västerifrån och fara över hela jorden utan att vidröra marken. Den hade ett mäktigt horn i pannan. 
DAN.8.6	Bocken nådde fram till baggen med de två hornen — den som jag sett stå vid floden — och störtade mot den med ursinnig kraft. 
DAN.8.7	Jag såg bocken komma alldeles inpå baggen och uppretad stöta till den, så att de två hornen bröts av, utan att baggen förmådde stå emot. Den vräkte baggen till marken och trampade på den, och ingen kunde rädda baggen ur dess våld. 
DAN.8.8	Bocken fick en väldig makt, men när den var som starkast bröts det stora hornet av, och fyra mäktiga horn sköt upp i dess ställe, mot himlens fyra väderstreck. 
DAN.8.9	Från ett av hornen sköt ett annat horn ut, ett helt litet, som därpå växte sig mycket stort, mot söder, mot öster och mot det härliga landet. 
DAN.8.10	Det växte ända upp till himlens här och kastade några ur hären och några av stjärnorna ner till jorden och trampade på dem. 
DAN.8.11	Ja, han växte ända upp till härens furste, berövade honom det dagliga offret och vanhelgade tempelplatsen. 
DAN.8.12	Mot det dagliga offret skedde ett övergrepp: en truppstyrka sattes in, som slog sanningen till marken och hade framgång i vad den gjorde. 
DAN.8.13	Då hörde jag en helig ängel tala, och en annan av de heliga sade till denne som talade: »Hur lång tid avser synen med det dagliga offret, den vanhelgande överträdelsen och templet och härligheten som blir utlämnade till att förtrampas?« 
DAN.8.14	Denne svarade honom: »Efter 2 300 kvällar och morgnar kommer templet att få sin upprättelse.«
DAN.8.15	När jag, Daniel, hade sett denna syn och sökte förstå den stod det framför mig en som liknade en man, 
DAN.8.16	och jag hörde en människoröst mitt över Ulaj ropa ut orden: »Gabriel, förklara synen för honom!« 
DAN.8.17	Då kom han fram till mig där jag stod, och jag blev förskräckt och föll ner med ansiktet mot marken. Han sade till mig: »Människa! Du skall veta att synen avser den sista tiden.« 
DAN.8.18	Medan han talade med mig låg jag i vanmakt med ansiktet mot marken. Men han rörde vid mig, reste mig på fötter 
DAN.8.19	och sade: »Nu låter jag dig veta vad som kommer att ske i vredens sista skede: det är om den sista tiden det handlar. 
DAN.8.20	Baggen som du såg, med de två hornen, är kungarna av Medien och Persien. 
DAN.8.21	Bocken är kungen av Grekland. Det stora hornet i pannan är den förste kungen. 
DAN.8.22	Att det bröts av och fyra andra växte upp i dess ställe betyder att fyra riken skall uppstå ur hans folk, men utan att äga hans styrka. 
DAN.8.23	Då deras herravälde tar slut — när synderna blivit fulltaliga — kommer en fräck och listig kung. 
DAN.8.24	Hans makt blir stor, han kommer att vålla oerhörd förödelse och ha framgång i vad han gör. Han skall sprida fördärv bland de mäktiga och i det heliga folket. 
DAN.8.25	På grund av sin skicklighet kommer han att ha framgång med sitt svek. Han skall ha höga tankar om sig själv och oförmärkt fördärva många och resa sig mot den högste fursten; han kommer dock att krossas, men inte av människohand. 
DAN.8.26	Synen med kvällar och morgnar — den som omtalats — är tillförlitlig. Men du skall hemlighålla vad du har sett: det gäller en avlägsen framtid.«
DAN.8.27	Själv blev jag, Daniel, sjuk i flera dagar men steg sedan upp och skötte min tjänst hos kungen. Jag var bestört över synen och förstod den inte.
DAN.9.1	Under Dareios första år — han som var son till Xerxes, var av medisk härkomst och hade blivit kung över kaldeerriket — 
DAN.9.2	under hans första regeringsår, uppmärksammade jag, Daniel, i skrifterna hur många år Jerusalem skulle ligga i ruiner enligt Herrens ord till profeten Jeremia: sjuttio år. 
DAN.9.3	Jag vände mig till Herren Gud med bön och åkallan och höll fasta i säck och aska. 
DAN.9.4	Jag bad till Herren, min Gud, och bekände:
DAN.9.4	»Ack, Herre, store och förfärande Gud, du som troget håller fast vid förbundet med dem som älskar dig och håller dina bud! 
DAN.9.5	Vi har syndat och handlat orätt, vi har dragit skuld över oss och trotsat dig, vi har vänt oss bort från dina bud och lagar. 
DAN.9.6	Vi har inte lyssnat till dina tjänare profeterna som har talat i ditt namn till våra kungar, hövdingar och fäder och till allt folket i landet. 
DAN.9.7	Du, Herre, är rättfärdig, men vi står denna dag med skam: vi män av Juda och Jerusalems invånare, alla israeliter, när och fjärran, i alla länder dit du har fördrivit dem, därför att de var trolösa mot dig. 
DAN.9.8	Herre, det är vi som står med skam, våra kungar, våra hövdingar och våra fäder, vi som har syndat mot dig. 
DAN.9.9	Herre, vår Gud, du är barmhärtig och förlåtande. Vi är upproriska mot dig, 
DAN.9.10	vi har inte lyssnat till din röst och inte handlat efter den vägledning du gav oss genom dina tjänare profeterna. 
DAN.9.11	Ja, hela Israel har överträtt din lag och avfallit och inte lyssnat till dig. Därför har vi drabbats av den förbannelse som du har svurit att sända och som står skriven i din tjänare Moses lag. Vi har syndat mot dig, 
DAN.9.12	och du har bekräftat det ord som du uttalade om oss och om de styresmän som härskat över oss. Du har låtit ett så stort elände drabba oss att något liknande det som skedde i Jerusalem aldrig har skett under himlen. 
DAN.9.13	Så som det är skrivet i Moses lag kom allt detta onda över oss, utan att vi sökte blidka dig, Herre, vår Gud. Vi upphörde inte att synda och frågade inte efter din sanning. 
DAN.9.14	Därför, Herre, höll du olyckan i beredskap och lät den drabba oss — rättfärdig är du, Herre, vår Gud, i alla dina gärningar — men vi lyssnade inte till din röst.
DAN.9.15	Herre, vår Gud, du som med din starka hand har fört ditt folk ut ur Egypten och gjort ditt namn ryktbart intill denna dag! Vi har syndat, vi har dragit skuld över oss. 
DAN.9.16	Herre, du som alltid har handlat trofast mot oss, vänd nu din glödande vrede från din stad Jerusalem, ditt heliga berg. Våra synder och våra fäders missgärningar har dragit vanära över Jerusalem och ditt folk inför alla som bor omkring oss. 
DAN.9.17	Hör, du vår Gud, din tjänares bön och åkallan, och låt för din egen skull, Herre, ditt ansikte lysa över ditt tempel som ligger ödelagt. 
DAN.9.18	Min Gud, vänd ditt öra hit och hör, öppna dina ögon och se förödelsen som drabbat oss och den stad över vilken ditt namn har utropats. Vi litar inte till vår egen rättfärdighet när vi kommer inför dig med våra böner, utan till din stora barmhärtighet. 
DAN.9.19	Herre, hör! Herre, förlåt! Herre, lyssna och grip in! För din egen skull, min Gud, dröj inte, ty över din stad och ditt folk har ditt namn utropats!«
DAN.9.20	Medan jag ännu bad och bekände min egen och mitt folk Israels synd inför Herren, min Gud, och bar fram min bön för hans heliga berg, 
DAN.9.21	ja, medan jag ännu bad min bön, kom Gabriel, som jag förut såg i min syn, mot mig i ilande flykt. Det var vid tiden för kvällsoffret. 
DAN.9.22	Han kom fram och talade till mig: »Daniel, nu har jag begett mig hit för att ge dig full insikt. 
DAN.9.23	Redan när du började din bön gavs ett svar, och jag har kommit för att meddela dig det, ty du är högt älskad. Lägg nu märke till svaret, så att du förstår synen!
DAN.9.24	För ditt folk och för din heliga stad är sjuttio veckor bestämda innan ondskan hejdas, synden stävjas och skulden sonas, innan den eviga rättfärdigheten kommer i dagen, den profetiska synen beseglas och det allra heligaste invigs. 
DAN.9.25	Detta skall du veta och besinna: från det att ordet utgick om att Jerusalem skall återställas och uppbyggas, till dess att den som är smord till furste kommer, skall det gå sju veckor. Under sextiotvå veckor blir sedan staden återuppbyggd, med gator och vallgravar. Men under en tid av vånda, 
DAN.9.26	efter de sextiotvå veckorna, kommer han som är smord att förgöras och försvinna. Både staden och helgedomen blir förstörda liksom fursten som skall komma. Slutet kommer genom en stormflod, och den fastställda ödeläggelsen fortgår ända till krigets slut. 
DAN.9.27	För en veckas tid kommer han att sluta ett starkt förbund med många. Under en halv vecka avskaffar han både slaktoffer och matoffer. På skändlighetens vingar kommer han som vanhelgar, ända till dess att det fastställda slutet drabbar honom.«
DAN.10.1	Under den persiske kungen Kyros tredje regeringsår hade Daniel — som hade fått namnet Belteshassar — en uppenbarelse som var sann och som varslade om stora vedermödor. Han begrundade den och fick insikt genom denna syn.
DAN.10.2	Vid det tillfället hade jag, Daniel, tillbringat tre hela veckor i sorg. 
DAN.10.3	Jag smakade inga läckerheter, jag åt inte kött och drack inte vin, jag smorde inte in min kropp förrän de tre veckorna hade gått till ända. 
DAN.10.4	Den tjugofjärde dagen i första månaden befann jag mig så vid stranden av den stora floden, Tigris. 
DAN.10.5	Då fick jag se en man som var klädd i linnekläder och som bar ett bälte av guld från Ufas. 
DAN.10.6	Hans kropp var som av krysolit, hans ansikte som skenet av en blixt, hans ögon var som eldslågor, hans armar och ben som blänkande koppar. Hans röst ljöd som larmet från en folkmassa. 
DAN.10.7	Det var bara jag, Daniel, som såg synen. Männen som var med mig såg den inte, men de greps av skräck och flydde undan och gömde sig. 
DAN.10.8	Så lämnades jag ensam att se denna stora syn. Mina krafter försvann, mitt ansikte blev likblekt och jag hade ingen styrka kvar. 
DAN.10.9	Då hörde jag ljudet av hans röst, och vid det ljudet föll jag ner i vanmakt med ansiktet mot marken. 
DAN.10.10	Men en hand rörde vid mig och drog upp mig på händer och knän. 
DAN.10.11	»Daniel, du högt älskade«, sade han till mig, »ge noga akt på det jag har att säga dig: Res dig upp! Nu har jag sänts till dig.« När han talade till mig reste jag mig darrande. 
DAN.10.12	Han fortsatte: »Var inte rädd, Daniel. Ända sedan den dag du började söka efter insikt och ödmjuka dig inför din Gud har dina ord blivit hörda. För dina ords skull har jag kommit. 
DAN.10.13	Perserrikets änglafurste gjorde motstånd mot mig under tjugoen dagar, men Mikael, en av de främsta änglafurstarna, kom till min hjälp, så att jag inte behövdes hos de persiska kungarna. 
DAN.10.14	Nu har jag kommit för att låta dig veta vad som skall ske ditt folk i kommande dagar. Detta är ännu en syn som gäller de dagarna.« 
DAN.10.15	Medan han talade så till mig stod jag stum, med nerböjt ansikte. 
DAN.10.16	Något som tycktes vara en människohand rörde då vid mina läppar. Jag öppnade munnen och sade till honom som stod där mitt emot mig: »Herre, synen var så plågsam att jag inte har någon styrka kvar. 
DAN.10.17	Hur skulle jag, din ödmjuke tjänare, kunna tala med en sådan som du? Mina krafter är slut och jag kan inte längre andas.« 
DAN.10.18	Han som såg ut som en människa rörde ännu en gång vid mig och gav mig styrka. 
DAN.10.19	»Var inte rädd, du högt älskade«, sade han, »allt skall gå väl. Var stark, var stark!« När han talade med mig blev jag frimodigare och sade: »Tala, herre, nu har du styrkt mig.« 
DAN.10.20	Då sade han: »Förstår du varför jag har kommit till dig? Jag måste nu återuppta striden med Persiens änglafurste, och när jag drar ut kommer Greklands änglafurste. 
DAN.10.21	Mot dessa bistår mig ingen utom er änglafurste, Mikael,
DAN.11.1	som stöder mig och ger hjälp och skydd. 
DAN.11.2	Men nu skall jag säga dig vad som är skrivet i sanningens bok.
DAN.11.2	Sedan ytterligare tre kungar innehaft makten i Persien kommer en fjärde, och han blir rikast av dem alla. Med den styrka hans rikedom skänker kommer han att uppbjuda alla krafter till kamp mot Grekland. 
DAN.11.3	Då träder det fram en stark kung som skall härska med stor makt och göra som han behagar. 
DAN.11.4	Men knappt har han framträtt förrän hans rike krossas och delas efter de fyra väderstrecken. Det skall inte tillfalla någon av hans efterkommande och inte förbli lika mäktigt som under hans välde. Det skall störtas över ända och andra skall ta det i besittning. 
DAN.11.5	Kungen i söder blir mäktig, men en av hans furstar blir ännu mäktigare och utövar sitt herravälde med stor makt. 
DAN.11.6	Efter några år inleder de förbindelser med varandra, och dottern till kungen i söder kommer till kungen i norr för att stadfästa ett fördrag. Men hon kan inte bevara sitt inflytande och ätten utslocknar: hon själv, hennes följeslagare, hennes far och hennes make kommer med tiden att bli prisgivna. 
DAN.11.7	Av samma ätt som hon kommer en efterträdare. Han skall anfalla nordkungens styrkor, bryta in i hans fästning och vinna en avgörande seger över hans folk. 
DAN.11.8	Deras gudar och deras gjutna bilder och dyrbara kärl av silver och guld skall han föra bort som byte till Egypten. Sedan skall han under några år lämna nordkungen i fred. 
DAN.11.9	Denne kommer däremot att tränga in i sydkungens rike men återvänder sedan till sitt land.
DAN.11.10	Därefter inlåter sig hans söner i strid och drar samman en väldig här. Den kommer att svepa fram som en stormflod och åter föra striden ända fram till sydkungens fästning. 
DAN.11.11	I vredesmod drar denne i strid mot nordkungen, som uppbådar en stor här, men den dukar under för sydkungens makt. 
DAN.11.12	När den hären är borta blir segraren övermodig; han fäller tiotusenden men förmår inte behålla makten. 
DAN.11.13	Kungen i norr samlar ett större uppbåd än förut, och efter några år rycker han fram med en mäktig här och stor tross. 
DAN.11.14	Samtidigt skall många sätta sig upp mot sydkungen, och några våldsmän i ditt folk skall resa sig, för att en syn skall besannas. Men de skall komma på fall. 
DAN.11.15	Så skall kungen i norr rycka fram, kasta upp en belägringsvall och inta en befäst stad. Styrkorna i söder kan inte hålla stånd mot honom, inte ens de bästa soldaterna förmår det. 
DAN.11.16	Angriparen gör vad han behagar, utan att någon kan stå emot honom. Han sätter sig fast i det härliga landet och underkuvar det. 
DAN.11.17	Hans avsikt är att lägga motståndarens hela rike under sig med våld. Han sluter ett fördrag med honom och skänker honom en ung kvinna för att bringa riket i fördärv, men förgäves, det lyckas inte. 
DAN.11.18	Då kommer han att gå mot kustländerna och inta flera av dem. Men en härskare skall göra slut på hans hån och vända det mot honom själv. 
DAN.11.19	Slutligen återvänder han till fästningarna i sitt eget land, vacklar, faller och är borta. 
DAN.11.20	I hans ställe uppträder sedan en som sänder en skatteindrivare genom det land som är rikets smycke. Men efter någon tid blir han krossad, dock varken genom vrede eller genom krig.
DAN.11.21	Därpå intas hans plats av en föraktlig människa. Han saknar kungavärdighet, han dyker upp i tysthet och tillskansar sig makten med list. 
DAN.11.22	De fientliga stridskrafterna skall han svepa undan fullständigt; till och med förbundsfursten krossas. 
DAN.11.23	Så snart någon blivit hans bundsförvant handlar han svekfullt, får övertaget och behåller det, fast hans folk är fåtaligt. 
DAN.11.24	Oförmärkt skall han tränga in i de rikaste bygderna av en provins och göra vad varken hans fäder eller förfäder har gjort; han skall fördela erövrat gods, byte och utrustning bland sina män. För en tid planerar han angrepp mot fästningar. 
DAN.11.25	Han samlar sin kraft och sitt mod till ett angrepp med stor härsmakt mot kungen i söder. Denne skall då inlåta sig i strid med en oerhört stor och slagkraftig styrka men förmår inte hålla stånd, på grund av förrädiska anslag; 
DAN.11.26	de som äter vid hans bord kommer att krossa honom. Hans här skall svepas undan och många skall stupa.
DAN.11.27	De två kungarna har onda avsikter. De skall sitta vid samma bord och ljuga för varandra, men utan att vinna något med det, ty slutet dröjer ännu, intill den bestämda tiden. 
DAN.11.28	Den ene vänder tillbaka till sitt land med stora rikedomar och med fiendskap i sinnet mot det heliga förbundet. När han satt sin vilja i verket återvänder han till sitt land. 
DAN.11.29	Vid den bestämda tiden skall han åter dra in i sydlandet, men denna gång går det inte som den förra. 
DAN.11.30	Kitteiska skepp skall komma emot honom, och han måste modlös ge vika. Då återvänder han och låter sin vrede gå ut över det heliga förbundet. Och på återvägen lyssnar han till dem som övergett detta förbund. 
DAN.11.31	Trupper som han har sänt ut kommer att gå in och kränka tempelborgen, avskaffa det dagliga offret och sätta upp den vanhelgande skändligheten. 
DAN.11.32	De som är beredda att kränka förbundet, dem lockar han till avfall med sina ränker, men de som känner Gud skall stå fasta, också i handling.
DAN.11.33	De av folket som nått insikt skall vägleda många men själva under en kort tid falla offer för svärd och eld, fångenskap och plundring. 
DAN.11.34	I sina prövningar blir de inte helt utan hjälp, men många som stöder dem skall göra det med svek i sinnet. 
DAN.11.35	Några av de insiktsfulla kommer på fall för att andra skall luttras, rensas och renas, ända till den sista tiden. Ty den utsatta tiden är ännu inte inne. 
DAN.11.36	Kungen kommer att handla som han behagar. Han skall upphöja sig själv och göra sig större än alla gudar. Han skall uttala oerhörda ord mot den högste Guden och ha framgång, tills vredens tid är ute, ty det som är beslutat måste ske. 
DAN.11.37	Han frågar inte efter sina fäders gudar eller den gud som kvinnorna älskar, han bryr sig inte om någon gud utan menar sig stå över dem alla. 
DAN.11.38	I gengäld skall han ära fästningarnas gud. En gud som var okänd för hans fäder skall han ära med guld och silver, ädelstenar och dyrbarheter. 
DAN.11.39	Han skall ta hand om de starka fästningarna i förlitan på en främmande gud. Alla som bekänner sig till honom skall han visa stor ära. Han skall ge dem myndighet över många och utdela jordlotter som belöning. 
DAN.11.40	I den sista tiden skall kungen i söder drabba samman med honom. Kungen i norr skall gå till storms mot sin fiende med vagnar, rytteri och många skepp, han skall tränga in i flera länder och svepa fram som en stormflod. 
DAN.11.41	Han skall dra in i det härliga landet, och tiotusenden skall falla. Men Edom, Moab och huvuddelen av ammoniterna skall rädda sig undan honom. 
DAN.11.42	Han skall bemäktiga sig andra länder, och inte heller Egypten kommer undan. 
DAN.11.43	Så blir han herre över skatter av guld och silver, ja, över alla Egyptens dyrbarheter. Även libyer och kushiter skall följa honom. 
DAN.11.44	Men rykten från öster och från norr skrämmer honom, och han drar ut i stor vrede för att tillintetgöra många och viga dem åt förintelse. 
DAN.11.45	Men när han har slagit upp sina kungliga tält mellan havet och den heliga härlighetens berg går han mot sin undergång, och ingen hjälper honom.
DAN.12.1	Då träder Mikael fram, den store änglafursten,
DAN.12.1	han som beskyddar ditt folk.
DAN.12.1	Det blir en tid av betryck som aldrig förr,
DAN.12.1	från det att folket föddes och intill den tiden.
DAN.12.1	Men nu skall ditt folk bli räddat,
DAN.12.1	alla som är skrivna i boken.
DAN.12.2	Många av dem som sover i mullen skall vakna,
DAN.12.2	några till evigt liv, andra till skam och evig fasa.
DAN.12.3	De som nått insikt
DAN.12.3	skall lysa som det ljusa himlavalvet,
DAN.12.3	de som fört många till rättfärdighet
DAN.12.3	skall stråla som stjärnorna,
DAN.12.3	alltid och evigt.
DAN.12.4	Men du, Daniel, skall hålla orden hemliga och försegla boken ända till den sista tiden. Många kommer att avfalla, men kunskapen skall tillta.«
DAN.12.5	Jag, Daniel, fick då se två andra män stå där, en på den ena sidan floden och en på den andra. 
DAN.12.6	En av dem sade till mannen som var klädd i linnekläder och befann sig ovanför flodens vatten: »Hur länge dröjer slutet, då dessa under sker?« 
DAN.12.7	Mannen som var klädd i linnekläder och befann sig ovanför flodens vatten lyfte sin högra hand och sin vänstra hand mot himlen, och jag hörde honom svära vid honom som evigt lever: »Ännu en tid, två tider och en halv tid dröjer det. När det heliga folkets makt är fullständigt krossad kommer allt detta att nå sin fullbordan.« 
DAN.12.8	Jag lyssnade, men jag förstod inte utan sade: »Herre, vad blir slutet på allt detta?« 
DAN.12.9	Han svarade: »Gå, Daniel. Orden hålls hemliga och förseglade intill den sista tiden. 
DAN.12.10	Många kommer att rensas, renas och luttras, medan syndarna fortsätter att synda, utan att förstå detta — men de insiktsfulla skall förstå det. 
DAN.12.11	Från den tid då det dagliga offret avskaffas och en vanhelgande skändlighet ställs upp skall det gå 1 290 dagar. 
DAN.12.12	Salig den som väntar 1 335 dagar. 
DAN.12.13	Vandra mot slutet. Du skall gå till vila och sedan stå upp och få din lott vid dagarnas slut.«
HOS.1.1	Detta är Herrens ord som kom till Hosea, Beeris son, när Ussia, Jotam, Achas och Hiskia regerade i Juda och Jerobeam, Joashs son, regerade i Israel.
HOS.1.2	Här börjar Herrens ord genom Hosea.
HOS.1.2	Herren sade till Hosea: Gå och skaffa dig en horkvinna och horungar, ty landet horar sig bort från Herren. 
HOS.1.3	Då tog han Gomer, Divlajims dotter. Hon blev havande och födde honom en son. 
HOS.1.4	Herren sade till honom: Ge honom namnet Jisreel, ty jag skall snart straffa Jehus ätt för blodet som flöt vid Jisreel och göra slut på Israels folks kungadöme. 
HOS.1.5	Den dagen skall jag bryta sönder Israels båge på Jisreels slätt.
HOS.1.6	Hon blev havande igen och födde en dotter. Han sade till honom: Ge henne namnet Lo Ruchama, »Hon får inte förbarmande«, ty jag kommer inte längre att förbarma mig över Israels folk utan fördriva dem. 
HOS.1.7	Men Judas folk skall jag förbarma mig över, jag skall rädda dem genom Herren, deras Gud. Jag skall inte rädda dem genom båge och svärd och krig eller genom hästar och ryttare.
HOS.1.8	När hon hade avvant Lo Ruchama blev hon havande och födde en son. 
HOS.1.9	Han sade: Ge honom namnet Lo Ammi, »Inte mitt folk«, ty ni är inte mitt folk, och jag vill inte höra till er.
HOS.1.10	Israels folk skall bli som sanden vid havet som inte kan mätas och räknas. Och där det nu heter om dem »Ni är inte mitt folk«, där skall de kallas »Den levande Gudens barn«. 
HOS.1.11	Judas folk och Israels folk skall samlas under en gemensam ledare. De skall växa upp ur jorden, och stor blir Jisreels dag.
HOS.2.1	Kalla era bröder Ammi, »Mitt folk«, och kalla era systrar Ruchama, »Hon får förbarmande«.
HOS.2.2	Gå till rätta med er mor, gå till rätta
HOS.2.2	— hon är inte min hustru
HOS.2.2	och jag är inte hennes man —
HOS.2.2	så att hon tar bort det horiska i sitt ansikte
HOS.2.2	och det otuktiga mellan sina bröst.
HOS.2.3	Annars skall jag klä av henne
HOS.2.3	och låta henne stå naken som den dag hon föddes.
HOS.2.3	Jag skall göra henne till en ödemark,
HOS.2.3	låta henne förtorka som en öken
HOS.2.3	och lämna henne att dö av törst.
HOS.2.4	Hennes barn skall jag inte visa förbarmande,
HOS.2.4	eftersom de är horungar.
HOS.2.5	Deras mor var en hora,
HOS.2.5	hon som födde dem handlade skamlöst.
HOS.2.5	Hon tänkte: »Jag vill följa mina älskare,
HOS.2.5	som ger mig mitt bröd och mitt vatten,
HOS.2.5	min ull och mitt lin, min olja och mitt vin.«
HOS.2.6	Därför skall jag spärra hennes väg med törnen
HOS.2.6	och resa en mur för henne,
HOS.2.6	så att hon inte hittar sina stigar.
HOS.2.7	Hon springer efter sina älskare
HOS.2.7	men hinner inte ifatt dem,
HOS.2.7	söker dem men finner dem inte.
HOS.2.7	Då skall hon tänka:
HOS.2.7	»Jag återvänder till min förste man,
HOS.2.7	jag hade det bättre då än nu.«
HOS.2.8	Hon förstår inte
HOS.2.8	att det var jag som gav henne
HOS.2.8	säden och vinet och oljan.
HOS.2.8	Jag skänkte henne det myckna silvret
HOS.2.8	och guldet som de använt till Baal.
HOS.2.9	Därför skall jag ta tillbaka
HOS.2.9	min säd när den har mognat
HOS.2.9	och mitt vin när skördetiden är inne,
HOS.2.9	jag skall rycka undan min ull och mitt lin,
HOS.2.9	som hon skyler sin nakenhet med.
HOS.2.10	Ja, jag skall blotta hennes blygd
HOS.2.10	i älskarnas åsyn,
HOS.2.10	och ingen kan rädda henne undan mig.
HOS.2.11	Jag skall göra slut på all hennes glädje,
HOS.2.11	hennes högtider, nymånadsdagar och sabbater,
HOS.2.11	alla hennes fester.
HOS.2.12	Jag skall skövla hennes vinstockar och fikonträd,
HOS.2.12	som hon tror är den lön
HOS.2.12	hon har fått av sina älskare,
HOS.2.12	jag skall förvandla dem till snårskog,
HOS.2.12	de vilda djuren skall äta dem.
HOS.2.13	Jag skall straffa henne för dagarna
HOS.2.13	då hon tände offereld åt baalsgudarna,
HOS.2.13	prydde sig med ringar och smycken
HOS.2.13	och följde sina älskare.
HOS.2.13	Mig glömde hon,
HOS.2.13	säger Herren.
HOS.2.14	Därför skall jag locka ut henne i öknen
HOS.2.14	och söka vinna hennes hjärta.
HOS.2.15	Där lovar jag att återge henne vingårdarna,
HOS.2.15	jag gör Akors dal till en hoppets port.
HOS.2.15	Där skall hon svara mig som i sin ungdom,
HOS.2.15	som när hon drog ut ur Egypten.
HOS.2.16	Den dagen, säger Herren,
HOS.2.16	skall du kalla mig »min man«
HOS.2.16	och inte längre »min Baal«.
HOS.2.17	Jag skall se till att baalsgudarna inte nämns,
HOS.2.17	att hon inte mer tar deras namn i sin mun.
HOS.2.18	För mitt folk skall jag den dagen sluta ett förbund
HOS.2.18	med de vilda djuren,
HOS.2.18	med himlens fåglar och markens kräldjur,
HOS.2.18	och båge och svärd och krig
HOS.2.18	skall jag utplåna i landet,
HOS.2.18	så att de får bo i trygghet.
HOS.2.19	Jag skall äkta dig för evigt,
HOS.2.19	jag skall äkta dig i rättfärdighet och rätt,
HOS.2.19	i kärlek och förbarmande.
HOS.2.20	Jag skall äkta dig i trofasthet,
HOS.2.20	och du skall lära känna Herren.
HOS.2.21	Den dagen skall jag svara, säger Herren,
HOS.2.21	jag skall svara himlen,
HOS.2.21	och himlen skall svara jorden,
HOS.2.22	och jorden skall svara säden och vinet och oljan,
HOS.2.22	och de skall svara Jisreel.
HOS.2.23	Jag skall plantera henne åt mig i landet
HOS.2.23	och förbarma mig över Lo Ruchama
HOS.2.23	och säga till Lo Ammi: »Du är mitt folk«,
HOS.2.23	och han skall svara: »Min Gud.«
HOS.3.1	Herren sade till mig: Gå än en gång och älska en kvinna som är äktenskapsbryterska, en annans älskarinna, så som Herren älskar Israels folk fast de vänder sig till andra gudar och älskar druvkakor. 
HOS.3.2	Då köpte jag henne för 15 siklar silver och en och en halv homer korn. 
HOS.3.3	Jag sade till henne: »Under lång tid skall du vara hos mig utan att hora eller tillhöra någon man, och inte heller jag skall röra dig.« 
HOS.3.4	Ty under lång tid skall Israels folk vara utan kung och furste, utan offer och stenstod, utan efod och husgudar. 
HOS.3.5	Sedan skall Israels folk vända tillbaka och söka sig till Herren, sin Gud, och David, sin kung. Bävande skall de nalkas Herren och hans goda gåvor — i kommande dagar.
HOS.4.1	Hör Herrens ord, Israels folk!
HOS.4.1	Herren väcker talan mot landets invånare,
HOS.4.1	ty ingen trofasthet och ingen kärlek
HOS.4.1	och ingen kunskap om Gud finns i landet.
HOS.4.2	Förbannelser och lögner och dråp
HOS.4.2	och stölder och äktenskapsbrott breder ut sig,
HOS.4.2	blodsdåd följer på blodsdåd.
HOS.4.3	Därför sörjer landet,
HOS.4.3	alla som bor där tynar bort,
HOS.4.3	också markens djur och himlens fåglar,
HOS.4.3	och fiskarna i havet dör.
HOS.4.4	Men ingen må anklaga,
HOS.4.4	ingen må förebrå den andre,
HOS.4.4	det är dig jag anklagar, präst.
HOS.4.5	I dag skall du komma på fall
HOS.4.5	— och om natten skall profeten falla med dig —
HOS.4.5	och din moder skall jag förgöra.
HOS.4.6	Mitt folk skall förgöras för att det saknar kunskap.
HOS.4.6	Du har förkastat kunskapen,
HOS.4.6	därför skall jag förkasta dig som min präst.
HOS.4.6	Du har glömt din Guds lag,
HOS.4.6	och därför skall jag glömma dina barn.
HOS.4.7	Ju fler prästerna har blivit,
HOS.4.7	desto mer har de syndat mot mig.
HOS.4.7	Jag skall vända deras ära i skam.
HOS.4.8	De livnär sig av mitt folks synd,
HOS.4.8	de åtrår deras brott.
HOS.4.9	Men nu skall det gå folk och präst lika.
HOS.4.9	Jag skall straffa dem för deras gärningar,
HOS.4.9	jag skall vedergälla dem för deras dåd.
HOS.4.10	De skall äta men inte bli mätta,
HOS.4.10	de skall hora men inte föröka sig,
HOS.4.10	ty de har övergivit Herren
HOS.4.10	och ägnar sig åt 
HOS.4.11	hor.
HOS.4.11	Vin och druvmust gör mitt folk från vettet.
HOS.4.12	De frågar sin träbit till råds,
HOS.4.12	de väntar sig svar av en stock.
HOS.4.12	En horisk anda för dem vilse,
HOS.4.12	de är otrogna mot sin Gud.
HOS.4.13	Uppe på bergen offrar de,
HOS.4.13	och på höjderna tänder de offereld
HOS.4.13	under ekar och popplar och terebinter,
HOS.4.13	som ger så skön skugga.
HOS.4.13	Så blir era döttrar horor,
HOS.4.13	så begår era svärdöttrar äktenskapsbrott.
HOS.4.14	Jag vill inte straffa era döttrar för att de horar
HOS.4.14	eller era svärdöttrar för deras äktenskapsbrott,
HOS.4.14	när männen drar sig undan med horor
HOS.4.14	och offrar bland tempelflickor.
HOS.4.14	Ett folk utan insikt går det illa.
HOS.4.15	Även om du, Israel, horar,
HOS.4.15	får inte Juda dra på sig skuld.
HOS.4.15	Gå inte till Gilgal,
HOS.4.15	dra inte upp till Bet Aven
HOS.4.15	och svär inte »Så sant Herren lever«!
HOS.4.16	Som en trilskande ko trilskas Israel.
HOS.4.16	Skall Herren då valla dem
HOS.4.16	som lamm på vida betesmarker?
HOS.4.17	Efraim är i förbund med avgudar
HOS.4.17	— låt honom fara!
HOS.4.18	[---]
HOS.4.19	En vind skall fånga dem med sina vingar,
HOS.4.19	deras altaren blir deras skam.
HOS.5.1	Lyssna till detta, präster,
HOS.5.1	lystra, Israels folk,
HOS.5.1	kungahus, hör på!
HOS.5.1	Domen gäller er.
HOS.5.1	Ni har blivit en snara för Mispa,
HOS.5.1	ett nät spänt på Tabor,
HOS.5.2	en djup fångstgrop i Shittim.
HOS.5.2	Men jag skall tukta dem alla.
HOS.5.3	Jag känner Efraim,
HOS.5.3	Israel kan inte dölja sig för mig.
HOS.5.3	Nu horar Efraim,
HOS.5.3	Israel gör sig orent.
HOS.5.4	Deras gärningar hindrar dem
HOS.5.4	från att vända tillbaka till sin Gud.
HOS.5.4	En horisk anda råder bland dem,
HOS.5.4	och Herren känner de inte.
HOS.5.5	Israels högmod vittnar mot honom själv,
HOS.5.5	Efraim faller genom sin synd
HOS.5.5	— och Juda föll med honom.
HOS.5.6	Med sina får och tjurar
HOS.5.6	går de för att söka Herren,
HOS.5.6	men de finner honom inte,
HOS.5.6	han har dragit sig undan.
HOS.5.7	Herren har de svikit,
HOS.5.7	de har fött oäkta barn.
HOS.5.7	Nu skall nymånadsfesten förtära dem
HOS.5.7	tillsammans med deras ägor.
HOS.5.8	Stöt i horn i Giva,
HOS.5.8	blås i trumpet i Rama!
HOS.5.8	Höj stridsrop i Bet Aven:
HOS.5.8	Vi följer dig, Benjamin!
HOS.5.9	Efraim skall läggas öde
HOS.5.9	på straffets dag.
HOS.5.9	Bland Israels stammar
HOS.5.9	kungör jag det som är sant.
HOS.5.10	Judas furstar har handlat
HOS.5.10	som de som flyttar gränsstenar.
HOS.5.10	Över dem skall jag tömma
HOS.5.10	min vrede som vatten.
HOS.5.11	Efraim är förtryckt,
HOS.5.11	rätten är förtrampad.
HOS.5.11	Han tog sig för att tillbe dynga.
HOS.5.12	Men jag är som mal för Efraim
HOS.5.12	och som röta för Judas folk.
HOS.5.13	När Efraim såg sin sjukdom
HOS.5.13	och Juda sitt variga sår,
HOS.5.13	gick Efraim till Assyrien,
HOS.5.13	han sände bud till storkonungen.
HOS.5.13	Men han kan inte bota er
HOS.5.13	eller läka ert variga sår.
HOS.5.14	Jag är som ett lejon mot Efraim,
HOS.5.14	som ett vilddjur mot Judas folk.
HOS.5.14	Ja, jag river mitt byte och går
HOS.5.14	med rovet som ingen kan rädda.
HOS.5.15	Jag går bort, jag drar mig undan,
HOS.5.15	till dess de har sonat sin skuld.
HOS.5.15	Då skall de vända sig till mig,
HOS.5.15	söka mig i sin nöd.
HOS.6.1	Kom, låt oss vända tillbaka till Herren!
HOS.6.1	Han rev, och han skall läka oss,
HOS.6.1	han slog, och han skall förbinda oss.
HOS.6.2	Han ger oss liv efter två dagar,
HOS.6.2	på den tredje reser han oss upp,
HOS.6.2	så att vi får leva inför honom.
HOS.6.3	Låt oss lära känna honom,
HOS.6.3	låt oss sträva efter kunskap om Herren.
HOS.6.3	Så visst som gryningen skall han träda fram,
HOS.6.3	han skall komma till oss som ett regn,
HOS.6.3	ett vårregn som vattnar jorden.
HOS.6.4	Vad skall jag göra med dig, Efraim?
HOS.6.4	Vad skall jag göra med dig, Juda?
HOS.6.4	Er kärlek är som morgondimman,
HOS.6.4	dagg som snabbt försvinner.
HOS.6.5	Därför har jag huggit ner dem genom profeterna,
HOS.6.5	dödat dem med mina ord.
HOS.6.5	Min dom bryter fram som ljuset.
HOS.6.6	Ty jag vill se kärlek, inte slaktoffer,
HOS.6.6	kunskap om Gud hellre än brännoffer.
HOS.6.7	De bröt förbundet i Adam,
HOS.6.7	där var de trolösa mot mig.
HOS.6.8	Gilead är en stad av ogärningsmän,
HOS.6.8	en stad med fotspår av blod.
HOS.6.9	Som rövare ligger prästhopen på lur
HOS.6.9	och dräper längs vägen till Shekem.
HOS.6.9	Ja, de begår skändliga brott.
HOS.6.10	Bland Israels folk har jag sett fasansfulla ting.
HOS.6.10	Där begår Efraim hor,
HOS.6.10	Israel gör sig orent,
HOS.6.11	likaså Juda.
HOS.6.11	Stunden kommer då du skall skördas.
HOS.6.11	När jag vänder mitt folks öde,
HOS.7.1	när jag botar Israel,
HOS.7.1	då skall Efraims synd avslöjas
HOS.7.1	och Samariens illdåd.
HOS.7.1	Ty de handlar svekfullt,
HOS.7.1	tjuvar tar sig in,
HOS.7.1	och där ute härjar rövarband.
HOS.7.2	De betänker inte
HOS.7.2	att jag minns allt ont de gjort.
HOS.7.2	Nu är de kringrända av sina dåd,
HOS.7.2	som är uppenbara för mig.
HOS.7.3	Med sin ondska gläder de kungen
HOS.7.3	och med sin lögnaktighet furstarna.
HOS.7.4	Alla är de äktenskapsbrytare,
HOS.7.4	de liknar en glödande ugn,
HOS.7.4	som bagaren tänder
HOS.7.4	när han knådar degen
HOS.7.4	men lämnar medan den jäser.
HOS.7.5	[---]
HOS.7.6	Ja, deras hjärtan brinner som en ugn
HOS.7.6	där de ligger i försåt.
HOS.7.6	Hela natten pyr deras vrede,
HOS.7.6	och på morgonen flammar den upp i lågor.
HOS.7.7	Alla är de heta som en ugn
HOS.7.7	och förtär sina härskare,
HOS.7.7	alla deras kungar har fallit,
HOS.7.7	ingen av dem åkallar mig.
HOS.7.8	Efraim beblandar sig
HOS.7.8	med andra folk.
HOS.7.8	Efraim är en brödkaka
HOS.7.8	som inte blivit vänd vid baket.
HOS.7.9	Främlingar har förtärt hans kraft,
HOS.7.9	men han märker det inte.
HOS.7.9	Han har fått gråa hår,
HOS.7.9	men han märker det inte.
HOS.7.10	Israels högmod vittnar mot honom själv.
HOS.7.10	De vänder inte tillbaka till Herren, sin Gud,
HOS.7.10	trots allt som hänt söker de honom inte.
HOS.7.11	Efraim har blivit som en duva,
HOS.7.11	godtrogen och utan vett.
HOS.7.11	De kallar på Egypten,
HOS.7.11	de går till Assyrien.
HOS.7.12	Men när de går
HOS.7.12	kastar jag mitt nät över dem
HOS.7.12	och drar ner dem som fåglar ur skyn,
HOS.7.12	jag fångar dem så fort jag hör dem flockas.
HOS.7.13	Ve över dem! De har flytt från mig.
HOS.7.13	Död åt dem! De har trotsat mig.
HOS.7.13	Jag ville befria dem,
HOS.7.13	men de sprider lögner om mig.
HOS.7.14	De ropar inte till mig ur hjärtat.
HOS.7.14	De jämrar sig på sina bäddar,
HOS.7.14	för säd och vin ristar de sig blodiga.
HOS.7.14	De är upproriska mot mig.
HOS.7.15	Det var jag som gjorde dem starka,
HOS.7.15	men de har ont i sinnet mot mig.
HOS.7.16	De vänder sig till den som ingen hjälp kan ge.
HOS.7.16	De har blivit som en slak båge.
HOS.7.16	Deras furstar skall falla för svärdet
HOS.7.16	för deras hätska tungors skull.
HOS.7.16	I Egypten skall man håna dem.
HOS.8.1	Sätt hornet till din mun!
HOS.8.1	Som en örn slår fienden ner på Herrens hus,
HOS.8.1	ty de har brutit förbundet
HOS.8.1	och satt sig upp mot min lag.
HOS.8.2	De ropar till mig: »Min Gud!
HOS.8.2	Vi israeliter känner dig.«
HOS.8.3	Israel har förkastat det goda,
HOS.8.3	fienden skall förfölja honom.
HOS.8.4	De väljer kungar mot min vilja
HOS.8.4	och furstar jag inte känns vid.
HOS.8.4	Av sitt silver och sitt guld
HOS.8.4	har de gjort sig avgudar
HOS.8.4	till sitt eget fördärv.
HOS.8.5	Förkastlig är er tjurkalv, samarier!
HOS.8.5	Min vrede flammar mot dem.
HOS.8.5	Hur länge skall de hålla på med sin orenhet?
HOS.8.6	Vad har Israel med kalven att skaffa?
HOS.8.6	Den har en hantverkare gjort,
HOS.8.6	den är inte en gud.
HOS.8.6	Samariens kalv skall slås i stycken.
HOS.8.7	Vind sår de,
HOS.8.7	storm skördar de.
HOS.8.7	Växande gröda har de inte,
HOS.8.7	det som spirar ger inte mjöl,
HOS.8.7	och ger det något slukas det av främlingar.
HOS.8.8	Israel är uppslukat,
HOS.8.8	ses nu bland folken
HOS.8.8	som ett värdelöst kärl.
HOS.8.9	Israel gick till Assyrien
HOS.8.9	som en ensam vildåsna.
HOS.8.9	Efraim köpte sig kärlek.
HOS.8.10	Även om de köper vänner bland folken
HOS.8.10	skall jag nu samla ihop dem.
HOS.8.10	[---]
HOS.8.11	Efraims många reningsaltaren
HOS.8.11	har blivit till oreningsaltaren.
HOS.8.12	Om jag så skriver tusentals lagar för honom
HOS.8.12	låtsas han inte om dem.
HOS.8.13	De offrar kött, som de sedan äter,
HOS.8.13	men Herren vill inte veta av deras offer.
HOS.8.13	Han minns nu deras skuld
HOS.8.13	och straffar deras synder:
HOS.8.13	de måste tillbaka till Egypten.
HOS.8.14	Israel har glömt sin skapare
HOS.8.14	och byggt palats.
HOS.8.14	— Juda har befäst många städer. —
HOS.8.14	Jag skall sända eld mot dess städer,
HOS.8.14	den skall härja dess borgar.
HOS.9.1	Gläd dig inte, Israel,
HOS.9.1	jubla inte som de andra folken,
HOS.9.1	du som har horat dig bort från din Gud.
HOS.9.1	Du vill gärna ha horlön
HOS.9.1	på alla tröskplatser för säd.
HOS.9.2	Tröskplats och vinpress skall svika dem,
HOS.9.2	och druvmusten skall tryta.
HOS.9.3	De får inte bo i Herrens land,
HOS.9.3	Efraim måste tillbaka till Egypten,
HOS.9.3	måste äta oren föda i Assyrien.
HOS.9.4	De skall inte få offra vin åt Herren,
HOS.9.4	inte frambära sina slaktoffer åt honom,
HOS.9.4	deras bröd skall vara som sorgebröd,
HOS.9.4	och alla som äter av det blir orena.
HOS.9.4	Deras mat stillar deras hunger,
HOS.9.4	men den kommer inte in i Herrens hus.
HOS.9.5	Vad skall ni göra på festdagen,
HOS.9.5	den dag det är Herrens högtid?
HOS.9.6	Om de drar bort från förödelsen
HOS.9.6	får Egypten samla ihop dem,
HOS.9.6	Memfis begrava dem.
HOS.9.6	Deras silverskatter blir övervuxna av tistlar,
HOS.9.6	törnen frodas i deras hus.
HOS.9.7	Straffets dagar är inne,
HOS.9.7	vedergällningens dagar är nära,
HOS.9.7	Israel skall få erfara det.
HOS.9.7	»Profeten är en dåre,
HOS.9.7	denne andans man är galen!«
HOS.9.7	Nej, det sker för att din synd är stor,
HOS.9.7	din hätskhet så stark.
HOS.9.8	För väktaren över Efraim, min Guds folk,
HOS.9.8	för profeten läggs snaror var han än går,
HOS.9.8	och hätskhet råder i hans Guds hus.
HOS.9.9	De har sjunkit i djupt fördärv
HOS.9.9	som den gången i Giva.
HOS.9.9	Han minns deras brott,
HOS.9.9	han straffar deras synder.
HOS.9.10	Som druvor i öknen
HOS.9.10	fann jag Israel,
HOS.9.10	som tidig frukt på fikonträdet
HOS.9.10	— den allra första —
HOS.9.10	såg jag era fäder.
HOS.9.10	Men när de kom till Baal-Pegor
HOS.9.10	vigde de sig åt skamguden.
HOS.9.10	De blev lika vidriga
HOS.9.10	som den de älskade.
HOS.9.11	Efraims ära flyger bort som en fågel,
HOS.9.11	ingen skall föda, ingen vänta barn,
HOS.9.11	ingen bli havande.
HOS.9.12	Och de barn de har
HOS.9.12	tar jag ifrån dem,
HOS.9.12	ingen blir kvar.
HOS.9.12	Ja, ve över dem
HOS.9.12	när jag lämnar dem.
HOS.9.13	[---]
HOS.9.13	Efraim skall få leda
HOS.9.13	sina egna barn till bödeln.
HOS.9.14	Ge dem, Herre, vad de skall ha!
HOS.9.14	Ge dem ofruktsamma sköten
HOS.9.14	och förtorkade bröst!
HOS.9.15	Allt ont de gjorde i Gilgal
HOS.9.15	fick mig att hata dem.
HOS.9.15	För deras onda gärningars skull
HOS.9.15	skall jag driva dem ut ur mitt hus.
HOS.9.15	Jag kan inte älska dem mer,
HOS.9.15	alla deras furstar är upprorsmän.
HOS.9.16	Efraim är slagen,
HOS.9.16	förtorkad från roten.
HOS.9.16	Folket skall inte bära frukt.
HOS.9.16	Även om de föder
HOS.9.16	skall jag döda deras dyrbara livsfrukt.
HOS.9.17	Min Gud förkastar dem,
HOS.9.17	ty de lyssnade inte till honom.
HOS.9.17	De skall bli flyktingar bland folken.
HOS.10.1	Israel var en frodig vinstock,
HOS.10.1	dignande av druvor.
HOS.10.1	Ju mer frukt han bar,
HOS.10.1	desto fler altaren byggde han.
HOS.10.1	Ju rikare hans land blev,
HOS.10.1	desto ståtligare stoder reste han.
HOS.10.2	Deras hjärtan var falska,
HOS.10.2	nu får de sona sin skuld:
HOS.10.2	Herren skall bryta ner deras altaren
HOS.10.2	och krossa deras stoder.
HOS.10.3	Nu måste de säga:
HOS.10.3	»Vi har ingen kung,
HOS.10.3	ty vi fruktade inte Herren.
HOS.10.3	Och kungen, vad kan han göra för oss?
HOS.10.4	Tala vitt och brett,
HOS.10.4	svära ve och förbannelse,
HOS.10.4	sluta fördrag!«
HOS.10.4	Som giftigt ogräs
HOS.10.4	ur åkerns fåror
HOS.10.4	spirar domen.
HOS.10.5	Samariens invånare skall ängslas
HOS.10.5	för Bet Avens kalv,
HOS.10.5	folket hålla sorgehögtid över den,
HOS.10.5	avgudaprästerna klaga,
HOS.10.5	ty deras härlighet är bortförd.
HOS.10.6	Också den skall släpas till Assyrien
HOS.10.6	som tribut åt storkonungen.
HOS.10.6	Skam får Efraim bära,
HOS.10.6	Israel skall stå med skam
HOS.10.6	för sin gudabilds skull.
HOS.10.7	Samarien går under,
HOS.10.7	dess kung är som ett spån på vattnet.
HOS.10.8	Ondskans offerplatser läggs öde
HOS.10.8	— denna Israels synd.
HOS.10.8	Törne och tistel skall växa
HOS.10.8	på deras altaren,
HOS.10.8	och de skall säga till bergen: »Dölj oss!«
HOS.10.8	och till höjderna: »Fall över oss!«
HOS.10.9	Israel har syndat
HOS.10.9	sedan den gången i Giva.
HOS.10.9	Så har de fortsatt.
HOS.10.9	Men kriget skall nå dem i Giva.
HOS.10.9	Mot de onda 
HOS.10.10	kommer jag
HOS.10.10	för att tukta dem,
HOS.10.10	och folken samlas mot dem
HOS.10.10	när de straffas för sitt dubbla brott.
HOS.10.11	Efraim var en kviga,
HOS.10.11	van och villig att tröska.
HOS.10.11	Jag skonade hennes lena hals,
HOS.10.11	men nu skall Efraim selas på,
HOS.10.11	Juda skall plöja,
HOS.10.11	Jakob skall harva.
HOS.10.12	Så er sådd i rättfärdighet,
HOS.10.12	skörda efter kärlekens lag,
HOS.10.12	bryt er ny mark.
HOS.10.12	Det är dags att vända sig till Herren,
HOS.10.12	för att han skall komma
HOS.10.12	och låta rättfärdighet regna över er.
HOS.10.13	Ni har plöjt orättfärdighet,
HOS.10.13	ni har skördat ondska,
HOS.10.13	ni har ätit lögnens frukt.
HOS.10.13	Ni har litat på era stridsvagnar
HOS.10.13	och era många krigare.
HOS.10.14	Stridslarm skall höras bland ert folk,
HOS.10.14	och alla era fästen skall härjas,
HOS.10.14	som då Shalman härjade Bet Arbel
HOS.10.14	när kriget kom
HOS.10.14	och mödrar krossades med sina barn.
HOS.10.15	Så skall jag göra mot er, Israels folk,
HOS.10.15	för er stora ondskas skull.
HOS.10.15	När dagen gryr
HOS.10.15	är det ute med Israels kung.
HOS.11.1	När Israel var ung fick jag honom kär,
HOS.11.1	och från Egypten kallade jag min son.
HOS.11.2	Men ju mer jag kallar på dem,
HOS.11.2	desto mer går de bort från mig.
HOS.11.2	De offrar åt baalsgudarna
HOS.11.2	och tänder offereld åt belätena.
HOS.11.3	Ändå var det jag som lärde Efraim gå
HOS.11.3	och jag som tog dem i mina armar,
HOS.11.3	men de förstod inte att jag botade dem.
HOS.11.4	Med trofasthetens band drog jag dem,
HOS.11.4	med kärlekens rep.
HOS.11.4	Jag var som den
HOS.11.4	som lyfter upp ett barn till kinden.
HOS.11.4	Jag böjde mig ner och gav dem att äta.
HOS.11.5	De skall vända tillbaka till Egypten,
HOS.11.5	och Assyrien skall regera över dem,
HOS.11.5	ty de vägrar att vända tillbaka till mig.
HOS.11.6	Svärdet skall svingas i deras städer
HOS.11.6	och förgöra deras orakelpräster,
HOS.11.6	förtära allt för deras ränkers skull.
HOS.11.7	[---]
HOS.11.8	Hur skulle jag kunna släppa dig, Efraim,
HOS.11.8	överge dig, Israel,
HOS.11.8	göra med dig som med Adma
HOS.11.8	och behandla dig som Sevojim?
HOS.11.8	Mitt hjärta är i uppror,
HOS.11.8	all min medkänsla väcks.
HOS.11.9	Jag skall inte låta min flammande vrede få utlopp,
HOS.11.9	jag skall inte ändra mig och förgöra Efraim,
HOS.11.9	ty jag är Gud och inte människa,
HOS.11.9	den Helige mitt ibland er.
HOS.11.9	Jag kommer inte med skräck.
HOS.11.10	Herren skall de följa,
HOS.11.10	och han skall ryta som ett lejon.
HOS.11.10	Ja, han skall ryta,
HOS.11.10	och hans barn kommer ilande från väster,
HOS.11.11	snabbt som fåglar från Egypten,
HOS.11.11	som duvor från Assyrien.
HOS.11.11	Jag skall låta dem återvända hem,
HOS.11.11	säger Herren.
HOS.11.12	Efraim har omvärvt mig med lögn,
HOS.11.12	Israels folk med svek.
HOS.11.12	[---]
HOS.12.1	Efraim vill vara vindens vän,
HOS.12.1	han jagar ständigt efter östanvinden
HOS.12.1	och hopar lögn och våld.
HOS.12.1	De sluter förbund med Assyrien
HOS.12.1	och sänder olja till Egypten.
HOS.12.2	Herren väcker talan mot Juda,
HOS.12.2	han skall straffa Jakob för hans gärningar
HOS.12.2	och vedergälla honom för hans dåd.
HOS.12.3	I moderlivet bedrog han sin bror,
HOS.12.3	som vuxen kämpade han mot Gud.
HOS.12.4	Han kämpade med en ängel och segrade,
HOS.12.4	han grät och bad om nåd.
HOS.12.4	I Betel mötte honom Gud,
HOS.12.4	och där talade han med honom.
HOS.12.5	Herren, härskarornas Gud,
HOS.12.5	Herren är hans namn.
HOS.12.6	Men du skall vända tillbaka
HOS.12.6	med din Guds hjälp.
HOS.12.6	Håll fast vid kärlek och rätt
HOS.12.6	och hoppas alltid på din Gud.
HOS.12.7	Krämaren har en falsk våg i handen
HOS.12.7	och vill gärna utsuga andra.
HOS.12.8	Efraim tänker: Jag är rik,
HOS.12.8	jag har gjort mig en förmögenhet,
HOS.12.8	och trots mina vinster
HOS.12.8	har jag inte gjort mig skyldig till något
HOS.12.8	som kan kallas synd.
HOS.12.9	Men jag är Herren, din Gud,
HOS.12.9	ända från Egypten.
HOS.12.9	Jag skall låta er bo i tält igen
HOS.12.9	som i forna dagar.
HOS.12.10	Jag talade till profeterna,
HOS.12.10	jag lät dem skåda många syner,
HOS.12.10	och genom profeterna talade jag i liknelser.
HOS.12.11	[---]
HOS.12.11	De offrade tjurar i Gilgal,
HOS.12.11	och deras altaren blev som stenrösen
HOS.12.11	vid åkerns fåror.
HOS.12.12	Jakob flydde till landet Aram,
HOS.12.12	Israel fick slava för en kvinnas skull,
HOS.12.12	för en kvinnas skull vaktade han får.
HOS.12.13	Men genom en profet
HOS.12.13	förde Herren Israel ut ur Egypten,
HOS.12.13	och av en profet vaktades de.
HOS.12.14	Efraim har väckt bitter vrede,
HOS.12.14	hans blodsdåd skall drabba honom själv,
HOS.12.14	hans herre skall vända hans smädelser mot honom.
HOS.13.1	När Efraim talade bävade man,
HOS.13.1	han var en furste i Israel.
HOS.13.1	Men han drog på sig skuld genom Baal
HOS.13.1	och han dog.
HOS.13.2	Nu fortsätter de att synda.
HOS.13.2	De har gjutit sig gudabilder,
HOS.13.2	gjort avgudar av sitt silver efter bästa förmåga,
HOS.13.2	hantverkares alster alltihop.
HOS.13.2	Till dem skall ni offra, säger de.
HOS.13.2	Människor kysser kalvar!
HOS.13.3	Därför skall de bli som morgondimman,
HOS.13.3	dagg som snabbt försvinner,
HOS.13.3	agnar som blåser bort från tröskplatsen,
HOS.13.3	rök ur ett fönster.
HOS.13.4	Men jag är Herren, din Gud,
HOS.13.4	ända från Egypten.
HOS.13.4	Du känner ingen annan Gud än mig,
HOS.13.4	ingen kan rädda utom jag.
HOS.13.5	Det var jag som vallade dig i öknen,
HOS.13.5	i torkans land.
HOS.13.6	När de betade blev de mätta,
HOS.13.6	de blev mätta och övermodiga,
HOS.13.6	och därför glömde de mig.
HOS.13.7	Då blev jag som ett lejon mot dem,
HOS.13.7	jag lurar som en leopard vid vägen.
HOS.13.8	Jag kommer emot dem
HOS.13.8	som en björn som mist sina ungar
HOS.13.8	och river upp deras bröstkorg.
HOS.13.8	Där slukar jag dem som en lejoninna,
HOS.13.8	ett vilddjur som sliter dem i stycken.
HOS.13.9	Jag förgör dig, Israel!
HOS.13.9	Vem kan hjälpa dig?
HOS.13.10	Var är nu din kung,
HOS.13.10	han som skulle rädda dig?
HOS.13.10	Var är alla dina furstar,
HOS.13.10	de som skulle härska över dig?
HOS.13.10	Och du som sade: »Ge mig kung och furstar!«
HOS.13.11	I vrede ger jag dig kungar,
HOS.13.11	och i raseri tar jag bort dem.
HOS.13.12	Efraims brott bevaras,
HOS.13.12	jag har hans synd i förvar.
HOS.13.13	När födslovärkarna sätter in
HOS.13.13	är han ett oförståndigt barn:
HOS.13.13	när tiden är inne
HOS.13.13	är det inte framme vid öppningen.
HOS.13.14	Skulle jag lösa dem ur dödsrikets grepp,
HOS.13.14	skulle jag befria dem från döden?
HOS.13.14	Död, kom med din pest!
HOS.13.14	Dödsrike, kom med din farsot!
HOS.13.14	Min medkänsla är borta.
HOS.13.15	Bäst han blomstrar bland sina bröder
HOS.13.15	skall östanvinden komma,
HOS.13.15	Herrens vind blåsa upp från öknen.
HOS.13.15	Då torkar hans brunn,
HOS.13.15	då sinar hans källa.
HOS.13.15	Hans skatter skall rövas,
HOS.13.15	alla hans dyrbarheter.
HOS.14.1	Samarien har trotsat sin Gud
HOS.14.1	och får sona sin skuld.
HOS.14.1	De skall falla för svärdet,
HOS.14.1	deras spädbarn skall krossas,
HOS.14.1	havande kvinnor skäras upp.
HOS.14.2	Vänd tillbaka, Israel, till Herren, din Gud,
HOS.14.2	du har kommit på fall genom din synd.
HOS.14.3	Kom med era ord
HOS.14.3	och vänd tillbaka till Herren,
HOS.14.3	säg till honom:
HOS.14.3	Förlåt all vår skuld,
HOS.14.3	ta emot det goda,
HOS.14.3	vi skall infria våra löften.
HOS.14.4	Assyrien räddar oss inte,
HOS.14.4	vi skall inte stiga till häst,
HOS.14.4	inte längre säga »Vår Gud«
HOS.14.4	till ting vi själva har gjort.
HOS.14.4	Hos dig finner faderlösa barmhärtighet.
HOS.14.5	Jag skall bota dem från deras trolöshet,
HOS.14.5	jag skall älska dem av hjärtat,
HOS.14.5	min vrede har vänt sig från dem.
HOS.14.6	Jag skall bli som dagg för Israel,
HOS.14.6	och han skall blomstra som en lilja,
HOS.14.6	slå rot som en poppel
HOS.14.7	och skjuta nya skott.
HOS.14.7	Hans prakt skall vara som olivträdets,
HOS.14.7	hans doft som Libanons.
HOS.14.8	De skall åter få bo i hans skugga,
HOS.14.8	de skall frodas som en trädgård
HOS.14.8	och blomstra som en vinstock.
HOS.14.8	Han skall bli ryktbar som Libanons vin.
HOS.14.9	Vad har Efraim mer med avgudarna att skaffa?
HOS.14.9	Jag är den som ger svar och vakar över honom.
HOS.14.9	Jag är som en grönskande cypress.
HOS.14.9	Från mig får du din frukt.
HOS.14.10	Den som är vis skall förstå detta,
HOS.14.10	den som är förståndig inser det.
HOS.14.10	Herrens vägar är de rätta,
HOS.14.10	och de rättfärdiga vandrar på dem,
HOS.14.10	men syndarna kommer på fall.
JOL.1.1	Detta är Herrens ord som kom till Joel, Petuels son.
JOL.1.2	Hör på, ni äldste!
JOL.1.2	Lyssna, alla som bor i landet!
JOL.1.2	Har något sådant förut hänt,
JOL.1.2	i era dagar eller era fäders?
JOL.1.3	Ni skall berätta det för era barn,
JOL.1.3	och de skall berätta det för sina,
JOL.1.3	och deras barn för nya släkten:
JOL.1.4	vad gräshopporna lämnade kvar
JOL.1.4	åt gräsgnagarna upp,
JOL.1.4	vad gräsgnagarna lämnade kvar
JOL.1.4	åt gräsbitarna upp,
JOL.1.4	vad gräsbitarna lämnade kvar
JOL.1.4	åt gräsätarna upp.
JOL.1.5	Vakna, ni rusiga, och gråt,
JOL.1.5	alla ni drinkare, klaga!
JOL.1.5	Det nya vinet får ni aldrig smaka.
JOL.1.6	Ett folk drar fram över mitt land,
JOL.1.6	oräkneligt och mäktigt.
JOL.1.6	Det har tänder som ett lejon,
JOL.1.6	bett som en lejoninna.
JOL.1.7	Det har härjat min vingård
JOL.1.7	och skövlat mina fikonträd.
JOL.1.7	Barken är avskalad och bortsliten,
JOL.1.7	grenarna lyser vita.
JOL.1.8	Klaga som jungfrun i sorgdräkt
JOL.1.8	över sin ungdoms brudgum!
JOL.1.9	Matoffer och dryckesoffer
JOL.1.9	har upphört i Herrens hus.
JOL.1.9	Herrens tjänare, prästerna, sörjer.
JOL.1.10	Fälten är förödda,
JOL.1.10	jorden ligger sörjande,
JOL.1.10	ty säden är förstörd,
JOL.1.10	vinet torkar bort
JOL.1.10	och oljan sinar.
JOL.1.11	Bönderna står bestörta
JOL.1.11	och vinodlarna jämrar sig
JOL.1.11	för vetets och kornets skull,
JOL.1.11	ty åkerns skörd är förlorad,
JOL.1.12	vinstocken har vissnat
JOL.1.12	och fikonträdet tynar bort.
JOL.1.12	Granatträd, palmer och äppelträd,
JOL.1.12	alla markens träd är förtorkade,
JOL.1.12	och människors glädje har vissnat.
JOL.1.13	Klä er i sorgdräkt och klaga, präster,
JOL.1.13	höj jämmerrop, ni som tjänar vid altaret!
JOL.1.13	Gå dit in, Guds tjänare,
JOL.1.13	och vaka i sorgdräkt,
JOL.1.13	ty er Guds hus har berövats
JOL.1.13	matoffer och dryckesoffer.
JOL.1.14	Påbjud en fasta!
JOL.1.14	Kungör en högtidssamling!
JOL.1.14	Kalla de äldste
JOL.1.14	och alla som bor i landet
JOL.1.14	att samlas i Herrens, er Guds, hus.
JOL.1.14	Ropa till Herren i er nöd.
JOL.1.15	Ack, denna dag!
JOL.1.15	Ja, Herrens dag är nära,
JOL.1.15	den kommer med våld från den Väldige.
JOL.1.16	Inför våra ögon försvinner födan
JOL.1.16	och från vår Guds hus jublet och glädjen.
JOL.1.17	Utsädet torkar under jordkokorna,
JOL.1.17	förrådshusen är övergivna
JOL.1.17	och ladorna i spillror.
JOL.1.17	All gröda är förstörd.
JOL.1.18	Hör hur boskapen stönar!
JOL.1.18	Kor och oxar irrar omkring,
JOL.1.18	det finns inget bete för dem.
JOL.1.18	Även fårhjordarna plågas.
JOL.1.19	Till dig, Herre, ropar jag,
JOL.1.19	ty utmarkens beten har elden förtärt,
JOL.1.19	en låga har bränt alla markens träd.
JOL.1.20	Även de vilda djuren ropar till dig,
JOL.1.20	ty bäckarna har torkat ut
JOL.1.20	och utmarkens beten har elden förtärt.
JOL.2.1+JOL.2.2	Stöt i horn på Sion!
JOL.2.1+JOL.2.2	Blås larmsignal på mitt heliga berg,
JOL.2.1+JOL.2.2	så att alla i landet bävar.
JOL.2.1+JOL.2.2	Ty Herrens dag är på väg,
JOL.2.1+JOL.2.2	en dag av mörker och moln är nära,
JOL.2.1+JOL.2.2	en dag av dunkel och töcken.
JOL.2.1+JOL.2.2	Som gryningen över bergen
JOL.2.1+JOL.2.2	sprider sig ett folk, stort och mäktigt.
JOL.2.1+JOL.2.2	Dess like har aldrig funnits
JOL.2.1+JOL.2.2	och skall aldrig någonsin finnas.
JOL.2.3	Framför dem förtärande eld,
JOL.2.3	bakom dem brännande låga.
JOL.2.3	Som Edens trädgård är landet framför dem,
JOL.2.3	men bakom dem är det en öde öken.
JOL.2.3	Ingenting blir skonat.
JOL.2.4	De liknar hästar,
JOL.2.4	som stridshästar spränger de fram.
JOL.2.5	De rasslar som stridsvagnar
JOL.2.5	när de far fram över bergstopparna,
JOL.2.5	som eld då den dånar i halmen,
JOL.2.5	som en krigshär ordnad till strid.
JOL.2.6	Folken darrar inför dem,
JOL.2.6	alla ansikten vitnar.
JOL.2.7	Som kämpar störtar de framåt,
JOL.2.7	som krigare stormar de muren.
JOL.2.7	Var och en går sin väg rakt fram,
JOL.2.7	viker inte från sin bana.
JOL.2.8	Ingen tränger den andre,
JOL.2.8	var och en följer sin egen väg.
JOL.2.8	Ja, de löper genom pilregnet
JOL.2.8	utan att bryta ledet.
JOL.2.9	De stormar staden,
JOL.2.9	de klättrar över muren,
JOL.2.9	de tränger in i husen,
JOL.2.9	tar sig in genom fönstren som tjuvar.
JOL.2.10	Jorden bävar inför dem
JOL.2.10	och himlen skälver.
JOL.2.10	Sol och måne förmörkas
JOL.2.10	och stjärnorna mister sitt sken.
JOL.2.11	Herrens röst dånar framför hans här.
JOL.2.11	Manstarka är hans trupper,
JOL.2.11	tallösa de som fullgör hans order.
JOL.2.11	Stor är Herrens dag och fruktansvärd
JOL.2.11	— vem kan uthärda den?
JOL.2.12	Nu, säger Herren,
JOL.2.12	skall ni vända er till mig
JOL.2.12	med uppriktigt hjärta,
JOL.2.12	under fasta, gråt och klagan.
JOL.2.13	Slit sönder era hjärtan, inte era kläder,
JOL.2.13	och vänd åter till Herren, er Gud.
JOL.2.13	Han är nådig och barmhärtig,
JOL.2.13	sen till vrede och rik på kärlek,
JOL.2.13	han ångrar det onda han hotat med.
JOL.2.14	Kanske ändrar han sig
JOL.2.14	och låter välsignelsen vara kvar,
JOL.2.14	till matoffer och dryckesoffer
JOL.2.14	åt Herren, er Gud.
JOL.2.15	Stöt i horn på Sion!
JOL.2.15	Påbjud en fasta!
JOL.2.15	Kungör en högtidssamling!
JOL.2.16	Kalla på folket,
JOL.2.16	påbjud en helig sammankomst!
JOL.2.16	Kalla på de gamla
JOL.2.16	och samla barnen,
JOL.2.16	också dem som ännu får bröstet.
JOL.2.16	Må brudgummen lämna sin kammare
JOL.2.16	och bruden sitt gemak.
JOL.2.17	Mellan förhuset och altaret
JOL.2.17	skall prästerna gråta,
JOL.2.17	skall Herrens tjänare ropa:
JOL.2.17	»Herre, skona ditt folk,
JOL.2.17	lämna inte de dina att skymfas
JOL.2.17	så att de blir till en visa bland folken.
JOL.2.17	Varför skall hedningarna få säga:
JOL.2.17	Var är deras Gud?«
JOL.2.18	Då greps Herren av lidelse för sitt land
JOL.2.18	och av medömkan med sitt folk.
JOL.2.19	Och Herren svarade sitt folk:
JOL.2.19	Jag skall ge er säd och vin och olja,
JOL.2.19	så mycket ni behöver.
JOL.2.19	Aldrig mer skall jag tillåta
JOL.2.19	att ni blir skymfade bland folken.
JOL.2.20	Fienden från norr skall jag förvisa,
JOL.2.20	driva bort till öde, torra trakter,
JOL.2.20	förtruppen mot havet i öster
JOL.2.20	och eftertruppen mot havet i väster.
JOL.2.20	En stank skall stiga från honom,
JOL.2.20	en lukt av förruttnelse.
JOL.2.21	Ängslas inte, du åkerjord,
JOL.2.21	utan jubla och gläd dig:
JOL.2.21	Herren har gjort stora verk.
JOL.2.22	Ängslas inte, ni markens djur:
JOL.2.22	utmarkens beten grönskar på nytt,
JOL.2.22	träden bär sin frukt,
JOL.2.22	fikonträdet och vinstocken ger rika skördar.
JOL.2.23	Och ni som bor på Sion,
JOL.2.23	jubla och gläds över Herren, er Gud:
JOL.2.23	han ger er regn i rätt tid,
JOL.2.23	han låter regnet falla som förr,
JOL.2.23	både höst och vår.
JOL.2.24	Så skall logarna fyllas av säd,
JOL.2.24	pressarna flöda över av vin och olja.
JOL.2.25	Och jag skall gottgöra er för åren
JOL.2.25	som slukades av gräshopporna,
JOL.2.25	av gräsbitarna, gräsätarna och gräsgnagarna
JOL.2.25	— min stora här som jag sände mot er.
JOL.2.26	Då skall ni äta och bli mätta
JOL.2.26	och prisa Herren, er Gud,
JOL.2.26	som har handlat så underbart mot er.
JOL.2.26	Och aldrig mer skall mitt folk stå med skam.
JOL.2.27	Då skall ni inse att jag finns mitt i Israel,
JOL.2.27	att jag, Herren, är er Gud,
JOL.2.27	jag och ingen annan.
JOL.2.27	Och aldrig mer skall mitt folk stå med skam.
JOL.2.28	Det skall komma en tid
JOL.2.28	då jag utgjuter min ande över alla.
JOL.2.28	Era söner och döttrar skall profetera,
JOL.2.28	era gamla män skall ha drömmar,
JOL.2.28	era unga män se syner.
JOL.2.29	Också över slavar och slavinnor
JOL.2.29	skall jag då utgjuta min ande.
JOL.2.30	På himlen och på jorden
JOL.2.30	skall jag låta tecken visa sig:
JOL.2.30	blod och eld och pelare av rök.
JOL.2.31	Solen skall vändas i mörker
JOL.2.31	och månen i blod
JOL.2.31	innan Herrens dag kommer,
JOL.2.31	den stora och fruktansvärda.
JOL.2.32	Men var och en som åkallar Herrens namn
JOL.2.32	skall bli räddad.
JOL.2.32	På Sions berg skall finnas en skonad skara,
JOL.2.32	så som Herren har lovat,
JOL.2.32	i Jerusalem skall några överleva,
JOL.2.32	så som Herren bestämt.
JOL.3.1	Vid den tiden, när dagen är inne
JOL.3.1	då jag vänder Judas och Jerusalems öde,
JOL.3.2	skall jag samla alla folk
JOL.3.2	och föra dem ner i Joshafats dal.
JOL.3.2	Där skall jag ställa dem till svars
JOL.3.2	för vad de gjort mot Israel, mitt eget folk,
JOL.3.2	som de skingrat bland folken.
JOL.3.2	De har styckat mitt land
JOL.3.3	och kastat lott om mitt folk.
JOL.3.3	De har lämnat pojkar som betalning för skökor
JOL.3.3	och sålt flickor för vin som de druckit.
JOL.3.4	Ni, Tyros och Sidon, och ni, filisteernas alla områden — vad vill ni mig? Har ni något att kräva hämnd för? Om ni vill tillfoga mig något ont skall jag genast låta det drabba er själva. 
JOL.3.5	Ni har tagit mitt silver och guld och fört bort mina dyrbaraste skatter till era tempel. 
JOL.3.6	Invånarna i Juda och i Jerusalem har ni sålt till grekerna, så att de förts långt bort från sitt eget land. 
JOL.3.7	Jag skall mana dem till uppbrott från de platser dit ni sålt dem, och det onda skall drabba er själva. 
JOL.3.8	Jag skall låta judeerna sälja era söner och döttrar; de skall sälja dem till sabeerna, ett folk långt borta. Herren har talat.
JOL.3.9	Detta skall ni ropa ut bland folken:
JOL.3.9	Invig er till krig,
JOL.3.9	båda upp kämparna,
JOL.3.9	låt alla krigare samlas och dra ut!
JOL.3.10	Smid om era plogbillar till svärd,
JOL.3.10	era vingårdsknivar till lansar!
JOL.3.10	Den svage skall känna sig som hjälte.
JOL.3.11	Skynda er att komma,
JOL.3.11	samlas här, alla folk runt omkring!
JOL.3.11	Herre, sänd ner dina kämpar!
JOL.3.12	Folken skall bryta upp
JOL.3.12	och tåga till Joshafats dal.
JOL.3.12	Där skall jag sitta till doms
JOL.3.12	över alla folken runt omkring.
JOL.3.13	Skörden är mogen, sätt fart på skäran,
JOL.3.13	kom och trampa, vinpressen är full,
JOL.3.13	ja, presskaren flödar över
JOL.3.13	— så stor är folkens ondska.
JOL.3.14	Larmande skaror
JOL.3.14	i Domens dal.
JOL.3.14	Herrens dag är nära
JOL.3.14	i Domens dal.
JOL.3.15	Sol och måne förmörkas
JOL.3.15	och stjärnorna mister sitt sken.
JOL.3.16	Herren ryter från Sion,
JOL.3.16	hans röst dånar från Jerusalem.
JOL.3.16	Himmel och jord bävar,
JOL.3.16	men för sitt folk är Herren en tillflykt,
JOL.3.16	ett värn för Israel.
JOL.3.17	Då skall ni inse
JOL.3.17	att jag är Herren, er Gud,
JOL.3.17	som bor på Sion, mitt heliga berg.
JOL.3.17	Jerusalem skall vara heligt,
JOL.3.17	aldrig beträdas av främlingar.
JOL.3.18	Den dagen skall bergen drypa av druvsaft
JOL.3.18	och kullarna flöda av mjölk.
JOL.3.18	I Judas bäckar skall vattnet strömma,
JOL.3.18	och en källa skall springa upp i Herrens hus
JOL.3.18	och vattna Akaciedalen.
JOL.3.19	Egypten skall läggas öde
JOL.3.19	och Edom bli en ödemark
JOL.3.19	för att de övat våld mot Judas folk
JOL.3.19	och spillt oskyldigt blod i deras land.
JOL.3.20	Juda skall bestå för alltid
JOL.3.20	och Jerusalem från släkte till släkte.
JOL.3.21	Skall jag lämna fiendens blodskuld ostraffad?
JOL.3.21	Nej, jag lämnar den inte ostraffad.
JOL.3.21	Herren är den som bor på Sion.
AMO.1.1	Detta är Amos ord. Han var en av herdarna från Tekoa och såg syner om Israel när Ussia regerade i Juda och Jerobeam, Joashs son, regerade i Israel, två år före jordbävningen.
AMO.1.2	Amos sade:
AMO.1.2	Herren ryter från Sion,
AMO.1.2	hans röst dånar från Jerusalem.
AMO.1.2	Då vissnar herdarnas marker,
AMO.1.2	då torkar Karmels topp.
AMO.1.3	Så säger Herren:
AMO.1.3	Brott på brott har Damaskus hopat,
AMO.1.3	jag vill inte dröja med domen.
AMO.1.3	Med tröskslädar av järn
AMO.1.3	har de krossat Gilead.
AMO.1.4	Jag skall sända eld mot Hasaels slott,
AMO.1.4	den skall härja Ben-Hadads borgar.
AMO.1.5	Jag skall bräcka Damaskus bom,
AMO.1.5	förgöra den som tronar i Bikat-Aven
AMO.1.5	och den som bär spiran i Bet Eden.
AMO.1.5	Folket i Aram skall föras bort till Kir,
AMO.1.5	säger Herren.
AMO.1.6	Så säger Herren:
AMO.1.6	Brott på brott har Gaza hopat,
AMO.1.6	jag vill inte dröja med domen.
AMO.1.6	De har fört bort hela byar
AMO.1.6	för att utlämna dem åt Edom.
AMO.1.7	Jag skall sända eld mot Gazas mur,
AMO.1.7	den skall härja dess borgar.
AMO.1.8	Jag skall förgöra den som tronar i Ashdod
AMO.1.8	och den som bär spiran i Ashkelon.
AMO.1.8	Jag skall rikta ett dråpslag mot Ekron,
AMO.1.8	och de sista filisteerna skall gå under,
AMO.1.8	säger Herren Gud.
AMO.1.9	Så säger Herren:
AMO.1.9	Brott på brott har Tyros hopat,
AMO.1.9	jag vill inte dröja med domen.
AMO.1.9	De har utlämnat hela byar åt Edom
AMO.1.9	och glömt sitt avtal om vänskap.
AMO.1.10	Jag skall sända eld mot Tyros mur,
AMO.1.10	den skall härja dess borgar.
AMO.1.11	Så säger Herren:
AMO.1.11	Brott på brott har Edom hopat,
AMO.1.11	jag vill inte dröja med domen.
AMO.1.11	De har förföljt sina bröder med svärd
AMO.1.11	och vägrat dem barmhärtighet:
AMO.1.11	deras vrede rasade oavbrutet,
AMO.1.11	deras ursinne brann utan slut.
AMO.1.12	Jag skall sända eld mot Teman,
AMO.1.12	den skall härja Bosras borgar.
AMO.1.13	Så säger Herren:
AMO.1.13	Brott på brott har ammoniterna hopat,
AMO.1.13	jag vill inte dröja med domen.
AMO.1.13	De skar upp havande kvinnor i Gilead
AMO.1.13	när de ville vidga sitt välde.
AMO.1.14	Jag skall sätta eld på Rabbas mur,
AMO.1.14	branden skall härja dess borgar
AMO.1.14	vid stridsrop på kampens dag,
AMO.1.14	i storm på ovädrets dag.
AMO.1.15	Deras kung skall föras bort i fångenskap,
AMO.1.15	han och hans stormän med honom,
AMO.1.15	säger Herren.
AMO.2.1	Så säger Herren:
AMO.2.1	Brott på brott har Moab hopat,
AMO.2.1	jag vill inte dröja med domen.
AMO.2.1	Benen av Edoms kung
AMO.2.1	har de bränt till kalk.
AMO.2.2	Jag skall sända eld mot Moab,
AMO.2.2	den skall härja Keriots borgar,
AMO.2.2	och Moab skall dö vid vapendån,
AMO.2.2	vid stridsrop och lurars larm.
AMO.2.3	Jag skall förgöra dess härskare,
AMO.2.3	alla dess stormän skall jag dräpa med honom,
AMO.2.3	säger Herren.
AMO.2.4	Så säger Herren:
AMO.2.4	Brott på brott har Juda hopat,
AMO.2.4	jag vill inte dröja med domen.
AMO.2.4	De har förkastat Herrens lag
AMO.2.4	och inte hållit hans bud,
AMO.2.4	de falska gudar som deras fäder dyrkade
AMO.2.4	har lett dem vilse.
AMO.2.5	Jag skall sända eld mot Juda,
AMO.2.5	den skall härja Jerusalems borgar.
AMO.2.6	Så säger Herren:
AMO.2.6	Brott på brott har Israel hopat,
AMO.2.6	jag vill inte dröja med domen.
AMO.2.6	De säljer den oskyldige för pengar
AMO.2.6	och den fattige för ett par skor.
AMO.2.7	De trampar ner de svaga
AMO.2.7	och skuffar undan de hjälplösa.
AMO.2.7	Far och son går till samma kvinna.
AMO.2.7	Så vanärar de mitt heliga namn.
AMO.2.8	Vid alla altaren vräker de sig
AMO.2.8	på kläder de fått som pant,
AMO.2.8	och i sin Guds hus dricker de
AMO.2.8	vin som de tagit i mät.
AMO.2.9	Ändå var det jag
AMO.2.9	som röjde undan amoreerna för er,
AMO.2.9	fast de var höga som cedrar
AMO.2.9	och kraftiga som ekar —
AMO.2.9	jag förstörde dem helt,
AMO.2.9	från rot till krona.
AMO.2.10	Ändå var det jag
AMO.2.10	som förde er ut ur Egypten
AMO.2.10	och ledde er i öknen i fyrtio år
AMO.2.10	och lät er inta amoreernas land.
AMO.2.11	Jag kallade några av era söner till profeter
AMO.2.11	och några av era unga män till nasirer.
AMO.2.11	Var det inte så, israeliter?
AMO.2.11	säger Herren.
AMO.2.12	Men ni gav nasirerna vin att dricka,
AMO.2.12	och profeterna förbjöd ni att förkunna.
AMO.2.13	Se, jag skall låta marken skaka under er,
AMO.2.13	som en fullastad halmkärra skakar.
AMO.2.14	Då har den snabbe ingenstans att fly,
AMO.2.14	den starke har ingen nytta av sin kraft,
AMO.2.14	den tappre kan inte rädda livet,
AMO.2.15	bågskytten kan inte hålla stånd,
AMO.2.15	den snabbfotade hinner inte undan,
AMO.2.15	ryttaren kan inte rädda livet.
AMO.2.16	Den tappraste bland de tappra
AMO.2.16	skall den dagen kasta sina vapen och fly,
AMO.2.16	säger Herren.
AMO.3.1	Hör vad Herren har att säga till er, israeliter, till hela det folk han förde ut ur Egypten:
AMO.3.2	Ni är de enda jag har tagit mig an
AMO.3.2	bland alla folk på jorden.
AMO.3.2	Därför skall jag ställa er till svars
AMO.3.2	för alla era synder.
AMO.3.3	Slår man följe på färden
AMO.3.3	utan att känna varandra?
AMO.3.4	Ryter ett lejon i snåren
AMO.3.4	om det inte har funnit ett byte?
AMO.3.4	Morrar lejonet i sin håla
AMO.3.4	utan att ha fångat sitt rov?
AMO.3.5	Störtar fågeln mot marken
AMO.3.5	om fällan inte är gillrad?
AMO.3.5	Slår fällan upp från marken
AMO.3.5	om där inte finns byte att fånga?
AMO.3.6	Om man blåser larm i staden,
AMO.3.6	blir då inte alla förskräckta?
AMO.3.6	Om en olycka händer i staden,
AMO.3.6	är det inte Herrens verk?
AMO.3.7	Herren Gud gör aldrig något
AMO.3.7	utan att avslöja sina planer
AMO.3.7	för sina tjänare profeterna.
AMO.3.8	Vem kan höra lejonet ryta
AMO.3.8	utan att gripas av skräck?
AMO.3.8	Vem kan höra Herren Gud tala
AMO.3.8	utan att bli hans profet?
AMO.3.9	Ropa från Ashdods borgar,
AMO.3.9	från borgarna i Egypten och säg:
AMO.3.9	»Samla er på bergen kring Samaria,
AMO.3.9	se vilket kaos som råder i staden,
AMO.3.9	förtrycket som härskar där!«
AMO.3.10	De förstår inte att göra det som är rätt,
AMO.3.10	säger Herren,
AMO.3.10	dessa som hopar våld och rov i sina borgar.
AMO.3.11	Därför säger Herren Gud:
AMO.3.11	En fiende skall genomkorsa landet,
AMO.3.11	era fästen skall falla,
AMO.3.11	era borgar plundras.
AMO.3.12	Så säger Herren:
AMO.3.12	Som herden räddar ur lejonets gap
AMO.3.12	ett par benpipor eller en örsnibb,
AMO.3.12	så skall israeliterna bli räddade,
AMO.3.12	de som sitter där i Samaria
AMO.3.12	på divaner och mjuka dynor.
AMO.3.13	Lyssna, och varna Jakobs ätt,
AMO.3.13	säger Herren, härskarornas Gud.
AMO.3.14	Ty när jag tar itu med Israel
AMO.3.14	för dess ogärningar,
AMO.3.14	då skall jag också ta itu med Betels altaren:
AMO.3.14	altarhornen skall brytas av
AMO.3.14	och falla till marken.
AMO.3.15	Jag skall slå omkull
AMO.3.15	både vinterhus och sommarhus.
AMO.3.15	Elfenbenshusen skall skövlas
AMO.3.15	och de mäktiga byggnaderna utplånas,
AMO.3.15	säger Herren.
AMO.4.1	Lyssna nu, ni Bashan-kor,
AMO.4.1	som bor på Samarias berg,
AMO.4.1	ni kvinnor som förtrycker de svaga
AMO.4.1	och plågar de fattiga
AMO.4.1	medan ni säger till era män:
AMO.4.1	»Hämta hit något att dricka!«
AMO.4.2	Herren Gud har svurit vid sin helighet:
AMO.4.2	Det skall komma en dag
AMO.4.2	då man skall driva i väg er med oxpikar
AMO.4.2	och med ljuster dem som blir kvar.
AMO.4.3	Varenda en skall drivas ut
AMO.4.3	genom närmaste rämna i muren
AMO.4.3	och jagas bort mot Hermon,
AMO.4.3	säger Herren.
AMO.4.4	Gå till Betel och synda,
AMO.4.4	till Gilgal och synda än mer!
AMO.4.4	Bär fram era offer om morgonen,
AMO.4.4	ert tionde på festens tredje dag!
AMO.4.5	Bränn tackoffer av syrat bröd,
AMO.4.5	ropa ut era frivilliga gåvor så det hörs!
AMO.4.5	Ni israeliter vill ju ha det så,
AMO.4.5	säger Herren Gud.
AMO.4.6	Det var jag som lät er gå med tomma magar
AMO.4.6	i alla era städer
AMO.4.6	och utan bröd överallt i landet.
AMO.4.6	Dock vände ni inte åter till mig,
AMO.4.6	säger Herren.
AMO.4.7	Det var jag som höll tillbaka regnet för er
AMO.4.7	när det ännu var tre månader till skörden.
AMO.4.7	Jag lät det regna över en stad
AMO.4.7	men inte över en annan,
AMO.4.7	den ena åkern fick regn,
AMO.4.7	den andra blev utan och förtorkade.
AMO.4.8	Från stad efter stad kom man stapplande
AMO.4.8	till en enda stad för att få vatten,
AMO.4.8	men ingen kunde släcka sin törst.
AMO.4.8	Dock vände ni inte åter till mig,
AMO.4.8	säger Herren.
AMO.4.9	Jag lät er säd drabbas av rost och sot,
AMO.4.9	jag lät trädgårdar och vinberg förtorka,
AMO.4.9	era fikonträd och olivträd åt gräshopporna upp.
AMO.4.9	Dock vände ni inte åter till mig,
AMO.4.9	säger Herren.
AMO.4.10	Jag sände pest bland er som i Egypten,
AMO.4.10	jag dräpte era unga män med svärd,
AMO.4.10	era hästar blev tagna som byte.
AMO.4.10	Likstanken från era läger
AMO.4.10	lät jag stiga er i näsan.
AMO.4.10	Dock vände ni inte åter till mig,
AMO.4.10	säger Herren.
AMO.4.11	Jag sände ödeläggelse bland er,
AMO.4.11	som när Sodom och Gomorra lades öde,
AMO.4.11	ni blev som en brand ryckt ur elden.
AMO.4.11	Dock vände ni inte åter till mig,
AMO.4.11	säger Herren.
AMO.4.12	Därför skall jag låta förbannelsen drabba dig, Israel,
AMO.4.12	jag skall göra detta med dig.
AMO.4.12	Därför, Israel, bered dig att möta din Gud!
AMO.4.13	Ty se:
AMO.4.13	Han som formar bergen och skapar vinden,
AMO.4.13	som förkunnar sina planer för människan,
AMO.4.13	som låter mörkret bli morgonrodnad
AMO.4.13	och går fram över jordens höjder —
AMO.4.13	Herren, härskarornas Gud, är hans namn.
AMO.5.1	Hör den sorgesång som jag sjunger om dig, Israels folk:
AMO.5.2	Jungfrun Israel har fallit,
AMO.5.2	hon reser sig aldrig mer,
AMO.5.2	hon ligger där övergiven på egen mark,
AMO.5.2	ingen hjälper henne upp.
AMO.5.3	Så säger Herren Gud till Israels folk:
AMO.5.3	Den stad som tågar ut med tusen man
AMO.5.3	skall ha hundra kvar,
AMO.5.3	och den som tågar ut med hundra
AMO.5.3	skall ha tio kvar.
AMO.5.4	Så säger Herren till Israels folk:
AMO.5.4	Kom till mig, så får ni leva!
AMO.5.5	Gå inte till Betel,
AMO.5.5	sök er inte till Gilgal,
AMO.5.5	dra inte bort till Beer Sheva!
AMO.5.5	Ty Gilgal skall föras bort i fångenskap
AMO.5.5	och Betel bli till intet.
AMO.5.6	Kom till Herren, så får ni leva!
AMO.5.6	Annars skall han härja Josefs land som en eld,
AMO.5.6	den skall förtära Betel och ingen skall släcka.
AMO.5.7	Ni förvandlar rätten till malört
AMO.5.7	och slår rättfärdigheten till marken!
AMO.5.8	Han som har gjort Sjustjärnorna och Orion,
AMO.5.8	som förvandlar mörker till morgon
AMO.5.8	och låter dagen mörkna till natt,
AMO.5.8	som kallar på havets vatten
AMO.5.8	och låter det strömma över jorden —
AMO.5.8	Herren är hans namn,
AMO.5.9	han som låter förödelse ljunga över fästningen,
AMO.5.9	förödelse komma över borgen.
AMO.5.10	Ni hatar den som för rättens talan i domstolen
AMO.5.10	och avskyr den som säger sanningen.
AMO.5.11	Därför — ni som trampar på den fattige
AMO.5.11	och tar hans säd i skatt:
AMO.5.11	ni bygger hus av huggen sten,
AMO.5.11	men ni skall aldrig bo i dem,
AMO.5.11	ni planterar härliga vingårdar,
AMO.5.11	men ni skall aldrig dricka vinet.
AMO.5.12	Ty jag vet att era brott är många
AMO.5.12	och era synder otaliga,
AMO.5.12	ni som förtrycker oskyldiga och tar mutor
AMO.5.12	och hindrar de fattiga att få sin rätt.
AMO.5.13	Därför tiger den kloke i denna tid,
AMO.5.13	ty det är en ond tid.
AMO.5.14	Sök det goda och inte det onda,
AMO.5.14	så att ni får leva!
AMO.5.14	Då skall Herren, härskarornas Gud, vara med er,
AMO.5.14	så som ni säger att han är.
AMO.5.15	Hata det onda och älska det goda,
AMO.5.15	låt rätten råda då ni dömer!
AMO.5.15	Kanske skall då Herren, härskarornas Gud,
AMO.5.15	förbarma sig över spillran av Josefs ätt.
AMO.5.16	Därför säger Herren,
AMO.5.16	härskarornas Gud, Herren:
AMO.5.16	På alla torg skall dödsklagan höras,
AMO.5.16	på alla gator verop.
AMO.5.16	Bönderna kallas till sorgehögtid,
AMO.5.16	till dödsklagan de som kan sjunga sorgesång.
AMO.5.17	I alla vingårdar skall dödsklagan höras
AMO.5.17	när jag går fram bland er,
AMO.5.17	säger Herren.
AMO.5.18	Ve er som längtar efter Herrens dag!
AMO.5.18	Vad får ni för glädje av Herrens dag?
AMO.5.18	Den är mörker, inte ljus —
AMO.5.19	som när någon flyr för ett lejon
AMO.5.19	och möter en björn,
AMO.5.19	kommer hem, tar stöd mot väggen
AMO.5.19	och blir biten av en orm.
AMO.5.20	Ja, Herrens dag är mörker, inte ljus,
AMO.5.20	töcken utan en strimma sol.
AMO.5.21	Jag avskyr era fester, jag hatar dem,
AMO.5.21	jag står inte ut med era högtider.
AMO.5.22	När ni offrar till mig och kommer med era gåvor
AMO.5.22	vill jag inte veta av dem,
AMO.5.22	jag vill inte se åt era offer av gödboskap.
AMO.5.23	Låt mig slippa dina psalmer,
AMO.5.23	jag vill inte höra ditt strängaspel!
AMO.5.24	Men låt rätten välla fram som vatten
AMO.5.24	och rättfärdigheten som en outsinlig ström!
AMO.5.25	Frambar ni slaktoffer och gåvor åt mig
AMO.5.25	de fyrtio åren i öknen, Israels folk?
AMO.5.26	Bar ni då omkring era gudabilder,
AMO.5.26	Sackut, er konung, och Kevan, er gudastjärna,
AMO.5.26	som ni gjort åt er?
AMO.5.27	Jag skall föra er bort i fångenskap
AMO.5.27	bortom Damaskus, säger Herren,
AMO.5.27	vars namn är härskarornas Gud.
AMO.6.1	Ve de säkra på Sion,
AMO.6.1	de trygga på Samarias berg,
AMO.6.1	gräddan av det främsta folket,
AMO.6.1	dessa som israeliterna tyr sig till!
AMO.6.2	Far bort till Kalne och betrakta dess öde,
AMO.6.2	fortsätt till Stora Hamat,
AMO.6.2	far ner till Gat i Filisteen:
AMO.6.2	är ni bättre än dessa riken,
AMO.6.2	är ert område större än deras?
AMO.6.3	Ni vill skjuta ifrån er olycksdagen
AMO.6.3	men drar över er våldets välde.
AMO.6.4	Ni ligger på elfenbenssängar
AMO.6.4	och latar er på era soffor,
AMO.6.4	ni äter lamm från hjorden
AMO.6.4	och gödkalvar som ni fött upp.
AMO.6.5	Ni skrålar till harpa
AMO.6.5	och diktar allsköns sånger som David,
AMO.6.6	ni dricker ert vin ur offerskålar
AMO.6.6	och smörjer er med finaste olja,
AMO.6.6	men Josefs undergång bekymrar er inte.
AMO.6.7	Därför skall ni gå främst i fångtransporten,
AMO.6.7	då blir det slut på svirarnas skrål.
AMO.6.8	Herren Gud har svurit vid sig själv:
AMO.6.8	Jag avskyr Jakobs stolthet,
AMO.6.8	jag hatar dess borgar,
AMO.6.8	jag skall prisge denna stad och allt som finns i den.
AMO.6.9	Även om det skulle finnas tio överlevande i ett och samma hus, så måste de dö. 
AMO.6.10	Endast några få skall bli kvar för att bära ut de döda ur huset. Och om någon säger till en som är inne i huset: »Är det någon mera där?« och får till svar: »Ingen!« så skall han säga: »Tyst!« Ty Herrens namn får inte nämnas.
AMO.6.11	Se, när Herren befaller
AMO.6.11	slås de stora husen i spillror
AMO.6.11	och de små blir till grus.
AMO.6.12	Inte springer hästar över klippor,
AMO.6.12	inte plöjer man havet med oxar,
AMO.6.12	men ni förvandlar rätten till gift
AMO.6.12	och gör rättvisans frukt till malört.
AMO.6.13	Ni gläder er över Lo Devar
AMO.6.13	och skryter: »Har vi inte av egen kraft
AMO.6.13	erövrat Karnajim?«
AMO.6.14	Men nu, israeliter, bådar jag upp ett folk mot er, säger Herren, härskarornas Gud, ett folk som skall ansätta er från Levo-Hamat ända ner till Aravaströmmen.
AMO.7.1	Denna syn lät Herren Gud mig se: han skapade en svärm gräshoppor när gräset spirade på nytt efter kungens slåtter. 
AMO.7.2	Och när de hade ätit upp nästan allt gräs i landet sade jag: »Förlåt ditt folk, Herre Gud! Hur skall Jakob kunna bestå, ett så litet folk?« 
AMO.7.3	Då ångrade sig Herren och sade: »Det skall inte ske.«
AMO.7.4	Denna syn lät Herren Gud mig se: han kallade på eldregnet, och när det hade förtärt det stora djupet och höll på att förtära åkerjorden 
AMO.7.5	sade jag: »Sluta, Herre Gud! Hur skall Jakob kunna bestå, ett så litet folk?« 
AMO.7.6	Då ångrade sig Herren. »Inte heller detta skall ske«, sade Herren Gud.
AMO.7.7	Denna syn lät Herren Gud mig se: han stod vid en mur med ett lod i handen. 
AMO.7.8	Och Herren frågade mig: »Vad ser du, Amos?« Jag svarade: »Ett lod.« Då sade Herren: »Se, jag prövar mitt folk Israel med ett lod; jag kan inte längre skona det.
AMO.7.9	Isaks offerplatser skall härjas
AMO.7.9	och Israels helgedomar läggas öde.
AMO.7.9	Jag skall höja mitt svärd mot Jerobeams ätt.«
AMO.7.10	Amasja, översteprästen i Betel, sände bud till kung Jerobeam av Israel: »Amos uppviglar folket mot dig; riket tål inte hans profeterande. 
AMO.7.11	Han säger:
AMO.7.11	Jerobeam skall dö för svärd,
AMO.7.11	och Israel skall föras bort från sitt land.«
AMO.7.12	Till Amos sade Amasja: »Gå din väg, siare, försvinn till Juda — där kan du tjäna ditt bröd med att vara profet! 
AMO.7.13	Men här i Betel får du inte längre uppträda som profet, ty detta är konungens tempel, en rikshelgedom.« 
AMO.7.14	Amos svarade Amasja: »Jag är inte profet. Jag tillhör inte det skrået, jag håller boskap och odlar fikon. 
AMO.7.15	Men Herren tog mig från min hjord och sade till mig: Träd fram som profet inför mitt folk Israel. 
AMO.7.16	Så hör nu Herrens ord: Du säger alltså: ’Profetera inte mot Israel, predika inte mot Isaks ätt!’ 
AMO.7.17	Därför säger Herren:
AMO.7.17	Din hustru skall bli en hora i staden,
AMO.7.17	dina söner och döttrar skall falla för svärd,
AMO.7.17	din mark skall mätas upp och styckas.
AMO.7.17	Själv skall du dö på oren mark,
AMO.7.17	och Israel skall föras bort från sitt land.«
AMO.8.1	Denna syn lät Herren Gud mig se: en korg med mogen frukt. 
AMO.8.2	Och han frågade: »Vad ser du, Amos?« Jag svarade: »En korg med mogen frukt.« Då sade Herren till mig:
AMO.8.2	Mitt folk Israel är moget för sitt fall,
AMO.8.2	jag kan inte längre skona det.
AMO.8.3	Den dagen, säger Herren Gud,
AMO.8.3	skall sångerskorna i slottet jämra sig:
AMO.8.3	lik i mängder
AMO.8.3	ligger slängda överallt. Tyst!
AMO.8.4	Hör detta, ni som trampar på de fattiga
AMO.8.4	och utrotar de svaga i landet!
AMO.8.5	Ni säger: »När är nymånadsfesten över
AMO.8.5	så att vi kan sälja säd,
AMO.8.5	och sabbaten
AMO.8.5	så att vi får öppna kornboden?
AMO.8.5	Då skall vi minska måtten
AMO.8.5	och lägga på priserna
AMO.8.5	och fuska med vågen,
AMO.8.6	köpa de fattiga för pengar
AMO.8.6	och de nödställda för ett par skor
AMO.8.6	och sälja spillet som säd.«
AMO.8.7	Herren har svurit vid Jakobs stolthet
AMO.8.7	att aldrig glömma något de gjort.
AMO.8.8	Skulle inte jorden skälva för detta
AMO.8.8	så att alla som bor där får sorg?
AMO.8.8	Skulle inte hela jorden stiga och sjunka
AMO.8.8	som Nilen, Egyptens flod?
AMO.8.9	Den dagen, säger Herren Gud,
AMO.8.9	låter jag solen gå ner vid middagstid
AMO.8.9	och lägger jorden mörk på ljusa dagen.
AMO.8.10	Jag vänder era fester i sorg
AMO.8.10	och alla era sånger i klagan,
AMO.8.10	jag klär alla höfter i säckväv
AMO.8.10	och låter alla gå med rakat huvud,
AMO.8.10	jag sänder sorg som efter ende sonen
AMO.8.10	och låter slutet bli en bitter dag.
AMO.8.11	Ja, den tid kommer,
AMO.8.11	säger Herren Gud,
AMO.8.11	då jag sänder hunger över landet —
AMO.8.11	inte hunger efter bröd,
AMO.8.11	inte törst efter vatten,
AMO.8.11	utan efter att höra Herrens ord.
AMO.8.12	Då skall de irra från hav till hav,
AMO.8.12	driva omkring från norr till öster
AMO.8.12	och söka efter Herrens ord,
AMO.8.12	men de skall inte finna det.
AMO.8.13	Den dagen skall vackra flickor och unga män
AMO.8.13	segna ner av törst,
AMO.8.14	de som svär vid Samarias synd
AMO.8.14	och säger: »Så sant din gud lever, Dan!«
AMO.8.14	och: »Så sant Beer Shevas starkhet lever!«
AMO.8.14	— de skall falla och aldrig resa sig mer.
AMO.9.1	Jag såg Herren stå vid altaret.
AMO.9.1	Han sade: Jag skall slå till pelarhuvudena,
AMO.9.1	så att trösklarna skakar
AMO.9.1	och alla förgås vid jordbävningen.
AMO.9.1	Dem som blir kvar skall jag dräpa med svärd,
AMO.9.1	ingen av dem skall kunna fly,
AMO.9.1	ingen av dem skall slippa undan.
AMO.9.2	Om de så tränger ner i dödsriket
AMO.9.2	skall jag hämta dem upp därifrån,
AMO.9.2	och om de stiger upp till himlen
AMO.9.2	skall jag dra dem ner därifrån.
AMO.9.3	Om de döljer sig på Karmels topp
AMO.9.3	skall jag leta upp dem och gripa dem,
AMO.9.3	och om de gömmer sig för mig på havets botten
AMO.9.3	skall jag befalla sjöormen att bita dem.
AMO.9.4	Om de förs bort i fångenskap av sina fiender
AMO.9.4	skall jag befalla svärdet att döda dem.
AMO.9.4	Jag skall fästa min blick på dem,
AMO.9.4	inte till skydd men till straff.
AMO.9.5	Herren, härskarornas Gud,
AMO.9.5	han som rör vid jorden så att den skälver
AMO.9.5	och alla som bor på den får sorg,
AMO.9.5	så att hela jorden stiger och sjunker
AMO.9.5	som Nilen, Egyptens flod,
AMO.9.6	han som bygger sin boning i himlen
AMO.9.6	och reser sitt valv över jorden,
AMO.9.6	som kallar på havets vatten
AMO.9.6	och låter det strömma över jorden —
AMO.9.6	Herren är hans namn.
AMO.9.7	Skulle ni vara förmer än nubierna för mig,
AMO.9.7	ni israeliter? säger Herren.
AMO.9.7	Jag förde Israel ut ur Egypten,
AMO.9.7	men också filisteerna från Kaftor
AMO.9.7	och arameerna från Kir.
AMO.9.8	Herren Gud har ögonen på detta syndiga rike:
AMO.9.8	Jag skall utplåna det från jordens yta!
AMO.9.8	Dock skall jag inte helt och hållet
AMO.9.8	utrota Jakobs ätt, säger Herren.
AMO.9.9	Se, på min befallning
AMO.9.9	skall Israel skakas bland alla folk
AMO.9.9	som man skakar säd i ett såll
AMO.9.9	och inte en sten slinker igenom.
AMO.9.10	Alla syndare i mitt folk skall dö för svärd,
AMO.9.10	dessa som säger:
AMO.9.10	»Olyckan drabbar aldrig oss,
AMO.9.10	den når oss inte.«
AMO.9.11	Den dagen skall jag resa upp
AMO.9.11	Davids förfallna hydda,
AMO.9.11	mura igen rämnorna
AMO.9.11	och resa upp det som rasat,
AMO.9.11	bygga upp den som i forna dagar,
AMO.9.12	så att de kan lägga under sig vad som är kvar av Edom och alla de folk över vilka mitt namn har utropats, säger Herren, som utför detta.
AMO.9.13	Ja, den tid kommer, säger Herren,
AMO.9.13	då plöjaren följer tätt efter den som skördar
AMO.9.13	och vintramparen tätt efter den som sår,
AMO.9.13	då bergen dryper av druvsaft
AMO.9.13	och alla höjder flödar över.
AMO.9.14	Då skall jag vända ödet för mitt folk Israel.
AMO.9.14	De skall bygga upp förstörda städer och bo i dem,
AMO.9.14	plantera vingårdar och själva dricka vinet,
AMO.9.14	anlägga trädgårdar och äta deras frukt.
AMO.9.15	Jag skall plantera dem i deras egen mark,
AMO.9.15	och de skall aldrig mera ryckas upp
AMO.9.15	ur den mark som jag har gett dem,
AMO.9.15	säger Herren, din Gud.
OBA.1.1	Obadjas syner.
OBA.1.1	Så säger Herren Gud om Edom:
OBA.1.1	Ett budskap har kommit till oss från Herren,
OBA.1.1	en budbärare har sänts ut till folken:
OBA.1.1	»Kom, låt oss dra ut
OBA.1.1	i strid mot Edom!«
OBA.1.2	Jag gör dig till det ringaste av folken,
OBA.1.2	du skall bli djupt föraktad.
OBA.1.3	Ditt övermod förledde dig,
OBA.1.3	du som bor bland bergsklyftorna
OBA.1.3	och håller till högt däruppe,
OBA.1.3	du som tänker:
OBA.1.3	Vem kan störta mig till jorden?
OBA.1.4	Om du bygger ditt näste högt som örnen,
OBA.1.4	om du har ditt rede bland stjärnorna,
OBA.1.4	skall jag ändå störta dig ner därifrån,
OBA.1.4	säger Herren.
OBA.1.5	Kommer det tjuvar till dig,
OBA.1.5	kommer det rövare om natten
OBA.1.5	— ack, du förintas —
OBA.1.5	då stjäl de väl bara vad de behöver?
OBA.1.5	Kommer det druvplockare till dig,
OBA.1.5	då lämnar de väl en efterskörd?
OBA.1.6	Men grundligt blir Esau genomsökt,
OBA.1.6	hans gömda skatter letas fram.
OBA.1.7	Dina bundsförvanter
OBA.1.7	driver dig bort till gränsen.
OBA.1.7	Dina vänner bedrar dig
OBA.1.7	och tar makten över dig.
OBA.1.7	De som delat ditt bröd
OBA.1.7	gillrar snaror för dig.
OBA.1.8	När den dagen kommer,
OBA.1.8	säger Herren,
OBA.1.8	skall jag förgöra de visa i Edom,
OBA.1.8	all klokhet på Esaus berg.
OBA.1.8	— Det finns ingen klokhet där. —
OBA.1.9	Dina hjältar, Teman, slås av skräck,
OBA.1.9	ingen blir kvar på Esaus berg.
OBA.1.9	För mord, 
OBA.1.10	för våld mot din broder Jakob
OBA.1.10	skall du höljas i skam
OBA.1.10	och utplånas för all framtid.
OBA.1.11	Den dagen du höll dig undan,
OBA.1.11	den dagen främlingar förde bort hans rikedomar
OBA.1.11	och utlänningar drog in genom hans portar
OBA.1.11	och kastade lott om Jerusalem,
OBA.1.11	då var du själv som en av dem.
OBA.1.12	Hur kunde du skadeglatt se på din broder
OBA.1.12	på hans olyckas dag!
OBA.1.12	Hur kunde du skratta åt Judas folk
OBA.1.12	på deras undergångs dag!
OBA.1.12	Hur kunde du ta så stora ord i din mun
OBA.1.12	denna nödens dag!
OBA.1.13	Hur kunde du dra in genom mitt folks port
OBA.1.13	på deras ofärds dag!
OBA.1.13	Hur kunde du skadeglatt se på hans olycka
OBA.1.13	på hans ofärds dag!
OBA.1.13	Hur kunde du lägga beslag på hans rikedomar
OBA.1.13	på hans ofärds dag!
OBA.1.14	Hur kunde du ställa dig vid passet
OBA.1.14	för att hugga ner de flyende,
OBA.1.14	hur kunde du utlämna dem som kommit undan
OBA.1.14	denna nödens dag!
OBA.1.15	Herrens dag är nära
OBA.1.15	för alla folk.
OBA.1.15	Som du har handlat mot andra,
OBA.1.15	så skall du själv behandlas,
OBA.1.15	dina gärningar skall drabba dig själv.
OBA.1.16	Den bägare ni tvangs dricka
OBA.1.16	på mitt heliga berg
OBA.1.16	skall de omgivande folken dricka.
OBA.1.16	De skall dricka och sluddra,
OBA.1.16	de skall bli som om de aldrig funnits.
OBA.1.17	Men på Sions berg skall en räddad skara bo.
OBA.1.17	Det skall vara en helig plats.
OBA.1.17	Och Jakobs folk skall ta arv
OBA.1.17	efter dem som tog deras arv.
OBA.1.18	Jakobs folk skall bli en eld
OBA.1.18	och Josefs folk en låga,
OBA.1.18	men Esaus folk blir till halm,
OBA.1.18	de skall antändas och förtäras.
OBA.1.18	Ingen skall överleva av Esaus folk.
OBA.1.18	Herren har talat.
OBA.1.19	Negev, dvs. Esaus berg, och Låglandet, dvs. Filisteen, skall de ta i besittning. Efraims område och Samarias område skall de ta i besittning, och Benjamin skall inta Gilead. 
OBA.1.20	De bortförda israeliterna, de i Halach, skall ta kanaaneernas land i besittning ända till Sarefat, och de bortförda från Jerusalem som bor i Sefarad skall ta Negevs städer i besittning. 
OBA.1.21	De räddade på Sions berg skall dra upp till Esaus berg och härska över dem.
OBA.1.21	Kungamakten skall tillhöra Herren.
JON.1.1	Herrens ord kom till Jona, Amittajs son:
JON.1.2	»Bege dig till Nineve, den stora staden, och håll en straffpredikan. Jag har fått ögonen på ondskan där.« 
JON.1.3	Och Jona gav sig i väg, men för att fly till Tarshish, bort från Herren. Han vandrade ner till Jafo och fann där ett skepp som skulle till Tarshish. Han betalade för resan och gick ombord för att följa med till Tarshish, bort från Herren.
JON.1.4	Herren sände en stark vind över havet. Det blåste upp en svår storm, och skeppet var nära att brytas sönder. 
JON.1.5	Sjömännen greps av fruktan och ropade var och en till sin gud. För att minska faran kastade de lasten överbord.
JON.1.5	Jona hade gått ner under däck och fallit i djup sömn. 
JON.1.6	Kaptenen kom ner till honom och sade: »Hur kan du ligga och sova? Upp med dig och åkalla din gud! Kanske den guden tänker på oss så att vi inte går under.«
JON.1.7	Nu sade några: »Vi kastar lott, så att vi får reda på vem som är skuld till detta onda.« De kastade lott, och lotten föll på Jona. 
JON.1.8	Då sade de till honom: »Tala om för oss vad du är ute i för ärende! Var kommer du ifrån? Vilket land är du ifrån? Vilket folk tillhör du?« — 
JON.1.9	»Jag är hebré«, svarade han, »jag dyrkar Herren, himlens Gud, han som har gjort både hav och land.« 
JON.1.10	Männen greps av stark fruktan och ropade: »Vad har du gjort?« När männen fick reda på att han var på flykt bort från Herren — det berättade han för dem — 
JON.1.11	frågade de: »Vad skall vi göra med dig för att få havet att lugna sig?« Ty stormen bara tilltog i styrka. 
JON.1.12	Han svarade: »Kasta mig överbord, så lugnar sig havet. Jag vet att jag är skuld till att ni har drabbats av den här fruktansvärda stormen.« 
JON.1.13	Männen började i stället ro för att nå land igen, men det gick inte: stormen bara tilltog i styrka. 
JON.1.14	Då ropade de till Herren: »Herre, låt oss inte gå under för att vi tar den här mannens liv. Döm oss inte om vi dödar en oskyldig. Du, Herre, ville ju att allt detta skulle ske.«
JON.1.15	De tog Jona och kastade honom överbord, och havet upphörde att rasa. 
JON.1.16	Då greps männen av stark fruktan för Herren, de offrade åt honom och gav löften.
JON.2.1	Herren lät en stor fisk sluka Jona. I tre dagar och tre nätter var Jona inne i fiskens buk. 
JON.2.2	Därifrån bad han till Herren, sin Gud:
JON.2.3	Jag ropade till Herren i min nöd
JON.2.3	och han svarade mig.
JON.2.3	Ur dödsrikets inre steg mitt rop
JON.2.3	och du hörde min röst.
JON.2.4	Du slungade mig i djupet, mitt i havet,
JON.2.4	där strömmarna fångade mig.
JON.2.4	Alla dina brottsjöar
JON.2.4	slog samman över mitt huvud.
JON.2.5	Jag tänkte: Jag har fördrivits från dig.
JON.2.5	Får jag se ditt heliga tempel igen?
JON.2.6	Vattnet slöt sig om min strupe,
JON.2.6	djupet fångade mig.
JON.2.6	Sjögräs snärjdes kring mitt huvud
JON.2.7	där nere vid bergens rötter.
JON.2.7	Jag sjönk till det land vars portar
JON.2.7	skulle reglas bakom mig för evigt.
JON.2.7	Men du gav mig liv, o Herre, min Gud,
JON.2.7	och förde mig upp ur graven.
JON.2.8	Då mina krafter sinade
JON.2.8	vände jag mig till Herren.
JON.2.8	Min bön nådde dig,
JON.2.8	nådde ditt heliga tempel.
JON.2.9	De som dyrkar falska gudar
JON.2.9	överger sin trofaste hjälpare.
JON.2.10	Men jag skall offra åt dig under lovsång
JON.2.10	och infria mina löften.
JON.2.10	Räddningen kommer från Herren.
JON.2.11	På Herrens befallning spydde fisken upp Jona på land.
JON.3.1	För andra gången kom Herrens ord till Jona:
JON.3.2	»Bege dig till Nineve, den stora staden, och förkunna vad jag befaller.« 
JON.3.3	Och Jona gav sig i väg till Nineve, så som Herren hade sagt.
JON.3.3	Nineve var en oerhört stor stad: det tog tre dagar att färdas genom den. 
JON.3.4	Jona började gå genom staden. Han gick en dag, och han förkunnade: »Om fyrtio dagar skall Nineve förstöras.« 
JON.3.5	Folket trodde på vad Gud hade sagt. De utlyste en fasta, och alla, stora som små, klädde sig i säcktyg.
JON.3.6	När Nineves kung fick höra vad som skett steg han upp från sin tron, tog av sin mantel, svepte sig i säcktyg och satte sig i gruset. 
JON.3.7	Och i Nineve kungjordes ett påbud från kungen och hans råd: »Inga människor och inga djur, varken får eller kor, får äta och dricka, gå i bet eller vattnas. 
JON.3.8	Både människor och djur skall bära säcktyg och ropa högt till Gud. Var och en skall upphöra med sin ondska och sina övergrepp. 
JON.3.9	Kanske kommer Gud att ångra sig och stilla sin vrede, så att vi inte går under.« 
JON.3.10	När Gud såg vad de gjorde, att de upphörde med sin ondska, avstod han från det onda han hotat dem med; han lät det inte ske.
JON.4.1	Då blev Jona mycket missnöjd. I vredesmod 
JON.4.2	bad han till Herren: »Herre, var det inte det jag trodde redan där hemma? Det var därför jag ville fly till Tarshish förra gången. Jag visste ju att du är en nådig och barmhärtig Gud, sen till vrede och rik på kärlek, beredd att ångra det onda du hotat med. 
JON.4.3	Så ta mitt liv, Herre, det är bättre för mig att dö än att leva.« 
JON.4.4	Herren sade: »Har du skäl att vara vred?«
JON.4.5	Jona lämnade staden och slog sig ner öster om den. Där byggde han sig en hydda, så att han satt i skugga medan han väntade på att få se hur det skulle gå med staden.
JON.4.6	Herren Gud lät nu ett kurbitsträd växa upp över Jona; det skulle skugga hans huvud och befria honom från hans missnöje. Jona blev mycket glad över kurbitsen. 
JON.4.7	Men i gryningen nästa dag lät Gud en mask angripa trädet, och det vissnade ner. 
JON.4.8	Och i soluppgången lät Gud en glödhet östanvind blåsa. Solen brände Jonas huvud, han var nära att svimma och önskade sig döden. »Det är bättre för mig att dö än att leva«, sade han. 
JON.4.9	Då frågade Gud honom: »Har du skäl att vara vred för kurbitsens skull?« Jona svarade: »Jag har alla skäl i världen att vara vred.« 
JON.4.10	Herren sade: »Du bekymrar dig för ett träd som du inte har lagt ner något arbete på och som du inte själv fått att växa, som kom till på en natt och försvann på en natt. 
JON.4.11	Skulle då inte jag bekymra mig om Nineve, den stora staden, där det bor över 120 000 människor, som inte ens kan skilja på höger och vänster — och dessutom många djur.«
MIC.1.1	Detta är Herrens ord som kom till Mika från Moreshet när Jotam, Achas och Hiskia regerade i Juda, detta är Mikas syner om Samaria och Jerusalem.
MIC.1.2	Hör, alla folk,
MIC.1.2	lyssna, jord och allt du rymmer!
MIC.1.2	Herren, min Gud, skall vittna mot er,
MIC.1.2	Herren skall vittna från sitt heliga tempel.
MIC.1.3	Se, Herren lämnar sin boning,
MIC.1.3	han stiger ner och går över jordens höjder.
MIC.1.4	Bergen smälter under honom
MIC.1.4	och dalar spricker upp,
MIC.1.4	som när vax smälter i elden,
MIC.1.4	som när vatten störtar utför branten.
MIC.1.5	Allt detta för Jakobs brott,
MIC.1.5	för Israels folks synd!
MIC.1.5	Vad är Jakobs brott, om inte Samaria?
MIC.1.5	Vad är Judas folks synd, om inte Jerusalem?
MIC.1.6	Jag skall göra Samaria till en stenhög på fältet,
MIC.1.6	en plats där vingårdar anläggs,
MIC.1.6	jag skall vräka ner hennes stenar i dalen
MIC.1.6	och blottlägga hennes grundmurar.
MIC.1.7	Alla hennes gudabilder skall krossas,
MIC.1.7	allt hon horat ihop skall brännas,
MIC.1.7	alla hennes avgudar skall jag förstöra.
MIC.1.7	Ty för horpengar har hon skaffat dem,
MIC.1.7	horpengar skall de åter bli.
MIC.1.8	Därför sörjer jag och klagar,
MIC.1.8	jag går barfota och avklädd,
MIC.1.8	ylar som schakalen,
MIC.1.8	klagar som uven.
MIC.1.9	Samarias sår kan inte läkas,
MIC.1.9	det har ätit sig in i Juda.
MIC.1.9	Det onda har nått till mitt folks port,
MIC.1.9	till Jerusalem.
MIC.1.10	»Förkunna det inte i Gat«
MIC.1.10	— gråt inte så högljutt.
MIC.1.10	Vältra er i stoftet
MIC.1.10	i Bet Leafra.
MIC.1.11	Dra bort i skam och nakenhet,
MIC.1.11	ni som bor i Shafir.
MIC.1.11	De som bor i Saanan
MIC.1.11	har inte kommit undan.
MIC.1.11	Bet Haesel genljuder av klagan,
MIC.1.11	det fästet har ni mist.
MIC.1.12	De som bor i Marot
MIC.1.12	hoppas på lycka,
MIC.1.12	men olyckan Herren sänt
MIC.1.12	har nått till Jerusalems port.
MIC.1.13	Ni spände för era stridsvagnar,
MIC.1.13	ni som bor i Lakish.
MIC.1.13	Detta var Sions svåraste synd,
MIC.1.13	Israels brott kom i dagen hos er,
MIC.1.14	därför måste ni skiljas från Moreshet Gat.
MIC.1.14	Husen i Aksiv har blivit
MIC.1.14	som en uttorkad källa för Israels kungar.
MIC.1.15	Åter skall jag sända en erövrare mot er,
MIC.1.15	ni som bor i Maresha.
MIC.1.15	Åter måste Israels härlighet
MIC.1.15	fly till Adullam.
MIC.1.16	Skär av dig håret, raka ditt huvud
MIC.1.16	i sorg över barnen som var din glädje,
MIC.1.16	gör ditt huvud kalt som gamens,
MIC.1.16	ty de har förts bort från dig.
MIC.2.1	Ve dem som tänker ut illdåd och ofärd
MIC.2.1	där de ligger i sina sängar
MIC.2.1	och går till verket när dagen gryr
MIC.2.1	— det står i deras makt!
MIC.2.2	De får lust till åkrar och stjäl dem,
MIC.2.2	och till hus och tar dem.
MIC.2.2	De lägger under sig både man och hus,
MIC.2.2	både ägare och egendom.
MIC.2.3	Därför säger Herren:
MIC.2.3	Jag tänker ut ofärd för detta släkte.
MIC.2.3	Ni skall inte få oket av nacken,
MIC.2.3	inte mer gå med högburet huvud,
MIC.2.3	ty detta blir en ond tid.
MIC.2.4	Den dagen skall nidvisor diktas om er,
MIC.2.4	och klagosånger skall ljuda:
MIC.2.4	»Förödelsen är över oss.«
MIC.2.4	Mitt folks ägor skiftas ut,
MIC.2.4	marken tas ifrån dem.
MIC.2.4	Våra åkrar delas ut åt avfällingar.
MIC.2.5	Därför skall ni heller inte ha någon
MIC.2.5	som mäter upp jordlotter åt er
MIC.2.5	i Herrens församling.
MIC.2.6	»Predika inte«, predikar de,
MIC.2.6	»så får man inte predika.
MIC.2.6	Smäleken drabbar oss inte.
MIC.2.7	Skulle Jakobs folk vara förbannat?
MIC.2.7	Är Herren snar till vrede,
MIC.2.7	är det så han handlar?
MIC.2.7	Bringar inte hans ord lycka?
MIC.2.7	Han går vid den rättrådiges sida.«
MIC.2.8	Men ni handlar ju som fiender till mitt folk:
MIC.2.8	ni rycker manteln av fredliga människor,
MIC.2.8	den som lever trygg bringar ni olycka och strid.
MIC.2.9	Ni driver bort mitt folks kvinnor
MIC.2.9	från hemmen som var deras glädje,
MIC.2.9	ni berövar för alltid deras barn
MIC.2.9	den ära som jag hade gett dem.
MIC.2.10	Bort härifrån, här får ni inte bli kvar!
MIC.2.10	Er orenhet vållar fördärv,
MIC.2.10	ohyggligt fördärv.
MIC.2.11	Kom det en som ljög och pratade i vädret:
MIC.2.11	»Vin och öl predikar jag för dig«
MIC.2.11	— det vore en profet för detta folk!
MIC.2.12	Jag skall samla er alla, hela Jakob,
MIC.2.12	återstoden av Israel skall jag förena
MIC.2.12	som man samlar fåren i fållan
MIC.2.12	och hjorden på betesplatsen
MIC.2.12	— en sorlande människoskara.
MIC.2.13	Den mäktige har ställt sig i spetsen för dem,
MIC.2.13	med makt drar de ut genom porten.
MIC.2.13	Deras konung går i spetsen för dem,
MIC.2.13	Herren går framför dem.
MIC.3.1	Och jag sade:
MIC.3.1	Lyssna, ledare för Jakob,
MIC.3.1	styresmän för Israels folk!
MIC.3.1	Ni borde ju veta vad som är rätt,
MIC.3.2	men ni hatar det goda och älskar det onda,
MIC.3.2	ni flår huden av människor
MIC.3.2	och sliter köttet av deras ben.
MIC.3.3	De äter mitt folks kött,
MIC.3.3	drar huden av dem
MIC.3.3	och krossar benen,
MIC.3.3	de lägger dem som kött i grytan,
MIC.3.3	som slaktmat i kitteln.
MIC.3.4	En dag skall de ropa till Herren,
MIC.3.4	men han skall inte svara dem,
MIC.3.4	då skall han dölja sitt ansikte för dem
MIC.3.4	för deras onda gärningars skull.
MIC.3.5	Så säger Herren om profeterna
MIC.3.5	som leder mitt folk vilse:
MIC.3.5	De lovar fred och lycka
MIC.3.5	bara de får något att tugga
MIC.3.5	men förklarar krig mot alla
MIC.3.5	som inte stoppar något i gapet på dem.
MIC.3.6	Därför:
MIC.3.6	Natt över er — och inga syner!
MIC.3.6	Mörker — och inga spådomar!
MIC.3.6	Solen skall gå ner för profeterna,
MIC.3.6	dagen bli svart omkring dem.
MIC.3.7	Siarna får stå med skam,
MIC.3.7	spåmännen blygas,
MIC.3.7	alla måste dölja skägget,
MIC.3.7	ty Gud svarar inte.
MIC.3.8	Men mig har Herrens ande fyllt med kraft,
MIC.3.8	med rättfärdighet och mod:
MIC.3.8	jag kan visa Jakob hans brott,
MIC.3.8	visa Israel hans synd.
MIC.3.9	Lyssna på detta, ledare för Jakobs folk,
MIC.3.9	styresmän för Israels folk,
MIC.3.9	ni som avskyr det rätta
MIC.3.9	och gör krokigt allt som är rakt,
MIC.3.10	ni som bygger Sion med mord,
MIC.3.10	Jerusalem med ondska.
MIC.3.11	Stadens ledare tar mutor när de dömer,
MIC.3.11	prästerna säljer sina råd för pengar,
MIC.3.11	profeterna spår mot betalning.
MIC.3.11	De stöder sig på Herren och säger:
MIC.3.11	»Herren finns ju ibland oss,
MIC.3.11	inget ont kan drabba oss.«
MIC.3.12	Därför:
MIC.3.12	För er skull skall Sion plöjas till åkermark,
MIC.3.12	Jerusalem bli en ruinhög,
MIC.3.12	tempelberget en skogklädd höjd.
MIC.4.1	Men den dag skall komma
MIC.4.1	då berget med Herrens tempel
MIC.4.1	står där orubbligt fast
MIC.4.1	som det högsta av bergen,
MIC.4.1	överst bland höjderna.
MIC.4.1	Folken skall strömma dit,
MIC.4.2	folkslag i mängd skall komma,
MIC.4.2	och de skall säga:
MIC.4.2	»Låt oss gå upp till Herrens berg,
MIC.4.2	till Jakobs Guds tempel.
MIC.4.2	Han skall lära oss sina vägar,
MIC.4.2	hans stigar vill vi följa.«
MIC.4.2	Ty från Sion skall lag förkunnas,
MIC.4.2	från Jerusalem Herrens ord.
MIC.4.3	Han skall döma mellan alla folk,
MIC.4.3	skipa rätt bland mäktiga folkslag i fjärran.
MIC.4.3	De skall smida om sina svärd till plogbillar
MIC.4.3	och sina spjut till vingårdsknivar.
MIC.4.3	Folken skall inte lyfta svärd mot varandra
MIC.4.3	och aldrig mer övas för krig.
MIC.4.4	Var och en skall sitta
MIC.4.4	under sin vinstock och sitt fikonträd,
MIC.4.4	och ingen skall hota honom.
MIC.4.4	Herren Sebaot har talat.
MIC.4.5	De andra folken håller sig till sina egna gudar,
MIC.4.5	men vi skall hålla oss till Herren, vår Gud,
MIC.4.5	alltid och evigt.
MIC.4.6	Den dagen, säger Herren,
MIC.4.6	skall jag samla dem som stapplar
MIC.4.6	och förena dem som skingrats
MIC.4.6	och som jag har plågat.
MIC.4.7	De stapplande räddar jag kvar som en rest,
MIC.4.7	av de svaga gör jag ett mäktigt folk.
MIC.4.7	Herren skall vara deras konung på Sions berg
MIC.4.7	nu och för evigt.
MIC.4.8	Du herdetorn, du Sions kulle,
MIC.4.8	den makt du en gång hade
MIC.4.8	skall komma tillbaka till dig,
MIC.4.8	kungaväldet skall återvända till Jerusalem.
MIC.4.9	Men varför ropar och skriker du nu?
MIC.4.9	Har du ingen konung,
MIC.4.9	är din rådgivare borta?
MIC.4.9	Du plågas ju som en födande kvinna.
MIC.4.10	Stöna i smärtor, dotter Sion,
MIC.4.10	som en födande kvinna.
MIC.4.10	Nu måste du lämna staden
MIC.4.10	och bo under bar himmel.
MIC.4.10	Till Babylon skall du föras.
MIC.4.10	Där skall du bli räddad,
MIC.4.10	där skall Herren befria dig
MIC.4.10	ur dina fienders våld.
MIC.4.11	Men nu har många folk samlats mot dig,
MIC.4.11	och de säger: »Sion skall skändas,
MIC.4.11	och vi skall se på!«
MIC.4.12	De känner inte Herrens tankar,
MIC.4.12	förstår inte hans avsikt:
MIC.4.12	han har samlat dem som kärvar på tröskplatsen.
MIC.4.13	Kom och tröska, dotter Sion!
MIC.4.13	Horn av järn skall jag ge dig,
MIC.4.13	klövar av koppar.
MIC.4.13	Du skall krossa många folk,
MIC.4.13	du skall viga deras rövade skatter åt Herren,
MIC.4.13	deras rikedomar åt hela världens härskare.
MIC.5.1	Men nu — rista sorgmärken på din kropp!
MIC.5.1	De har satt oss under belägring,
MIC.5.1	med käppar slår de
MIC.5.1	Israels hövding i ansiktet.
MIC.5.2	Men från dig, Betlehem i Efrata,
MIC.5.2	så obetydlig bland Judas släkter,
MIC.5.2	skall jag låta en härskare över Israel komma,
MIC.5.2	en som leder sin härkomst från forntiden,
MIC.5.2	från det längesedan förflutna.
MIC.5.3	Ja, folket skall vara utlämnat
MIC.5.3	till dess hon som skall föda har fött.
MIC.5.3	Då skall de som är kvar av hans bröder
MIC.5.3	återvända till Israels folk.
MIC.5.4	Han skall träda fram som herde med Herrens kraft
MIC.5.4	i Herrens, sin Guds, höga namn,
MIC.5.4	och folket skall bo i trygghet,
MIC.5.4	nu då han blir ärad över hela jorden.
MIC.5.5	Han skall vara fredens herre.
MIC.5.5	Om assyrierna kommer till vårt land
MIC.5.5	och tränger in i våra borgar,
MIC.5.5	ställer vi emot dem sju herdar,
MIC.5.5	åtta män av furstlig rang,
MIC.5.6	och de skall valla Assyrien med svärd,
MIC.5.6	Nimrods land med dragna vapen.
MIC.5.6	Han skall rädda oss från assyrierna,
MIC.5.6	om de kommer till vårt land
MIC.5.6	och tränger in på vår mark.
MIC.5.7	De som är kvar av Jakob
MIC.5.7	mitt i folkslagens krets
MIC.5.7	skall vara som daggen från Herren,
MIC.5.7	som en regnskur över gräset:
MIC.5.7	den väntar inte på människor,
MIC.5.7	dröjer inte för dödligas skull.
MIC.5.8	De som är kvar av Jakob bland folken
MIC.5.8	mitt i folkslagens krets
MIC.5.8	skall vara som ett lejon bland djuren i skogen,
MIC.5.8	som ett vilddjur i fårhjorden:
MIC.5.8	när det störtar fram och slår och river
MIC.5.8	kan ingen rädda dess byte.
MIC.5.9	Må du lyfta din hand mot dina fiender,
MIC.5.9	må alla dina motståndare förintas.
MIC.5.10	Den dagen, säger Herren,
MIC.5.10	förintar jag alla hästar du har
MIC.5.10	och förstör dina stridsvagnar.
MIC.5.11	Jag förintar städerna i ditt land
MIC.5.11	och raserar alla dina fästningar.
MIC.5.12	Jag förintar trolldomen du bedriver,
MIC.5.12	teckentydare skall inte finnas hos dig mer.
MIC.5.13	Jag förintar dina gudabilder och dina stoder,
MIC.5.13	du skall inte mer tillbe dina händers verk.
MIC.5.14	Jag rycker upp dina asherapålar
MIC.5.14	och utplånar dina beläten.
MIC.5.15	I raseri och vrede tar jag hämnd
MIC.5.15	på de övermodiga som inte har lytt.
MIC.6.1	Hör vad Herren säger:
MIC.6.1	Håll rättegång inför bergen,
MIC.6.1	låt höjderna höra din röst!
MIC.6.2	Hör på Herrens rättegång, ni berg,
MIC.6.2	lyssna, ni jordens grundvalar,
MIC.6.2	ty Herren går till rätta med sitt folk,
MIC.6.2	han ställer Israel till svars:
MIC.6.3	Mitt folk, vad ont har jag gjort dig?
MIC.6.3	Vilka bördor har jag tyngt dig med?
MIC.6.3	Lägg fram din anklagelse!
MIC.6.4	Jag förde dig ut ur Egypten
MIC.6.4	och befriade dig ur slavlägret.
MIC.6.4	Jag sände Mose, Aron och Mirjam
MIC.6.4	för att leda dig.
MIC.6.5	Kom ihåg, mitt folk,
MIC.6.5	vad Moabs kung Balak ville göra
MIC.6.5	och vilket svar han fick av Bileam, Beors son,
MIC.6.5	minns vägen från Shittim till Gilgal —
MIC.6.5	då förstår du Herrens rättfärdiga verk.
MIC.6.6	Hur skall jag nalkas Herren
MIC.6.6	och falla ner inför himlens Gud?
MIC.6.6	Skall jag nalkas honom med brännoffer,
MIC.6.6	med årsgamla kalvar?
MIC.6.7	Vill Herren ha baggar i tusental
MIC.6.7	och ändlösa flöden av olja?
MIC.6.7	Skall jag offra min förstfödde för min synd,
MIC.6.7	mitt eget barn för mina brott?
MIC.6.8	Människa, du har fått veta vad det goda är,
MIC.6.8	det enda Herren begär av dig:
MIC.6.8	att du gör det rätta,
MIC.6.8	lever i kärlek
MIC.6.8	och troget håller dig till din Gud.
MIC.6.9	Herren ropar till staden —
MIC.6.9	vis är den som fruktar hans namn:
MIC.6.9	Lyssna, du stam och du stadens råd!
MIC.6.10	Skall jag tåla de gudlösas batmått,
MIC.6.10	de snåla efamått som jag förbannat?
MIC.6.11	Kan jag godkänna fusk med vågen
MIC.6.11	och falska vikter i pungen?
MIC.6.12	Stadens rika övar våld och förtryck,
MIC.6.12	dess invånare far med lögn,
MIC.6.12	de talar med svekfull tunga.
MIC.6.13	Så griper jag mig nu an med att straffa dig,
MIC.6.13	förgöra dig för dina synders skull.
MIC.6.14	Du skall äta utan att bli mätt,
MIC.6.14	hungern skall gnaga dig.
MIC.6.14	Dem du vill skydda skall du inte kunna rädda,
MIC.6.14	och dem du räddar skall jag prisge åt svärdet.
MIC.6.15	Du skall så utan att få skörda,
MIC.6.15	pressa oliver utan att få smörja dig med oljan,
MIC.6.15	trampa druvor utan att få dricka vinet.
MIC.6.16	Omris lagar har man följt i staden
MIC.6.16	och handlat som Achavs släkt,
MIC.6.16	ni har levt efter deras tänkesätt.
MIC.6.16	Därför skall jag låta staden ödeläggas
MIC.6.16	och dess invånare bli till åtlöje,
MIC.6.16	ni skall få utstå folkens hån.
MIC.7.1	Ve mig!
MIC.7.1	Det är som när frukten plockats
MIC.7.1	och den sista vinskörden är över:
MIC.7.1	det finns inga druvor att äta,
MIC.7.1	inga färska fikon för min hunger.
MIC.7.2	De trofasta är borta ur landet,
MIC.7.2	inte en ärlig människa finns kvar.
MIC.7.2	Alla ligger på lur för att mörda,
MIC.7.2	de vill fånga varandra i sina nät.
MIC.7.3	De är ivriga att göra det onda.
MIC.7.3	Stormannen fordrar gåvor,
MIC.7.3	domaren låter sig köpas,
MIC.7.3	den mäktige kommer med krav,
MIC.7.3	ja, allting blir förvridet.
MIC.7.4	Den bäste av dem är som ett törnsnår,
MIC.7.4	den ärligaste värre än en taggig häck.
MIC.7.4	Den dag dina väktare förkunnat är inne,
MIC.7.4	straffets dag har kommit,
MIC.7.4	nu drabbar förvirringen folket.
MIC.7.5	Tro inte på en vän,
MIC.7.5	lita inte på en förtrogen,
MIC.7.5	vakta din tunga inför kvinnan i din famn.
MIC.7.6	Ty sonen föraktar sin far,
MIC.7.6	dottern trotsar sin mor
MIC.7.6	och sonhustrun sin svärmor,
MIC.7.6	och en mans husfolk blir hans fiender.
MIC.7.7	Men jag spanar efter Herren,
MIC.7.7	jag väntar på Gud, min räddare:
MIC.7.7	min Gud skall höra mig.
MIC.7.8	Triumfera inte, du min fiende!
MIC.7.8	Jag har fallit men reser mig igen,
MIC.7.8	jag sitter i mörker, men Herren är mitt ljus.
MIC.7.9	Eftersom jag har syndat mot honom
MIC.7.9	måste jag uthärda Herrens vrede,
MIC.7.9	till dess han tar sig an min sak
MIC.7.9	och skaffar mig rätt.
MIC.7.9	Han skall föra mig ut i ljuset,
MIC.7.9	och jag skall se hans rättfärdiga verk.
MIC.7.10	Min fiende skall se det och höljas i skam,
MIC.7.10	hon som säger till mig:
MIC.7.10	»Var är Herren, din Gud?«
MIC.7.10	Jag skall se på när hon trampas ner
MIC.7.10	som smuts på gatan.
MIC.7.11	En dag skall komma då dina murar byggs upp.
MIC.7.11	Den dagen skall dina gränser vidgas.
MIC.7.12	Den dagen skall de återvända till dig:
MIC.7.12	från Assyrien till Egypten skall man bryta upp,
MIC.7.12	från Egypten ända till Eufrat,
MIC.7.12	från hav till hav och från berg till berg.
MIC.7.13	Men jorden skall läggas öde
MIC.7.13	för sina invånares skull,
MIC.7.13	för deras gärningars skull.
MIC.7.14	Valla ditt folk med din herdestav,
MIC.7.14	den hjord som är din egendom
MIC.7.14	och lever ensam i en vildmark
MIC.7.14	omgiven av odlat land.
MIC.7.14	Låt den få beta i Bashan och Gilead
MIC.7.14	som i forna dagar.
MIC.7.15	Låt oss få se under,
MIC.7.15	som när du drog ut ur Egypten.
MIC.7.16	Folken skall se det och blygas
MIC.7.16	trots all sin makt,
MIC.7.16	de skall stå där med handen för munnen
MIC.7.16	och med öron som drabbats av dövhet.
MIC.7.17	De skall slicka stoftet som ormar,
MIC.7.17	som markens krälande djur.
MIC.7.17	Darrande skall de lämna sina fästen
MIC.7.17	och komma ut till Herren, vår Gud.
MIC.7.17	De skall frukta och bäva för dig.
MIC.7.18	Vilken gud är som du,
MIC.7.18	du som tar bort skuld och förlåter synd
MIC.7.18	hos dem som är kvar av din egendom.
MIC.7.18	Din vrede består inte för alltid,
MIC.7.18	du vill helst visa nåd.
MIC.7.19	Du förbarmar dig över oss på nytt
MIC.7.19	och utplånar våra brott,
MIC.7.19	du kastar alla våra synder i havets djup.
MIC.7.20	Du skall visa Jakob trohet och Abraham nåd
MIC.7.20	enligt den ed du i forna dagar gav våra fäder.
NAM.1.1	Profetord om Nineve. Boken med de syner som Nahum från Elkosh hade.
NAM.1.2	Herren är en hämnande Gud, full av lidelse,
NAM.1.2	Herren är en hämnare, fylld av vrede.
NAM.1.2	Herren tar hämnd på sina motståndare,
NAM.1.2	han vredgas på sina fiender.
NAM.1.3	Herren är sen till vrede men väldig i styrka,
NAM.1.3	ingen lämnar han ostraffad.
NAM.1.3	Genom storm och oväder går hans väg,
NAM.1.3	molnen är damm som hans fötter rör upp.
NAM.1.4	Han kuvar havet och lägger det torrt,
NAM.1.4	alla floder låter han sina.
NAM.1.4	Bashan och Karmel förtvinar
NAM.1.4	och Libanons grönska dör.
NAM.1.5	Bergen skälver inför honom
NAM.1.5	och höjderna smälter ner.
NAM.1.5	Jorden förgås vid hans åsyn,
NAM.1.5	världen och alla som bor där.
NAM.1.6	Vem håller stånd mot hans ursinne,
NAM.1.6	vem uthärdar hans vredes glöd?
NAM.1.6	Guds raseri bryter fram som elden,
NAM.1.6	och klipporna rämnar inför honom.
NAM.1.7	Herren är god mot dem som hoppas på honom,
NAM.1.7	han är ett värn på nödens dag,
NAM.1.7	han tar sig an dem som flyr till honom
NAM.1.8	när flodvågen vältrar fram.
NAM.1.8	Han förintar dem som gör motstånd,
NAM.1.8	han jagar sina fiender ut i mörkret.
NAM.1.9	Vad har ni för tankar om Herren?
NAM.1.9	Han förintar i grund —
NAM.1.9	slaget faller en enda gång.
NAM.1.10	Som toviga tistlar, som snårigt törne,
NAM.1.10	som den torra halmen, så brinner de upp.
NAM.1.11	Från dig drog det ut en man
NAM.1.11	som smidde ränker mot Herren
NAM.1.11	och som gav ondsinta råd.
NAM.1.12	Så säger Herren:
NAM.1.12	De må vara aldrig så många och starka,
NAM.1.12	de skall huggas ner och förgås.
NAM.1.12	Förr har jag plågat dig,
NAM.1.12	men jag skall aldrig plåga dig mer.
NAM.1.13	Nu skall jag bryta det ok han lagt på dig,
NAM.1.13	och dina bojor skall jag krossa.
NAM.1.14	Detta har Herren bestämt om dig:
NAM.1.14	ingen skall föra ditt namn vidare.
NAM.1.14	Från ditt tempel kastar jag ut alla gudabilder,
NAM.1.14	både snidade bilder och gjutna.
NAM.1.14	Jag bereder din grav — du är ingenting värd.
NAM.1.15	Hör budbärarens steg,
NAM.1.15	han kommer över bergen,
NAM.1.15	han bär bud om seger.
NAM.1.15	Fira dina högtider, Juda,
NAM.1.15	och infria dina löften,
NAM.1.15	ty aldrig mer drar den ondsinte fram genom dig.
NAM.1.15	Han är förintad.
NAM.2.1	Den övermäktige tågar upp emot dig.
NAM.2.1	Bemanna dina skansar och spana mot vägen.
NAM.2.1	Spänn om dig bältet, båda upp all din kraft.
NAM.2.2	Ty Herren återställer Jakobs storhet
NAM.2.2	liksom Israels storhet.
NAM.2.2	Våldsmän har härjat dem
NAM.2.2	och ödelagt deras vingårdar.
NAM.2.3	Krigarnas sköldar glänser röda,
NAM.2.3	hans kämpar är klädda i purpur.
NAM.2.3	Det flammar som eld i vagnarnas stål
NAM.2.3	när de ordnas till strid,
NAM.2.3	och hästarna skälver av iver.
NAM.2.4	På gatorna stormar vagnarna fram,
NAM.2.4	jagar i kapp över torgen.
NAM.2.4	De lyser som facklor,
NAM.2.4	som blixtar far de förbi.
NAM.2.5	Han kallar på sina hjältar —
NAM.2.5	de snubblar i sin iver.
NAM.2.5	De rusar bort mot muren,
NAM.2.5	och stormtaket reses.
NAM.2.6	Portarna mot floden öppnas,
NAM.2.6	och templet störtar samman.
NAM.2.7	Den Höga ställs fram och blottas.
NAM.2.7	Hennes tjänarinnor förs bort,
NAM.2.7	klagande som duvor,
NAM.2.7	de slår sig för bröstet i sorg.
NAM.2.8	Nineve är som en damm
NAM.2.8	vars vatten strömmar ut.
NAM.2.8	»Stanna! Stanna!«
NAM.2.8	Nej, ingen vänder tillbaka.
NAM.2.9	Hugg för er av silvret,
NAM.2.9	hugg för er av guldet!
NAM.2.9	Här finns omätliga skatter,
NAM.2.9	dyrbarheter i överflöd!
NAM.2.10	Allt är skövlat, fördärvat, förött.
NAM.2.10	Hjärtat dras samman och knäna darrar,
NAM.2.10	kroppen skälver, alla ansikten vitnar.
NAM.2.11	Var är nu lejonkulan
NAM.2.11	där de unga lejonen höll till,
NAM.2.11	där lejonet gick ut och in
NAM.2.11	och ungarna var trygga?
NAM.2.12	Lejonet rev vad hans ungar behövde,
NAM.2.12	bytet ströp han åt sina honor.
NAM.2.12	Han fyllde sina hålor med rov,
NAM.2.12	sina kulor med rivet byte.
NAM.2.13	Nu vänder jag mig mot dig, säger Herren Sebaot.
NAM.2.13	Din rikedom skall gå upp i rök,
NAM.2.13	dina unga lejon bli svärdets föda.
NAM.2.13	Allt vad du rövat skall jag utplåna,
NAM.2.13	och jag skall tysta dina sändebud för alltid.
NAM.3.1	Ve den blodtörstiga staden,
NAM.3.1	rågad med lögn,
NAM.3.1	bräddfull av byte,
NAM.3.1	lysten på nya rov.
NAM.3.2	Hör piskornas smällar,
NAM.3.2	vagnshjulens dån,
NAM.3.2	jagande hästar,
NAM.3.2	krängande vagnar.
NAM.3.3	Hästarna stegrar sig,
NAM.3.3	svärden flammar och spjuten blixtrar.
NAM.3.3	Överallt stupade, högar av döda,
NAM.3.3	lik i oändlig mängd,
NAM.3.3	man snavar över lik.
NAM.3.4	Skökans hejdlösa otukt har vållat detta.
NAM.3.4	Hon var skön och förfaren i trolldom.
NAM.3.4	Hon snärjde folken med sin otukt,
NAM.3.4	alla folkslag med sin häxkonst.
NAM.3.5	Nu vänder jag mig mot dig,
NAM.3.5	säger Herren Sebaot.
NAM.3.5	Jag drar upp kjolen över ansiktet på dig
NAM.3.5	och visar folken din nakenhet,
NAM.3.5	visar kungarikena din skam.
NAM.3.6	Jag släpar dig i smutsen,
NAM.3.6	jag lämnar dig åt föraktet,
NAM.3.6	ställer ut dig för allas blickar.
NAM.3.7	Alla som ser dig vänder dig ryggen.
NAM.3.7	»Nineve är ödelagt«, säger de.
NAM.3.7	»Vem ömkar henne?
NAM.3.7	Finns det någon som ger henne tröst?«
NAM.3.8	Är du förmer än No Amon,
NAM.3.8	som låg vid Nilen,
NAM.3.8	omgivet av vatten?
NAM.3.8	Floden var dess bålverk,
NAM.3.8	vatten dess mur.
NAM.3.9	Kush och Egypten
NAM.3.9	gav staden dess väldiga styrka,
NAM.3.9	Put och Libyen var dess stöd.
NAM.3.10	Men också No Amons folk fördes bort
NAM.3.10	i fångenskap och landsflykt,
NAM.3.10	dess spädbarn krossades i varje gathörn.
NAM.3.10	Man drog lott om dess ädlingar
NAM.3.10	och band dess stormän med kedjor.
NAM.3.11	Nu är turen kommen till dig
NAM.3.11	att bli drucken och mista sansen.
NAM.3.11	Också du måste söka skydd undan fienden.
NAM.3.12	Dina fästen är som fikonträd
NAM.3.12	med mogen frukt:
NAM.3.12	skakar man trädet faller det fikon
NAM.3.12	i munnen på den som vill äta.
NAM.3.13	Ditt krigsfolk är som kvinnor.
NAM.3.13	Landets portar står vidöppna för fienden,
NAM.3.13	dina bommar har förtärts av elden.
NAM.3.14	Ös upp vatten för belägringen
NAM.3.14	och förstärk dina fästen!
NAM.3.14	Stig ner i leran och trampa den till murbruk,
NAM.3.14	fatta tag i tegelformen!
NAM.3.15	Elden skall ändå sluka dig
NAM.3.15	och svärdet förgöra dig.
NAM.3.15	Du skall förtäras som gräshoppsyngel,
NAM.3.15	fastän ditt folk är talrikt som gräshoppsyngel,
NAM.3.15	som väldiga svärmar av gräshoppor,
NAM.3.16	fastän dina köpmän är många,
NAM.3.16	långt fler än himlens stjärnor.
NAM.3.16	De ömsar sitt skinn,
NAM.3.16	gräshoppsynglen, de flyger bort.
NAM.3.17	Dina ämbetsmän är som gräshoppor,
NAM.3.17	dina skrivare som en gräshoppssvärm.
NAM.3.17	Den slår sig ner på muren i svalkan,
NAM.3.17	men då solen går upp är den borta,
NAM.3.17	ingen vet var den är.
NAM.3.18	Dina herdar sover, Assyriens konung,
NAM.3.18	dina hövdingar slumrar.
NAM.3.18	Ditt folk har skingrats över bergen,
NAM.3.18	och ingen finns som samlar det.
NAM.3.19	Det finns ingen bot för din skada,
NAM.3.19	ingen läkedom för ditt sår.
NAM.3.19	Alla som hör vad som hänt dig
NAM.3.19	jublar över ditt elände.
NAM.3.19	Vem drabbades ej
NAM.3.19	av din ständiga grymhet?
HAB.1.1	Detta är det budskap som profeten Habackuk mottog i sina syner.
HAB.1.2	Hur länge, Herre, skall jag ropa
HAB.1.2	utan att du lyssnar,
HAB.1.2	kalla dig till hjälp mot våldet
HAB.1.2	utan att du griper in?
HAB.1.3	Varför låter du mig bevittna ondskan?
HAB.1.3	Hur kan du åse förtrycket?
HAB.1.3	Våld och skövling vart jag ser —
HAB.1.3	tvister blossar upp, split måste jag uthärda.
HAB.1.4	Så förlamas lagen,
HAB.1.4	rätten kan inte hållas vid makt,
HAB.1.4	de rättfärdiga är omringade av gudlösa.
HAB.1.4	Så hålls en förvänd rätt vid makt.
HAB.1.5	Se er omkring bland folken,
HAB.1.5	och ni skall förstummas av häpnad:
HAB.1.5	i er tid kommer något att ske
HAB.1.5	som ni inte kan tro om det berättas.
HAB.1.6	Se, jag bådar upp kaldeerna,
HAB.1.6	det grymma och vilda folket,
HAB.1.6	som drar fram över jordens vidder
HAB.1.6	och tar andras hem i besittning.
HAB.1.7	Skrämmande och fruktansvärda är de,
HAB.1.7	rätt och makt tar de sig själva.
HAB.1.8	Deras hästar är snabbare än pantrar,
HAB.1.8	vildare än öknens vargar.
HAB.1.8	Deras ryttare spränger fram,
HAB.1.8	deras ryttare kommer flygande fjärran ifrån,
HAB.1.8	som när örnen slår ner på sitt byte.
HAB.1.9	Den härjande skaran kommer.
HAB.1.9	Tätt samlade rycker de fram,
HAB.1.9	de hopar fångar som sand.
HAB.1.10	De gör narr av kungar,
HAB.1.10	furstar skrattar de åt.
HAB.1.10	De hånler åt alla fästningar,
HAB.1.10	de kastar upp vallar och intar dem.
HAB.1.11	Sedan far de vidare som vinden och är borta,
HAB.1.11	dessa som gör sin styrka till gud.
HAB.1.12	Du är ju till sedan urtiden, Herre,
HAB.1.12	min Gud, min Helige, du skall aldrig dö.
HAB.1.12	Herre, har du satt dem att skipa rättvisa?
HAB.1.12	Du klippa, har du skapat dem till att straffa?
HAB.1.13	Du vars blick är för ren för det onda,
HAB.1.13	du som inte uthärdar våldet —
HAB.1.13	hur kan du åse de svekfullas dåd,
HAB.1.13	tiga när de onda slukar dem som har rätt?
HAB.1.14	Du har låtit människor bli som havets fiskar,
HAB.1.14	den myllrande skaran utan härskare.
HAB.1.15	De onda drar upp dem alla med krok,
HAB.1.15	halar in dem med sina garn,
HAB.1.15	samlar dem i sina nät.
HAB.1.15	Därför gläds de och jublar,
HAB.1.16	därför offrar de åt sina garn
HAB.1.16	och tänder offereld åt sina nät,
HAB.1.16	som låter dem leva i överflöd
HAB.1.16	och ger dem den rika födan.
HAB.1.17	Skall de få fortsätta att dra sina svärd
HAB.1.17	och slakta folken utan förskoning?
HAB.2.1	Jag skall ställa mig på vakt,
HAB.2.1	gå till min post och spana.
HAB.2.1	Jag vill se vad han skall säga till mig,
HAB.2.1	vilket svar jag får på min klagan.
HAB.2.2	Herren svarade mig:
HAB.2.2	Skriv ner det du får se
HAB.2.2	med tydlig skrift på tavlor,
HAB.2.2	så att det blir lätt att läsa,
HAB.2.3	ty synen vittnar om den bestämda tiden,
HAB.2.3	den talar om slutet, den slår inte fel.
HAB.2.3	Om uppfyllelsen dröjer, så vänta tåligt,
HAB.2.3	den kommer förvisso, den uteblir inte.
HAB.2.4	Se, den falske far bort med vinden,
HAB.2.4	men troheten räddar den rättfärdiges liv.
HAB.2.5	Ja, rikedom är bedräglig,
HAB.2.5	den övermodige mannen skall inte nå sitt mål.
HAB.2.5	Han spärrar upp gapet som dödsriket,
HAB.2.5	han är omättlig som döden
HAB.2.5	och samlar alla folk hos sig,
HAB.2.5	lägger under sig alla folkslag.
HAB.2.6	Till sist blir han ändå en visa för alla,
HAB.2.6	ett mål för pikar och glåpord.
HAB.2.6	Man skall säga:
HAB.2.6	Ve dig som gör dig rik på andras ägodelar
HAB.2.6	— för hur länge? —
HAB.2.6	och hopar egendom som du tagit i pant!
HAB.2.7	Plötsligt skall de skuldsatta resa sig,
HAB.2.7	de skall vakna och få dig att darra,
HAB.2.7	och du blir själv deras byte.
HAB.2.8	Du som har plundrat så många folk
HAB.2.8	skall bli plundrad av alla de andra
HAB.2.8	till straff för det blod du utgjutit,
HAB.2.8	för ditt våld mot länder och städer
HAB.2.8	och mot alla som bor i dem.
HAB.2.9	Ve dig som fyller ditt hus med rövat gods
HAB.2.9	och bygger ditt näste högt över marken
HAB.2.9	för att rädda dig undan olyckan!
HAB.2.10	Dina planer drar skam över ditt hus.
HAB.2.10	Du har förintat många folk
HAB.2.10	och förverkat ditt eget liv.
HAB.2.11	Stenarna skall ropa ur muren,
HAB.2.11	och stockarna i bjälklaget skall svara.
HAB.2.12	Ve dig som bygger städer med mord
HAB.2.12	och lägger deras grund med brott!
HAB.2.13	Herren Sebaot har ju sagt:
HAB.2.13	Folkens mödor blir eldens rov,
HAB.2.13	deras slit mynnar ut i intet.
HAB.2.14	Kunskap om Herrens härlighet
HAB.2.14	skall uppfylla hela jorden,
HAB.2.14	liksom havet är fyllt av vatten.
HAB.2.15	Ve dig som ger en broder att dricka
HAB.2.15	och blandar i en drog och berusar honom
HAB.2.15	för att få se honom naken!
HAB.2.16	Du har vältrat dig i ärelös skam —
HAB.2.16	drick också du, tills du blottar din oomskurna lem.
HAB.2.16	Nu får du smaka bägaren som Herren räcker dig.
HAB.2.16	Dynga skall täcka din prakt.
HAB.2.17	Du skall skövlas som Libanons skog,
HAB.2.17	hetsas och förgöras som djuren
HAB.2.17	till straff för det blod du utgjutit,
HAB.2.17	för ditt våld mot länder och städer
HAB.2.17	och mot alla som bor i dem.
HAB.2.18	Vad är det för nytta med gudabilder
HAB.2.18	eftersom hantverkaren vill göra dem,
HAB.2.18	dessa gjutna bilder, falska vägledare,
HAB.2.18	eftersom hantverkaren tror på dem
HAB.2.18	och tillverkar gudar som tiger?
HAB.2.19	Ve dig som säger till träbiten: »Vakna!«
HAB.2.19	och till stumma stenen: »Stig upp!«
HAB.2.19	Kan den vägleda dig?
HAB.2.19	Den är överdragen med guld och silver,
HAB.2.19	men det finns ingen ande i den.
HAB.2.20	Men Herren är i sitt heliga tempel.
HAB.2.20	Var stilla inför honom, hela jorden!
HAB.3.1	En bön av profeten Habackuk.
HAB.3.2	Herre, jag har hört om dina gärningar,
HAB.3.2	jag har sett dina verk, Herre.
HAB.3.2	Förnya dem i denna tid,
HAB.3.2	ge dig till känna i denna tid,
HAB.3.2	minns i dess oro din barmhärtighet.
HAB.3.3	Gud kommer från Teman,
HAB.3.3	den Helige från berget Paran.
HAB.3.3	Himlen är uppfylld av hans prakt,
HAB.3.3	jorden är full av lovsång till honom.
HAB.3.4	Glansen är som solens ljus,
HAB.3.4	som fått sina strålar av honom,
HAB.3.4	hans makt är dold i den.
HAB.3.5	Framför honom går pesten,
HAB.3.5	farsot följer i hans spår.
HAB.3.6	Han träder fram — och jorden skälver.
HAB.3.6	En blick — och folken darrar.
HAB.3.6	Urtidens berg rämnar,
HAB.3.6	uråldriga höjder sjunker samman.
HAB.3.6	Han går fram på urtidens vägar.
HAB.3.7	Jag ser ofärden drabba Kushans tält,
HAB.3.7	och Midjans hyddor skakas.
HAB.3.8	Vredgas Herren på floderna?
HAB.3.8	Rasar din vrede mot floderna
HAB.3.8	eller din harm mot havet
HAB.3.8	då du drar fram med dina hästar,
HAB.3.8	med dina segrande vagnar?
HAB.3.9	Du gör din båge redo,
HAB.3.9	du lägger pil efter pil på strängen.
HAB.3.9	Marken klyvs av strömmar,
HAB.3.10	bergen bävar vid din åsyn.
HAB.3.10	Regn forsar ur molnen,
HAB.3.10	havsdjupet dånar.
HAB.3.10	Solen glömmer att gå upp
HAB.3.11	och månen stannar i sin boning
HAB.3.11	för skenet av dina vinande pilar,
HAB.3.11	för glansen av ditt blixtrande spjut.
HAB.3.12	I raseri går du fram över jorden
HAB.3.12	och tröskar folken i vrede.
HAB.3.13	Du drar ut till ditt folks räddning,
HAB.3.13	drar ut för att rädda din smorde.
HAB.3.13	Du knäcker taket på den gudlöses hus
HAB.3.13	och blottar dess grund ända till klippan.
HAB.3.14	Med pilar genomborrar du hans härförares huvuden
HAB.3.14	när de övermodigt stormar fram och vill skingra oss,
HAB.3.14	som för att släpa undan och sluka den svage.
HAB.3.15	Du driver fram dina hästar över havet,
HAB.3.15	och de väldiga vattnen brusar.
HAB.3.16	Jag hör det och darrar i mitt innersta,
HAB.3.16	vid dånet skälver mina läppar,
HAB.3.16	benen i min kropp löses upp,
HAB.3.16	och jag går med vacklande steg.
HAB.3.16	Jag väntar på att olyckans dag skall randas
HAB.3.16	för det folk som angriper oss.
HAB.3.17	Fikonträdet knoppas inte,
HAB.3.17	vinstocken bär ingen frukt.
HAB.3.17	Olivskörden slår fel,
HAB.3.17	fälten ger ingen gröda.
HAB.3.17	Fåren är borta ur fållan,
HAB.3.17	hägnen är tomma på kor.
HAB.3.18	Men jag vill jubla över Herren,
HAB.3.18	glädja mig över Gud, min räddare.
HAB.3.19	Herren, min härskare, är min styrka.
HAB.3.19	Han gör mig snabbfotad som gasellen,
HAB.3.19	och jag kan löpa över bergen.
HAB.3.19	För körledaren, till stränginstrument.
ZEP.1.1	Detta är Herrens ord som kom till Sefanja, son till Kushi, son till Gedalja, son till Amarja, son till Hiskia, på den tid då Josia, Amons son, var kung över Juda.
ZEP.1.2	Allt skall jag utplåna
ZEP.1.2	från jordens yta, säger Herren.
ZEP.1.3	Jag skall utplåna människor och djur,
ZEP.1.3	himlens fåglar och havets fiskar.
ZEP.1.3	Jag skall bringa de onda på fall
ZEP.1.3	och utrota människorna från jorden,
ZEP.1.3	säger Herren.
ZEP.1.4	Jag skall lyfta min hand mot Juda
ZEP.1.4	och mot alla som bor i Jerusalem.
ZEP.1.4	Där skall jag utrota Baals sista anhängare,
ZEP.1.4	ingen skall minnas hans präster, avgudatjänarna.
ZEP.1.5	Jag skall utrota dem som knäfaller på taken
ZEP.1.5	för att tillbe himlens här
ZEP.1.5	och dem som knäfaller för Herren
ZEP.1.5	men svär vid Milkom
ZEP.1.6	och dem som vänt sig bort från Herren,
ZEP.1.6	inte söker Herren
ZEP.1.6	och inte frågar honom till råds.
ZEP.1.7	Var stilla inför Herren Gud,
ZEP.1.7	ty Herrens dag är nära.
ZEP.1.7	Han har förberett en offerfest
ZEP.1.7	och renat sina gäster.
ZEP.1.8	På dagen för Herrens offerfest
ZEP.1.8	skall jag straffa stormän och prinsar
ZEP.1.8	och alla som klär sig i utländsk dräkt.
ZEP.1.9	Den dagen skall jag straffa
ZEP.1.9	alla som hoppar över tempeltröskeln
ZEP.1.9	och som fyller sin herres hus med våld och svek.
ZEP.1.10	Den dagen, säger Herren,
ZEP.1.10	skall man höra rop från Fiskporten,
ZEP.1.10	klagan från Nya staden,
ZEP.1.10	mäktigt dån från höjderna.
ZEP.1.11	Klaga och gråt, ni som bor i Morteln:
ZEP.1.11	det är slut med krämarhopen,
ZEP.1.11	med alla som väger upp silver.
ZEP.1.12	När den tiden kommer
ZEP.1.12	skall jag leta igenom Jerusalem
ZEP.1.12	med ljus och lykta.
ZEP.1.12	Jag skall straffa dem som sitter där
ZEP.1.12	dästa av vin, dessa som tänker:
ZEP.1.12	»Herren gör ingenting, gott eller ont.«
ZEP.1.13	Deras egendom skall skövlas,
ZEP.1.13	deras hus läggas öde.
ZEP.1.13	De skall bygga hus
ZEP.1.13	men aldrig bo i dem,
ZEP.1.13	anlägga vingårdar
ZEP.1.13	men aldrig dricka vinet.
ZEP.1.14	Herrens stora dag är nära,
ZEP.1.14	den är nära, och den kommer snabbt.
ZEP.1.14	Bitter blir jämmern på Herrens dag,
ZEP.1.14	då klagar hjälten högt.
ZEP.1.15	Den dagen är vredens dag,
ZEP.1.15	betryckets och våndans dag,
ZEP.1.15	förödelsens dag och ödslighetens,
ZEP.1.15	mörkrets och molnens dag,
ZEP.1.15	töcknets och dunklets dag.
ZEP.1.16	En dag med hornstötar och härskrin
ZEP.1.16	mot befästa städer och höga torn.
ZEP.1.17	Jag skall ansätta människorna
ZEP.1.17	så att de vacklar omkring som blinda,
ZEP.1.17	ty de har syndat mot Herren.
ZEP.1.17	Deras blod skall tömmas ut som avfall,
ZEP.1.17	deras inälvor som dynga.
ZEP.1.18	Deras silver och guld kan inte rädda dem
ZEP.1.18	på Herrens vredes dag.
ZEP.1.18	Hela jorden skall förtäras
ZEP.1.18	av hans lidelses eld.
ZEP.1.18	Han skall förinta dem som bor på jorden,
ZEP.1.18	i skräck skall de förgås.
ZEP.2.1	Samlas, kom samman,
ZEP.2.1	du skamlösa folk,
ZEP.2.2	innan stunden är inne
ZEP.2.2	— som agnar blåser dagarna förbi —
ZEP.2.2	innan Herrens glödande vrede drabbar er,
ZEP.2.2	innan Herrens vredes dag drabbar er.
ZEP.2.3	Sök Herren, alla ödmjuka i landet
ZEP.2.3	som handlar efter hans bud.
ZEP.2.3	Sök rättfärdighet, sök ödmjukhet.
ZEP.2.3	Kanske skall ni då få skydd
ZEP.2.3	på Herrens vredes dag.
ZEP.2.4	Gaza skall bli övergivet
ZEP.2.4	och Ashkelon en ödemark,
ZEP.2.4	Ashdods folk skall förjagas mitt på dagen
ZEP.2.4	och Ekron ryckas upp med roten.
ZEP.2.5	Ve er, ni som bor i kustlandet,
ZEP.2.5	ve er, kereteer!
ZEP.2.5	Herren riktar sitt ord mot er:
ZEP.2.5	Kanaan, du filisteernas land,
ZEP.2.5	jag skall låta dig gå under
ZEP.2.5	med alla dina invånare.
ZEP.2.6	Kustlandet skall bli till betesmark,
ZEP.2.6	till ängar för herdarna
ZEP.2.6	och fållor för getter och får.
ZEP.2.7	Området skall tillfalla
ZEP.2.7	dem som ännu är kvar av Judas stam.
ZEP.2.7	Vid havet skall de föra djuren i vall
ZEP.2.7	och om aftonen låta dem vila i Ashkelons hus,
ZEP.2.7	ty Herren, deras Gud, tar sig an dem,
ZEP.2.7	och han skall vända deras öde.
ZEP.2.8	Jag har hört smädelserna från Moab
ZEP.2.8	och ammoniternas hån
ZEP.2.8	då de skymfat mitt folk
ZEP.2.8	och kränkt deras land.
ZEP.2.9	Därför, så sant jag lever,
ZEP.2.9	säger Herren Sebaot, Israels Gud:
ZEP.2.9	Moab skall dela Sodoms öde
ZEP.2.9	och ammoniterna Gomorras —
ZEP.2.9	att bli ett nässelsnår, en saltgrop,
ZEP.2.9	en ödemark för alla tider.
ZEP.2.9	Återstoden av mitt folk skall plundra dem,
ZEP.2.9	de som finns kvar skall ta dem i besittning.
ZEP.2.10	Det är lönen för deras högmod,
ZEP.2.10	för att de kränkt och smädat
ZEP.2.10	Herren Sebaots folk.
ZEP.2.11	Herren skall sätta skräck i dem.
ZEP.2.11	Inför honom krymper alla jordens gudar.
ZEP.2.11	De som bor i fjärran kustländer
ZEP.2.11	skall falla ner för honom,
ZEP.2.11	var och en på sin ort.
ZEP.2.12	Också ni, kushiter!
ZEP.2.12	De skall genomborras av mitt svärd.
ZEP.2.13	Herren skall lyfta sin hand mot landet i norr
ZEP.2.13	och ödelägga Assyrien.
ZEP.2.13	Han skall göra Nineve till en ödemark,
ZEP.2.13	torr som en öken.
ZEP.2.14	I staden skall hjordar vila,
ZEP.2.14	alla slags vilda djur.
ZEP.2.14	Pelikan och rördrom
ZEP.2.14	skall övernatta på pelarkrönen.
ZEP.2.14	Hör, ugglan ropar i fönstret
ZEP.2.14	och korpen kraxar på tröskeln.
ZEP.2.15	Detta är den glada staden,
ZEP.2.15	som tronade så säker
ZEP.2.15	och tänkte om sig själv:
ZEP.2.15	»Ingen är som jag!«
ZEP.2.15	Så öde den har blivit,
ZEP.2.15	ett tillhåll för vilda djur.
ZEP.2.15	Var och en som går förbi
ZEP.2.15	visslar och pekar finger.
ZEP.3.1	Ve den trotsiga, befläckade staden,
ZEP.3.1	förtryckets stad.
ZEP.3.2	Den har inte lyssnat
ZEP.3.2	och inte tagit varning.
ZEP.3.2	Den förtröstar inte på Herren
ZEP.3.2	och tyr sig inte till sin Gud.
ZEP.3.3	Dess styresmän är som rytande lejon,
ZEP.3.3	dess domare som vargar —
ZEP.3.3	inte ett ben lämnar de kvar till morgonen.
ZEP.3.4	Dess profeter är stora i orden
ZEP.3.4	och fulla av svek.
ZEP.3.4	Dess präster kränker det heliga
ZEP.3.4	och gör våld på Herrens lag.
ZEP.3.5	Herren, den rättfärdige, är mitt ibland dem —
ZEP.3.5	han gör aldrig orätt.
ZEP.3.5	Var morgon fäller han sin dom,
ZEP.3.5	den uteblir ej då dagen gryr.
ZEP.3.5	Men syndaren har ingen skam i sig.
ZEP.3.6	Folkslag har jag utrotat,
ZEP.3.6	deras borgar ligger i ruiner.
ZEP.3.6	Jag har lagt gatorna öde, där färdas ingen,
ZEP.3.6	städerna är förhärjade och tömda på folk,
ZEP.3.6	ingen bor där längre.
ZEP.3.7	Jag sade: »Du skall frukta mig och ta varning,
ZEP.3.7	inte längre blunda för mitt hot.«
ZEP.3.7	Men allt ivrigare blev de
ZEP.3.7	i sin brottsliga framfart.
ZEP.3.8	Vänta därför, säger Herren,
ZEP.3.8	tills jag träder fram och vittnar mot dem.
ZEP.3.8	Jag har beslutat att kalla samman folk och riken
ZEP.3.8	för att tömma min vrede över dem,
ZEP.3.8	all min glödande harm.
ZEP.3.8	Ty hela jorden skall förtäras
ZEP.3.8	av min lidelses eld.
ZEP.3.9	Då skall jag förvandla folken,
ZEP.3.9	så att de alla talar med rena läppar,
ZEP.3.9	åkallar Herrens namn
ZEP.3.9	och tjänar honom skuldra vid skuldra.
ZEP.3.10	Från andra sidan floderna i Kush
ZEP.3.10	skall man frambära offer till mig.
ZEP.3.11	Den dagen skall du slippa skammen
ZEP.3.11	för alla synder du begått mot mig.
ZEP.3.11	Då skall jag befria dig
ZEP.3.11	från de stolta och högmodiga.
ZEP.3.11	Du skall inte längre förhäva dig
ZEP.3.11	här på mitt heliga berg.
ZEP.3.12	Jag skall lämna kvar hos dig
ZEP.3.12	en arm och ödmjuk skara.
ZEP.3.12	Herrens namn skall bli deras tillflykt.
ZEP.3.13	De som då är kvar av Israel
ZEP.3.13	skall aldrig göra orätt
ZEP.3.13	och aldrig uttala en lögn,
ZEP.3.13	falska ord skall aldrig komma ur deras mun.
ZEP.3.13	Den hjorden skall beta och vila tryggt
ZEP.3.13	utan att skrämmas av någon.
ZEP.3.14	Jubla, dotter Sion,
ZEP.3.14	ropa ut din glädje, Israel!
ZEP.3.14	Gläd dig, dotter Jerusalem,
ZEP.3.14	fröjda dig av hela ditt hjärta!
ZEP.3.15	Herren har upphävt domen över dig
ZEP.3.15	och undanröjt dina fiender.
ZEP.3.15	Herren, Israels konung, bor hos dig.
ZEP.3.15	Du har ingenting mer att frukta.
ZEP.3.16	Den dagen skall Jerusalem få höra:
ZEP.3.16	»Sion, var inte rädd,
ZEP.3.16	låt inte händerna sjunka i missmod.
ZEP.3.17	Herren, din Gud, bor hos dig,
ZEP.3.17	hjälten och räddaren.
ZEP.3.17	Han jublar av glädje över dig
ZEP.3.17	i sin översvallande kärlek.«
ZEP.3.17	Högt skall de fröjda sig över dig,
ZEP.3.18	de som sörjer, fjärran från tempelfesterna.
ZEP.3.18	Jag befriar dig i dag från den skam
ZEP.3.18	som du fått bära.
ZEP.3.19	Och se, när den tiden kommer
ZEP.3.19	skall jag ta itu med dina plågoandar.
ZEP.3.19	Jag skall hjälpa dem som vacklar
ZEP.3.19	och samla dem som skingrats.
ZEP.3.19	Jag skall göra dem ärade och ryktbara
ZEP.3.19	överallt där de lidit smälek.
ZEP.3.20	När den tiden kommer skall jag föra er hem,
ZEP.3.20	då skall jag kalla er samman.
ZEP.3.20	Jag skall göra er ryktbara och ärade
ZEP.3.20	bland alla jordens folk
ZEP.3.20	då jag vänder ert öde inför era ögon,
ZEP.3.20	säger Herren.
HAG.1.1	Under kung Dareios andra regeringsår, på första dagen i sjätte månaden, kom Herrens ord genom profeten Haggaj till ståthållaren i Juda, Serubbabel, Shealtiels son, och till översteprästen Josua, Josadaks son:
HAG.1.2	Så säger Herren Sebaot: Detta folk säger att tiden inte är inne att bygga upp Herrens hus. 
HAG.1.3	Därför har Herrens ord kommit genom profeten Haggaj: 
HAG.1.4	Hur kan tiden vara inne för er själva att sitta i era panelprydda hus, medan detta hus ligger i ruiner? 
HAG.1.5	Nu säger Herren Sebaot: Tänk på hur ni har det!
HAG.1.6	Ni sår mycket men skördar litet.
HAG.1.6	Ni äter utan att bli mätta.
HAG.1.6	Ni dricker utan att bli glada.
HAG.1.6	Ni klär er utan att bli varma.
HAG.1.6	Daglönaren stoppar lönen i en börs med hål.
HAG.1.7	Så säger Herren Sebaot: Tänk på hur ni har det! 
HAG.1.8	Gå upp i bergen och skaffa virke, bygg upp mitt hus! Då skall jag se på det med välvilja och uppenbara min härlighet, säger Herren. 
HAG.1.9	Ni strävar efter mycket men får litet. Skörden ni bärgar blåser jag på. Varför? säger Herren Sebaot. Därför att mitt hus ligger i ruiner, medan ni har brått med era egna.
HAG.1.10	Därför håller himlen tillbaka sin dagg,
HAG.1.10	och jorden håller tillbaka sin gröda.
HAG.1.11	Jag har manat fram torka över jord och berg,
HAG.1.11	över säd och vin och olja,
HAG.1.11	över allt som marken ger,
HAG.1.11	över människor och djur,
HAG.1.11	över allt ni mödat er med.
HAG.1.12	Serubbabel, Shealtiels son, och översteprästen Josua, Josadaks son, och hela den rest som fanns kvar av folket lyssnade till Herren, sin Gud, till det som profeten Haggaj sade på uppdrag av Herren, deras Gud. Folket böjde sig i fruktan för Herren. 
HAG.1.13	Herrens sändebud Haggaj framförde då Herrens budskap till folket: Jag är med er, säger Herren.
HAG.1.14	Drivna av Herren slöt de alla upp, ståthållaren i Juda, Serubbabel, Shealtiels son, och översteprästen Josua, Josadaks son, och hela den rest som fanns kvar av folket. De började arbeta på Herren Sebaots, sin Guds, hus
HAG.2.1	den tjugofjärde dagen i sjätte månaden.
HAG.2.1	Under kung Dareios andra regeringsår, 
HAG.2.2	på tjugoförsta dagen i sjunde månaden, kom Herrens ord genom profeten Haggaj:
HAG.2.3	Fråga ståthållaren i Juda, Serubbabel, Shealtiels son, och översteprästen Josua, Josadaks son, och den rest som finns kvar av folket: 
HAG.2.4	Finns det ännu någon bland er som såg detta hus i dess forna härlighet? Vad ser ni nu? Ingenting, eller hur? 
HAG.2.5	Fatta mod, Serubbabel! säger Herren. Mod, överstepräst Josua, Josadaks son! Mod, allt folk i landet! säger Herren. Till verket! Jag är med er, säger Herren Sebaot — 
HAG.2.6	det löftet gav jag er när ni drog ut ur Egypten — och min ande finns hos er. Var inte rädda. 
HAG.2.7	Ty så säger Herren Sebaot:
HAG.2.7	Inom kort, mycket snart,
HAG.2.7	skall jag skaka himmel och jord,
HAG.2.7	hav och land.
HAG.2.8	Jag skall skaka om alla folk,
HAG.2.8	de skall komma hit med sina dyrbarheter,
HAG.2.8	jag skall skänka härlighet åt detta hus,
HAG.2.8	säger Herren Sebaot.
HAG.2.9	Mitt är silvret, mitt är guldet.
HAG.2.9	Så talar Herren Sebaot.
HAG.2.10	Härligheten hos detta hus
HAG.2.10	skall bli större än den förut var,
HAG.2.10	säger Herren Sebaot.
HAG.2.10	På denna plats
HAG.2.10	skall jag ge er fred och välgång.
HAG.2.10	Så talar Herren Sebaot.
HAG.2.11	Den tjugofjärde dagen i nionde månaden av Dareios andra regeringsår kom Herrens ord till profeten Haggaj:
HAG.2.12	Så säger Herren Sebaot: Fråga prästerna vad som gäller i detta fall: 
HAG.2.13	Om någon bär heligt kött i mantelfliken och fliken kommer i beröring med bröd, kokt mat, vin, olja eller annan föda, blir detta heligt då?
HAG.2.13	Prästerna svarade: Nej.
HAG.2.14	Sedan frågade Haggaj: Om någon som blivit oren genom en död kropp kommer i beröring med sådant, blir det orent då?
HAG.2.14	Prästerna svarade: Ja, det blir orent.
HAG.2.15	Då sade Haggaj:
HAG.2.15	Så är det med detta folk,
HAG.2.15	så ser jag på dessa människor,
HAG.2.15	säger Herren,
HAG.2.15	sådant är allt de arbetat med,
HAG.2.15	varje offer de frambär här —
HAG.2.15	allt är orent.
HAG.2.16	Tänk på hur det blir, från och med i dag! Innan ni började foga sten till sten i Herrens tempel, 
HAG.2.17	hur hade ni det då?
HAG.2.17	I en kornbinge som rymde tjugo mått
HAG.2.17	fann man bara tio.
HAG.2.17	I en vinpress som rymde femtio mått
HAG.2.17	fick man bara upp tjugo ur karet.
HAG.2.18	Jag lät er säd drabbas av rost och sot,
HAG.2.18	jag sände hagel över allt ni arbetat med,
HAG.2.18	men ni ville inte hålla er till mig,
HAG.2.18	säger Herren.
HAG.2.19	Tänk på hur det blir, från och med i dag, den tjugofjärde i nionde månaden, den dag då grunden till Herrens tempel har blivit lagd. Tänk efter! 
HAG.2.20	Visst, utsädet ligger kvar på logen, och vinstocken, fikonträdet, granatäppelträdet och olivträdet bär ännu ingen frukt. Men från denna dag skall jag skänka välsignelse.
HAG.2.21	För andra gången denna den tjugofjärde dagen i månaden kom Herrens ord till Haggaj:
HAG.2.22	Säg till Serubbabel, ståthållaren i Juda:
HAG.2.22	Jag skall skaka himmel och jord.
HAG.2.23	Jag skall välta kungarikens troner,
HAG.2.23	jag skall förinta främmande rikens makt.
HAG.2.23	Jag skall välta stridsvagnar och manskap,
HAG.2.23	hästar skall falla, ryttare falla,
HAG.2.23	den ene för den andres svärd.
HAG.2.24	Den dagen, säger Herren Sebaot, skall jag ta dig, Serubbabel, Shealtiels son, min tjänare, säger Herren, och göra dig till min sigillring. Dig har jag utvalt, säger Herren Sebaot.
ZEC.1.1	I åttonde månaden av Dareios andra regeringsår kom Herrens ord till profeten Sakarja, son till Berekja, son till Iddo:
ZEC.1.2	Herren vredgades på era fäder. 
ZEC.1.3	Tala till folket: Så säger Herren Sebaot: Vänd om till mig — så lyder hans ord — då skall jag vända om till er, säger Herren Sebaot. 
ZEC.1.4	Gör inte som era fäder. De hörde de tidigare profeterna förkunna: »Så säger Herren Sebaot: Vänd om från era onda vägar och onda gärningar.« Men de lyssnade inte och brydde sig inte om mig, säger Herren. 
ZEC.1.5	Var är nu era fäder? Och profeterna, levde de i evighet? 
ZEC.1.6	Mina ord och mina beslut, som jag befallde mina tjänare profeterna att förkunna, de drabbade ju era fäder. Då vände de om och sade: »Herren Sebaot hade beslutat att handla så med oss som vårt liv och våra gärningar förtjänade, och det har han också gjort.«
ZEC.1.7	På tjugofjärde dagen i elfte månaden, dvs. månaden shevat, av Dareios andra regeringsår kom Herrens ord till profeten Sakarja, son till Berekja, son till Iddo:
ZEC.1.8	Jag hade en syn i natt. En man på en röd häst hade stannat bland myrtenträden i skuggan, och bakom honom stod röda, bruna och vita hästar. 
ZEC.1.9	Jag frågade: »Vad betyder dessa, herre?« Då svarade ängeln som talade med mig: »Det skall du få veta.« 
ZEC.1.10	Och mannen som hade stannat bland myrtenträden sade: »De är utsända av Herren för att färdas över jorden.« 
ZEC.1.11	Och de sade till Herrens ängel som stod bland myrtenträden: »Vi har färdats över jorden, men allt är lugnt och stilla.« 
ZEC.1.12	Herrens ängel sade: »Herre Sebaot, hur länge skall du dröja med att förbarma dig över Jerusalem och Judas städer? I sjuttio år har du varit vred på dem.« 
ZEC.1.13	Då gav Herren goda och tröstande ord till svar åt ängeln som talade med mig. 
ZEC.1.14	Och ängeln som talade med mig befallde mig att ropa:
ZEC.1.14	Så säger Herren Sebaot:
ZEC.1.14	Stark är min lidelse
ZEC.1.14	för Jerusalem och för Sion.
ZEC.1.15	Häftigt vredgas jag på de självsäkra folken:
ZEC.1.15	min vrede var måttlig,
ZEC.1.15	men de överdrev straffet.
ZEC.1.16	Därför säger Herren:
ZEC.1.16	I barmhärtighet kommer jag åter till Jerusalem.
ZEC.1.16	Mitt hus skall byggas där,
ZEC.1.16	säger Herren Sebaot,
ZEC.1.16	mätsnöret skall spännas i Jerusalem.
ZEC.1.17	Ropa på nytt:
ZEC.1.17	Så säger Herren Sebaot:
ZEC.1.17	Än en gång skall mina städer
ZEC.1.17	flöda över av det goda.
ZEC.1.17	Än en gång skall Herren trösta Sion,
ZEC.1.17	än en gång utvälja Jerusalem.
ZEC.1.18	Jag lyfte blicken och fick se fyra horn. 
ZEC.1.19	Jag frågade ängeln som talade med mig: »Vad betyder dessa?« Han svarade: »Dessa horn har skingrat Juda, Israel och Jerusalem.« 
ZEC.1.20	Herren lät mig se fyra smeder. 
ZEC.1.21	Jag frågade ängeln: »Vad skall de göra?« Han svarade: »Dessa horn har skingrat Juda och gjort alla modlösa. Men nu har de fyra kommit för att vässa yxorna och hugga hornen av de folk som höjde sina horn mot Juda för att skingra folket.«
ZEC.2.1	Jag lyfte blicken och fick se en man med ett mätsnöre i handen. 
ZEC.2.2	Jag frågade honom: »Vart är du på väg?« och han svarade: »För att mäta upp Jerusalem och se hur långt och brett det skall bli.« 
ZEC.2.3	Då kom den ängel som talade med mig, och en annan ängel gick honom till mötes 
ZEC.2.4	och sade: »Skynda dig och säg till den unge mannen där:
ZEC.2.4	Jerusalem skall bli en stad utan murar,
ZEC.2.4	ty många människor och djur skall rymmas där.
ZEC.2.5	Jag skall själv vara en mur av eld runt staden,
ZEC.2.5	säger Herren,
ZEC.2.5	och visa min härlighet där inne.«
ZEC.2.6	Bryt upp, bryt upp! säger Herren.
ZEC.2.6	Fly från landet i norr!
ZEC.2.6	I alla väderstreck har jag skingrat er,
ZEC.2.6	säger Herren.
ZEC.2.7	Bryt upp och rädda dig, Sion,
ZEC.2.7	du som bor i Babylon!
ZEC.2.8	Ty så säger Herren Sebaot
ZEC.2.8	om de folk som plundrat er:
ZEC.2.8	Den som rör vid er, han rör vid min ögonsten.
ZEC.2.9	Ja, jag lyfter min hand mot dem,
ZEC.2.9	de skall bli sina slavars byte.
ZEC.2.9	Då skall ni inse
ZEC.2.9	att Herren Sebaot har sänt mig.
ZEC.2.10	Gläd dig och jubla, dotter Sion!
ZEC.2.10	Se, jag kommer
ZEC.2.10	och tar min boning hos dig,
ZEC.2.10	säger Herren.
ZEC.2.11	Många folk skall den dagen
ZEC.2.11	sluta sig till Herren och bli mitt folk.
ZEC.2.11	Jag tar min boning hos dig.
ZEC.2.11	Då skall du inse
ZEC.2.11	att Herren Sebaot har sänt mig till dig.
ZEC.2.12	Herren skall ta Juda i besittning
ZEC.2.12	som sin del av den heliga marken.
ZEC.2.12	Än en gång utväljer han Jerusalem.
ZEC.2.13	Var stilla inför Herren, allt levande,
ZEC.2.13	han bryter upp från sin heliga boning.
ZEC.3.1	Herren lät mig se Josua, översteprästen, där han stod inför Herrens ängel. På hans högra sida stod Anklagaren, beredd att anklaga honom. 
ZEC.3.2	Herrens ängel sade till Anklagaren: »Herren skall tillrättavisa dig, Anklagare, ja, han som har utvalt Jerusalem skall tillrättavisa dig. Är inte denne man en brand ryckt ur elden?« 
ZEC.3.3	Josua bar smutsiga kläder där han stod framför ängeln, 
ZEC.3.4	och ängeln befallde sina tjänare: »Ta av honom de smutsiga kläderna!« Och han sade till Josua: »Jag befriar dig från din skuld, och du skall kläs i högtidsdräkt.« 
ZEC.3.5	Sedan befallde han: »Sätt på honom en ren turban!« Och de satte på honom en ren turban och klädde honom, medan Herrens ängel stod bredvid. 
ZEC.3.6	Och detta är vad Herrens ängel försäkrade Josua:
ZEC.3.7	Så säger Herren Sebaot:
ZEC.3.7	Om du vandrar mina vägar
ZEC.3.7	och håller mina bud
ZEC.3.7	skall du råda över mitt hus
ZEC.3.7	och vaka över mina tempelgårdar.
ZEC.3.7	Jag skall ge dig tillträde
ZEC.3.7	till den krets som tjänar mig här.
ZEC.3.8	Lyssna, Josua, överstepräst, du och dina ämbetsbröder som sitter framför dig — dessa män är ett tecken: Se, jag skall låta Telningen, min tjänare, komma. 
ZEC.3.9	På stenen där, som jag har lagt framför Josua, på denna enda sten med sju ögon ristar jag en inskrift, säger Herren Sebaot. Jag skall utplåna landets skuld på en enda dag. 
ZEC.3.10	Den dagen, säger Herren Sebaot, skall ni bjuda varandra till fest under vinrankor och fikonträd.
ZEC.4.1	Ängeln som talade med mig kom tillbaka och väckte mig som när man väcker någon ur sömnen. 
ZEC.4.2	Han frågade: »Vad ser du?« och jag svarade: »Jag ser ett lampställ, helt av guld, med en skål ovanpå; där sitter också sju lampor, och varje lampa därovanpå har sju pipar. 
ZEC.4.3	Två olivträd står bredvid, ett till höger om skålen och ett till vänster.«
ZEC.4.4	Jag frågade ängeln som talade med mig: »Vad betyder detta, herre?« 
ZEC.4.5	Han frågade: »Förstår du inte vad det betyder?« — »Nej, herre«, svarade jag. 
ZEC.4.6	Då sade han: 
ZEC.4.10	»De sju är Herrens ögon som överblickar hela jorden.« 
ZEC.4.11	Jag frågade honom: »Vad betyder de båda olivträden till höger och till vänster om lampstället?« 
ZEC.4.12	Och jag frågade honom vidare: »Vad betyder de båda olivkvistarna som leder ner den gyllene oljan genom de två gyllene rören?« — 
ZEC.4.13	»Förstår du inte vad de betyder?« frågade han. »Nej, herre«, svarade jag. 
ZEC.4.14	Då sade han: »Det är de båda smorda som står inför hela världens herre.«
ZEC.4.6	Detta är Herrens ord till Serubbabel:
ZEC.4.6	Varken med styrka eller makt
ZEC.4.6	utan med min ande,
ZEC.4.6	säger Herren Sebaot.
ZEC.4.7	Vem du än är, du stora berg — inför Serubbabel skall du bli till slät mark. Han skall föra fram slutstenen medan man ropar: »Nåd och välsignelse!« 
ZEC.4.8	Herrens ord kom till mig: 
ZEC.4.9	»Serubbabels händer har lagt grunden till detta hus, hans händer skall också fullborda det.« Då skall ni inse att det är Herren Sebaot som har sänt mig till er! 
ZEC.4.10	De som föraktade den dag då den blygsamma början skedde, de skall glädjas då de ser den utvalda stenen i Serubbabels hand.
ZEC.5.1	När jag på nytt lyfte blicken fick jag se en flygande bokrulle. 
ZEC.5.2	Ängeln frågade: »Vad ser du?« Jag svarade: »Jag ser en flygande bokrulle, tio meter lång och fem meter bred.« 
ZEC.5.3	Då sade han: »Det är förbannelsen som går ut över hela landet. Alltför länge har tjuven och menedaren varit utan straff. 
ZEC.5.4	Nu har jag låtit förbannelsen gå ut, säger Herren Sebaot, för att den skall tränga in hos den som stjäl och hos den som svär falskt vid mitt namn. Den skall bli kvar i deras hus och rasera allt, både trävirke och sten.«
ZEC.5.5	Ängeln som talade med mig gick nu fram och sade till mig: »Lyft blicken och se vad som kommer.« — 
ZEC.5.6	»Vad är det?« frågade jag, och han svarade: »Det är en sädestunna.« Han fortsatte: »Detta är den skuld som finns i landet.«
ZEC.5.7	Nu lyftes ett runt blylock, och inne i sädestunnan satt en kvinna. 
ZEC.5.8	»Detta är ondskan«, sade han och knuffade henne tillbaka i sädestunnan. Och så lade han på blyskivan. 
ZEC.5.9	Sedan lyfte jag blicken och såg två kvinnor komma, och vinden fyllde deras vingar, och deras vingar var som hägervingar. De lyfte upp sädestunnan mellan jord och himmel. 
ZEC.5.10	»Vart för de tunnan?« frågade jag ängeln som talade med mig. 
ZEC.5.11	Han svarade: »Till Shinar, för att bygga ett tempel åt kvinnan. När det är färdigt skall hon ställas upp på sin plats.«
ZEC.6.1	När jag på nytt lyfte blicken fick jag se fyra vagnar komma fram mellan två berg, och bergen var av koppar. 
ZEC.6.2	Den första vagnen drogs av röda hästar, den andra av svarta, 
ZEC.6.3	den tredje av vita och den fjärde av fläckiga hästar, idel starka hästar. 
ZEC.6.4	Jag frågade ängeln som talade med mig: »Vad betyder de, herre?« 
ZEC.6.5	Ängeln svarade: »De är himlens fyra vindar som drar ut efter att ha stått inför hela världens herre. 
ZEC.6.6	Vagnen med de röda hästarna drar ut mot landet i öster, de svarta hästarna mot landet i norr, de vita mot landet i väster och de fläckiga mot landet i söder.«
ZEC.6.7	Och de starka hästarna kom fram, ivriga att färdas över jorden. Han sade: »Far bort över jorden!« Och när de hade dragit ut över jorden 
ZEC.6.8	ropade han på mig: »Se hur de som drar ut mot landet i norr tömmer min vrede över det.«
ZEC.6.9	Herrens ord kom till mig:
ZEC.6.10	Ta emot gåvorna från de deporterade, från Heldaj, Tobia och Jedaja. Du skall söka upp det hus som tillhör Josia, Sefanjas son; dit har de kommit från Babylonien. 
ZEC.6.11	Där skall du hämta silver och guld och låta göra en krona och sätta den på översteprästen Josua, Josadaks son. 
ZEC.6.12	Säg till honom: Så säger Herren: Här är han vars namn är Telningen. Där han står skall det spira, och han skall bygga Herrens tempel. 
ZEC.6.13	Ja, han skall bygga Herrens tempel, få kungavärdighet och sitta som härskare på sin tron. En präst skall dela tronen med honom, och mellan dem skall full enighet råda. 
ZEC.6.14	Kronan skall vara kvar i Herrens tempel till minne av Heldaj, Tobia, Jedaja och Josia, Sefanjas son.
ZEC.6.15	Människor skall komma från fjärran för att vara med och bygga Herrens hus. Då skall ni inse att det är Herren Sebaot som har sänt mig till er. Detta skall ske om ni verkligen lyssnar på Herrens, er Guds, röst.
ZEC.7.1	Under kung Dareios fjärde regeringsår, på fjärde dagen i nionde månaden, kislev, kom Herrens ord till Sakarja. 
ZEC.7.2	Betel Sareser skickade Regem Melek och hans män för att beveka Herren 
ZEC.7.3	och fråga prästerna i Herren Sebaots hus och profeterna: »Skall jag gråta och fasta i den femte månaden, som jag har gjort i många år?« 
ZEC.7.4	Då kom Herren Sebaots ord till mig:
ZEC.7.5	Fråga folket i landet och prästerna: När ni under sjuttio år har fastat och klagat i femte och sjunde månaden, är det då för min skull ni hållit fasta? 
ZEC.7.6	När ni äter och dricker, är det inte för er egen skull ni gör det? 
ZEC.7.7	Har ni glömt vad Herren förkunnade genom de tidigare profeterna, då Jerusalem ännu var befolkat och tryggt med städerna runt omkring sig, och då Negev och Låglandet var bebodda?
ZEC.7.8	Åter kom Herrens ord till Sakarja:
ZEC.7.9	Så har Herren Sebaot sagt: »Fäll rättfärdiga domar och visa varandra kärlek och barmhärtighet! 
ZEC.7.10	Förtryck inte änkan och den faderlöse, invandraren och den fattige. Tänk inte ut onda planer mot varandra.« 
ZEC.7.11	Men de vägrade att lyssna. Sturskt vände de ryggen till och gjorde sig döva. 
ZEC.7.12	Ja, de gjorde sina hjärtan hårda som diamant för att slippa höra den lag och de ord som Herren Sebaot hade sänt med sin ande genom de tidigare profeterna. Då drabbades de av Herren Sebaots mäktiga vrede. 
ZEC.7.13	De ville inte höra då han ropade, och därför sade han: »Då vill inte heller jag höra när de ropar. 
ZEC.7.14	Jag låter dem virvla med vinden, bort till folk som de inte känner.« Landet lades öde bakom dem, ingen färdades där. Så gjorde de det ljuvliga landet till en ödemark.
ZEC.8.1	Åter kom Herren Sebaots ord:
ZEC.8.2	Så säger Herren Sebaot:
ZEC.8.2	Stark är min lidelse för Sion,
ZEC.8.2	jag ivrar för henne i mäktig vrede.
ZEC.8.3	Så säger Herren:
ZEC.8.3	Jag vänder åter till Sion,
ZEC.8.3	jag vill bo i Jerusalem.
ZEC.8.3	Jerusalem skall kallas Den trogna staden
ZEC.8.3	och Herren Sebaots berg Det heliga berget.
ZEC.8.4	Så säger Herren Sebaot:
ZEC.8.4	Åter skall gamla män och kvinnor
ZEC.8.4	sitta på torgen i Jerusalem,
ZEC.8.4	alla med käpp i handen,
ZEC.8.4	så gamla är de.
ZEC.8.5	Stadens gator och torg
ZEC.8.5	skall fyllas av lekande barn.
ZEC.8.6	Så säger Herren Sebaot:
ZEC.8.6	Om de som är kvar av folket
ZEC.8.6	tror att detta är omöjligt
ZEC.8.6	i kommande dagar,
ZEC.8.6	är det därför omöjligt för mig?
ZEC.8.6	frågar Herren Sebaot.
ZEC.8.7	Så säger Herren Sebaot:
ZEC.8.7	Jag skall rädda mitt folk
ZEC.8.7	ut ur österns länder och västerns.
ZEC.8.8	Jag skall hämta dem hit
ZEC.8.8	och låta dem bo i Jerusalem.
ZEC.8.8	De skall vara mitt folk
ZEC.8.8	och jag skall vara deras Gud
ZEC.8.8	i trohet och rättfärdighet.
ZEC.8.9	Så säger Herren Sebaot: Fatta mod, ni som i denna tid hör vad de profeter sade som verkade den gången grundstenarna lades till Herren Sebaots hus, till templet, som skulle byggas på nytt. 
ZEC.8.10	Ty före denna tid var människornas arbete lönlöst och djurens möda förgäves. Alla och envar levde otrygga för fienden, och jag släppte människorna lösa mot varandra. 
ZEC.8.11	Men mot dem som är kvar av mitt folk är jag inte längre som i gångna tider, säger Herren Sebaot. 
ZEC.8.12	Nu skall årsväxten frodas, vinstocken skall ge sin frukt, jorden sin skörd och himlen sin dagg. Allt detta skall jag skänka åt dem som är kvar av folket. 
ZEC.8.13	Liksom ert namn har varit en förbannelse bland folken, ni judeer och israeliter, så skall det nu bli en välsignelse när jag räddat er. Var inte ängsliga, fatta mod! 
ZEC.8.14	Ja, så säger Herren Sebaot: Liksom jag planerade er olycka, säger Herren Sebaot, då era fäder väckte min vrede — och det stod jag fast vid — 
ZEC.8.15	så har jag nu ändrat min plan och vill skänka Jerusalem och judeerna lycka. Var inte rädda!
ZEC.8.16	Detta är vad ni skall göra: Var ärliga mot varandra. Fäll rättvisa och rättfärdiga domar när ni dömer i stadsporten. 
ZEC.8.17	Tänk inte ut onda planer mot varandra och svär inga falska eder. Allt sådant hatar jag, säger Herren.
ZEC.8.18	Herren Sebaots ord kom till mig:
ZEC.8.19	Så säger Herren Sebaot: Fastedagarna i fjärde, femte, sjunde och tionde månaden skall för Juda bli till fröjd och jubel, till glada högtider. Älska sanning och fred!
ZEC.8.20	Så säger Herren Sebaot: Än en gång skall folken komma, de som bor i de många städerna. 
ZEC.8.21	Och befolkningen i den ena staden skall gå till den andra och säga: »Kom, låt oss gå och beveka Herren, låt oss uppsöka Herren Sebaot. Också jag går dit.« 
ZEC.8.22	Många nationer och mäktiga folk skall uppsöka Herren Sebaot i Jerusalem för att beveka honom. 
ZEC.8.23	Så säger Herren Sebaot: När den tiden kommer skall tio män av olika folk och språk gripa tag i mantelfliken på en judisk man och säga: »Vi vill följa er, vi har hört att Gud finns hos er.«
ZEC.9.1	Profetord.
ZEC.9.1	Herrens ord är i landet Hadrak,
ZEC.9.1	och till Damaskus har det kommit
ZEC.9.1	— ty denna Arams ögonsten tillhör Herren,
ZEC.9.1	liksom alla Israels stammar —
ZEC.9.2	ja, också till grannlandet Hamat
ZEC.9.2	och till Tyros och Sidon
ZEC.9.2	med all deras visdom.
ZEC.9.3	Tyros har byggt sig en fästning,
ZEC.9.3	silver har hopats som damm
ZEC.9.3	och guld som avfall på gatan,
ZEC.9.4	men Herren skall plundra staden
ZEC.9.4	och störta dess murar i havet,
ZEC.9.4	eld skall förtära den.
ZEC.9.5	Vid denna syn skall Ashkelon förfäras
ZEC.9.5	och Gaza darra av ångest
ZEC.9.5	liksom Ekron då dess hopp går om intet.
ZEC.9.5	Gaza skall berövas sin kung,
ZEC.9.5	Ashkelon skall ligga öde,
ZEC.9.6	i Ashdod skall ett blandfolk bo.
ZEC.9.6	Ja, jag skall göra slut på filisteernas stolthet.
ZEC.9.7	De blodiga vidrigheter de sätter tänderna i
ZEC.9.7	skall jag rycka ur munnen på dem.
ZEC.9.7	De som blir kvar av detta folk
ZEC.9.7	skall också de tillhöra vår Gud,
ZEC.9.7	de skall vara som en släkt i Juda,
ZEC.9.7	Ekrons folk skall vara som jevuseerna.
ZEC.9.8	Jag vill hålla vakt vid mitt hus
ZEC.9.8	mot härar som kommer och går.
ZEC.9.8	Aldrig mer skall någon förtryckare komma.
ZEC.9.8	Nu är mina ögon öppna.
ZEC.9.9	Ropa ut din glädje, dotter Sion,
ZEC.9.9	jubla, dotter Jerusalem!
ZEC.9.9	Se, din konung kommer till dig.
ZEC.9.9	Rättfärdig är han, seger är honom given.
ZEC.9.9	I ringhet kommer han, ridande på en åsna,
ZEC.9.9	på en ung åsnehingst.
ZEC.9.10	Jag skall förinta alla stridsvagnar i Efraim,
ZEC.9.10	alla hästar i Jerusalem.
ZEC.9.10	Krigets vapen skall förintas.
ZEC.9.10	Han skall förkunna fred för folken,
ZEC.9.10	och hans välde skall nå från hav till hav,
ZEC.9.10	från floden till världens ände.
ZEC.9.11	I kraft av blodsförbundet med dig
ZEC.9.11	skall jag släppa dina fångar ur den tomma brunnen.
ZEC.9.12	Kom tillbaka till borgen,
ZEC.9.12	ni fångar som fått ett hopp!
ZEC.9.12	I dag förkunnar jag:
ZEC.9.12	Jag skall gottgöra er dubbelt.
ZEC.9.13	Ja, jag spänner Juda som en båge
ZEC.9.13	och lägger Efraim på den som en pil.
ZEC.9.13	Jag slungar dina söner, Sion,
ZEC.9.13	mot dina söner, Javan.
ZEC.9.13	Jag gör dig till en hjältes svärd.
ZEC.9.14	Herren skall visa sig över dem,
ZEC.9.14	som blixten skall hans pil fara i väg.
ZEC.9.14	Herren Gud skall stöta i horn
ZEC.9.14	och dra fram i sydstormarna.
ZEC.9.15	Herren Sebaot skall ge dem skydd,
ZEC.9.15	stenarna från hans slunga
ZEC.9.15	skall förtära och underkuva,
ZEC.9.15	skall dricka blod som vin,
ZEC.9.15	fyllas som offerskålar,
ZEC.9.15	dränkas i blod som altarets hörn.
ZEC.9.16	Herren, deras Gud, skall rädda dem,
ZEC.9.16	den dagen skall han valla dem som får.
ZEC.9.16	Som ädelstenar i ett diadem
ZEC.9.16	skall de stråla över hans land.
ZEC.9.17	Vilken lycka, vilken skönhet!
ZEC.9.17	De unga männen skall blomstra av dess säd
ZEC.9.17	och flickorna av dess vin.
ZEC.10.1	Be Herren om regn
ZEC.10.1	vid tiden för vårregnet.
ZEC.10.1	Det är Herren som skapar molnen,
ZEC.10.1	han ger er strömmande regn,
ZEC.10.1	han ger gröda på marken åt alla.
ZEC.10.2	Men husgudarna ger lögner till svar
ZEC.10.2	och spåmännen ser falska syner,
ZEC.10.2	de berättar bedrägliga drömmar,
ZEC.10.2	tom är deras tröst.
ZEC.10.2	Därför måste folket bryta upp som en fårhjord
ZEC.10.2	och lida nöd, ty de har ingen herde.
ZEC.10.3	Min vrede har flammat upp mot herdarna,
ZEC.10.3	och bockarna skall jag ställa till svars.
ZEC.10.3	Herren Sebaot tar sig an sin hjord, Judas folk,
ZEC.10.3	och gör den till sin ståtliga stridshäst.
ZEC.10.4	Från Juda skall hörnstenen komma,
ZEC.10.4	därifrån skall tältpluggen komma,
ZEC.10.4	därifrån skall krigets vapen komma,
ZEC.10.4	därifrån skall varje härskare utgå.
ZEC.10.5	De skall likna hjältar
ZEC.10.5	som i striden trampar ner fienden
ZEC.10.5	som smuts på gatan.
ZEC.10.5	De skall strida, ty Herren är med dem,
ZEC.10.5	och ryttarna skall besegras.
ZEC.10.6	Jag skall stärka Judas folk,
ZEC.10.6	och Josefs folk skall jag rädda.
ZEC.10.6	Jag skall föra dem tillbaka,
ZEC.10.6	ty jag förbarmar mig över dem,
ZEC.10.6	och det skall vara som om jag aldrig förkastat dem.
ZEC.10.6	Jag är Herren, deras Gud,
ZEC.10.6	jag skall höra deras böner.
ZEC.10.7	Efraims folk skall vara som hjältar,
ZEC.10.7	och de skall bli upprymda som av vin,
ZEC.10.7	deras barn skall se det och glädjas
ZEC.10.7	och jubla över Herren.
ZEC.10.8	Jag skall vissla på dem och kalla dem samman,
ZEC.10.8	ty jag har friköpt dem,
ZEC.10.8	och de skall bli lika talrika som förr.
ZEC.10.9	Om jag sprider ut dem bland folken
ZEC.10.9	och de tänker på mig därborta,
ZEC.10.9	så skall de och deras barn få leva och komma tillbaka.
ZEC.10.10	Jag skall låta dem återvända från Egypten,
ZEC.10.10	och från Assyrien skall jag samla dem.
ZEC.10.10	Till Gilead och till Libanon skall jag leda dem,
ZEC.10.10	och inte ens där skall de rymmas.
ZEC.10.11	Floden skall drabbas,
ZEC.10.11	dess vågor skall slås ner,
ZEC.10.11	Nilens alla djup skall torka ut.
ZEC.10.11	Assyriens välde skall störtas
ZEC.10.11	och Egypten förlora sin spira.
ZEC.10.12	I Herren har de sin styrka,
ZEC.10.12	hans namn skall ge dem ära.
ZEC.10.12	Så lyder Herrens ord.
ZEC.11.1	Öppna dina portar, Libanon:
ZEC.11.1	eld skall förtära dina cedrar.
ZEC.11.2	Klaga, cypress, ty cedern har fallit,
ZEC.11.2	de mäktiga träden är fällda.
ZEC.11.2	Klaga, ekar i Bashan,
ZEC.11.2	ty den täta skogen är skövlad.
ZEC.11.3	Hör herdarnas jämmer
ZEC.11.3	då deras härlighet blir förödd!
ZEC.11.3	Hör hur de unga lejonen ryter
ZEC.11.3	då Jordandalens stolthet blir skövlad!
ZEC.11.4	Så har Herren, min Gud, sagt: Bli en herde för fåren som skall slaktas. 
ZEC.11.5	De som köper dem drar sig inte för att döda dem, och de som säljer dem säger: Lovad vare Herren, jag har blivit rik! Och deras egna herdar skonar dem inte. 
ZEC.11.6	Nej, jag skall inte längre skona landets invånare, säger Herren. Jag skall utlämna människorna åt varandra och åt deras kungar; de skall ödelägga landet och jag skall inte låta någon slippa undan. 
ZEC.11.7	Så blev jag en herde för boskapshandlarnas slaktfår: jag tog två stavar, den ena kallade jag Ynnest och den andra Enighet, och jag vallade hjorden. — 
ZEC.11.8	Jag gjorde mig av med de tre herdarna på en månad. — Men jag miste tålamodet med fåren, och även de tröttnade på mig. 
ZEC.11.9	Då sade jag: »Jag vill inte längre vara er herde. Låt dem dö som skall dö, låt dem gå under som skall gå under och låt dem som blir kvar äta upp varandra.« 
ZEC.11.10	Så tog jag min stav Ynnest och bröt av den för att upplösa det förbund som jag slutit med alla folk. 
ZEC.11.11	Den dag det upplöstes förstod boskapshandlarna som iakttog mig att detta var Herrens ord. 
ZEC.11.12	Sedan sade jag till dem: »Om ni tycker att det är rätt, så ge mig min lön — låt annars bli!« Då vägde de upp trettio silverstycken åt mig. 
ZEC.11.13	Herren sade till mig: »Kasta dem till smältaren, denna härliga summa som de anser mig värd.« Och jag tog de trettio silverstyckena och kastade dem åt smältaren i Herrens hus. 
ZEC.11.14	Så bröt jag av min andra stav Enighet för att upplösa broderskapet mellan Juda och Israel. 
ZEC.11.15	Herren sade till mig: »Utrusta dig nu som en oduglig herde. 
ZEC.11.16	Ty jag skall låta det komma en herde i landet som inte bryr sig om de bortsprungna, inte letar efter de jämrande, inte läker de skadade, inte sörjer för de friska utan äter de fetas kött och sliter av dem klövarna.«
ZEC.11.17	Ve den oduglige herden,
ZEC.11.17	som överger sina får!
ZEC.11.17	Må svärdet träffa hans arm
ZEC.11.17	och hans högra öga!
ZEC.11.17	Må hans arm förtvina
ZEC.11.17	och hans högra öga utsläckas för alltid!
ZEC.12.1	Profetord. Herrens ord om Israel.
ZEC.12.1	Så talar Herren, han som har spänt ut himlen och lagt jordens grund, han som har skapat livsanden i människan: 
ZEC.12.2	Jag skall göra Jerusalem till en bägare som berusar alla de omgivande folken. Också Judas städer skall belägras tillsammans med Jerusalem. 
ZEC.12.3	Den dagen skall jag göra Jerusalem till en lyftesten för folken: var och en som försöker lyfta den skall sarga sig, och alla jordens folkslag skall samla sig mot den. 
ZEC.12.4	Den dagen, säger Herren, skall jag slå alla hästar med skräck och alla ryttare med vanvett. Men över Juda skall mina ögon vaka, och folkens alla hästar skall jag slå med blindhet. 
ZEC.12.5	Då skall Judas släkter tänka: Jerusalems invånare har sin styrka i Herren Sebaot, sin Gud. 
ZEC.12.6	Den dagen skall jag göra Judas släkter till ett glödande fyrfat bland vedträn och till en brinnande fackla i en kärve, och de skall förtära alla omgivande folk, på alla sidor. Men folket i Jerusalem skall få bo kvar i sin stad.
ZEC.12.7	Herren skall först rädda Judas folk, så att inte Davids ätt och Jerusalems invånare får större ära än Juda. 
ZEC.12.8	Den dagen skall Herren skydda Jerusalems invånare. Den svagaste bland dem skall den dagen vara som David, och Davids ätt skall vara som en gud, som en Herrens ängel framför dem. 
ZEC.12.9	Den dagen ämnar jag förinta alla de folk som drar upp mot Jerusalem.
ZEC.12.10	Men i Davids ätt och i Jerusalems invånare skall jag ingjuta en anda av godhet och vilja till bön, och de skall se upp till mig. Den som de har genomborrat skall de sörja som man sörjer sin ende son, de skall gråta bittert över honom som man gråter över sin förstfödde.
ZEC.12.11	Den dagen skall sorgehögtiden i Jerusalem vara lika stor som den som hölls på Megiddoslätten över Hadad-Rimmon. 
ZEC.12.12	Och landet skall hålla dödsklagan släkt för släkt: Davids släkt för sig och dess kvinnor för sig, Natans släkt för sig och dess kvinnor för sig, 
ZEC.12.13	Levis släkt för sig och dess kvinnor för sig, Shimis släkt för sig och dess kvinnor för sig, 
ZEC.12.14	alla de andra släkterna var för sig och deras kvinnor för sig.
ZEC.13.1	Den dagen skall en källa rinna upp som renar Davids ätt och Jerusalems invånare från synd och orenhet.
ZEC.13.2	Den dagen, säger Herren Sebaot, skall jag utrota avgudarna ur landet, och ingen skall längre nämna deras namn. Profeterna och orenhetens anda skall jag fördriva ur landet. 
ZEC.13.3	Om någon därefter uppträder som profet skall hans egen far och mor säga till honom: »Du får inte leva, du har uttalat lögner i Herrens namn.« Hans egen far och mor skall sticka ner honom då han profeterar. 
ZEC.13.4	Den dagen skall varje profet skämmas för sina profetsyner, och för att inte avslöjas låter han bli att klä sig i hårmantel. 
ZEC.13.5	Och han skall säga: »Jag är ingen profet, jag är bonde; ända sedan ungdomen har jag brukat min jord.« 
ZEC.13.6	Frågar man honom då vad det är för sår han har på kroppen, så svarar han: »Dem fick jag hemma hos mina vänner.«
ZEC.13.7	Upp, svärd, mot min herde,
ZEC.13.7	mot min förtrogne,
ZEC.13.7	säger Herren Sebaot.
ZEC.13.7	Dräp herden så att fåren skingras!
ZEC.13.7	Jag lyfter min hand mot de svaga.
ZEC.13.8	I hela landet, säger Herren,
ZEC.13.8	skall två tredjedelar utrotas och gå under,
ZEC.13.8	men en tredjedel skall lämnas kvar.
ZEC.13.9	Den tredjedelen skall jag låta gå genom eld,
ZEC.13.9	jag skall rena den som man renar silver,
ZEC.13.9	jag skall pröva den som man prövar guld.
ZEC.13.9	De skall åkalla mig
ZEC.13.9	och jag skall svara dem.
ZEC.13.9	Jag skall säga: »Detta är mitt folk«,
ZEC.13.9	och de skall säga: »Herren är vår Gud.«
ZEC.14.1	Se, en Herrens dag kommer! Då skall man plundra dig och fördela bytet. 
ZEC.14.2	Jag skall samla alla folk till strid mot Jerusalem. Staden skall erövras, husen plundras och kvinnorna våldtas. Halva staden skall föras bort, men resten skall inte fördrivas. 
ZEC.14.3	Ty Herren skall dra ut och strida mot dessa folk, som förr när han stred på kampens dag.
ZEC.14.4	Den dagen skall han stå med fötterna på Olivberget, som ligger invid Jerusalem, på östra sidan. Och Olivberget skall rämna mitt itu från öster till väster i en väldig dal; ena halvan av berget viker åt norr och andra halvan åt söder. 
ZEC.14.5	Dalen mellan mina berg skall spärras och nå till Asal. Den skall spärras som vid jordbävningen på den tid då Ussia var kung i Juda. Herren, min Gud, skall komma och alla heliga med honom.
ZEC.14.6	Den dagen skall det inte längre finnas någon kyla eller frost. 
ZEC.14.7	Det skall vara en ständig dag — Herren vet när den kommer — och ingen växling mellan dag och natt, utan när kvällen kommer skall det vara ljust. 
ZEC.14.8	Den dagen skall friskt vatten strömma ut från Jerusalem, hälften mot östra havet och hälften mot västra havet. Sommar och vinter skall det vara så. 
ZEC.14.9	Och Herren skall vara konung över hela jorden. Den dagen skall Herren vara en och hans namn ett enda.
ZEC.14.10	Hela landet skall förvandlas till en slätt från Geva till Rimmon, söder om Jerusalem, men staden skall ligga kvar på sin höjd. Den skall sträcka sig från Benjaminporten till platsen för den gamla porten, till Hörnporten, och från Hananeltornet ända till kungens vinpressar. 
ZEC.14.11	Där skall man bo, och ingen skall längre vigas åt förintelse; Jerusalem skall ligga tryggt.
ZEC.14.12	Och detta är den plåga som Herren skall låta drabba alla folk som drar ut i krig mot Jerusalem: deras kött skall ruttna medan de ännu står upprätt, deras ögon skall ruttna i sina hålor och tungan skall ruttna i munnen på dem. 
ZEC.14.13	Den dagen skall Herren sända en stor förvirring över dem, så att de ger sig på varandra och kämpar inbördes.
ZEC.14.14	Även Juda skall strida i Jerusalem. Då skall rikedomar från alla folk runt omkring samlas ihop: mängder av guld, silver och kläder.
ZEC.14.15	En likadan plåga skall drabba hästar, mulor, kameler, åsnor och alla andra djur i lägren. 
ZEC.14.16	Alla som blir kvar av de folk som anföll Jerusalem skall år efter år dra dit upp för att tillbe konungen, Herren Sebaot, och för att fira lövhyddefesten. 
ZEC.14.17	Men om någon av jordens släkter inte drar upp till Jerusalem för att tillbe konungen, Herren Sebaot, skall den inte få något regn. 
ZEC.14.18	Och om egypterna inte vallfärdar dit upp skall Nilen inte stiga: detta skall drabba dem i stället för den plåga som Herren låter drabba de folk som inte drar upp för att fira lövhyddefesten. 
ZEC.14.19	Detta blir straffet för Egypten och straffet för alla andra folk som inte drar upp för att fira lövhyddefesten.
ZEC.14.20	Den dagen skall det stå »Helgad åt Herren« på hästarnas bjällror, och grytorna i Herrens hus skall vara som offerskålarna framför altaret. 
ZEC.14.21	Varje gryta i Jerusalem och Juda skall vara helgad åt Herren Sebaot, och alla som offrar skall komma och ta en sådan och koka i den. Den dagen skall det inte längre finnas några krämare i Herren Sebaots hus.
MAL.1.1	Profetord. Herrens ord till Israel genom Malaki.
MAL.1.2	Jag har visat er kärlek, säger Herren. Då säger ni: »Hur har du visat oss kärlek?« Jakob och Esau var ju bröder, säger Herren. Jag älskade Jakob 
MAL.1.3	men Esau hatade jag, och jag har gjort hans berg till ödemark, hans område till ökenland. 
MAL.1.4	Om Edom säger: »Vårt land är förstört, men vi skall bygga upp det ödelagda igen«, då säger Herren Sebaot: Låt dem bygga, jag skall riva ner. Det skall kallas ondskans land och folket som Herren vredgas på för evigt. 
MAL.1.5	Ni skall få se detta med egna ögon, och då skall ni säga: »Herrens makt når bortom Israels gräns.«
MAL.1.6	En son visar aktning för sin far och en tjänare för sin herre. Men om jag är fader, var är aktningen för mig? Om jag är herre, var är vördnaden för mig? Det säger Herren Sebaot till er präster, ni som föraktar mitt namn. Då säger ni: »Hur visar vi förakt för ditt namn?« 
MAL.1.7	Genom att komma med oren föda till mitt altare. Då säger ni: »Hur har vi gjort den oren?« Genom att mena att man kan visa förakt för Herrens bord. 
MAL.1.8	Ni kommer med blinda offerdjur: är inte det något ont? Ni kommer med halta och sjuka djur: är inte det något ont? Om du går till ståthållaren med dem, tror du att han uppskattar det och visar dig välvilja? säger Herren Sebaot. — 
MAL.1.9	Och här vill ni beveka Gud att visa oss nåd! — Kan han visa välvilja när ni kommer med sådant? säger Herren Sebaot.
MAL.1.10	Om ni ändå ville stänga tempeldörrarna och låta bli att tända min altareld i onödan! Jag vill inte veta av er, säger Herren Sebaot, jag tar inte emot några offer av er. 
MAL.1.11	Från öster till väster är mitt namn stort bland folken, och överallt frambär man rökelseoffer åt mitt namn, rena offer, ty mitt namn är stort bland folken, säger Herren Sebaot. 
MAL.1.12	Men ni vanhelgar det när ni menar att Herrens bord är orent och att hans mat är värd förakt. 
MAL.1.13	Ni säger: »Vilket besvär!« och fnyser bara, säger Herren Sebaot. Ni kommer med stulna, halta och sjuka djur och frambär dem som offer. Skulle jag ta emot sådana gåvor av er? säger Herren. 
MAL.1.14	Förbannad är den bedragare som lovar att offra ett handjur ur sin hjord men sedan frambär ett snöpt djur åt Herren. Ty jag är en stor konung, säger Herren Sebaot, och mitt namn är fruktat bland folken.
MAL.2.1	Därför, präster, gäller nu detta bud för er: 
MAL.2.2	Om ni inte lyder och inte lägger på hjärtat att ära mitt namn, säger Herren Sebaot, skall jag sända förbannelse över er, och jag skall vända er välsignelse i förbannelse. Ja, jag har redan vänt den i förbannelse, eftersom ni inte lagt detta på hjärtat. 
MAL.2.3	Jag skall bryta er livskraft och slänga avfall i ansiktet på er, slaktavfall från era offerfester. [---] 
MAL.2.4	Ni måste inse att jag har gett er detta bud för att mitt förbund med Levi skall bestå, säger Herren Sebaot. 
MAL.2.5	Mitt förbund med honom innebar att jag skulle ge honom liv och välgång och att han skulle visa mig vördnad och frukta mitt namn. 
MAL.2.6	Sann vägledning kom ur hans mun, inget orätt fanns på hans läppar. I obrottslig trohet höll han sig till mig och hindrade många från att ådra sig skuld. 
MAL.2.7	Prästens läppar förvaltar kunskapen, från hans mun hämtar man vägledning, ty han är Herren Sebaots sändebud. 
MAL.2.8	Men ni vek av från vägen, er undervisning har fört många vilse. Ni har brutit mitt förbund med leviterna, säger Herren Sebaot. 
MAL.2.9	Därför skall jag göra er föraktade och ynkliga inför hela folket, för ni har inte hållit er till mina vägar, och ni gör skillnad på person när ni tolkar lagen.
MAL.2.10	Har vi inte alla en och samme fader? Är vi inte skapade av en och samme Gud? Varför handlar vi då trolöst mot varandra och kränker det förbund som våra fäder slöt? 
MAL.2.11	Juda handlar trolöst, och man begår skändligheter i Israel och i Jerusalem. Juda vanhelgar den heliga plats som Herren älskar, och han äktar en främmande guds dotter. 
MAL.2.12	Må Herren ur Jakobs boningar utrota den som gör så, vem det vara månde, även om han frambär offer åt Herren Sebaot. 
MAL.2.13	Och dessutom gör ni detta: ni dränker Herrens altare i tårar, ni gråter och ni suckar, eftersom han inte längre vill se åt era offergåvor och ta emot något av er. 
MAL.2.14	Då säger ni: »Varför?« Därför att Herren var vittne vid föreningen mellan dig och din ungdoms hustru, som du är trolös mot trots er gemenskap och ert äktenskapsförbund. 
MAL.2.15	[---] Var inte trolös mot din ungdoms hustru! 
MAL.2.16	Den som åsidosätter sin hustru och skiljer sig från henne, säger Herren, Israels Gud, han fläckar sig med orättfärdighet, säger Herren Sebaot. För er egen skull, var på er vakt, var inte trolösa!
MAL.2.17	Ni tröttar ut Herren med era ord. Men då säger ni: »Hur då tröttar ut?« Genom att säga: »Den som gör det onda är god i Herrens ögon. Sådana tycker han om.« Eller säga: »Var är Guds rättvisa?«
MAL.3.1	Se, jag sänder min budbärare, han skall bana väg för mig. Plötsligt skall han komma till sitt tempel, den härskare som ni ber om, den förbundets budbärare som ni begär. Se, han kommer, säger Herren Sebaot.
MAL.3.2	Men vem kan uthärda dagen då han kommer? Vem kan bestå när han visar sig? Han är som smältarens eld, som tvättarnas lut, 
MAL.3.3	han sätter sig ner likt den som smälter och renar silver. Han skall rena leviterna och luttra dem som guld och silver, så att de kan bära fram offergåvor åt Herren på det rätta sättet. 
MAL.3.4	Då skall Judas och Jerusalems offergåvor behaga Herren som i forna dagar, i gången tid.
MAL.3.5	Jag kommer till er för att hålla dom, och utan dröjsmål skall jag ställa trollkarlar, äktenskapsbrytare och menedare till svars och alla som förtrycker daglönare, änkor och faderlösa och som förfördelar invandrare — alla dem som inte fruktar mig, säger Herren Sebaot. 
MAL.3.6	Jag, Herren, har inte förändrats, och ni, Jakobs barn, är som ni alltid har varit: 
MAL.3.7	ända sedan era fäders tid har ni avvikit från mina stadgar och inte hållit dem. Vänd tillbaka till mig, så vänder jag tillbaka till er, säger Herren Sebaot. Då säger ni: »Hur då vända tillbaka?« 
MAL.3.8	Så en människa får röva från Gud? Ni rövar ju från mig! Då säger ni: »Hur har vi rövat från dig?« Tionden och offergåvor har ni rövat! 
MAL.3.9	Ni drabbas av förbannelse, ändå rövar ni från mig, alla och envar. 
MAL.3.10	Kom med hela tiondet till förrådshuset, så att det finns mat i mitt hus. Sätt mig på ett sådant prov, säger Herren Sebaot, då kommer jag att öppna himlens fönster och låta ymnig välsignelse strömma ner över er. 
MAL.3.11	Jag skall skrämma bort gräshopporna så att de inte förstör markens gröda för er och så att era vinodlingar inte blir utan frukt, säger Herren Sebaot. 
MAL.3.12	Då skall alla folk prisa er lyckliga, och ni skall få ett härligt land, säger Herren Sebaot.
MAL.3.13	Ni har använt starka ord om mig, säger Herren. Då säger ni: »Hur har vi talat om dig?« 
MAL.3.14	Ni har sagt: »Det är meningslöst att tjäna Gud. Vad har vi för nytta av att rätta oss efter vad han har befallt och gå i säck och aska inför Herren Sebaot? 
MAL.3.15	Nej, nu är det de fräcka vi skall prisa lyckliga: de handlar orätt men frodas ändå, de klarar sig fast de sätter Gud på prov!«
MAL.3.16	Så har de som fruktar Herren talat sinsemellan. Men Herren har lyssnat uppmärksamt och låtit göra en förteckning, för att ingen som fruktar Herren och aktar hans namn skall glömmas. 
MAL.3.17	Den dag jag griper in, säger Herren Sebaot, skall de vara min dyrbara egendom. Jag skall måna om dem som en far månar om den son som tjänar honom. 
MAL.3.18	Då skall ni återigen se skillnad på rättfärdiga och gudlösa, på den som tjänar Gud och den som inte tjänar honom.
MAL.4.1	Ja, dagen kommer, och den skall brinna som en ugn. Då skall alla fräcka och alla som handlar orätt bli till halm, och dagen som kommer skall förbränna dem, säger Herren Sebaot. Varken rot eller gren blir kvar. 
MAL.4.2	Men för er som fruktar mitt namn skall rättfärdighetens sol gå upp, och dess vingar skall ge läkedom. Då skall ni slippa ut, som kesande kalvar ur kätten. 
MAL.4.3	Ni skall trampa ner de onda, de skall bli till stoft under era fötter den dag jag griper in, säger Herren Sebaot.
MAL.4.4	Glöm aldrig den lag som jag gav min tjänare Mose på Horeb, med stadgar och bud för hela Israel. 
MAL.4.5	Se, jag sänder profeten Elia till er innan Herrens stora och fruktansvärda dag kommer. 
MAL.4.6	Han skall vända fädernas hjärtan till barnen och barnens hjärtan till fäderna, så att jag inte viger landet åt förintelse då jag kommer.
MAT.1.1	Släkttavla för Jesus Kristus, son av David, som var son av Abraham.
MAT.1.2	Abraham var far till Isak, Isak till Jakob, Jakob till Juda och hans bröder, 
MAT.1.3	Juda till Peres och Serach, vilkas mor var Tamar, Peres till Hesron, Hesron till Ram, 
MAT.1.4	Ram till Amminadav, Amminadav till Nachshon, Nachshon till Salma, 
MAT.1.5	Salma till Boas, vars mor var Rachav, Boas till Oved, vars mor var Rut, Oved till Jishaj 
MAT.1.6	och Jishaj till David, konungen.
MAT.1.6	David var far till Salomo, vars mor var Urias hustru, 
MAT.1.7	Salomo till Rehabeam, Rehabeam till Avia, Avia till Asa, 
MAT.1.8	Asa till Joshafat, Joshafat till Joram, Joram till Ussia, 
MAT.1.9	Ussia till Jotam, Jotam till Achas, Achas till Hiskia, 
MAT.1.10	Hiskia till Manasse, Manasse till Amon, Amon till Josia 
MAT.1.11	och Josia till Jojakin och hans bröder, vid den tid då folket fördes bort till Babylon.
MAT.1.12	Efter bortförandet till Babylon blev Jojakin far till Shealtiel, Shealtiel till Serubbabel, 
MAT.1.13	Serubbabel till Avihud, Avihud till Eljakim, Eljakim till Asor, 
MAT.1.14	Asor till Sadok, Sadok till Akim, Akim till Elihud, 
MAT.1.15	Elihud till Elasar, Elasar till Mattan, Mattan till Jakob 
MAT.1.16	och Jakob till Josef, Marias man; av henne föddes Jesus som kallas Kristus.
MAT.1.17	Antalet släktled är alltså: från Abraham till David fjorton led, från David till fångenskapen i Babylon fjorton led och från fångenskapen i Babylon till Kristus fjorton led.
MAT.1.18	Med Jesu Kristi födelse förhöll det sig så: hans mor, Maria, hade blivit trolovad med Josef, men innan de hade börjat leva tillsammans visade det sig att hon var havande genom helig ande. 
MAT.1.19	Hennes man Josef, som var rättfärdig och inte ville dra vanära över henne, tänkte då skilja sig från henne i tysthet. 
MAT.1.20	Men när han hade beslutat sig för det uppenbarade sig Herrens ängel för honom i en dröm och sade: »Josef, Davids son, var inte rädd för att föra hem Maria som hustru, ty barnet i henne har blivit till genom helig ande. 
MAT.1.21	Hon skall föda en son, och du skall ge honom namnet Jesus, ty han skall frälsa sitt folk från deras synder.« 
MAT.1.22	Allt detta skedde för att det som Herren hade sagt genom profeten skulle uppfyllas: 
MAT.1.23	 (det betyder: Gud med oss). 
MAT.1.24	När Josef vaknade gjorde han som Herrens ängel hade befallt och förde hem sin trolovade. 
MAT.1.25	Han rörde henne inte förrän hon hade fött en son. Och han gav honom namnet Jesus.
MAT.2.1	När Jesus hade fötts i Betlehem i Judeen på kung Herodes tid kom några österländska stjärntydare till Jerusalem 
MAT.2.2	och frågade: »Var finns judarnas nyfödde kung? Vi har sett hans stjärna gå upp och kommer för att hylla honom.« 
MAT.2.3	När kung Herodes hörde detta blev han oroad, och hela Jerusalem med honom. 
MAT.2.4	Han samlade alla folkets överstepräster och skriftlärda och frågade dem var Messias skulle födas. 
MAT.2.5	De svarade: »I Betlehem i Judeen, ty det står skrivet hos profeten: 
MAT.2.6	«
MAT.2.7	Då kallade Herodes i hemlighet till sig stjärntydarna och förhörde sig noga om hur länge stjärnan hade varit synlig. 
MAT.2.8	Sedan skickade han dem till Betlehem. »Bege er dit och ta noga reda på allt om barnet«, sade han, »och underrätta mig när ni har hittat honom, så att också jag kan komma dit och hylla honom.« 
MAT.2.9	Efter att ha lyssnat till kungen gav de sig i väg, och stjärnan som de hade sett gå upp gick före dem, tills den slutligen stannade över den plats där barnet var. 
MAT.2.10	När de såg stjärnan fylldes de av stor glädje. 
MAT.2.11	De gick in i huset, och där fann de barnet och Maria, hans mor, och föll ner och hyllade honom. De öppnade sina kistor och räckte fram gåvor: guld och rökelse och myrra. 
MAT.2.12	I en dröm blev de sedan tillsagda att inte återvända till Herodes, och de tog en annan väg hem till sitt land.
MAT.2.13	När de hade gett sig av visade sig Herrens ängel i en dröm för Josef och sade: »Stig upp och ta med dig barnet och hans mor och fly till Egypten och stanna där tills jag säger till dig, ty Herodes kommer att söka efter barnet för att döda det.« 
MAT.2.14	Josef steg upp och tog om natten med sig barnet och hans mor och begav sig till Egypten, 
MAT.2.15	och där stannade han tills Herodes hade dött, för att det som Herren hade sagt genom profeten skulle uppfyllas: 
MAT.2.16	När Herodes märkte att han hade blivit lurad av stjärntydarna blev han ursinnig, och han lät döda alla gossar i Betlehem och dess omnejd som var två år eller därunder; det var den tid han hade fått fram genom att fråga ut stjärntydarna. 
MAT.2.17	Då uppfylldes det som sagts genom profeten Jeremia: 
MAT.2.19	När Herodes hade dött visade sig Herrens ängel i en dröm för Josef i Egypten 
MAT.2.20	och sade: »Stig upp och ta med dig barnet och hans mor och bege dig till Israels land. De som ville ta barnets liv är döda.« 
MAT.2.21	Josef steg upp och tog med sig barnet och hans mor och flyttade tillbaka till Israels land. 
MAT.2.22	Men när han hörde att Archelaos var kung i Judeen efter sin far Herodes vågade han inte återvända dit. I en dröm blev han tillsagd att dra sig undan till Galileen, 
MAT.2.23	och där bosatte han sig i en stad som heter Nasaret, för att det som sagts genom profeterna skulle uppfyllas: Han skall kallas nasaré.
MAT.3.1	Vid den tiden uppträdde Johannes döparen i Judeens öken 
MAT.3.2	och förkunnade: »Omvänd er. Himmelriket är nära.« 
MAT.3.3	Det är om honom det heter hos profeten Jesaja: 
MAT.3.4	Johannes bar kläder av kamelhår och hade ett läderbälte om livet. Hans föda var gräshoppor och vildhonung. 
MAT.3.5	Folket i Jerusalem och hela Judeen och trakten kring Jordan kom ut till honom, 
MAT.3.6	och de bekände sina synder och döptes av honom i Jordan.
MAT.3.7	När han såg att många fariseer och saddukeer kom för att bli döpta sade han till dem: »Huggormsyngel, vem har sagt er att ni kan slippa undan den kommande vreden? 
MAT.3.8	Bär då sådan frukt som hör till omvändelsen. 
MAT.3.9	Och tro inte att ni bara kan säga er: Vi har Abraham till fader. Jag säger er att Gud kan uppväcka barn åt Abraham ur dessa stenar. 
MAT.3.10	Redan är yxan satt till roten på träden. Varje träd som inte bär god frukt skall huggas bort och kastas i elden. 
MAT.3.11	Jag döper er med vatten för omvändelsens skull. Men han som kommer efter mig är starkare än jag, och jag är inte värdig att ta av honom hans sandaler. Han skall döpa er med helig ande och eld. 
MAT.3.12	Han har kastskoveln i handen och skall rensa den tröskade säden och samla vetet i sin lada, men agnarna skall han bränna i en eld som aldrig slocknar.«
MAT.3.13	Sedan kom Jesus från Galileen till Johannes vid Jordan för att döpas av honom. 
MAT.3.14	Men Johannes ville hindra honom och sade: »Det är jag som behöver döpas av dig, och nu kommer du till mig.« 
MAT.3.15	Jesus svarade: »Låt det ske. Det är så vi skall uppfylla allt som hör till rättfärdigheten.« Då lät han det ske. 
MAT.3.16	När Jesus hade blivit döpt steg han genast upp ur vattnet. Himlen öppnade sig, och han såg Guds ande komma ner som en duva och sänka sig över honom. 
MAT.3.17	Och en röst från himlen sade: »Detta är min älskade son, han är min utvalde.«
MAT.4.1	Sedan fördes Jesus av Anden ut i öknen för att sättas på prov av djävulen. 
MAT.4.2	När han hade fastat i fyrtio dagar och fyrtio nätter blev han till slut hungrig. 
MAT.4.3	Då kom frestaren och sade till honom: »Om du är Guds son, så befall att de här stenarna blir bröd.« 
MAT.4.4	Jesus svarade: »Det står skrivet: 
MAT.4.5	Sedan tog djävulen honom med sig till den heliga staden och ställde honom högst uppe på tempelmuren 
MAT.4.6	och sade: »Om du är Guds son, så kasta dig ner. Det står ju skrivet: 
MAT.4.7	Jesus sade till honom: »Det står också skrivet: 
MAT.4.8	Nu tog djävulen honom med sig upp på ett mycket högt berg och visade honom alla riken i världen och deras härlighet 
MAT.4.9	och sade: »Allt detta skall jag ge dig om du faller ner och tillber mig.« 
MAT.4.10	Då sade Jesus till honom: »Gå din väg, Satan. Det står ju skrivet: 
MAT.4.11	Då lät djävulen honom vara, och änglar kom fram och betjänade honom.
MAT.4.12	När han hörde att Johannes hade blivit fängslad vände han tillbaka till Galileen. 
MAT.4.13	Han lämnade Nasaret och slog sig ner i Kafarnaum, som ligger vid sjön, i Sebulons och Naftalis land, 
MAT.4.14	för att det som sagts genom profeten Jesaja skulle uppfyllas: 
MAT.4.15	 — 
MAT.4.17	Från den tiden började Jesus förkunna: »Omvänd er. Himmelriket är nära.«
MAT.4.18	När han vandrade utmed Galileiska sjön fick han se två bröder, Simon som kallas Petrus och hans bror Andreas. De stod vid sjön och fiskade med kastnät, för de var fiskare. 
MAT.4.19	Han sade till dem: »Kom och följ mig. Jag skall göra er till människofiskare«, 
MAT.4.20	och de lämnade genast sina nät och följde honom. 
MAT.4.21	När han gick vidare fick han se två andra bröder, Jakob, Sebedaios son, och hans bror Johannes, sitta tillsammans med sin far Sebedaios i båten och göra i ordning sina nät. Jesus kallade på dem, 
MAT.4.22	och genast lämnade de båten och sin far och följde honom.
MAT.4.23	Han vandrade omkring i hela Galileen och undervisade i synagogorna, förkunnade budskapet om riket och botade alla slags sjukdomar och krämpor bland folket. 
MAT.4.24	Ryktet om honom spred sig i hela Syrien, och man förde till honom alla som led av olika sjukdomar och plågor, besatta, fallandesjuka och förlamade, och han botade dem. 
MAT.4.25	Och stora skaror följde honom, folk från Galileen och Dekapolis, från Jerusalem och Judeen och från andra sidan Jordan.
MAT.5.1	När han såg folkskarorna gick han upp på berget. Han satte sig ner, och hans lärjungar kom fram till honom. 
MAT.5.2	Han började undervisa dem och sade:
MAT.5.3	»Saliga de som är fattiga i anden,
MAT.5.3	dem tillhör himmelriket.
MAT.5.4	Saliga de som sörjer,
MAT.5.4	de skall bli tröstade.
MAT.5.5	Saliga de ödmjuka,
MAT.5.5	de skall ärva landet.
MAT.5.6	Saliga de som hungrar och törstar efter rättfärdigheten,
MAT.5.6	de skall bli mättade.
MAT.5.7	Saliga de barmhärtiga,
MAT.5.7	de skall möta barmhärtighet.
MAT.5.8	Saliga de renhjärtade,
MAT.5.8	de skall se Gud.
MAT.5.9	Saliga de som håller fred,
MAT.5.9	de skall kallas Guds söner.
MAT.5.10	Saliga de som förföljs för rättfärdighetens skull,
MAT.5.10	dem tillhör himmelriket.
MAT.5.11	Saliga är ni när man skymfar och förföljer er och på allt sätt förtalar er för min skull. 
MAT.5.12	Gläd er och jubla, er lön blir stor i himlen. På samma sätt förföljdes ju profeterna före er tid.
MAT.5.13	Ni är jordens salt. Men om saltet mister sin kraft, hur skall man få det salt igen? Det duger inte till annat än att kastas bort och trampas av människorna.
MAT.5.14	Ni är världens ljus. En stad uppe på ett berg kan inte döljas, 
MAT.5.15	och när man tänder en lampa sätter man den inte under sädesmåttet utan på hållaren, så att den lyser för alla i huset. 
MAT.5.16	På samma sätt skall ert ljus lysa för människorna, så att de ser era goda gärningar och prisar er fader i himlen.
MAT.5.17	Tro inte att jag har kommit för att upphäva lagen eller profeterna. Jag har inte kommit för att upphäva utan för att uppfylla. 
MAT.5.18	Sannerligen, innan himlen och jorden förgår skall inte en enda bokstav, inte minsta prick i lagen förgå; inte förrän allt har skett. 
MAT.5.19	Den som upphäver ett enda av buden, om så det allra minsta, och undervisar människorna så, han skall räknas som den minste i himmelriket. Men den som handlar och undervisar efter dem skall räknas som stor i himmelriket. 
MAT.5.20	Jag säger er att om inte er rättfärdighet överträffar de skriftlärdas och fariseernas, så kommer ni inte in i himmelriket.
MAT.5.21	Ni har hört att det blev sagt till fäderna: 
MAT.5.22	Men jag säger er: den som blir vred på sin broder undgår inte sin dom, och den som okvädar sin broder undgår inte att ställas inför rådet, och den som förbannar honom undgår inte helvetets eld. 
MAT.5.23	Om du bär fram din gåva till offeraltaret och där kommer ihåg att din broder har något otalt med dig, 
MAT.5.24	så låt din gåva ligga framför altaret och gå först och försona dig med honom; kom sedan tillbaka och bär fram din gåva. 
MAT.5.25	Skynda dig att komma överens med din motpart medan ni ännu är på väg, så att han inte överlämnar dig åt domaren och domaren lämnar dig åt vakten och du sätts i fängelse. 
MAT.5.26	Sannerligen, du slipper inte ut förrän du har betalt till sista öret.
MAT.5.27	Ni har hört att det blev sagt: 
MAT.5.28	Men jag säger er: den som ser på en kvinna med åtrå har redan i sitt hjärta brutit hennes äktenskap. 
MAT.5.29	Om ditt högra öga förleder dig, så riv ut det och kasta det ifrån dig. Det är bättre för dig att en del av din kropp går förlorad än att hela kroppen kastas i helvetet. 
MAT.5.30	Och om din högra hand förleder dig, så hugg av den och kasta den ifrån dig. Det är bättre för dig att en del av din kropp går förlorad än att hela kroppen kommer till helvetet.
MAT.5.31	Det blev sagt: 
MAT.5.32	Men jag säger er: den som skiljer sig från sin hustru av något annat skäl än otukt, han blir orsak till att äktenskapet kan brytas genom henne, och den som gifter sig med en frånskild kvinna bryter hennes äktenskap.
MAT.5.33	Ni har också hört att det blev sagt till fäderna: 
MAT.5.34	Men jag säger er: ni skall inte svära någon ed alls. Inte vid himlen, ty den är Guds tron; 
MAT.5.35	inte vid jorden, ty den är pallen under hans fötter; inte vid Jerusalem, ty det är den store konungens stad. 
MAT.5.36	Inte heller skall du svära vid ditt huvud, ty du kan inte göra ett enda hårstrå vitt eller svart. 
MAT.5.37	Vad ni säger skall vara ja eller nej. Allt därutöver kommer från det onda.
MAT.5.38	Ni har hört att det blev sagt: 
MAT.5.39	Men jag säger er: värj er inte mot det onda. Nej, om någon slår dig på högra kinden, så vänd också den andra mot honom. 
MAT.5.40	Om någon vill processa med dig för att få din skjorta, så ge honom din mantel också. 
MAT.5.41	Om någon vill tvinga dig att följa med en mil i hans tjänst, så gå två mil med honom. 
MAT.5.42	Ge åt den som ber dig, och vänd inte ryggen åt den som vill låna av dig.
MAT.5.43	Ni har hört att det blev sagt: 
MAT.5.44	Men jag säger er: älska era fiender och be för dem som förföljer er; 
MAT.5.45	då blir ni er himmelske faders söner. Ty han låter sin sol gå upp över onda och goda och låter det regna över rättfärdiga och orättfärdiga. 
MAT.5.46	Om ni älskar dem som älskar er, skall ni då ha lön för det? Gör inte tullindrivarna likadant? 
MAT.5.47	Och om ni hälsar vänligt på era bröder och bara på dem, gör ni då något märkvärdigt? Gör inte hedningarna likadant? 
MAT.5.48	Var fullkomliga, så som er fader i himlen är fullkomlig.
MAT.6.1	Var noga med att inte utföra era fromma gärningar i människornas åsyn, för att de skall lägga märke till er. Annars har ni ingen lön att vänta hos er fader i himlen. 
MAT.6.2	När du ger allmosor, låt då inte stöta i basun för dig, som hycklarna gör i synagogorna och på gatorna för att människorna skall prisa dem. Sannerligen, de har redan fått ut sin lön. 
MAT.6.3	Nej, när du ger allmosor, låt då inte vänstra handen veta vad den högra gör. 
MAT.6.4	Ge din allmosa i det fördolda. Då skall din fader, som ser i det fördolda, belöna dig.
MAT.6.5	När ni ber skall ni inte göra som hycklarna. De älskar att stå och be i synagogorna och i gathörnen för att människorna skall se dem. Sannerligen, de har redan fått ut sin lön. 
MAT.6.6	Nej, när du ber, gå då in i din kammare, stäng dörren och be sedan till din fader som är i det fördolda. Då skall din fader, som ser i det fördolda, belöna dig. 
MAT.6.7	Och när ni ber skall ni inte rabbla tomma ord som hedningarna; de tror att de skall bli bönhörda för de många ordens skull. 
MAT.6.8	Gör inte som de, ty er fader vet vad ni behöver redan innan ni har bett honom om det.
MAT.6.9	Så skall ni be:
MAT.6.9	Vår fader, du som är i himlen.
MAT.6.9	Låt ditt namn bli helgat.
MAT.6.10	Låt ditt rike komma.
MAT.6.10	Låt din vilja ske,
MAT.6.10	på jorden så som i himlen.
MAT.6.11	Ge oss i dag vårt bröd för dagen som kommer.
MAT.6.12	Och förlåt oss våra skulder,
MAT.6.12	liksom vi har förlåtit dem som står i skuld till oss.
MAT.6.13	Och utsätt oss inte för prövning,
MAT.6.13	utan rädda oss från det onda.
MAT.6.14	Ty om ni förlåter människorna deras överträdelser skall er himmelske fader också förlåta er. 
MAT.6.15	Men om ni inte förlåter människorna skall inte heller er fader förlåta er era överträdelser.
MAT.6.16	När ni fastar, se då inte dystra ut som hycklarna, som vanställer sitt utseende för att människorna skall se att de fastar. Sannerligen, de har redan fått ut sin lön. 
MAT.6.17	Nej, när du fastar, smörj in ditt hår och tvätta ditt ansikte, 
MAT.6.18	så att inte människorna ser att du fastar, utan bara din fader i det fördolda. Då skall din fader, som ser i det fördolda, belöna dig.
MAT.6.19	Samla inte skatter här på jorden, där mal och mask förstör och tjuvar bryter sig in och stjäl. 
MAT.6.20	Samla skatter i himlen, där varken mal eller mask förstör och inga tjuvar bryter sig in och stjäl. 
MAT.6.21	Ty där din skatt är, där kommer också ditt hjärta att vara.
MAT.6.22	Kroppens lampa är ögat. Om ditt öga är ogrumlat får hela din kropp ljus, 
MAT.6.23	men om ditt öga är fördärvat blir det mörkt i hela din kropp. Om nu ljuset inom dig är mörker, hur djupt blir då inte mörkret.
MAT.6.24	Ingen kan tjäna två herrar. Antingen kommer han att hata den ene och älska den andre eller att hålla fast vid den ene och inte bry sig om den andre. Ni kan inte tjäna både Gud och mammon.
MAT.6.25	Därför säger jag er: bekymra er inte för mat och dryck att leva av eller för kläder att sätta på kroppen. Är inte livet mer än födan och kroppen mer än kläderna? 
MAT.6.26	Se på himlens fåglar, de sår inte, skördar inte och samlar inte i lador, men er himmelske fader föder dem. Är inte ni värda mycket mer än de? 
MAT.6.27	Vem av er kan med sina bekymmer lägga en enda aln till sin livslängd? 
MAT.6.28	Och varför bekymrar ni er för kläder? Se på ängens liljor, hur de växer. De arbetar inte och spinner inte. 
MAT.6.29	Men jag säger er: inte ens Salomo i all sin prakt var klädd som en av dem. 
MAT.6.30	Om nu Gud ger sådana kläder åt gräset på ängen, som i dag finns till och i morgon stoppas i ugnen, skall han då inte ha kläder åt er, ni trossvaga? 
MAT.6.31	Gör er därför inga bekymmer, fråga inte: Vad skall vi äta? Vad skall vi dricka? Vad skall vi ta på oss? 
MAT.6.32	Allt sådant jagar hedningarna efter. Men er himmelske fader vet att ni behöver allt detta. 
MAT.6.33	Sök först hans rike och hans rättfärdighet, så skall ni få allt det andra också. 
MAT.6.34	Gör er därför inga bekymmer för morgondagen. Den får själv bära sina bekymmer. Var dag har nog av sin egen plåga.
MAT.7.1	Döm inte, så blir ni inte dömda. 
MAT.7.2	Ty med den dom som ni dömer med skall ni dömas, och med det mått som ni mäter med skall det mätas upp åt er. 
MAT.7.3	Varför ser du flisan i din broders öga när du inte märker bjälken i ditt eget? 
MAT.7.4	Och hur kan du säga till din broder: Låt mig ta bort flisan ur ditt öga — du som har en bjälke i ditt öga? 
MAT.7.5	Hycklare, ta först bort bjälken ur ditt öga, så kan du se klart och ta bort flisan ur din broders. 
MAT.7.6	Ge inte det som är heligt åt hundarna, och kasta inte era pärlor åt svinen; de trampar på dem och vänder sig om och sliter sönder er.
MAT.7.7	Be, så skall ni få. Sök, så skall ni finna. Bulta, så skall dörren öppnas. 
MAT.7.8	Ty den som ber, han får, och den som söker, han finner, och för den som bultar skall dörren öppnas. 
MAT.7.9	Finns det någon bland er som ger sin son en sten när han ber om bröd 
MAT.7.10	eller ger honom en orm när han ber om en fisk? 
MAT.7.11	Om nu redan ni, som är onda, förstår att ge era barn goda gåvor, skall då inte er fader i himlen ge det som är gott åt dem som ber honom? 
MAT.7.12	Allt vad ni vill att människorna skall göra för er, det skall ni också göra för dem. Det är vad lagen och profeterna säger.
MAT.7.13	Gå in genom den trånga porten. Ty den port är vid och den väg är bred som leder till fördärvet, och det är många som går in genom den. 
MAT.7.14	Men den port är trång och den väg är smal som leder till livet, och det är få som finner den.
MAT.7.15	Akta er för de falska profeterna, som kommer till er förklädda till får men i sitt inre är rovlystna vargar. 
MAT.7.16	På deras frukt skall ni känna igen dem. Plockar man kanske druvor på törnen eller fikon på tistlar? 
MAT.7.17	Så bär varje gott träd bra frukt, men ett uselt träd bär dålig frukt. 
MAT.7.18	Ett gott träd kan inte bära dålig frukt, inte heller kan ett uselt träd bära bra frukt. 
MAT.7.19	Varje träd som inte bär bra frukt huggs ner och kastas i elden. 
MAT.7.20	På deras frukt skall ni alltså känna igen dem.
MAT.7.21	Inte alla som säger ’Herre, herre’ till mig skall komma in i himmelriket, utan bara de som gör min himmelske faders vilja. 
MAT.7.22	På den dagen skall många säga till mig: ’Herre, herre, har vi inte profeterat i ditt namn och drivit ut demoner i ditt namn och gjort många underverk i ditt namn?’ 
MAT.7.23	Då skall jag säga dem som det är: ’Jag känner er inte. Försvinn härifrån, ni ondskans hantlangare!’
MAT.7.24	Den som hör dessa mina ord och handlar efter dem är som en klok man som byggde sitt hus på berggrund. 
MAT.7.25	Regnet öste ner, floden kom, vindarna blåste och kastade sig mot huset, men det rasade inte, eftersom det var byggt på berggrund. 
MAT.7.26	Och den som hör dessa mina ord men inte handlar efter dem är som en dåre som byggde sitt hus på sand. 
MAT.7.27	Regnet öste ner, floden kom, vindarna blåste och störtade sig mot hans hus, och det rasade och raset blev stort.«
MAT.7.28	När Jesus hade avslutat detta tal var folket överväldigat av hans undervisning, 
MAT.7.29	för han undervisade med makt och inte som deras skriftlärda.
MAT.8.1	När han gick ner från berget följde stora folkskaror med honom. 
MAT.8.2	Då kom en spetälsk fram och föll ner för honom och sade: »Herre, vill du, så kan du göra mig ren.« 
MAT.8.3	Jesus sträckte ut handen, rörde vid honom och sade: »Jag vill. Bli ren!« Genast blev mannen ren från sin spetälska. 
MAT.8.4	Men Jesus sade till honom: »Säg det inte till någon, men gå och visa upp dig för prästen och ge det offer som Mose har bestämt. Det blir ett vittnesbörd för dem.«
MAT.8.5	När han gick in i Kafarnaum kom en officer fram till honom och bad om hjälp: 
MAT.8.6	»Herre, min tjänare ligger förlamad där hemma och har svåra plågor.« 
MAT.8.7	Jesus sade: »Skall då jag komma och bota honom?« 
MAT.8.8	Officeren svarade: »Herre, jag är inte värd att du går in under mitt tak. Men säg bara ett ord, så blir pojken frisk. 
MAT.8.9	Jag är själv en som står under befäl, och jag har soldater under mig, och säger jag till den ene: Gå, så går han, och till den andre: Kom, så kommer han, och säger jag till min tjänare: Gör det här, så gör han det.« 
MAT.8.10	Jesus blev förvånad och sade till dem som följde honom: »Sannerligen, inte hos någon i Israel har jag funnit en så stark tro. 
MAT.8.11	Jag säger er att många skall komma från öster och väster och ligga till bords med Abraham och Isak och Jakob i himmelriket. 
MAT.8.12	Men rikets egna barn skall kastas ut i mörkret utanför. Där skall man gråta och skära tänder.« 
MAT.8.13	Och till officeren sade Jesus: »Gå. Du trodde och det skall ske.« Och i det ögonblicket blev pojken frisk.
MAT.8.14	Jesus kom hem till Petrus och fick se hans svärmor ligga sjuk i feber. 
MAT.8.15	Han rörde vid hennes hand, och då lämnade febern henne, och hon steg upp och betjänade honom.
MAT.8.16	På kvällen förde man till honom många som var besatta. Han drev ut andarna med sitt ord och botade alla sjuka, 
MAT.8.17	för att det som sagts genom profeten Jesaja skulle uppfyllas: 
MAT.8.18	När Jesus såg så mycket folk omkring sig befallde han att man skulle fara över till andra sidan sjön. 
MAT.8.19	En skriftlärd kom fram och sade till honom: »Mästare, jag skall följa dig vart du än går.« 
MAT.8.20	Jesus svarade: »Rävarna har lyor och himlens fåglar har bon, men Människosonen har inget ställe där han kan vila sitt huvud.« 
MAT.8.21	En annan av lärjungarna sade: »Herre, låt mig först gå och begrava min far.« 
MAT.8.22	Men Jesus svarade: »Följ mig och låt de döda begrava sina döda.«
MAT.8.23	Han steg i båten, och hans lärjungar följde med. 
MAT.8.24	Plötsligt blev det så stark sjögång att båten nästan försvann bland vågorna. Men han sov. 
MAT.8.25	De gick fram och väckte honom: »Herre, hjälp oss, vi går under.« 
MAT.8.26	Han sade: »Varför är ni rädda, ni trossvaga?« Sedan reste han sig och hutade åt vindarna och sjön, och det blev alldeles lugnt. 
MAT.8.27	Folk häpnade och sade: »Vem kan han vara? Till och med vindarna och sjön lyder honom.«
MAT.8.28	När han kom över till Gadaras område kom två besatta emot honom från gravarna. De var så våldsamma att ingen kunde ta sig fram den vägen. 
MAT.8.29	Och de ropade: »Vad har du med oss att göra, Guds son? Har du kommit hit för att plåga oss i förtid?« 
MAT.8.30	Ett gott stycke därifrån gick en stor svinhjord och betade. 
MAT.8.31	Demonerna bad honom: »Om du driver ut oss, skicka då över oss till svinhjorden.« 
MAT.8.32	Han svarade: »Ge er i väg!« Då for demonerna ut ur männen och över till svinen, och hela hjorden rusade utför branten ner i sjön och omkom i vattnet. 
MAT.8.33	Herdarna sprang därifrån, och när de kom tillbaka till staden berättade de allt, också om de besatta. 
MAT.8.34	Hela staden gick då ut för att möta Jesus, och när de såg honom bad de honom att lämna deras område.
MAT.9.1	Han steg i en båt och for över sjön till staden där han bodde. 
MAT.9.2	Där kom de till honom med en lam som låg på en bår. När Jesus såg deras tro sade han till den lame: »Var inte orolig, mitt barn, dina synder är förlåtna.« 
MAT.9.3	Några skriftlärda sade då för sig själva: »Han hädar ju.« 
MAT.9.4	Jesus såg vad de tänkte och sade: »Varför bär ni onda tankar i era hjärtan? 
MAT.9.5	Vilket är lättast, att säga: Dina synder är förlåtna, eller att säga: Stig upp och gå? 
MAT.9.6	Men för att ni skall veta att Människosonen har makt här på jorden att förlåta synder« — och nu talade han till den lame — »stig upp, ta din bår och gå hem.« 
MAT.9.7	Och mannen steg upp och gick hem. 
MAT.9.8	När folket såg det greps de av fruktan och prisade Gud, som hade gett sådan makt åt människorna.
MAT.9.9	Jesus fortsatte därifrån, och då han såg en man som hette Matteus sitta utanför tullhuset sade han till honom: »Följ mig!« Och Matteus steg upp och följde honom. 
MAT.9.10	När Jesus sedan låg till bords i hans hus kom många tullindrivare och syndare dit och lade sig till bords tillsammans med honom och hans lärjungar. 
MAT.9.11	Fariseerna som såg det sade till lärjungarna: »Hur kan er mästare äta tillsammans med tullindrivare och syndare?« 
MAT.9.12	Han hörde det och sade: »Det är inte de friska som behöver läkare, utan de sjuka. 
MAT.9.13	Gå och lär er vad som menas med orden: 
MAT.9.14	Sedan kom Johannes lärjungar fram till honom och frågade: »Varför fastar inte dina lärjungar, när både vi och fariseerna fastar?« 
MAT.9.15	Jesus svarade: »Inte kan väl bröllopsgästerna sörja så länge brudgummen är hos dem. Men det skall komma en tid då brudgummen tas ifrån dem, och då kommer de att fasta. 
MAT.9.16	Ingen sätter en bit okrympt tyg på ett gammalt plagg, för då sliter lappen med sig bitar av plagget och det blir en värre reva. 
MAT.9.17	Och man slår inte nytt vin i gamla vinsäckar, för då sprängs säckarna, och vinet rinner ut och säckarna förstörs. Nej, nytt vin häller man i nya säckar, då har man kvar både vin och säckar.«
MAT.9.18	Medan han talade till dem kom en synagogföreståndare och föll ner för honom och sade: »Min dotter har just dött, men kom och lägg din hand på henne, så får hon liv igen.« 
MAT.9.19	Då reste sig Jesus och gick med honom, och lärjungarna följde efter. 
MAT.9.20	Men en kvinna som hade lidit av blödningar i tolv år kom bakifrån och rörde vid tofsen på hans mantel 
MAT.9.21	eftersom hon tänkte: »Får jag bara röra vid hans kläder, så blir jag hjälpt.« 
MAT.9.22	Jesus vände sig om och fick se henne och sade: »Var inte orolig, min dotter. Din tro har hjälpt dig.« Och från det ögonblicket var hon frisk. 
MAT.9.23	När Jesus kom hem till föreståndaren och mötte flöjtblåsarna och den klagande hopen 
MAT.9.24	sade han: »Gå härifrån. Flickan är inte död, hon sover.« Då skrattade de åt honom. 
MAT.9.25	Men när folket hade motats bort gick han in och tog flickans hand, och hon steg upp. 
MAT.9.26	Ryktet om vad som hade hänt spred sig i hela den trakten.
MAT.9.27	När Jesus fortsatte därifrån följde två blinda efter och ropade: »Davids son, förbarma dig över oss!« 
MAT.9.28	Och när han kom hem gick de fram till honom. Jesus frågade: »Tror ni att jag kan hjälpa er?« De svarade: »Ja, herre.« 
MAT.9.29	Då rörde han vid deras ögon och sade: »Ni tror, och det skall ske.« 
MAT.9.30	Och deras ögon öppnades. Jesus sade strängt åt dem: »Låt ingen få veta detta«, 
MAT.9.31	men de gick därifrån och spred ryktet om honom i hela den trakten.
MAT.9.32	När de var på väg ut kom man till honom med en besatt som var stum. 
MAT.9.33	Han drev ut demonen, och den stumme började tala. Och folket häpnade och sade: »Aldrig förr har man sett något sådant i Israel.« 
MAT.9.34	Men fariseerna sade: »Det är med demonernas furste som han driver ut demonerna.«
MAT.9.35	Jesus vandrade omkring i alla städerna och byarna, och han undervisade i synagogorna, förkunnade budskapet om riket och botade alla slags sjukdomar och krämpor. 
MAT.9.36	När han såg människorna fylldes han av medlidande med dem, för de var illa medfarna och hjälplösa, som får utan herde, 
MAT.9.37	och han sade till sina lärjungar: »Skörden är stor men arbetarna få. 
MAT.9.38	Be därför skördens herre att han sänder ut arbetare till sin skörd.«
MAT.10.1	Han kallade till sig sina tolv lärjungar och gav dem makt över orena andar, så att de kunde driva ut dem och bota alla slags sjukdomar och krämpor. 
MAT.10.2	Detta är namnen på de tolv apostlarna: först Simon, som kallas Petrus, vidare hans bror Andreas, Jakob, Sebedaios son, och hans bror Johannes, 
MAT.10.3	Filippos och Bartolomaios, Tomas och tullindrivaren Matteus, Jakob, Alfaios son, och Taddaios, 
MAT.10.4	Simon Kananaios och Judas Iskariot, han som förrådde honom.
MAT.10.5	Dessa tolv sände Jesus ut, och han befallde dem: »Ta inte vägen till hedningarna och gå inte in i någon samarisk stad. 
MAT.10.6	Gå i stället till de förlorade fåren i Israels folk. 
MAT.10.7	Förkunna på er väg att himmelriket är nära. 
MAT.10.8	Bota sjuka, väck upp döda, gör spetälska rena och driv ut demoner; ge som gåva vad ni har fått som gåva. 
MAT.10.9	Skaffa inte guld eller silver eller koppar att ha i bältet, 
MAT.10.10	ingen påse för färden, inte mer än en enda skjorta, inga sandaler och ingen stav. Ty arbetaren är värd sin mat. 
MAT.10.11	I varje stad eller by ni kommer till skall ni ta reda på vem som är värdig där och stanna hos honom tills ni skall vidare. 
MAT.10.12	Stig in i huset med en fridshälsning, 
MAT.10.13	och om huset är värdigt skall det få den frid ni önskar det. Men om det inte är värdigt skall den friden vända tillbaka till er. 
MAT.10.14	Om man inte tar emot er eller lyssnar till era ord, så lämna det huset eller den staden och skaka bort dess damm från era fötter. 
MAT.10.15	Sannerligen, det skall bli lindrigare på domens dag för Sodoms och Gomorras land än för en sådan stad.
MAT.10.16	Jag skickar er som får in bland vargar. Var därför kloka som ormar och oskyldiga som duvor. 
MAT.10.17	Akta er för människorna. De skall utlämna er åt domstolar, och de skall piska er i sina synagogor. 
MAT.10.18	Och ni kommer att ställas inför ståthållare och kungar för min skull och stå som vittnen inför dem och hedningarna. 
MAT.10.19	Men när man utlämnar er, bekymra er då inte för hur ni skall tala eller vad ni skall säga. Ty i det ögonblicket kommer det ni skall säga att läggas i er mun, 
MAT.10.20	och det är inte ni som talar, utan er faders ande talar genom er. 
MAT.10.21	Broder skall skicka broder i döden, och en far sitt barn. Barn skall göra uppror mot sina föräldrar och bringa dem om livet. 
MAT.10.22	Ni skall bli hatade av alla för mitt namns skull. Men den som håller ut till slutet skall bli räddad. 
MAT.10.23	Om man förföljer er i den ena staden, så fly till nästa. Sannerligen, ni hinner inte till alla städer i Israel förrän Människosonen kommer.
MAT.10.24	Lärjungen är inte förmer än sin lärare och tjänaren inte förmer än sin herre. 
MAT.10.25	Lärjungen skall vara nöjd om han får det som sin lärare och tjänaren om han får det som sin herre. Om man har kallat husets herre för Beelsebul, kan då hans husfolk vänta sig något bättre?
MAT.10.26	Var alltså inte rädda för dem. Det finns ingenting gömt som inte skall komma i dagen och ingenting dolt som inte skall bli känt. 
MAT.10.27	Vad jag säger er i mörkret, det skall ni säga i dagsljuset, och vad jag viskar i ert öra, det skall ni ropa ut från taken. 
MAT.10.28	Var inte rädda för dem som kan döda kroppen men inte kan döda själen. Frukta i stället honom som kan förgöra både själ och kropp i helvetet. 
MAT.10.29	Säljs inte två sparvar för en kopparslant? Men ingen av dem faller till marken utan att er fader vet om det. 
MAT.10.30	Och på er är till och med hårstråna räknade. 
MAT.10.31	Var alltså inte rädda: ni är mer värda än aldrig så många sparvar.
MAT.10.32	Var och en som känns vid mig inför människorna, honom skall jag kännas vid inför min fader i himlen. 
MAT.10.33	Men den som förnekar mig inför människorna, honom skall jag förneka inför min fader i himlen. 
MAT.10.34	Tro inte att jag har kommit med fred till jorden. Jag har inte kommit med fred utan med svärd. 
MAT.10.35	Ty jag har kommit för att ställa en man mot hans far, en dotter mot hennes mor, en sonhustru mot hennes svärmor, 
MAT.10.36	och mannens husfolk skall bli hans fiender. 
MAT.10.37	Den som älskar far eller mor mer än mig, han är inte värd att tillhöra mig, och den som älskar son eller dotter mer än mig, han är inte värd att tillhöra mig. 
MAT.10.38	Den som inte tar sitt kors och följer efter mig är inte värd att tillhöra mig. 
MAT.10.39	Den som finner sitt liv skall mista det, och den som mister sitt liv för min skull, han skall finna det.
MAT.10.40	Den som tar emot er tar emot mig, och den som tar emot mig tar emot den som har sänt mig. 
MAT.10.41	Den som tar emot en profet därför att det är en profet, han skall få en profets lön, och den som tar emot en rättfärdig därför att det är en rättfärdig, han skall få en rättfärdigs lön. 
MAT.10.42	Och den som ger bara så mycket som en bägare friskt vatten åt en av dessa små därför att det är en lärjunge — sannerligen, han skall inte gå miste om sin lön.«
MAT.11.1	När Jesus hade avslutat befallningarna till sina tolv lärjungar gick han därifrån för att undervisa och förkunna i städerna där omkring.
MAT.11.2	Johannes fick i sitt fängelse höra om Kristi gärningar, och han skickade några av sina lärjungar 
MAT.11.3	för att fråga honom: »Är du den som skall komma, eller skall vi vänta på någon annan?« 
MAT.11.4	Jesus svarade dem: »Gå och berätta för Johannes vad ni hör och ser: 
MAT.11.5	att blinda ser och lama går, spetälska blir rena och döva hör, döda står upp och fattiga får ett glädjebud. 
MAT.11.6	Salig är den som inte kommer på fall för min skull.«
MAT.11.7	När de hade gått började Jesus tala till folket om Johannes: »Vad gick ni ut i öknen för att se? Ett strå som vajar för vinden? 
MAT.11.8	Nej. Vad gick ni då ut för att se? En man i fina kläder? Men de som bär fina kläder finns i kungapalatsen. 
MAT.11.9	Vad gick ni då ut för att se? En profet? Ja, och jag säger er: en som är mer än profet. 
MAT.11.10	Det är om honom det står skrivet: 
MAT.11.11	Sannerligen, ingen av kvinna född har trätt fram som är större än Johannes döparen, men den minste i himmelriket är större än han. 
MAT.11.12	Sedan Johannes döparens dagar tränger himmelriket fram, och somliga söker rycka till sig det med våld. 
MAT.11.13	Ty ända till Johannes har allt vad profeterna och lagen sagt varit förutsägelser. 
MAT.11.14	Ni må tro det eller inte, han är Elia som skulle komma. 
MAT.11.15	Hör, du som har öron.
MAT.11.16	Vad skall jag jämföra detta släkte med? De liknar barn som sitter på torget och ropar åt andra barn: 
MAT.11.17	’Vi spelade för er, men ni ville inte dansa. Vi sjöng sorgesånger, men ni ville inte klaga.’ 
MAT.11.18	Johannes kom, och han varken äter eller dricker, och då säger man: ’Han är besatt.’ 
MAT.11.19	Människosonen kom, och han äter och dricker, och då säger man: ’Se vilken frossare och drinkare, en vän till tullindrivare och syndare.’ Men Vishetens gärningar har gett Visheten rätt.«
MAT.11.20	Sedan började han anklaga de städer där han hade utfört så många underverk och förebrå dem att de inte hade omvänt sig: 
MAT.11.21	»Ve dig, Korasin! Ve dig, Betsaida! Ty om de underverk som har utförts hos er hade skett i Tyros och Sidon, så hade dessa städer för länge sedan omvänt sig i säck och aska. 
MAT.11.22	Men jag säger er: för Tyros och Sidon skall det bli lindrigare på domens dag än för er. 
MAT.11.23	Och du, Kafarnaum, skall du kanske bli upphöjt till himlen? Nej, du skall störtas ner i dödsriket. Ty om de underverk som har utförts i dig hade skett i Sodom, så hade staden stått kvar ännu i dag. 
MAT.11.24	Men jag säger er: för Sodoms land skall det bli lindrigare på domens dag än för dig.«
MAT.11.25	Vid den tiden sade Jesus: »Jag prisar dig, fader, himlens och jordens herre, för att du har dolt detta för de lärda och kloka och uppenbarat det för dem som är som barn. 
MAT.11.26	Ja, fader, så har du bestämt. 
MAT.11.27	Allt har min fader anförtrott åt mig. Och ingen känner Sonen, utom Fadern, och ingen känner Fadern, utom Sonen och den som Sonen vill uppenbara honom för.
MAT.11.28	Kom till mig, alla ni som är tyngda av bördor; jag skall skänka er vila. 
MAT.11.29	Ta på er mitt ok och lär av mig, som har ett milt och ödmjukt hjärta, så skall ni finna vila för er själ. 
MAT.11.30	Mitt ok är skonsamt och min börda är lätt.«
MAT.12.1	Vid samma tid tog Jesus vägen genom sädesfälten på sabbaten. Hans lärjungar blev hungriga och började rycka av ax och äta. 
MAT.12.2	Fariseerna såg det och sade till honom: »Se, dina lärjungar gör sådant som inte är tillåtet på sabbaten.« 
MAT.12.3	Han svarade: »Har ni inte läst vad David gjorde när han och hans män blev hungriga? 
MAT.12.4	Han gick in i Guds hus, och de åt upp skådebröden, som varken han eller hans män hade lov att äta, utan bara prästerna. 
MAT.12.5	Eller har ni inte läst i lagen att prästerna i templet på sabbaten bryter mot sabbaten utan att bli skyldiga till något brott? 
MAT.12.6	Men jag säger er: här finns det som är större än templet. 
MAT.12.7	Om ni förstod vad som menas med 
MAT.12.8	Ty Människosonen är herre över sabbaten.«
MAT.12.9	Sedan gick han därifrån och kom till deras synagoga. 
MAT.12.10	Där fanns en man med en förtvinad hand. De frågade Jesus: »Är det tillåtet att bota på sabbaten?« De ville ha något att anklaga honom för. 
MAT.12.11	Han svarade: »Om någon av er har ett får och det faller ner i en grop på sabbaten, griper han då inte tag i det och drar upp det? 
MAT.12.12	Hur mycket mer värd än ett får är inte en människa. Alltså är det tillåtet att göra gott på sabbaten.« 
MAT.12.13	Sedan sade han till mannen: »Håll fram din hand.« Han höll fram den, och den blev lika frisk som den andra. 
MAT.12.14	Fariseerna gick då ut och överlade om hur de skulle röja Jesus ur vägen.
MAT.12.15	Jesus fick veta det och drog sig undan därifrån. Många följde med honom, och han botade alla 
MAT.12.16	och förbjöd dem strängt att avslöja vem han var, 
MAT.12.17	för att det som sagts genom profeten Jesaja skulle uppfyllas: 
MAT.12.22	Sedan förde man till honom en besatt som var blind och stum. Och han botade honom, så att den stumme kunde tala och se. 
MAT.12.23	Och allt folket slogs av häpnad och sade: »Är han kanske Davids son?« 
MAT.12.24	När fariseerna hörde det sade de: »Det måste vara med demonernas furste Beelsebul som den mannen driver ut demonerna.« 
MAT.12.25	Men han visste vad de tänkte och sade till dem: »Varje rike som är splittrat blir ödelagt, och en stad eller en familj som är splittrad kan inte bestå. 
MAT.12.26	Och om Satan driver ut Satan splittras han. Hur skall hans rike då kunna bestå? 
MAT.12.27	Om jag driver ut demonerna med Beelsebul, med vems hjälp driver då era anhängare ut dem? De kommer alltså att bli er dom. 
MAT.12.28	Men om det är med Guds ande jag driver ut demonerna, då har Guds rike nått er. 
MAT.12.29	Hur skall någon kunna gå in och plundra en stark man på vad han äger om han inte först binder honom? Sedan kan han plundra hans hus. 
MAT.12.30	Den som inte är med mig är mot mig, och den som inte samlar med mig, han skingrar.
MAT.12.31	Därför säger jag er: all synd och hädelse skall människorna få förlåtelse för, men hädelse mot Anden skall inte förlåtas. 
MAT.12.32	Den som säger något mot Människosonen skall få förlåtelse, men den som säger något mot den heliga anden får inte förlåtelse, varken i denna världen eller i den kommande. 
MAT.12.33	Antingen får ni säga att trädet är bra och frukten bra, eller att trädet är dåligt och frukten dålig; på frukten känner man trädet. 
MAT.12.34	Huggormsyngel, hur skulle ni kunna säga något gott, ni som är onda? Munnen säger vad hjärtat är fullt av. 
MAT.12.35	En god människa tar fram det som är gott ur sitt goda förråd, och en ond människa tar fram det som är ont ur sitt onda förråd. 
MAT.12.36	Men jag säger er att varje onyttigt ord som människorna yttrar skall de få svara för på domens dag. 
MAT.12.37	Efter dina ord skall du frias, och efter dina ord skall du fällas.«
MAT.12.38	Sedan sade några skriftlärda och fariseer till honom: »Mästare, vi vill se dig göra ett tecken.« 
MAT.12.39	Han svarade: »Detta onda och trolösa släkte kräver ett tecken, men det skall inte få något annat tecken än Jona-tecknet. 
MAT.12.40	Ty liksom profeten Jona var i den stora fiskens buk i tre dagar och tre nätter skall Människosonen vara i jordens inre i tre dagar och tre nätter. 
MAT.12.41	Folk från Nineve skall uppstå vid domen tillsammans med detta släkte och bli dess dom. Ty de omvände sig vid Jonas förkunnelse, men här finns något som är förmer än Jona. 
MAT.12.42	Söderns drottning skall uppstå vid domen tillsammans med detta släkte och bli dess dom. Ty hon kom från jordens yttersta gräns för att lyssna till Salomos vishet, men här finns något som är förmer än Salomo.
MAT.12.43	När den orena anden lämnar en människa vandrar den genom vattenlösa trakter och letar efter en plats att vila på men hittar ingen. 
MAT.12.44	Då säger den: Jag vänder tillbaka till mitt hus som jag lämnade. När den så kommer och finner det ledigt och städat och snyggt, 
MAT.12.45	går den bort och hämtar sju andar till som är värre än den själv, och de följer med in och slår sig ner där. För den människan blir slutet värre än början. Så skall det också gå för detta onda släkte.«
MAT.12.46	Medan han ännu talade till folket kom hans mor och hans bröder. De stod utanför och ville tala med honom, 
MAT.12.47	och någon sade till honom: »Din mor och dina bröder står där ute och vill tala med dig.« 
MAT.12.48	Han svarade honom: »Vem är min mor, och vilka är mina bröder?« 
MAT.12.49	Och han visade med handen på sina lärjungar och sade: »Det här är min mor och mina bröder. 
MAT.12.50	Den som gör min himmelske faders vilja är min bror och syster och mor.«
MAT.13.1	Den dagen gick Jesus hemifrån och satte sig vid sjön. 
MAT.13.2	Det samlades mycket folk omkring honom, och därför steg han i en båt och satt i den medan allt folket stod på stranden. 
MAT.13.3	Och han talade till dem med många liknelser: »En man gick ut för att så. 
MAT.13.4	När han sådde föll en del på vägkanten, och fåglarna kom och åt upp det. 
MAT.13.5	En del föll på de steniga ställena, där det inte fanns mycket jord, och det kom fort upp eftersom myllan var tunn. 
MAT.13.6	Men när solen steg sveddes det och vissnade bort eftersom det var utan rot. 
MAT.13.7	En del föll bland tistlarna, och tistlarna växte upp och kvävde det. 
MAT.13.8	Men en del föll i den goda jorden och gav skörd, hundrafalt och sextiofalt och trettiofalt. 
MAT.13.9	Hör, du som har öron.«
MAT.13.10	Lärjungarna kom fram och frågade honom: »Varför talar du till dem i liknelser?« 
MAT.13.11	Han svarade dem: »Ni har fått gåvan att lära känna himmelrikets hemligheter, men det har inte de andra. 
MAT.13.12	Ty den som har, han skall få, och det i överflöd, men den som inte har, från honom skall tas också det han har. 
MAT.13.13	Därför talar jag till dem i liknelser, ty fast de ser, ser de inte, och fast de hör, hör de inte och förstår inte. 
MAT.13.14	Så uppfylls Jesajas profetia på dem: 
MAT.13.16	Men saliga era ögon som ser och era öron som hör. 
MAT.13.17	Sannerligen, många profeter och rättfärdiga har längtat efter att få se det ni ser, men fick inte se det, och höra det ni hör, men fick inte höra det.
MAT.13.18	Så hör då vad som menas med liknelsen om mannen som sådde. 
MAT.13.19	Var gång någon hör ordet om riket utan att förstå, kommer den Onde och snappar bort det som har blivit sått i hans hjärta. Det är sådden på vägkanten. 
MAT.13.20	Sådden på de steniga ställena, det är den som hör ordet och genast tar emot det med glädje 
MAT.13.21	men inte har något rotfäste inom sig utan är flyktig; blir det lidande och förföljelse för ordets skull kommer han genast på fall. 
MAT.13.22	Sådden bland tistlarna, det är den som hör ordet, men världsliga bekymmer och rikedomens lockelser kväver ordet, så att han inte bär frukt. 
MAT.13.23	Men sådden i den goda jorden, det är den som hör ordet och förstår, och han bär frukt, hundrafalt och sextiofalt och trettiofalt.«
MAT.13.24	Han lät dem höra en annan liknelse: »Med himmelriket är det som när en man hade sått god säd i sin åker. 
MAT.13.25	Medan alla låg och sov kom hans fiende och sådde ogräs mitt bland vetet och gick sedan sin väg. 
MAT.13.26	När säden växte upp och gick i ax visade sig också ogräset. 
MAT.13.27	Då gick tjänarna till sin herre och sade: ’Herre, var det inte god säd du sådde i din åker? Varifrån kommer då ogräset?’ 
MAT.13.28	Han svarade: ’Det är en fiende som har varit framme.’ Tjänarna frågade: ’Skall vi alltså gå och rensa bort ogräset?’ — 
MAT.13.29	’Nej’, svarade han, ’då kan ni rycka upp vetet samtidigt som ni rensar bort ogräset. 
MAT.13.30	Låt båda växa tills det är dags att skörda. När skördetiden kommer skall jag säga till dem som skall skörda: Rensa först bort ogräset och bind ihop det i knippen att eldas upp. Men vetet skall ni samla i min lada.’«
MAT.13.31	Han lät dem höra en annan liknelse: »Himmelriket är som ett senapskorn som en man sår i sin åker. 
MAT.13.32	Det är det minsta av alla frön, men när det har växt upp är det större än alla örter och blir till ett träd, så att himlens fåglar kommer och bygger bo bland grenarna.«
MAT.13.33	Han använde också en annan liknelse: »Himmelriket är som en surdeg som en kvinna arbetar in i tre mått mjöl; till slut blir alltsammans syrat.«
MAT.13.34	Allt detta sade Jesus till folket i liknelser, och han talade enbart i liknelser till dem, 
MAT.13.35	för att det som sagts genom profeten skulle uppfyllas: 
MAT.13.36	Sedan lät han folket gå och återvände hem. Hans lärjungar kom då till honom och sade: »Förklara liknelsen om ogräset i åkern för oss.« 
MAT.13.37	Han svarade: »Den som sår den goda säden är Människosonen, 
MAT.13.38	åkern är världen, den goda säden är rikets barn, och ogräset är det ondas barn. 
MAT.13.39	Fienden som sådde det är djävulen. Skördetiden är världens slut, och skördefolket är änglarna. 
MAT.13.40	Som när ogräset rensas bort och eldas upp skall det bli vid världens slut. 
MAT.13.41	Människosonen skall sända ut sina änglar, 
MAT.13.42	och de skall rensa hans rike från alla som förleder människorna och bryter mot lagen, och de skall kasta dem i den brinnande ugnen. Där skall man gråta och skära tänder. 
MAT.13.43	Och då skall de rättfärdiga lysa som solen, i sin faders rike. Hör, du som har öron.
MAT.13.44	Himmelriket är som en skatt som ligger gömd i en åker. En man hittar den och gömmer den igen, och i sin glädje går han och säljer allt han äger och köper åkern.
MAT.13.45	Med himmelriket är det också som när en köpman söker efter fina pärlor. 
MAT.13.46	Om han hittar en dyrbar pärla går han och säljer allt han äger och köper den.
MAT.13.47	Med himmelriket är det också som när man lägger ut ett nät i sjön och får fisk av alla slag i det. 
MAT.13.48	När det är fullt drar man upp det på stranden och sätter sig ner och samlar den goda fisken i korgar och kastar bort den dåliga. 
MAT.13.49	Så skall det bli vid världens slut. Änglarna skall gå ut och skilja de onda från de rättfärdiga 
MAT.13.50	och kasta dem i den brinnande ugnen. Där skall man gråta och skära tänder. 
MAT.13.51	Har ni förstått allt detta?« — »Ja«, svarade de, 
MAT.13.52	och då sade han: »Varje skriftlärd som har blivit himmelrikets lärjunge är alltså som en välbärgad man som ur sitt förråd kan ta fram både nytt och gammalt.«
MAT.13.53	När Jesus hade avslutat sina liknelser lämnade han trakten. 
MAT.13.54	Han kom till sin hemstad, och där undervisade han i synagogan så att man häpnade och sade: »Varifrån kommer den mannens visdom och underverk? 
MAT.13.55	Är det inte snickarens son? Heter inte hans mor Maria och hans bröder Jakob och Josef och Simon och Judas? 
MAT.13.56	Och bor inte alla hans systrar här hos oss? Varifrån har han då allt detta?« 
MAT.13.57	Så blev han en stötesten för dem. Men Jesus sade till dem: »En profet blir ringaktad bara i sin hemstad och i sitt hem.« 
MAT.13.58	Och han gjorde inte många underverk där, eftersom de inte ville tro.
MAT.14.1	Vid samma tid fick tetrarken Herodes höra talas om Jesus, 
MAT.14.2	och han sade till sina tjänare: »Det är Johannes döparen. Han har uppstått från de döda, och därför kan sådana krafter verka genom honom.«
MAT.14.3	Det var så att Herodes hade låtit gripa Johannes och slå honom i bojor och sätta honom i fängelse. Anledningen var Herodias, hans bror Filippos hustru. 
MAT.14.4	Johannes hade nämligen sagt till honom: »Det är inte tillåtet för dig att leva ihop med henne.« 
MAT.14.5	Herodes ville döda honom men vågade inte för folket, som menade att Johannes var en profet. 
MAT.14.6	Men när Herodes firade sin födelsedag dansade Herodias dotter inför sällskapet och gjorde honom så förtjust 
MAT.14.7	att han med ed lovade att ge henne vad hon än begärde. 
MAT.14.8	På uppmaning av sin mor sade hon: »Låt mig genast få Johannes döparens huvud på ett fat.« 
MAT.14.9	Kungen blev bedrövad, men för edens och gästernas skull befallde han att hon skulle få det, 
MAT.14.10	och han lät halshugga Johannes i fängelset. 
MAT.14.11	Man bar in huvudet på ett fat och gav det till flickan, och hon bar det till sin mor. 
MAT.14.12	Johannes lärjungar kom dit och hämtade hans döda kropp och begravde den. Sedan gick de och berättade för Jesus vad som hade hänt.
MAT.14.13	När Jesus hörde detta drog han sig undan och for över sjön till en öde trakt för att vara ensam. Men folket i städerna fick reda på det och följde efter honom till fots. 
MAT.14.14	När han steg i land fick han se en stor skara människor, och han fylldes av medlidande med dem och botade dem som var sjuka. 
MAT.14.15	På kvällen kom lärjungarna till honom och sade: »Trakten är öde och det har redan blivit sent. Låt folket gå härifrån, så att de kan köpa sig mat borta i byarna.« 
MAT.14.16	Jesus svarade: »De behöver inte gå härifrån. Ge dem något att äta, ni själva.« 
MAT.14.17	De sade: »Här har vi inte mer än fem bröd och två fiskar.« — 
MAT.14.18	»Lämna dem till mig«, svarade han. 
MAT.14.19	Han sade åt folket att slå sig ner i gräset, och han tog de fem bröden och de två fiskarna, såg upp mot himlen och läste tackbönen. Sedan bröt han bröden och gav dem till lärjungarna, och lärjungarna gav dem till folket. 
MAT.14.20	Alla åt och blev mätta, och man samlade ihop de överblivna bitarna, tolv fulla korgar. 
MAT.14.21	De som hade ätit var omkring fem tusen män, förutom kvinnor och barn.
MAT.14.22	Sedan befallde han sina lärjungar att stiga i båten och fara i förväg till andra sidan sjön medan han skickade hem folket. 
MAT.14.23	Så snart han hade gjort det gick han upp på berget för att vara för sig själv och be. Där var han ensam när det blev kväll. 
MAT.14.24	Båten var då redan långt från land och kämpade mot vågorna, eftersom det var motvind. 
MAT.14.25	Strax före gryningen kom han till dem, gående på sjön. 
MAT.14.26	När lärjungarna fick se honom gå på sjön blev de förskräckta och trodde att det var en vålnad, och de skrek av rädsla. 
MAT.14.27	Men genast talade Jesus till dem och sade: »Lugn, det är jag. Var inte rädda.« 
MAT.14.28	Petrus svarade: »Herre, om det är du, så säg åt mig att komma till dig på vattnet.« 
MAT.14.29	Han sade: »Kom!« och Petrus steg ur båten och gick på vattnet fram till Jesus. 
MAT.14.30	Men när han såg hur det blåste blev han rädd. Han började sjunka och ropade: »Herre, hjälp mig!« 
MAT.14.31	Jesus sträckte genast ut handen och grep tag i honom. »Du trossvage«, sade han. »Varför tvivlade du?« 
MAT.14.32	De steg i båten, och vinden lade sig. 
MAT.14.33	Och de som var i båten föll ner för honom och sade: »Du måste vara Guds son.«
MAT.14.34	När de hade farit över sjön kom de till Gennesaret. 
MAT.14.35	Männen på platsen kände igen honom och skickade ut bud i hela trakten, och man förde till honom alla som var sjuka 
MAT.14.36	och bad honom att de åtminstone skulle få röra vid tofsen på hans mantel. Och alla som rörde vid den blev friska.
MAT.15.1	Sedan kom fariseer och skriftlärda från Jerusalem fram till Jesus och sade: 
MAT.15.2	»Varför bryter dina lärjungar mot fädernas regler? De tvättar ju inte händerna innan de äter.« 
MAT.15.3	Han svarade: »Varför bryter ni själva mot Guds bud för era reglers skull? 
MAT.15.4	Gud har sagt: 
MAT.15.5	Men ni påstår att om någon säger till sin far eller sin mor: Det som jag hade kunnat hjälpa dig med, det ger jag som tempelgåva, 
MAT.15.6	då behöver han inte visa aktning för sin far eller mor. Så sätter ni Guds ord ur kraft för era reglers skull. 
MAT.15.7	Hycklare, Jesaja profeterade rätt om er när han sade: 
MAT.15.9	«
MAT.15.10	Sedan kallade han till sig folket och sade: »Lyssna och försök att förstå. 
MAT.15.11	Det är inte det som kommer in i munnen som gör människan oren. Men det som går ut ur munnen, det gör människan oren.« 
MAT.15.12	Då gick lärjungarna fram till honom och frågade: »Vet du att fariseerna tog anstöt av vad du sade?« 
MAT.15.13	Han svarade: »Varje växt som inte är planterad av min himmelske fader skall ryckas upp med roten. 
MAT.15.14	Bry er inte om dem: de är blinda ledare för blinda. Och om en blind leder en blind faller båda i gropen.«
MAT.15.15	Petrus bad honom förklara liknelsen för dem. 
MAT.15.16	Jesus sade: »Har inte heller ni fattat något ännu? 
MAT.15.17	Förstår ni inte att allt som kommer in i munnen hamnar i magen och töms ut på avträdet? 
MAT.15.18	Men det som går ut ur munnen kommer från hjärtat, och det gör människan oren. 
MAT.15.19	Ty från hjärtat kommer onda tankar, mord, äktenskapsbrott, otukt, stöld, mened, förtal. 
MAT.15.20	Det är detta som gör människan oren. Men att äta utan att ha tvättat händerna, det gör inte människan oren.«
MAT.15.21	Därifrån drog sig Jesus undan till området kring Tyros och Sidon. 
MAT.15.22	En kanaaneisk kvinna från dessa trakter mötte honom och ropade: »Herre, Davids son, förbarma dig över mig! Min dotter plågas svårt av en demon.« 
MAT.15.23	Han gav henne inget svar. Då gick hans lärjungar fram och bad honom: »Säg åt henne att ge sig i väg, hon går ju bakom oss och ropar.« 
MAT.15.24	Han svarade: »Jag har inte blivit sänd till andra än de förlorade fåren av Israels folk.« 
MAT.15.25	Men hon kom och föll ner för honom och sade: »Herre, hjälp mig.« 
MAT.15.26	Han svarade: »Det är inte rätt att ta brödet från barnen och kasta det åt hundarna.« — 
MAT.15.27	»Nej, herre«, sade hon, »men hundarna äter ju smulorna som faller från deras herrars bord.« 
MAT.15.28	Då sade Jesus till henne: »Kvinna, din tro är stark, det skall bli som du vill.« Och från den stunden var hennes dotter frisk.
MAT.15.29	Jesus gick därifrån utmed Galileiska sjön och sedan upp på berget. Där satte han sig ner. 
MAT.15.30	Mycket folk kom till honom, och de hade med sig lama, blinda, lytta, stumma och många andra och lade ner dem framför honom. Han botade dem, 
MAT.15.31	och folket häpnade: stumma talade, lytta blev friska, lama gick och blinda såg. Och de prisade Israels Gud.
MAT.15.32	Jesus kallade till sig sina lärjungar och sade: »Det gör mig ont om folket. De har nu varit hos mig i tre dagar och har ingenting att äta. Jag vill inte låta dem gå härifrån hungriga, för då orkar de kanske inte ta sig hem.« 
MAT.15.33	Lärjungarna svarade: »Varifrån skall vi få så mycket bröd här i ödemarken att alla dessa människor kan äta sig mätta?« 
MAT.15.34	Jesus frågade: »Hur många bröd har ni?« — »Sju stycken, och så några fiskar«, svarade de. 
MAT.15.35	Då sade han till folket att slå sig ner på marken. 
MAT.15.36	Han tog de sju bröden och fiskarna, tackade Gud, bröt dem och gav dem åt lärjungarna, och lärjungarna gav dem åt folket. 
MAT.15.37	Alla åt och blev mätta, och man samlade ihop de överblivna bitarna, sju fulla korgar. 
MAT.15.38	De som hade ätit var fyra tusen män, förutom kvinnor och barn. 
MAT.15.39	Och efter att ha skickat hem folket steg han i båten och for till trakten av Magadan.
MAT.16.1	Fariseerna och saddukeerna kom fram till honom, och för att sätta honom på prov bad de att han skulle låta dem se ett tecken från himlen. 
MAT.16.2	Han svarade dem: »På kvällen säger ni: Det blir vackert väder, himlen är röd, 
MAT.16.3	och på morgonen: I dag blir det oväder, himlen är röd och dyster. Himlens utseende kan ni tyda men inte tecknen för tiderna. 
MAT.16.4	Detta onda och trolösa släkte begär ett tecken, men det skall inte få något annat tecken än Jona-tecknet.« Sedan lämnade han dem och gick sin väg.
MAT.16.5	När lärjungarna for över till andra sidan sjön hade de glömt att ta med sig bröd. 
MAT.16.6	Jesus sade till dem: »Akta er noga för fariseernas och saddukeernas surdeg.« 
MAT.16.7	Men de sade till varandra att de ju inte hade tagit med sig något bröd. 
MAT.16.8	Jesus märkte det och sade: »Ni trossvaga, varför säger ni till varandra att ni inte har något bröd? 
MAT.16.9	Begriper ni fortfarande ingenting? Kommer ni inte ihåg de fem bröden till de fem tusen och hur många korgar ni fick över? 
MAT.16.10	Eller de sju bröden till de fyra tusen och hur många korgar ni fick över? 
MAT.16.11	Hur kan ni tro att jag talade om bröd? Akta er för fariseernas och saddukeernas surdeg.« 
MAT.16.12	Då förstod de att det inte var för surdeg i bröd han varnade dem, utan för fariseernas och saddukeernas lära.
MAT.16.13	När Jesus kom till området kring Caesarea Filippi frågade han sina lärjungar: »Vem säger människorna att Människosonen är?« 
MAT.16.14	De svarade: »Somliga säger Johannes döparen, men andra säger Elia och andra Jeremia eller någon profet.« — 
MAT.16.15	»Och ni«, frågade han, »vem säger ni att jag är?« 
MAT.16.16	Simon Petrus svarade: »Du är Messias, den levande Gudens son.« 
MAT.16.17	Då sade Jesus till honom: »Salig är du, Simon Barjona, ty ingen av kött och blod har uppenbarat detta för dig, utan min fader i himlen. 
MAT.16.18	Och jag säger dig att du är Petrus, Klippan, och på den klippan skall jag bygga min kyrka, och dödsrikets portar skall aldrig få makt över den. 
MAT.16.19	Jag skall ge dig nycklarna till himmelriket. Allt du binder på jorden skall vara bundet i himlen, och allt du löser på jorden skall vara löst i himlen.« 
MAT.16.20	Sedan förbjöd han lärjungarna att tala om för någon att han var Messias.
MAT.16.21	Från den tiden började Jesus förklara för sina lärjungar att han måste bege sig till Jerusalem och lida mycket genom de äldste och översteprästerna och de skriftlärda och bli dödad och bli uppväckt på tredje dagen. 
MAT.16.22	Petrus tog honom då avsides och började förebrå honom och sade: »Må Gud bevara dig, herre. Något sådant skall aldrig hända dig.« 
MAT.16.23	Men Jesus vände sig om och sade till Petrus: »Håll dig på din plats, Satan. Du vill få mig på fall, för dina tankar är inte Guds utan människors.«
MAT.16.24	Sedan sade Jesus till sina lärjungar: »Om någon vill gå i mina spår måste han förneka sig själv och ta sitt kors och följa mig. 
MAT.16.25	Ty den som vill rädda sitt liv skall mista det, men den som mister sitt liv för min skull, han skall finna det. 
MAT.16.26	Vad hjälper det en människa om hon vinner hela världen men måste betala med sitt liv? Med vad skall hon köpa tillbaka sitt liv? 
MAT.16.27	Människosonen skall komma i sin faders härlighet med sina änglar, och då skall han löna var och en efter hans gärningar. 
MAT.16.28	Sannerligen, några av dem som står här skall inte möta döden förrän de har sett Människosonen komma med sitt rike.«
MAT.17.1	Sex dagar senare tog Jesus med sig Petrus, Jakob och hans bror Johannes och gick med dem upp på ett högt berg, där de var ensamma. 
MAT.17.2	Där förvandlades han inför dem: hans ansikte lyste som solen, och hans kläder blev vita som ljuset. 
MAT.17.3	Och de såg Mose och Elia stå och samtala med honom. 
MAT.17.4	Då sade Petrus till Jesus: »Herre, det är bra att vi är med. Om du vill skall jag göra tre hyddor här, en för dig, en för Mose och en för Elia.«
MAT.17.5	Medan han ännu talade sänkte sig ett lysande moln över dem, och ur molnet kom en röst som sade: »Detta är min älskade son, han är min utvalde. Lyssna till honom.« 
MAT.17.6	När lärjungarna hörde detta kastade de sig ner med ansiktet mot marken och greps av stor skräck. 
MAT.17.7	Jesus gick fram och rörde vid dem och sade: »Stig upp och var inte rädda.« 
MAT.17.8	De lyfte blicken, och då såg de ingen utom Jesus.
MAT.17.9	När de gick ner från berget sade Jesus åt dem: »Berätta inte för någon om det ni har sett förrän Människosonen har uppstått från de döda.« 
MAT.17.10	Lärjungarna frågade honom: »Vad menar då de skriftlärda med att Elia först måste komma?« 
MAT.17.11	Han svarade: »Visst skall Elia komma och återställa allt. 
MAT.17.12	Men jag säger er att Elia redan har kommit, och de kände inte igen honom utan gjorde med honom som de ville. Så skall de också låta Människosonen lida.« 
MAT.17.13	Då förstod lärjungarna att han talade om Johannes döparen.
MAT.17.14	När de var tillbaka bland folket kom en man fram och föll på knä för honom 
MAT.17.15	och sade: »Herre, förbarma dig över min son. Han är fallandesjuk och plågas svårt. Ibland ramlar han i elden och ibland i vattnet. 
MAT.17.16	Jag tog honom till dina lärjungar, och de kunde inte bota honom.« 
MAT.17.17	Jesus svarade: »Detta fördärvade släkte som inte vill tro! Hur länge måste jag vara kvar hos er? Hur länge måste jag stå ut med er? För hit honom till mig.«
MAT.17.18	Jesus talade strängt till pojken, och demonen for ut ur honom, och från den stunden var han botad. 
MAT.17.19	När de var ensamma kom lärjungarna fram till Jesus och frågade: »Varför kunde inte vi driva ut demonen?« 
MAT.17.20	Han svarade: »Därför att er tro var svag. Sannerligen, om ni har tro så stor som ett senapskorn kan ni säga till det här berget: Flytta dig dit bort, och det kommer att flytta sig. Ingenting blir omöjligt för er.«
MAT.17.22	När de samlades igen i Galileen sade Jesus till dem: »Människosonen skall överlämnas i människors händer, 
MAT.17.23	och de kommer att döda honom, och på tredje dagen skall han uppstå.« Då blev de mycket bedrövade.
MAT.17.24	När de hade återvänt till Kafarnaum kom de som tog upp tempelskatten fram till Petrus och frågade: »Betalar inte er mästare någon tempelskatt?« — 
MAT.17.25	»Jo«, svarade han. När Petrus var hemma igen frågade Jesus innan han hunnit säga något: »Vad tror du, Simon, av vilka kräver de jordiska kungarna tull och skatt, av sina söner eller av andra?« 
MAT.17.26	Då Petrus svarade: »Av andra«, sade Jesus: »Sönerna går alltså fria. 
MAT.17.27	Men för att ingen skall stöta sig på oss, så gå ner till sjön och kasta ut en krok och dra upp första fisk som nappar. Öppna gapet på den, så hittar du ett silvermynt. Ta det och lämna det för dig och mig.«
MAT.18.1	Vid samma tillfälle kom lärjungarna fram till Jesus och frågade: »Vem är störst i himmelriket?« 
MAT.18.2	Han kallade till sig ett barn och ställde det framför dem 
MAT.18.3	och sade: »Sannerligen, om ni inte omvänder er och blir som barnen kommer ni aldrig in i himmelriket. 
MAT.18.4	De som gör sig själva små som det här barnet är störst i himmelriket. 
MAT.18.5	Och den som i mitt namn tar emot ett sådant barn tar emot mig.
MAT.18.6	Men den som förleder en av dessa små som tror på mig, för honom vore det bäst om han fick en kvarnsten hängd om halsen och sänktes i havets djup. 
MAT.18.7	Ve dig, värld, med dina förförelser. Förförelserna måste ju komma, men ve den människa genom vilken de kommer.
MAT.18.8	Om din hand eller din fot förleder dig, så hugg av den och kasta den ifrån dig. Det är bättre för dig att gå in i livet stympad eller ofärdig än att kastas i den eviga elden med händer och fötter i behåll. 
MAT.18.9	Om ditt öga förleder dig, så riv ut det och kasta det ifrån dig. Det är bättre för dig att gå in i livet enögd än att kastas i helvetets eld med båda ögonen i behåll.
MAT.18.10	Se till att ni inte föraktar någon enda av dessa små. Jag säger er att deras änglar i himlen alltid ser min himmelske faders ansikte.
MAT.18.12	Vad tror ni: om en man har hundra får och ett av dem kommer bort, lämnar han då inte de nittionio kvar i bergen och ger sig ut och letar efter det som är borta? 
MAT.18.13	Och om han lyckas hitta det, sannerligen, då gläder han sig mer över det än över de nittionio som inte har kommit bort. 
MAT.18.14	Så är det också er himmelske faders vilja att ingen av dessa små skall gå förlorad.
MAT.18.15	Om din broder har gjort dig någon orätt, så gå och ställ honom till svars i enrum. Lyssnar han på dig har du vunnit tillbaka din broder. 
MAT.18.16	Men om han inte vill lyssna, ta då med dig en eller två till, för 
MAT.18.17	Om han vägrar lyssna på dem, så tala om det för församlingen. Vill han inte lyssna på församlingen heller, betrakta honom då som en hedning eller en tullindrivare. 
MAT.18.18	Sannerligen, allt ni binder på jorden skall vara bundet i himlen, och allt ni löser på jorden skall vara löst i himlen. 
MAT.18.19	Vidare säger jag er: allt vad två av er kommer överens om att be om här på jorden, det skall de få av min himmelske fader. 
MAT.18.20	Ty där två eller tre är samlade i mitt namn är jag mitt ibland dem.«
MAT.18.21	Då kom Petrus fram till honom och sade: »Herre, hur många gånger skall min broder kunna göra orätt mot mig och ändå få förlåtelse av mig? Så mycket som sju gånger?« 
MAT.18.22	Jesus svarade: »Jag säger dig: inte sju gånger utan sjuttiosju gånger.
MAT.18.23	Därför är det med himmelriket som när en kung ville ha redovisning av sina tjänare. 
MAT.18.24	När han började granskningen förde man in en som var skyldig honom tio tusen talenter. 
MAT.18.25	Eftersom han inte kunde betala befallde hans herre att han skulle säljas tillsammans med sin hustru och sina barn och allt han ägde, så att skulden kunde betalas. 
MAT.18.26	Tjänaren kastade sig ner och bönföll honom: ’Ge mig tid, så skall jag betala alltsammans.’ 
MAT.18.27	Då kände hans herre medlidande med honom och lät honom gå och efterskänkte hans skuld. 
MAT.18.28	Men när tjänaren gick därifrån mötte han en annan tjänare, som var skyldig honom hundra denarer. Han grep honom om strupen och sade: ’Betala tillbaka vad du är skyldig!’ 
MAT.18.29	Den andre kastade sig ner och bad honom: ’Ge mig tid, så skall jag betala.’ 
MAT.18.30	Men han ville inte utan gick därifrån och lät sätta honom i fängelse tills skulden var betald. 
MAT.18.31	När de andra tjänarna såg vad som hände tog de mycket illa vid sig och talade om alltsammans för sin herre. 
MAT.18.32	Då kallade denne till sig tjänaren och sade: ’Din usling, jag efterskänkte hela din skuld när du bad mig om det. 
MAT.18.33	Borde du inte ha varit lika barmhärtig mot din kamrat som jag mot dig?’ 
MAT.18.34	Och i sin vrede lät hans herre bödelsdrängarna ta hand om honom tills hela skulden var betald. 
MAT.18.35	Så skall min himmelske fader göra med var och en av er som inte av uppriktigt hjärta förlåter sin broder.«
MAT.19.1	När Jesus hade avslutat detta tal bröt han upp från Galileen och kom in i Judeen på andra sidan Jordan. 
MAT.19.2	Stora folkskaror följde honom dit, och där botade han dem. 
MAT.19.3	Några fariseer kom fram till honom för att sätta honom på prov och frågade: »Är det tillåtet för en man att skilja sig från sin hustru av vilken anledning som helst?« 
MAT.19.4	Han svarade: »Har ni inte läst att Skaparen från början 
MAT.19.5	Och han fortsatte: »
MAT.19.6	Vad Gud har fogat samman får människan alltså inte skilja åt.« 
MAT.19.7	De frågade: »Varför har i så fall Mose bestämt att mannen skall skriva ett skilsmässobrev för att skilja sig?« 
MAT.19.8	Han svarade: »Därför att ni är så förstockade tillät Mose er att skiljas från era hustrur, men från början var det inte så. 
MAT.19.9	Jag säger er att den som skiljer sig från sin hustru av annat skäl än otukt och gifter om sig, han är en äktenskapsbrytare.«
MAT.19.10	Lärjungarna sade: »Om mannens ställning till hustrun är sådan är det bäst att inte gifta sig.« 
MAT.19.11	Han svarade: »Alla kan inte tillägna sig detta, utan bara de som har fått den gåvan. 
MAT.19.12	Det finns sådana som är utan kön från födseln och sådana som av människor har berövats sitt kön och sådana som själva har gjort sig könlösa för himmelrikets skull. Den som kan må tillägna sig detta.«
MAT.19.13	Sedan kom man till honom med barn, för att han skulle lägga händerna på dem och be. Lärjungarna visade bort dem, 
MAT.19.14	men Jesus sade: »Låt barnen vara, och hindra dem inte från att komma hit till mig! Himmelriket tillhör sådana som de.« 
MAT.19.15	Och han lade händerna på dem och gick sedan därifrån.
MAT.19.16	Då kom en man fram till honom och frågade: »Mästare, vad skall jag göra för gott för att få evigt liv?« 
MAT.19.17	Jesus sade: »Varför frågar du mig om vad som är gott? Det finns bara en som är god. Men vill du gå in i livet, så håll budorden.« — 
MAT.19.18	»Vilka?« frågade han, och Jesus svarade: »Dessa: 
MAT.19.19	 och 
MAT.19.20	Då sade den unge mannen: »Allt detta har jag hållit. Vad är det som fattas?« 
MAT.19.21	Jesus svarade: »Om du vill bli fullkomlig, så gå och sälj allt du har och ge åt de fattiga; då får du en skatt i himlen. Kom sedan och följ mig.« 
MAT.19.22	När ynglingen hörde svaret gick han sin väg bedrövad, för han ägde mycket.
MAT.19.23	Men Jesus sade till sina lärjungar: »Sannerligen, det är svårt för en rik att komma in i himmelriket. 
MAT.19.24	Ja, jag säger er: det är lättare för en kamel att komma igenom ett nålsöga än för en rik att komma in i Guds rike.« 
MAT.19.25	När lärjungarna hörde det blev de bestörta och sade: »Vem kan då bli räddad?« 
MAT.19.26	Jesus såg på dem och sade: »För människor är det omöjligt, men för Gud är allting möjligt.« 
MAT.19.27	Då sade Petrus: »Vi har ju lämnat allt och följt dig. Hur blir det då för oss?« 
MAT.19.28	Jesus svarade: »Sannerligen, vid världens återfödelse, när Människosonen sätter sig på härlighetens tron, skall också ni som har följt mig sitta på tolv troner och döma Israels tolv stammar. 
MAT.19.29	Var och en som för mitt namns skull har lämnat hus eller bröder eller systrar eller far eller mor eller barn eller åkrar skall få hundrafalt igen och ärva evigt liv. 
MAT.19.30	Många som är sist skall bli först, och många som är först skall bli sist.
MAT.20.1	Med himmelriket är det som när en jordägare vid dagens början gick ut för att leja arbetare till sin vingård. 
MAT.20.2	Han kom överens med dem om en dagspenning på en denar och sände i väg dem till vingården. 
MAT.20.3	Vid tredje timmen gick han ut igen och fick se några andra stå sysslolösa på torget. 
MAT.20.4	Till dem sade han: ’Gå bort till vingården, ni också. Jag skall ge er skäligt betalt.’ 
MAT.20.5	Och de gav sig dit. Sedan gick han ut vid sjätte timmen och vid nionde och gjorde likadant. 
MAT.20.6	Vid elfte timmen gick han ut igen, och när han såg några andra stå där sade han: ’Varför står ni här hela dagen utan att arbeta?’ 
MAT.20.7	De svarade: ’Därför att ingen har lejt oss.’ Då sade han: ’Gå bort till vingården, ni också.’ 
MAT.20.8	På kvällen sade vingårdens ägare till förmannen: ’Kalla samman arbetarna och ge dem deras lön. Börja med dem som kom sist och sluta med de första.’ 
MAT.20.9	De som hade lejts vid elfte timmen kom fram och fick en denar var. 
MAT.20.10	När sedan de första steg fram trodde de att de skulle få mer, men fick var sin denar de också. 
MAT.20.11+MAT.20.12	Då protesterade de och sade till ägaren: ’De där som kom sist har bara hållit på en timme, och du jämställer dem med oss som har slitit hela dagen i solhettan.’ 
MAT.20.13	Då sade han till en av dem: ’Min vän, jag är inte orättvis mot dig. Vi kom ju överens om en denar, 
MAT.20.14	ta nu vad du skall ha, och gå. Men jag vill ge den siste lika mycket som du fick. 
MAT.20.15	Har jag inte rätt att göra som jag vill med det som är mitt? Eller ser du med onda ögon på att jag är god?’ 
MAT.20.16	Så skall de sista bli först och de första sist.«
MAT.20.17	Under vandringen upp mot Jerusalem samlade Jesus de tolv lärjungarna omkring sig och sade till dem på vägen: 
MAT.20.18	»Vi går nu upp till Jerusalem. Människosonen skall utlämnas åt översteprästerna och de skriftlärda, och de skall döma honom till döden 
MAT.20.19	och utlämna honom åt hedningarna för att han skall hånas och pryglas och bli korsfäst, och på den tredje dagen skall han uppstå.«
MAT.20.20	Sedan kom Sebedaios-sönernas mor fram till honom tillsammans med sina söner och föll på knä för att be honom om något. 
MAT.20.21	Han frågade vad hon ville, och hon sade: »Lova mig att mina båda söner får sitta bredvid dig i ditt rike, den ene till höger och den andre till vänster.« 
MAT.20.22	Jesus svarade: »Ni vet inte vad ni ber om. Kan ni dricka den bägare som jag skall dricka?« De svarade: »Ja, det kan vi.« 
MAT.20.23	Då sade han: »Min bägare skall ni få dricka, men platserna till höger och till vänster om mig kan jag bara ge dem som har bestämts därtill av min fader.« 
MAT.20.24	När de andra tio hörde detta blev de förargade på de båda bröderna. 
MAT.20.25	Men Jesus kallade till sig dem och sade: »Ni vet att härskarna är herrar över sina folk och att furstarna har makten över folken. 
MAT.20.26	Men så är det inte hos er. Den som vill vara stor bland er skall vara de andras tjänare, 
MAT.20.27	och den som vill vara den förste bland er skall vara de andras slav. 
MAT.20.28	Inte heller Människosonen har kommit för att bli tjänad, utan för att tjäna och ge sitt liv till lösen för många.«
MAT.20.29	När de lämnade Jeriko följde mycket folk med honom. 
MAT.20.30	Där satt två blinda vid vägkanten, och när de fick höra att Jesus gick förbi ropade de: »Herre, Davids son, förbarma dig över oss!« 
MAT.20.31	Folket sade åt dem att hålla tyst, men de ropade ännu högre: »Herre, Davids son, förbarma dig över oss!« 
MAT.20.32	Jesus stannade och kallade till sig dem och frågade: »Vad vill ni att jag skall göra för er?« 
MAT.20.33	De svarade: »Herre, gör så att våra ögon öppnas.« 
MAT.20.34	Jesus fylldes av medlidande med dem och rörde vid deras ögon. Genast kunde de se, och de följde honom.
MAT.21.1	När de närmade sig Jerusalem och kom till Betfage vid Olivberget skickade Jesus i väg två lärjungar 
MAT.21.2	och sade till dem: »Gå bort till byn där framme, så hittar ni genast ett åsnesto som står bundet med ett föl bredvid sig. Ta dem och led hit dem. 
MAT.21.3	Om någon säger något skall ni svara: Herren behöver dem, men han skall strax skicka tillbaka dem.« 
MAT.21.4	Detta hände för att det som sagts genom profeten skulle uppfyllas: 
MAT.21.6	Lärjungarna gick bort och gjorde så som Jesus hade sagt åt dem. 
MAT.21.7	De hämtade åsnan och fölet och lade sina mantlar på dem, och han satt upp. 
MAT.21.8	Många i folkmassan bredde ut sina mantlar på vägen, andra skar kvistar från träden och strödde dem på vägen. 
MAT.21.9	Och folket, både de som gick före och de som följde efter, ropade: »
MAT.21.10	När han drog in i Jerusalem blev det stor uppståndelse i hela staden, och man frågade: »Vem är han?« 
MAT.21.11	Och folket svarade: »Det är profeten Jesus från Nasaret i Galileen.«
MAT.21.12	Jesus gick till templet och drev ut alla som sålde och köpte där. Han välte omkull borden för dem som växlade pengar och stolarna för dem som sålde duvor, 
MAT.21.13	och han sade till dem: »Det står skrivet: 
MAT.21.14	Blinda och lytta kom fram till honom i templet, och han botade dem. 
MAT.21.15	När översteprästerna och de skriftlärda såg allt det märkliga han gjorde och hörde hur barnen ropade i templet: »Hosianna Davids son«, blev de förargade 
MAT.21.16	och sade till honom: »Hör du vad de säger?« Jesus svarade: »Ja, har ni aldrig läst orden: 
MAT.21.17	Sedan lämnade han dem och gick ut ur staden till Betania och stannade där över natten.
MAT.21.18	När han tidigt på morgonen var på väg tillbaka till staden blev han hungrig. 
MAT.21.19	Han fick se ett fikonträd vid vägen och gick fram till det men hittade ingenting annat på det än blad. Då sade han till det: »Aldrig någonsin skall du bära frukt.« Och med en gång vissnade trädet. 
MAT.21.20	Lärjungarna häpnade och sade: »Hur kunde fikonträdet vissna så tvärt?« 
MAT.21.21	Jesus svarade: »Sannerligen, om ni har tro och inte tvivlar, kan ni göra detta med fikonträdet och mer än så, ni kan säga till berget här: Upp och kasta dig i havet! och det skall ske. 
MAT.21.22	Allt vad ni ber om i era böner skall ni få, om ni tror.«
MAT.21.23	När han hade kommit till templet och höll på att undervisa kom översteprästerna och folkets äldste fram till honom och frågade: »Vad har du för fullmakt att göra detta? Och vem har gett dig den fullmakten?« 
MAT.21.24	Jesus svarade: »Jag har också en fråga till er, och om ni svarar på den skall jag säga er vad jag har för fullmakt att göra detta. 
MAT.21.25	Dopet Johannes döpte med, varifrån kom det, från himlen eller från människor?« De överlade med varandra: »Om vi svarar: Från himlen, säger han: Varför trodde ni då inte på honom? 
MAT.21.26	Men om vi svarar: Från människor, måste vi akta oss för folket. Alla anser ju att Johannes var en profet.« Därför svarade de: »Vi vet inte.« 
MAT.21.27	Då sade Jesus till dem: »I så fall talar jag inte heller om vad jag har för fullmakt att göra detta.«
MAT.21.28	»Vad säger ni om det här: En man hade två söner. Han vände sig till den ene och sade: ’Min son, gå ut och arbeta i vingården i dag.’ 
MAT.21.29	Han svarade: ’Nej, det vill jag inte’, men sedan ångrade han sig och gick. 
MAT.21.30	Mannen vände sig till den andre och sade samma sak. Han svarade: ’Jag skall gå, herre’, men han gick inte. 
MAT.21.31	Vilken av de båda gjorde som fadern ville?« De svarade: »Den förste.« Då sade Jesus till dem: »Sannerligen, tullindrivare och horor skall komma före er till Guds rike. 
MAT.21.32	Johannes kom, och han visade er vägen till rättfärdighet, men ni trodde inte på honom. Tullindrivarna och hororna trodde på honom, och ni såg det, men inte heller då ångrade ni er och trodde på honom.
MAT.21.33	Lyssna nu till en annan liknelse. En jordägare planterade en vingård, satte stängsel kring den, högg ut ett presskar och byggde ett vakttorn. Därefter arrenderade han ut den och reste bort. 
MAT.21.34	När skördetiden närmade sig skickade han sina tjänare till arrendatorerna för att hämta den del av skörden som han skulle ha. 
MAT.21.35	Arrendatorerna grep tjänarna och pryglade den ene, dödade den andre och stenade den tredje. 
MAT.21.36	Då skickade han dit ännu fler tjänare än första gången, och de gjorde likadant med dem. 
MAT.21.37	Till sist skickade han sin son. Han sade: ’Min son kommer de att ha respekt för.’ 
MAT.21.38	Men när arrendatorerna fick se sonen sade de till varandra: ’Här har vi arvtagaren. Kom, så dödar vi honom och får hans arv.’ 
MAT.21.39	De tog fast honom, släpade ut honom ur vingården och slog ihjäl honom. 
MAT.21.40	När nu vingårdens ägare kommer, vad gör han då med dessa arrendatorer?« 
MAT.21.41	Översteprästerna och de äldste svarade: »Han lönar ont med ont och tar död på dem, och vingården arrenderar han ut till andra som ger honom hans del av skörden i rätt tid.« 
MAT.21.42	Jesus sade: »Har ni aldrig läst vad som står i skriften: 
MAT.21.43	Därför säger jag er att Guds rike skall tas ifrån er och ges åt ett folk hos vilket det kan bära frukt. 
MAT.21.44	Den som faller på denna sten blir sönderslagen, och den som stenen faller på blir krossad.«
MAT.21.45	När översteprästerna och fariseerna hörde hans liknelser förstod de att det var dem han talade om. 
MAT.21.46	De hade velat gripa honom men var rädda för folket, som ansåg honom vara en profet.
MAT.22.1	Än en gång talade Jesus till dem i liknelser: 
MAT.22.2	»Med himmelriket är det som när en kung höll bröllop för sin son. 
MAT.22.3	Han skickade ut sina tjänare för att kalla de inbjudna till bröllopet, men de ville inte komma. 
MAT.22.4	Då skickade han ut andra tjänare och lät dem säga till de inbjudna: ’Jag har ordnat för måltiden, mina oxar och gödkalvar är slaktade och allt är färdigt. Kom till bröllopet.’ 
MAT.22.5	Men de brydde sig inte om det. En gick bort till sina åkrar och en till sina affärer. 
MAT.22.6	De andra tog fast tjänarna, skymfade dem och slog ihjäl dem. 
MAT.22.7	Då greps kungen av vrede, skickade ut sina soldater och lät döda mördarna och bränna ner deras stad. 
MAT.22.8	Sedan sade han till sina tjänare: ’Allt är ordnat för bröllopet, men de inbjudna var inte värdiga. 
MAT.22.9	Gå ut och ställ er där vägarna skiljs och bjud alla ni ser till bröllopet.’ 
MAT.22.10	Och då gick tjänarna ut på vägarna och samlade ihop alla de träffade på, onda och goda, och bröllopssalen fylldes med gäster.
MAT.22.11	När kungen kom in för att se sina gäster upptäckte han en man som inte var klädd i bröllopskläder. 
MAT.22.12	Han sade: ’Min vän, hur kan du vara här utan att ha bröllopskläder på dig?’ Mannen kunde inte svara. 
MAT.22.13	Då sade kungen till tjänarna: ’Bind honom till händer och fötter och kasta ut honom i mörkret där ute. Där skall man gråta och skära tänder.’ 
MAT.22.14	Många är bjudna, men få är utvalda.«
MAT.22.15	Då gick fariseerna bort och kom överens om att försöka få fast honom för något han sade. 
MAT.22.16	De lät sina lärjungar och några av Herodes anhängare söka upp honom och säga: »Mästare, vi vet att du är uppriktig och verkligen lär oss Guds väg. Du faller inte undan för någon och ser inte till personen. 
MAT.22.17	Säg oss vad du anser: är det rätt eller inte att betala skatt till kejsaren?« 
MAT.22.18	Jesus märkte deras onda avsikt och sade: »Hycklare, varför vill ni sätta mig på prov? 
MAT.22.19	Visa mig ett mynt som man betalar skatt med.« De räckte honom en denar, 
MAT.22.20	och han frågade: »Vems bild och namn är det här?« — 
MAT.22.21	»Kejsarens«, svarade de. Då sade han till dem: »Ge då kejsaren det som tillhör kejsaren och Gud det som tillhör Gud.« 
MAT.22.22	När de hörde detta blev de häpna. De lät honom vara och gick sin väg.
MAT.22.23	Samma dag kom det fram några saddukeer och sade att det inte finns någon uppståndelse, och de frågade honom: 
MAT.22.24	»Mästare, Mose har sagt: 
MAT.22.25	Det fanns här hos oss sju bröder. Den förste gifte sig och dog, och då han inte hade några barn fick hans bror överta hustrun. 
MAT.22.26	På samma sätt gick det med den andre och den tredje och med alla sju. 
MAT.22.27	Sist av alla dog kvinnan. 
MAT.22.28	Vem av de sju blir hon hustru till vid uppståndelsen? Alla har ju varit gifta med henne.« 
MAT.22.29	Jesus svarade: »Ni tänker fel därför att ni varken kan skriften eller vet något om Guds makt. 
MAT.22.30	Vid uppståndelsen gifter man sig inte eller blir bortgift, utan alla är som änglarna i himlen. 
MAT.22.31	Och vad de dödas uppståndelse beträffar, så har ni väl läst vad Gud har sagt till er: 
MAT.22.32	 Gud är inte en gud för döda utan för levande.« 
MAT.22.33	När folket hörde detta häpnade de över hans undervisning.
MAT.22.34	När fariseerna fick höra hur han hade gjort saddukeerna svarslösa samlades de, 
MAT.22.35	och för att sätta honom på prov frågade en av dem, en laglärd: 
MAT.22.36	»Mästare, vilket är det största budet i lagen?« 
MAT.22.37	Han svarade honom: »
MAT.22.38	Detta är det största och första budet. 
MAT.22.39	Sedan kommer ett av samma slag: 
MAT.22.40	På dessa båda bud vilar hela lagen och profeterna.«
MAT.22.41	Då fariseerna var församlade frågade Jesus dem: 
MAT.22.42	»Vad anser ni om Messias? Vems son är han?« — »Davids«, svarade de. 
MAT.22.43	Då sade han: »Hur kan då David på Andens ingivelse kalla honom herre och säga: 
MAT.22.45	Om nu David kallar honom herre, hur kan han då vara Davids son?« 
MAT.22.46	Ingen kunde svara honom, och efter den dagen vågade heller ingen längre ställa frågor till honom.
MAT.23.1	Sedan talade Jesus till folket och sina lärjungar 
MAT.23.2	och sade: »De skriftlärda och fariseerna har satt sig på Moses stol. 
MAT.23.3	Gör därför allt vad de lär er och håll fast vid det, men handla inte som de gör, för de säger ett och gör ett annat. 
MAT.23.4	De binder ihop tunga bördor och lägger dem på människornas axlar, men själva rör de inte ett finger för att rätta till dem. 
MAT.23.5	Allt vad de företar sig gör de för att människorna skall lägga märke till dem. De skaffar sig breda böneremsor och stora manteltofsar. 
MAT.23.6	De tycker om att ha hedersplatsen på gästabuden och sitta främst i synagogan, 
MAT.23.7	och de vill bli hälsade på torgen och kallas rabbi av alla människor. 
MAT.23.8	Men ni skall inte låta er kallas rabbi, ty en är er läromästare och ni är alla bröder. 
MAT.23.9	Ni skall inte kalla någon här på jorden för er fader, ty en är er fader, han som är i himlen. 
MAT.23.10	Inte heller skall ni låta er kallas lärare, ty en är er lärare, Kristus. 
MAT.23.11	Den som är störst bland er skall vara de andras tjänare. 
MAT.23.12	Den som upphöjer sig skall bli förödmjukad, och den som ödmjukar sig skall bli upphöjd.
MAT.23.13	Ve er, skriftlärda och fariseer, ni hycklare som stänger till himmelriket för människorna. Ni går inte själva in, och dem som vill komma dit in släpper ni inte in.
MAT.23.15	Ve er, skriftlärda och fariseer, ni hycklare som far över land och hav för att vinna en enda proselyt, och när någon har blivit det gör ni honom till ett helvetets barn, dubbelt värre än ni själva.
MAT.23.16	Ve er, ni blinda ledare som säger: Svär man vid templet betyder det ingenting, men svär man vid guldet i templet är eden bindande. — 
MAT.23.17	Ni blinda dårar, vilket är förmer, guldet eller templet som har gjort guldet heligt? 
MAT.23.18	Ni säger: Svär man vid offeraltaret betyder det ingenting, men svär man vid gåvan som ligger på det är eden bindande. — 
MAT.23.19	Ni blinda, vilket är förmer, gåvan eller altaret som gör gåvan helig? 
MAT.23.20	Den som svär vid altaret svär både vid det och vid allt som ligger på det. 
MAT.23.21	Den som svär vid templet svär både vid det och vid honom som bor i det. 
MAT.23.22	Och den som svär vid himlen, han svär både vid Guds tron och vid honom som sitter på den.
MAT.23.23	Ve er, skriftlärda och fariseer, ni hycklare som ger tionde av mynta och dill och kummin men försummar det viktigaste i lagen: rättvisa, barmhärtighet, trohet. Det gäller att göra det ena utan att försumma det andra. 
MAT.23.24	Ni blinda ledare, som silar mygg men sväljer kameler!
MAT.23.25	Ve er, skriftlärda och fariseer, ni hycklare som rengör utsidan av bägaren och skålen, medan de inuti är fulla av vinningslystnad och omåttlighet. 
MAT.23.26	Du blinde farisé, gör först bägaren ren inuti, så blir också utsidan ren.
MAT.23.27	Ve er, skriftlärda och fariseer, ni hycklare som är som vitkalkade gravar. Utanpå ser de prydliga ut, men inuti är de fulla av de dödas ben och annat orent. 
MAT.23.28	På samma sätt visar ni upp ett rättfärdigt yttre för människorna, medan ert inre är fullt av hyckleri och orättfärdighet.
MAT.23.29	Ve er, skriftlärda och fariseer, ni hycklare som reser monument över profeterna och smyckar de rättfärdigas gravstenar 
MAT.23.30	och säger: Om vi hade levt på våra fäders tid skulle vi inte ha gjort oss medskyldiga till profeternas blod. 
MAT.23.31	Därmed visar ni själva att ni är söner till dem som mördade profeterna. 
MAT.23.32	Fortsätt som era fäder tills måttet är rågat. 
MAT.23.33	Ormar, huggormsyngel, hur skall ni kunna undgå att dömas till helvetet? 
MAT.23.34	Därför skall jag sända er profeter, visa män och skriftlärda. Somliga av dem kommer ni att döda och korsfästa och andra kommer ni att piska i era synagogor och jaga från stad till stad. 
MAT.23.35	Så skall allt rättfärdigt blod som utgjutits här på jorden komma över er, alltifrån den rättfärdige Abels blod till blodet från Sakarja, Berekjas son, som ni mördade mellan templet och altaret. 
MAT.23.36	Sannerligen, alltsammans skall detta släkte få svara för.
MAT.23.37	Jerusalem, Jerusalem, du som dödar profeterna och stenar dem som blir sända till dig. Hur ofta har jag inte velat samla dina barn så som hönan samlar sina kycklingar under vingarna, men ni ville inte. 
MAT.23.38	Nu får ni själva ta hand om ert övergivna hus. 
MAT.23.39	Ty jag säger er: ni ser mig inte mera förrän den dag då ni säger: 
MAT.24.1	När Jesus lämnade templet och var på väg därifrån kom hans lärjungar fram till honom och pekade på tempelbyggnaderna. 
MAT.24.2	Då sade han till dem: »Se på allt detta — sannerligen, här kommer inte att lämnas sten på sten, allt skall brytas ner.«
MAT.24.3	När han sedan satt på Olivberget och lärjungarna var ensamma med honom kom de fram och sade: »Säg oss när det skall hända. Och vad blir tecknet för din återkomst och för tidens slut?« 
MAT.24.4	Jesus svarade: »Se upp så att ingen bedrar er. 
MAT.24.5	Många kommer att uppträda under mitt namn och säga: Jag är Messias, och de skall bedra många. 
MAT.24.6	Ni kommer att få höra stridslarm och krigsrykten. Se till att ni inte låter skrämma er. Sådant måste hända, men det är ännu inte slutet. 
MAT.24.7	Folk skall resa sig mot folk och rike mot rike, och det blir hungersnöd och jordbävning på den ena platsen efter den andra. 
MAT.24.8	Allt detta är början på födslovärkarna. 
MAT.24.9	Då skall man utlämna er till att plågas och dödas, och alla folk skall hata er för mitt namns skull. 
MAT.24.10	Då skall många komma på fall och ange varandra och hata varandra. 
MAT.24.11	Många falska profeter skall framträda och bedra många. 
MAT.24.12	Genom att laglösheten tilltar kommer kärleken att kallna hos de flesta. 
MAT.24.13	Men den som håller ut till slutet skall bli räddad. 
MAT.24.14	Och budskapet om riket skall förkunnas i hela världen och bli till ett vittnesbörd för alla folk. Sedan skall slutet komma.
MAT.24.15	När ni ser den vanhelgande skändlighet som profeten Daniel har talat om stå på helig plats (må den som läser fatta det rätt), 
MAT.24.16	då måste de som bor i Judeen fly upp i bergen. 
MAT.24.17	Den som är på taket skall inte gå ner och hämta vad han har i huset, 
MAT.24.18	och den som är ute på åkern skall inte vända tillbaka och hämta sin mantel. 
MAT.24.19	Ve dem som väntar barn eller ammar i den tiden. 
MAT.24.20	Be att ni slipper fly under vintern eller på sabbaten. 
MAT.24.21	Ty det skall bli ett lidande vars like inte har funnits från världens början till denna dag och inte heller kommer att finnas. 
MAT.24.22	Och om inte den tiden förkortades skulle ingen människa bli räddad. Men för de utvaldas skull kommer den tiden att förkortas. 
MAT.24.23	Om ni då får höra: Här är Messias, eller: Där är han, så tro det inte! 
MAT.24.24	Falska frälsare och falska profeter kommer att uppträda med stora tecken och under för att om möjligt bedra också de utvalda. 
MAT.24.25	Nu har jag sagt er det i förväg. 
MAT.24.26	Om ni alltså får höra: Han är ute i öknen, så gå inte dit, eller: Han är inne i kammaren, så tro det inte. 
MAT.24.27	Ty liksom blixten kommer från öster och lyser ända till väster, så blir det vid Människosonens återkomst. 
MAT.24.28	Där kadavret ligger, där samlas gamarna.
MAT.24.29	Strax efter den tidens lidanden skall solen förmörkas och månen mista sitt sken. Stjärnorna skall falla från skyn och himlens makter skakas. 
MAT.24.30	Då skall Människosonens tecken synas på himlen, och då skall alla jordens stammar höja klagorop, och man skall få se Människosonen komma på himlens moln med makt och stor härlighet. 
MAT.24.31	Och han skall sända ut sina änglar vid ljudet av en stor basun, och de skall samla hans utvalda från de fyra väderstrecken, från himlens ena gräns till den andra.
MAT.24.32	Lär av en jämförelse med fikonträdet. När kvisten blir mjuk och bladen spricker ut vet ni att sommaren är nära. 
MAT.24.33	På samma sätt vet ni när ni ser allt detta hända att han är nära, utanför dörren. 
MAT.24.34	Sannerligen, detta släkte skall inte förgå förrän allt detta händer. 
MAT.24.35	Himmel och jord skall förgå, men mina ord skall aldrig förgå. 
MAT.24.36	Dagen och timmen känner ingen, inte ens himlens änglar, inte ens Sonen, ingen utom Fadern.
MAT.24.37	Ty som det var i Noas dagar, så blir det vid Människosonens ankomst. 
MAT.24.38	Under tiden före floden åt man och drack, gifte sig och blev bortgift, ända till den dag då Noa gick in i arken, 
MAT.24.39	och ingen visste något förrän floden kom och förde bort alla. Så blir det också vid Människosonens ankomst. 
MAT.24.40	Då är två män ute på åkern; den ene tas med och den andre lämnas kvar. 
MAT.24.41	Två kvinnor är vid kvarnen och mal; den ena tas med och den andra lämnas kvar. 
MAT.24.42	Håll er därför vakna, ty ni vet inte vilken dag er herre kommer. 
MAT.24.43	Det förstår ni ju att om husägaren visste vid vilken tid på natten tjuven kom, skulle han hålla sig vaken och hindra honom från att bryta sig in i huset. 
MAT.24.44	Därför måste också ni vara beredda, ty när ni minst väntar det, då kommer Människosonen.
MAT.24.45	Tänk er en trogen och klok tjänare som av sin herre satts att ha uppsikt över tjänstefolket och ge dem mat i rätt tid. 
MAT.24.46	Salig den tjänaren, när hans herre kommer och finner att han gör vad han skall. 
MAT.24.47	Sannerligen, han skall låta honom ta hand om allt han äger. 
MAT.24.48	Men om det är en dålig tjänare, en som tänker: Min herre dröjer, 
MAT.24.49	och så börjar slå de andra tjänarna och äter och dricker med de druckna, 
MAT.24.50	då skall hans herre komma en dag när han inte väntar honom och vid en tid som han inte vet om 
MAT.24.51	och hugga ner honom och låta honom dela lott med hycklarna. Där skall man gråta och skära tänder.
MAT.25.1	Då blir det med himmelriket som när tio unga flickor gick ut med sina facklor för att möta brudgummen. 
MAT.25.2	Fem av dem var oförståndiga och fem var kloka. 
MAT.25.3	De oförståndiga hade tagit med sig facklorna men inte någon olja till dem. 
MAT.25.4	De kloka hade med sig både oljekrukor och facklor. 
MAT.25.5	När brudgummen dröjde blev alla dåsiga och föll i sömn. 
MAT.25.6	Vid midnatt hördes ett rop: ’Brudgummen är här, kom ut och möt honom!’ 
MAT.25.7	Då vaknade alla flickorna och gjorde i ordning sina facklor. 
MAT.25.8	De oförståndiga sade till de kloka: ’Ge oss av er olja, våra facklor slocknar.’ 
MAT.25.9	De kloka svarade: ’Den kan aldrig räcka både till oss och till er. Gå i stället och köp hos dem som säljer olja.’ 
MAT.25.10	Men medan de var borta och köpte kom brudgummen. De som stod färdiga följde med honom in till bröllopsfesten, och porten stängdes. 
MAT.25.11	Efter en stund kom de andra flickorna och ropade: ’Herre, herre, öppna för oss!’ 
MAT.25.12	Men han svarade: ’Sannerligen, jag känner er inte.’ 
MAT.25.13	Håll er därför vakna. Ni vet inte när dagen och timmen är inne.
MAT.25.14	Det blir nämligen som när en man skulle resa bort och kallade till sig sina tjänare och lät dem ta hand om hans egendom. 
MAT.25.15	Den ene gav han fem talenter, den andre två, den tredje en, åt var och en efter hans förmåga. Sedan reste han därifrån. 
MAT.25.16	Den som hade fått fem talenter gav sig genast i väg och gjorde affärer med dem så att han tjänade fem till. 
MAT.25.17	Den som hade fått två talenter tjänade på samma sätt två till. 
MAT.25.18	Men den som hade fått en talent gick och grävde en grop och gömde sin herres pengar. 
MAT.25.19	Efter lång tid kom tjänarnas herre tillbaka och krävde redovisning av dem. 
MAT.25.20	Den som hade fått fem talenter kom och lämnade fram fem till och sade: ’Herre, du gav mig fem talenter. Här är fem till som jag har tjänat.’ 
MAT.25.21	Hans herre sade: ’Bra, du är en god och trogen tjänare. Du har varit trogen i det lilla, jag skall anförtro dig mycket. Gå in till glädjen hos din herre.’ 
MAT.25.22	Den som hade fått två talenter kom fram och sade: ’Herre, du gav mig två talenter. Här är två till som jag har tjänat.’ 
MAT.25.23	Hans herre sade: ’Bra, du är en god och trogen tjänare. Du har varit trogen i det lilla, jag skall anförtro dig mycket. Gå in till glädjen hos din herre.’ 
MAT.25.24	Den som hade fått en enda talent steg också fram. ’Herre’, sade han, ’jag visste att du är en hård man, som skördar där du inte har sått och samlar in där du inte har strött ut. 
MAT.25.25	Jag var rädd och gick och gömde din talent i jorden. Här har du vad som är ditt.’ 
MAT.25.26	Hans herre svarade honom: ’Du är en slö och dålig tjänare, du visste att jag skördar där jag inte har sått och samlar in där jag inte har strött ut. 
MAT.25.27	Då skulle du ha lämnat mina pengar till banken, så att jag hade kunnat få igen dem med ränta när jag kom. 
MAT.25.28	Ta nu ifrån honom talenten och ge den åt mannen med de tio talenterna. 
MAT.25.29	Var och en som har, han skall få, och det i överflöd, men den som inte har, från honom skall tas också det han har. 
MAT.25.30	Kasta ut den oduglige tjänaren i mörkret där ute.’ Där skall man gråta och skära tänder.
MAT.25.31	När Människosonen kommer i sin härlighet tillsammans med alla sina änglar, då skall han sätta sig på härlighetens tron. 
MAT.25.32	Och alla folk skall samlas inför honom, och han skall skilja människorna som herden skiljer fåren från getterna. 
MAT.25.33	Han skall ställa fåren till höger om sig och getterna till vänster. 
MAT.25.34	Sedan skall kungen säga till dem som står till höger: ’Kom, ni som har fått min faders välsignelse, och överta det rike som har väntat er sedan världens skapelse. 
MAT.25.35	Jag var hungrig och ni gav mig att äta, jag var törstig och ni gav mig att dricka, jag var hemlös och ni tog hand om mig, 
MAT.25.36	jag var naken och ni gav mig kläder, jag var sjuk och ni såg till mig, jag satt i fängelse och ni besökte mig.’ 
MAT.25.37	Då kommer de rättfärdiga att fråga: ’Herre, när såg vi dig hungrig och gav dig mat, eller törstig och gav dig att dricka? 
MAT.25.38	När såg vi dig hemlös och tog hand om dig eller naken och gav dig kläder? 
MAT.25.39	Och när såg vi dig sjuk eller i fängelse och besökte dig?’ 
MAT.25.40	Kungen skall svara dem: ’Sannerligen, vad ni har gjort för någon av dessa minsta som är mina bröder, det har ni gjort för mig.’
MAT.25.41	Sedan skall han säga till dem som står till vänster: ’Gå bort från mig, ni förbannade, till den eviga eld som väntar djävulen och hans änglar. 
MAT.25.42	Jag var hungrig och ni gav mig inget att äta, 
MAT.25.43	jag var törstig och ni gav mig inget att dricka, jag var hemlös och ni tog inte hand om mig, jag var naken och ni gav mig inga kläder, sjuk och i fängelse och ni besökte mig inte.’ 
MAT.25.44	Då kommer också de att fråga: ’Herre, när skulle vi ha sett dig hungrig eller törstig eller hemlös eller naken eller sjuk eller i fängelse och lämnat dig utan hjälp?’ 
MAT.25.45	Då skall han svara dem: ’Sannerligen, vad ni inte har gjort för någon av dessa minsta, det har ni inte heller gjort för mig.’ 
MAT.25.46	Dessa skall gå bort till evigt straff men de rättfärdiga till evigt liv.«
MAT.26.1	När Jesus hade avslutat hela detta tal sade han till sina lärjungar: 
MAT.26.2	»Ni vet att det är påsk om två dagar. Då skall Människosonen utlämnas för att bli korsfäst.« 
MAT.26.3	Under tiden samlades översteprästerna och folkets äldste i översteprästen Kajafas palats 
MAT.26.4	och kom överens om att gripa Jesus med list och döda honom. 
MAT.26.5	»Men inte under själva helgen«, sade de, »så att det uppstår oro bland folket.«
MAT.26.6	Medan Jesus befann sig i Betania hos Simon den spetälske 
MAT.26.7	kom en kvinna fram till honom med en flaska dyrbar balsam och hällde ut den över hans huvud, där han låg till bords. 
MAT.26.8	Då blev lärjungarna förargade och sade: »Vilket slöseri! 
MAT.26.9	För det där hade man ju kunnat få mycket pengar att ge åt de fattiga.« 
MAT.26.10	Jesus märkte det och sade till dem: »Varför gör ni kvinnan ledsen? Hon har gjort en god gärning mot mig. 
MAT.26.11	De fattiga har ni alltid hos er, men mig har ni inte alltid. 
MAT.26.12	När hon hällde denna balsam över min kropp förberedde hon min begravning. 
MAT.26.13	Sannerligen, överallt i världen där evangeliet förkunnas skall man också berätta vad hon gjorde och komma ihåg henne.«
MAT.26.14	Då gick en av de tolv, han som hette Judas Iskariot, till översteprästerna 
MAT.26.15	och sade: »Vad vill ni ge mig om jag utlämnar honom åt er?« De räknade upp trettio silvermynt åt honom. 
MAT.26.16	Från det ögonblicket sökte han efter ett lämpligt tillfälle att utlämna honom.
MAT.26.17	Första dagen av det osyrade brödets högtid kom lärjungarna fram till Jesus och frågade: »Var vill du att vi skall ordna för påskmåltiden åt dig?« 
MAT.26.18	Han svarade: »Gå in till staden och hälsa den och den att er mästare säger: Min stund är nära. Jag vill hålla påskmåltid hos dig med mina lärjungar.« 
MAT.26.19	Lärjungarna gjorde som Jesus hade sagt, och de ordnade för påskmåltiden.
MAT.26.20	På kvällen lade han sig till bords med de tolv. 
MAT.26.21	Medan de åt sade han: »Sannerligen, en av er skall förråda mig.« 
MAT.26.22	De blev mycket bedrövade och började fråga honom, en efter en: »Det är väl inte jag, herre?« 
MAT.26.23	Han svarade: »Den som doppade handen i skålen tillsammans med mig, han skall förråda mig. 
MAT.26.24	Människosonen går bort, som det står skrivet om honom, men ve den människa genom vilken Människosonen blir förrådd! Det hade varit bäst för den människan om hon aldrig hade blivit född.« 
MAT.26.25	Judas, som skulle förråda honom, sade: »Det är väl inte jag, rabbi?« Jesus svarade: »Du har själv sagt det.«
MAT.26.26	Medan de åt tog Jesus ett bröd, och efter att ha läst tackbönen bröt han det, gav åt sina lärjungar och sade: »Tag och ät, detta är min kropp.« 
MAT.26.27	Och han tog en bägare, och efter att ha tackat Gud gav han den åt dem och sade: »Drick av den alla. 
MAT.26.28	Detta är mitt blod, förbundsblodet som blir utgjutet för många till syndernas förlåtelse. 
MAT.26.29	Jag säger er: nu kommer jag inte att dricka av det som vinstocken ger förrän den dag då jag dricker det nya vinet med er i min faders rike.«
MAT.26.30	När de hade sjungit lovsången gick de ut till Olivberget. 
MAT.26.31	Då sade Jesus till dem: »I natt skall ni alla komma på fall för min skull, ty det står skrivet: 
MAT.26.32	Men när jag har uppstått skall jag gå före er till Galileen.« 
MAT.26.33	Petrus svarade honom: »Även om alla andra kommer på fall för din skull, så skall då jag aldrig komma på fall.« 
MAT.26.34	Men Jesus sade: »Sannerligen, i natt innan tuppen gal skall du ha förnekat mig tre gånger.« 
MAT.26.35	Petrus sade: »Om jag så måste dö med dig, skall jag aldrig förneka dig.« Och detsamma sade alla lärjungarna.
MAT.26.36	Sedan gick Jesus med dem till ett ställe som heter Getsemane, och han sade till dem: »Sitt kvar här, medan jag går dit bort och ber.« 
MAT.26.37	Han tog med sig Petrus och Sebedaios båda söner. Sorg och ängslan kom över honom, 
MAT.26.38	och han sade till dem: »Min själ är bedrövad ända till döds. Stanna här och vaka med mig.« 
MAT.26.39	Han gick lite längre bort, kastade sig till marken och bad: »Fader, låt denna bägare gå förbi mig, om det är möjligt. Men inte som jag vill, utan som du vill.« 
MAT.26.40	Han gick tillbaka till lärjungarna och fann att de sov, och han sade till Petrus: »Ni orkade alltså inte hålla er vakna en enda timme med mig? 
MAT.26.41	Vaka, och be att ni inte utsätts för prövning. Anden vill, men kroppen är svag.« 
MAT.26.42	Sedan gick han bort och bad för andra gången: »Fader, om denna bägare inte kan gå förbi mig utan jag måste tömma den, så låt din vilja ske.« 
MAT.26.43	När han kom tillbaka fann han återigen att de sov; de orkade inte hålla ögonen öppna. 
MAT.26.44	Han lämnade dem och gick bort och bad för tredje gången med samma ord. 
MAT.26.45	Sedan kom han tillbaka till lärjungarna och sade till dem: »Ja, ni sover och vilar er. Men nu är stunden här då Människosonen skall överlämnas i syndarnas händer. 
MAT.26.46	Stig upp, låt oss gå. Här kommer han som skall förråda mig.«
MAT.26.47	Medan han ännu talade kom Judas, en av de tolv, och med honom en stor folkhop med svärd och påkar, utsänd av översteprästerna och folkets äldste. 
MAT.26.48	Förrädaren hade kommit överens med dem om ett tecken: »Den som jag kysser är det, grip honom.« 
MAT.26.49	Han gick rakt fram till Jesus, hälsade honom med att säga rabbi och kysste honom. 
MAT.26.50	Jesus sade till honom: »Min vän, nu har du gjort ditt.« Då gick de fram och grep Jesus och höll fast honom. 
MAT.26.51	En av dem som var med Jesus lyfte handen och drog sitt svärd, och han slog till mot översteprästens tjänare och högg av honom örat. 
MAT.26.52	Då sade Jesus till honom: »Stick tillbaka ditt svärd. Alla som griper till svärd skall dödas med svärd. 
MAT.26.53	Tror du inte att om jag bad min fader skulle han genast skicka mer än tolv legioner änglar till min hjälp? 
MAT.26.54	Men hur skulle då skrifterna kunna uppfyllas som säger att detta måste hända?«
MAT.26.55	Vid samma tillfälle sade Jesus till folkhopen: »Som mot en rövare har ni gått ut med svärd och påkar för att fängsla mig. Var dag satt jag i templet och undervisade utan att ni grep mig. 
MAT.26.56	Men allt detta har skett för att profeternas skrifter skall uppfyllas.« Då övergav alla lärjungarna honom och flydde.
MAT.26.57	De som hade gripit Jesus förde honom till översteprästen Kajafas, där de skriftlärda och de äldste hade samlats. 
MAT.26.58	Petrus följde efter på avstånd, ända till översteprästens palats. Där gick han in på gården och satte sig bland tjänarna för att se hur det skulle sluta. 
MAT.26.59	Översteprästerna och hela rådet sökte få fram något falskt vittnesmål mot Jesus så att de kunde döma honom till döden, 
MAT.26.60	men de lyckades inte trots att det uppträdde många falska vittnen. Till sist trädde det fram två 
MAT.26.61	som påstod att han hade sagt: »Jag kan riva ner Guds tempel och bygga upp det igen inom tre dagar.« 
MAT.26.62	Då reste sig översteprästen och frågade: »Har du inget att svara på deras beskyllningar?« 
MAT.26.63	Men Jesus teg. Och översteprästen sade: »Jag besvär dig vid den levande Gudens namn att säga oss om du är Messias, Guds son.« 
MAT.26.64	Jesus svarade: »Du har själv sagt det. Men jag säger er: efter detta 
MAT.26.65	Då slet översteprästen sönder sina kläder och sade: »Han har hädat. Vad skall vi nu med vittnen till? Ni har själva hört hädelsen. 
MAT.26.66	Vad säger ni?« De svarade: »Han förtjänar döden.« 
MAT.26.67	Då spottade de honom i ansiktet och slog honom, och några gav honom örfilar 
MAT.26.68	och sade: »Visa att du är en profet, Messias: vem var det som slog dig?«
MAT.26.69	Petrus satt ute på gården. En tjänsteflicka kom fram till honom och sade: »Du var också tillsammans med Jesus från Galileen.« 
MAT.26.70	Men han förnekade det inför alla och sade: »Jag förstår inte vad du talar om.« 
MAT.26.71	Han gick ut i porten, och där var det en annan kvinna som såg honom, och hon sade till dem runt omkring: »Han där var tillsammans med Jesus från Nasaret.« 
MAT.26.72	Han förnekade det på nytt och svor på det: »Jag känner inte den mannen.« 
MAT.26.73	Strax efteråt kom de som stod där fram till Petrus och sade: »Visst är du också en av dem. Det hörs på talet.« 
MAT.26.74	Då svor han och bedyrade: »Jag känner inte den mannen.« I samma ögonblick gol en tupp. 
MAT.26.75	Då kom Petrus ihåg vad Jesus hade sagt: »Innan tuppen gal skall du ha förnekat mig tre gånger«, och han gick ut och grät bittert.
MAT.27.1	På morgonen beslöt alla översteprästerna och folkets äldste att försöka få Jesus avrättad. 
MAT.27.2	De lät binda honom, förde bort honom och överlämnade honom åt Pilatus, ståthållaren.
MAT.27.3	När Judas, som hade förrått honom, såg att Jesus blivit dömd, ångrade han sig. Han lämnade tillbaka de trettio silvermynten till översteprästerna och de äldste 
MAT.27.4	och sade: »Jag har syndat och förrått oskyldigt blod.« De svarade: »Vad angår det oss? Det är din sak.« 
MAT.27.5	Då kastade han in pengarna i tempelhuset och gav sig av därifrån och gick bort och hängde sig. 
MAT.27.6	Översteprästerna tog pengarna och sade: »Det går inte att lägga dem i offerkistan, eftersom det är blodspengar.« 
MAT.27.7	Och de beslöt att i stället köpa Krukmakaråkern till begravningsplats för främlingar. 
MAT.27.8	Därför heter denna åker ännu i dag Blodsåkern. 
MAT.27.9	Så uppfylldes det som sagts genom profeten Jeremia: 
MAT.27.11	Jesus ställdes nu inför ståthållaren. Denne frågade honom: »Du är alltså judarnas kung?« Jesus svarade: »Du själv säger det.« 
MAT.27.12	Och när han anklagades av översteprästerna och de äldste svarade han inte. 
MAT.27.13	Då sade Pilatus till honom: »Hör du inte vad de beskyller dig för?« 
MAT.27.14	Men han svarade inte på en enda fråga, och ståthållaren blev mycket förvånad.
MAT.27.15	Vid högtiden brukade ståthållaren frige en fånge efter folkets önskan. 
MAT.27.16	Det fanns just då en känd fånge som hette Jesus Barabbas. 
MAT.27.17	När folket nu var samlat frågade Pilatus: »Vem vill ni att jag skall frige, Jesus Barabbas eller den Jesus som kallas Messias?« 
MAT.27.18	Han visste att det var av avund mot Jesus som man hade utlämnat honom. 
MAT.27.19	Medan han satt på domartribunen fick han detta bud från sin hustru: »Du skall inte ha med den där rättfärdige mannen att göra. Jag har haft mardrömmar i natt för hans skull.« 
MAT.27.20	Men översteprästerna och de äldste övertalade folket att begära Barabbas fri och få Jesus dödad. 
MAT.27.21	Ståthållaren sade nu till dem: »Vilken av de båda vill ni att jag skall frige?« De svarade: »Barabbas.« 
MAT.27.22	Pilatus frågade: »Vad skall jag då göra med den Jesus som kallas Messias?« Alla svarade: »Han skall korsfästas!« 
MAT.27.23	Han frågade: »Vad har han gjort för ont?« Men de ropade ännu högre: »Han skall korsfästas!«
MAT.27.24	När Pilatus såg att ingenting hjälpte utan att oron bara blev värre, tog han vatten och sköljde sina händer inför folket och sade: »Jag är oskyldig till den här mannens blod. Detta får bli er sak.« 
MAT.27.25	Men hela folket ropade: »Hans blod må komma över oss och våra barn.« 
MAT.27.26	Då frigav han Barabbas, men Jesus lät han prygla och utlämnade honom sedan till att korsfästas.
MAT.27.27	Då förde ståthållarens soldater Jesus till residenset och samlade hela vaktstyrkan omkring honom. 
MAT.27.28	De tog av honom kläderna och hängde på honom en röd soldatkappa 
MAT.27.29	och vred ihop en krans av törne och satte den på hans huvud och stack en käpp i högra handen på honom. Sedan föll de på knä för honom och hånade honom och sade: »Leve judarnas konung.« 
MAT.27.30	De spottade på honom och tog käppen och slog honom i huvudet. 
MAT.27.31	Och när de hade hånat honom tog de av honom kappan och satte på honom hans egna kläder och förde bort honom för att korsfästa honom.
MAT.27.32	På vägen ut träffade de på en man från Kyrene vid namn Simon, och honom tvingade de att bära hans kors. 
MAT.27.33	När de kom till ett ställe som kallas Golgota, vilket betyder Skallen, 
MAT.27.34	gav de honom vin att dricka, blandat med galla. Han smakade på det men ville inte dricka. 
MAT.27.35	När de hade korsfäst honom delade de upp hans kläder genom att kasta lott om dem, 
MAT.27.36	och sedan slog de sig ner där och vaktade honom. 
MAT.27.37	Ovanför hans huvud hade de satt upp anklagelsen mot honom som löd: Detta är Jesus, judarnas konung.
MAT.27.38	Samtidigt med honom korsfästes två rövare, den ene till höger och den andre till vänster om honom. 
MAT.27.39	De som gick förbi smädade honom och skakade på huvudet 
MAT.27.40	och sade: »Du som river ner templet och bygger upp det igen på tre dagar — hjälp dig själv nu, om du är Guds son, och stig ner från korset.« 
MAT.27.41	Översteprästerna, de skriftlärda och de äldste gjorde också narr av honom och sade: 
MAT.27.42	»Andra har han hjälpt, sig själv kan han inte hjälpa. Han är Israels kung, nu får han stiga ner från korset, så skall vi tro på honom. 
MAT.27.43	 Han har ju sagt att han är Guds son.« 
MAT.27.44	På samma sätt blev han skymfad av rövarna som var korsfästa tillsammans med honom.
MAT.27.45	Vid sjätte timmen föll ett mörker över hela jorden, och det varade till nionde timmen. 
MAT.27.46	Vid nionde timmen ropade Jesus med hög röst: »
MAT.27.47	Några som stod där hörde det och sade: »Han ropar på Elia.« 
MAT.27.48	En av dem sprang genast bort och tog en svamp, fyllde den med surt vin och satte den på en käpp för att ge honom att dricka. 
MAT.27.49	Då sade de andra: »Låt oss se om Elia kommer och hjälper honom.« 
MAT.27.50	Men Jesus ropade än en gång med hög röst och gav upp andan.
MAT.27.51	Då brast förhänget i templet i två delar, uppifrån och ända ner, jorden skakade och klipporna rämnade, 
MAT.27.52	och gravarna öppnade sig. Många kroppar av avlidna heliga uppväcktes, 
MAT.27.53	och efter hans uppståndelse lämnade de sina gravar och gick in i den heliga staden och kunde ses av många. 
MAT.27.54	När officeren och de som bevakade Jesus tillsammans med honom såg jordbävningen och det andra som hände, greps de av stark fruktan och sade: »Den mannen måste ha varit Guds son.«
MAT.27.55	Där var också många kvinnor som stod längre bort och såg på. De hade följt med Jesus från Galileen för att tjäna honom, 
MAT.27.56	och bland dem var Maria från Magdala och Maria som var Jakobs och Josefs mor och modern till Sebedaios söner.
MAT.27.57	På kvällen kom en rik man från Arimataia som hette Josef och som också han hade blivit lärjunge till Jesus. 
MAT.27.58	Josef gick till Pilatus och bad att få Jesu kropp. Pilatus gav då order om att den skulle utlämnas, 
MAT.27.59	och Josef tog kroppen, svepte den i rent linnetyg 
MAT.27.60	och lade den i den nya grav som han hade låtit hugga ut åt sig i berget. Sedan rullade han en stor sten för ingången till graven och gick därifrån. 
MAT.27.61	Maria från Magdala och den andra Maria var där och satt mitt emot graven.
MAT.27.62	Nästa dag — det var dagen efter förberedelsedagen — gick översteprästerna och fariseerna tillsammans till Pilatus 
MAT.27.63	och sade: »Herre, vi har kommit att tänka på att när den där bedragaren ännu var i livet sade han: ’Efter tre dagar skall jag uppstå.’ 
MAT.27.64	Ge därför order om att graven bevakas under tre dagar, så att inte hans lärjungar kommer och rövar bort honom och sedan säger till folket att han har uppstått från de döda. Då blir det sista bedrägeriet värre än det första.« 
MAT.27.65	Pilatus svarade: »Ni får en vaktstyrka. Gå och bevaka graven så gott ni kan.« 
MAT.27.66	De gav sig i väg och skyddade den genom att försegla stenen och sätta ut vakterna.
MAT.28.1	Efter sabbaten, i gryningen den första veckodagen, kom Maria från Magdala och den andra Maria för att se på graven. 
MAT.28.2	Då blev det ett kraftigt jordskalv, ty Herrens ängel steg ner från himlen och kom och rullade undan stenen och satte sig på den. 
MAT.28.3	Hans utseende var som blixten och hans kläder vita som snö. 
MAT.28.4	Vakterna skakade av skräck för honom och blev liggande som döda. 
MAT.28.5	Men ängeln sade till kvinnorna: »Var inte rädda. Jag vet att ni söker efter Jesus, som blev korsfäst. 
MAT.28.6	Han är inte här, han har uppstått, så som han sade. Kom och se var han låg. 
MAT.28.7	Skynda er sedan till hans lärjungar och säg till dem: ’Han har uppstått från de döda, och nu går han före er till Galileen. Där skall ni få se honom.’ Nu har jag sagt er detta.« 
MAT.28.8	De lämnade genast graven, och fyllda av bävan och glädje sprang de för att berätta det för hans lärjungar. 
MAT.28.9	Då kom Jesus emot dem och hälsade dem, och de gick fram, grep om hans fötter och hyllade honom. 
MAT.28.10	Men Jesus sade till dem: »Var inte rädda. Gå och säg åt mina bröder att bege sig till Galileen. Där skall de få se mig.«
MAT.28.11	Medan de var på väg kom några ur vaktstyrkan in till staden och berättade för översteprästerna om allt som hade hänt. 
MAT.28.12	Dessa överlade med de äldste, och sedan gav de soldaterna en stor summa pengar och sade till dem: 
MAT.28.13	»Säg att hans lärjungar kom under natten och rövade bort honom medan ni sov. 
MAT.28.14	Om ståthållaren får höra detta skall vi tala med honom så att ni inte behöver oroa er.« 
MAT.28.15	Soldaterna tog pengarna och gjorde som de hade blivit tillsagda. Så vann detta rykte spridning bland judarna ända till denna dag.
MAT.28.16	De elva lärjungarna begav sig till Galileen, till det berg dit Jesus hade befallt dem att gå. 
MAT.28.17	När de fick se honom där föll de ner och hyllade honom, men några tvivlade. 
MAT.28.18	Då gick Jesus fram till dem och talade till dem: »Åt mig har getts all makt i himlen och på jorden. 
MAT.28.19	Gå därför ut och gör alla folk till lärjungar: döp dem i Faderns och Sonens och den heliga Andens namn 
MAT.28.20	och lär dem att hålla alla de bud jag har gett er. Och jag är med er alla dagar till tidens slut.«
MRK.1.1	Här börjar glädjebudet om Jesus Kristus, Guds son.
MRK.1.2	Som det står skrivet hos profeten Jesaja:
MRK.1.3	— 
MRK.1.4	så uppträdde Johannes döparen ute i öknen och förkunnade syndernas förlåtelse genom omvändelse och dop. 
MRK.1.5	Och hela Judeen och alla i Jerusalem kom dit ut till honom, och de bekände sina synder och döptes av honom i Jordan. 
MRK.1.6	Johannes var klädd i kamelhår och hade ett läderbälte om livet, och han levde av gräshoppor och vildhonung. 
MRK.1.7	Han förkunnade: »Efter mig kommer den som är starkare än jag, och jag är inte värdig att böja mig ner och knyta upp hans sandalremmar. 
MRK.1.8	Jag har döpt er med vatten, han skall döpa er med helig ande.«
MRK.1.9	Vid den tiden kom Jesus från Nasaret i Galileen och döptes i Jordan av Johannes. 
MRK.1.10	När han steg upp ur vattnet såg han himlen dela sig och Anden komma ner över honom som en duva. 
MRK.1.11	Och en röst hördes från himlen: »Du är min älskade son, du är min utvalde.«
MRK.1.12	Anden drev honom ut i öknen, 
MRK.1.13	och han var i öknen fyrtio dagar och sattes på prov av Satan. Han levde bland de vilda djuren, och änglarna betjänade honom.
MRK.1.14	När Johannes hade blivit fängslad kom Jesus till Galileen och förkunnade Guds budskap 
MRK.1.15	och sade: »Tiden är inne, Guds rike är nära. Omvänd er och tro på budskapet.«
MRK.1.16	När han gick utmed Galileiska sjön fick han se Simon och hans bror Andreas stå vid sjön och kasta ut sina kastnät, för de var fiskare. 
MRK.1.17	Jesus sade till dem: »Kom och följ mig. Jag skall göra er till människofiskare«, 
MRK.1.18	och de lämnade genast sina nät och följde honom. 
MRK.1.19	Lite längre fram fick han se Jakob, Sebedaios son, och hans bror Johannes, som höll på att göra i ordning näten i sin båt. 
MRK.1.20	Han kallade på dem, och de lämnade sin far Sebedaios och hans folk i båten och följde efter honom.
MRK.1.21	De kom till Kafarnaum, och när det blev sabbat gick han till synagogan och undervisade. 
MRK.1.22	Alla överväldigades av hans undervisning, för han undervisade med makt och inte som de skriftlärda. 
MRK.1.23	I synagogan fanns en man som var besatt av en oren ande, och han började skrika: 
MRK.1.24	»Vad har du med oss att göra, Jesus från Nasaret? Har du kommit för att ta död på oss? Jag vet vem du är, Guds helige.« 
MRK.1.25	Men Jesus sade strängt åt honom: »Tig! Far ut ur honom!« 
MRK.1.26	Den orena anden ryckte och slet i mannen och gav till ett högt rop och for ut ur honom. 
MRK.1.27	Alla greps av bävan och började fråga varandra: »Vad är detta? En ny undervisning, med makt bakom orden! Till och med de orena andarna befaller han, och de lyder honom.« 
MRK.1.28	Ryktet om honom spred sig genast över hela Galileen.
MRK.1.29	Från synagogan gick de hem till Simon och Andreas tillsammans med Jakob och Johannes. 
MRK.1.30	Simons svärmor låg i feber, och det sade de genast till Jesus. 
MRK.1.31	Han gick fram till henne, tog hennes hand och reste henne upp. Och febern lämnade henne, och hon passade upp dem. 
MRK.1.32	På kvällen, efter solnedgången, kom man till honom med alla sjuka och besatta. 
MRK.1.33	Hela staden hade samlats utanför dörren. 
MRK.1.34	Och han botade många som led av olika sjukdomar och drev ut många demoner, och han förbjöd demonerna att tala, eftersom de visste vem han var.
MRK.1.35	Tidigt nästa morgon, medan det ännu var mörkt, gav han sig av därifrån och gick bort till en enslig plats, och där bad han. 
MRK.1.36	Simon och de andra skyndade efter honom, 
MRK.1.37	och när de hade funnit honom sade de: »Alla söker efter dig.« 
MRK.1.38	Han svarade: »Låt oss gå åt ett annat håll, till byarna här omkring, så att jag kan predika där också. Det är därför jag har gått ut.« 
MRK.1.39	Och han gick och predikade i synagogorna i hela Galileen och drev ut demonerna.
MRK.1.40	En spetälsk kom till honom och föll på knä och bad: »Vill du, så kan du göra mig ren.« 
MRK.1.41	Jesus greps av vrede, sträckte ut handen och tog på honom och sade: »Jag vill. Bli ren!« 
MRK.1.42	Och genast försvann spetälskan, och han blev ren. 
MRK.1.43	Jesus skickade bort honom med en sträng förmaning: 
MRK.1.44	»Säg ingenting till någon, men gå och visa upp dig för prästen och ge det offer för din rening som Mose har bestämt. Det blir ett vittnesbörd för dem.« 
MRK.1.45	Men mannen gick därifrån och började tala vitt och brett om saken, så att Jesus inte längre kunde visa sig i någon stad utan stannade ute i ödemarken. Och det kom folk till honom från alla håll.
MRK.2.1	Några dagar senare kom han tillbaka till Kafarnaum och det blev känt att han var hemma. 
MRK.2.2	Det samlades så mycket folk att inte ens platsen utanför dörren räckte till längre, och han förkunnade ordet för dem. 
MRK.2.3	Då kom de dit med en lam som bars av fyra män. 
MRK.2.4	Eftersom de inte kunde komma fram till Jesus i trängseln bröt de upp taket ovanför honom och firade ner bädden med den lame genom öppningen. 
MRK.2.5	När Jesus såg deras tro sade han till den lame: »Mitt barn, dina synder är förlåtna.«
MRK.2.6	Nu satt där några skriftlärda, och de tänkte för sig själva: 
MRK.2.7	»Hur kan han tala så? Han hädar ju. Vem kan förlåta synder utom Gud?« 
MRK.2.8	Jesus förstod i sin ande vad de tänkte och sade till dem: »Hur kan ni tänka så i era hjärtan? 
MRK.2.9	Vilket är lättast, att säga till den lame: Dina synder är förlåtna, eller att säga: Stig upp, ta din bädd och gå? 
MRK.2.10+MRK.2.11	Men för att ni skall veta att Människosonen har makt att förlåta synder här på jorden säger jag dig« — och nu talade han till den lame — »stig upp, ta din bädd och gå hem.« 
MRK.2.12	Och mannen steg upp, tog genast sin bädd och gick ut i allas åsyn, så att de häpnade och prisade Gud och sade: »Aldrig har vi sett något sådant!«
MRK.2.13	Och han gick längs sjön igen. Alla människor kom till honom, och han undervisade dem. 
MRK.2.14	När han gick där fick han se Levi, Alfaios son, sitta utanför tullhuset, och han sade till honom: »Följ mig!« Och Levi steg upp och följde honom.
MRK.2.15	När Jesus sedan låg till bords i hans hus var det många tullindrivare och syndare som låg till bords tillsammans med honom och hans lärjungar, för det var många som följde honom. 
MRK.2.16	När de skriftlärda bland fariseerna fick se att han åt med syndare och tullindrivare sade de till hans lärjungar: »Äter han med tullindrivare och syndare?« 
MRK.2.17	Jesus hörde det och sade: »Det är inte de friska som behöver läkare, utan de sjuka. Jag har inte kommit för att kalla rättfärdiga, utan syndare.«
MRK.2.18	Johannes lärjungar och fariseerna fastade. Då kom några och frågade honom: »Varför fastar Johannes lärjungar och fariseernas, men inte dina lärjungar?« 
MRK.2.19	Jesus svarade: »Inte kan väl bröllopsgästerna fasta medan brudgummen är hos dem. Så länge de har brudgummen hos sig kan de inte fasta. 
MRK.2.20	Men det skall komma en tid då brudgummen tas ifrån dem, och när den dagen är inne kommer de att fasta. 
MRK.2.21	Ingen syr fast en bit okrympt tyg på ett gammalt plagg. Då sliter ju det nya tyget med sig av det gamla och det blir en värre reva. 
MRK.2.22	Ingen häller nytt vin i gamla vinsäckar, för då spränger vinet säckarna, och både vinet och säckarna förstörs. Nej, nytt vin slår man i nya säckar.«
MRK.2.23	En sabbat tog han vägen genom sädesfälten, och lärjungarna började rycka av ax medan de gick. 
MRK.2.24	Då sade fariseerna till honom: »Varför gör de sådant på sabbaten som inte är tillåtet?« 
MRK.2.25	Han svarade: »Har ni aldrig läst vad David gjorde när han och hans män blev hungriga och inte hade något att äta? 
MRK.2.26	Han gick in i Guds hus — det var när Evjatar var överstepräst — och åt upp skådebröden, som inga andra än prästerna får äta, och gav också dem som var med honom.« 
MRK.2.27	Och Jesus sade till dem: »Sabbaten blev till för människan och inte människan för sabbaten. 
MRK.2.28	Alltså är Människosonen herre också över sabbaten.«
MRK.3.1	Han gick till synagogan en annan gång, och där satt en man som hade en förtvinad hand. 
MRK.3.2	De höll ögonen på Jesus för att se om han skulle bota honom på sabbaten; de ville ha något att anklaga honom för. 
MRK.3.3	Han sade till mannen med den förtvinade handen: »Stig upp och kom fram.« 
MRK.3.4	Sedan frågade han dem: »Vad är tillåtet på sabbaten, att göra gott eller att göra ont, att rädda liv eller att döda?« De teg. 
MRK.3.5	Då såg han på dem fylld av vrede och sorg över att de var så förstockade. Och till mannen sade han: »Håll fram handen.« Han höll fram den, och den blev bra igen. 
MRK.3.6	Men fariseerna gick bort och började genast överlägga med Herodes anhängare om hur de skulle röja Jesus ur vägen.
MRK.3.7	Jesus drog sig undan mot sjön tillsammans med sina lärjungar. En massa människor från Galileen följde med, men också från Judeen, 
MRK.3.8	Jerusalem och Idumeen och från andra sidan Jordan och från trakten kring Tyros och Sidon kom människor i massor till honom när de hörde talas om allt han gjorde. 
MRK.3.9	Han sade åt sina lärjungar att ha en båt till reds, så att han slapp bli trängd av folkmassan. 
MRK.3.10	Han hade botat många, och nu kom alla som led av någon plåga och trängde sig på honom för att få röra vid honom. 
MRK.3.11	Och när de orena andarna såg honom föll de ner för honom och ropade: »Du är Guds son.« 
MRK.3.12	Men han förbjöd dem strängt att avslöja vem han var.
MRK.3.13	Sedan gick han upp på berget och kallade till sig några som han hade utvalt, och de kom till honom. 
MRK.3.14	Han utsåg tolv som skulle följa honom och som han skulle skicka ut att predika 
MRK.3.15	och ha makt att driva ut demonerna. 
MRK.3.16	Och de tolv han utsåg var: Simon, som han gav namnet Petrus, 
MRK.3.17	Sebedaios son Jakob och Jakobs bror Johannes, vilka han gav namnet Boanerges, det vill säga Åskans söner, 
MRK.3.18	vidare Andreas, Filippos, Bartolomaios, Matteus, Tomas, Alfaios son Jakob, Taddaios, Simon Kananaios 
MRK.3.19	och Judas Iskariot, han som förrådde honom.
MRK.3.20	När Jesus kom hem samlades folket på nytt, så att han och lärjungarna inte ens kom åt att äta. 
MRK.3.21	Hans anhöriga fick höra det och gav sig i väg för att ta hand om honom; de menade att han var från sina sinnen. 
MRK.3.22	De skriftlärda som hade kommit ner från Jerusalem sade att han var besatt av Beelsebul och att det var med demonernas furste som han drev ut demonerna. 
MRK.3.23	Han kallade dem till sig och talade till dem i liknelser: »Hur kan Satan driva ut Satan? 
MRK.3.24	Om ett rike är splittrat kan det riket inte bestå. 
MRK.3.25	Om en familj är splittrad kan den familjen inte bestå. 
MRK.3.26	Om Satan gör uppror mot sig själv och splittras kan han inte bestå — det är slutet för honom. 
MRK.3.27	Ingen kan gå in och plundra en stark man på vad han äger, om han inte först binder honom; sedan kan han plundra hans hus. 
MRK.3.28	Sannerligen, människorna skall få förlåtelse för allt, för sina synder och för sina hädelser, hur de än hädar. 
MRK.3.29	Men den som hädar den heliga anden får aldrig någonsin förlåtelse utan är skyldig till evig synd.« 
MRK.3.30	De hade ju sagt att han hade en oren ande.
MRK.3.31	Nu kom hans mor och hans bröder. De stannade utanför och skickade bud efter honom. 
MRK.3.32	Det satt mycket folk omkring honom, och de sade: »Din mor och dina bröder är här utanför och söker dig.« 
MRK.3.33	Jesus svarade dem: »Vem är min mor och mina bröder?« 
MRK.3.34	Han såg på dem som satt runt omkring honom och sade: »Det här är min mor och mina bröder. 
MRK.3.35	Den som gör Guds vilja är min bror och syster och mor.«
MRK.4.1	Sedan började han undervisa vid sjön igen. Massor av folk samlades kring honom, och därför steg han i en båt och satt i den ute på vattnet medan folket stod på stranden. 
MRK.4.2	Han undervisade dem med många liknelser, och i sin undervisning sade han: 
MRK.4.3	»Hör! En man gick ut för att så. 
MRK.4.4	När han sådde föll en del på vägkanten, och fåglarna kom och åt upp det. 
MRK.4.5	En del föll på de steniga ställena, där det inte fanns mycket jord, och det kom fort upp eftersom myllan var tunn. 
MRK.4.6	Men när solen steg sveddes det och vissnade bort eftersom det var utan rot. 
MRK.4.7	En del föll bland tistlarna, och tistlarna växte upp och kvävde det, och det gav ingen skörd. 
MRK.4.8	Men en del föll i den goda jorden, det kom upp och växte och gav skörd. Det gav trettiofalt, sextiofalt och hundrafalt igen.« 
MRK.4.9	Och han sade: »Hör, du som har öron att höra med.«
MRK.4.10	När han blev ensam med de tolv och de andra som var med honom frågade de honom om liknelserna. 
MRK.4.11	Han sade: »Ni har fått veta Guds rikes hemlighet, men för dessa som står utanför är allt bara liknelser, 
MRK.4.12	för att 
MRK.4.13	Och han sade till dem: »Om ni inte förstår denna liknelse, hur skall ni då alls kunna fatta några liknelser? 
MRK.4.14	Vad mannen sår är ordet. 
MRK.4.15	Vägkanten, det är de hos vilka ordet blir sått men som knappt har hört det förrän Satan kommer och tar bort ordet som har såtts i dem. 
MRK.4.16	De som får sådden på de steniga ställena, det är de som tar emot ordet med glädje när de hör det 
MRK.4.17	men inte har något rotfäste inom sig utan är flyktiga; blir det sedan lidanden och förföljelser för ordets skull kommer de genast på fall. 
MRK.4.18	Hos andra har sådden fallit bland tistlarna. Det är de som hör ordet, 
MRK.4.19	men världsliga bekymmer, rikedomens lockelser och alla möjliga begär tränger in och kväver ordet, så att det inte ger någon skörd. 
MRK.4.20	Men de som har tagit emot sådden i den goda jorden, det är sådana som hör ordet och tar det till sig och bär frukt trettiofalt, sextiofalt och hundrafalt.«
MRK.4.21	Och han sade till dem: »Inte tas lampan fram för att ställas under sädesmåttet eller under bänken. Den sätts på hållaren. 
MRK.4.22	Det finns ingenting dolt som inte skall dras fram och ingenting undangömt som inte skall komma till synes. 
MRK.4.23	Hör, du som har öron att höra med.«
MRK.4.24	Och han sade till dem: »Ge akt på det ni hör. Med det mått som ni mäter med skall det mätas upp åt er, och ännu mer skall ni få. 
MRK.4.25	Ty den som har, han skall få, men den som inte har, från honom skall tas också det han har.«
MRK.4.26	Och han sade: »Med Guds rike är det som när en man har fått utsädet i jorden. 
MRK.4.27	Han sover och stiger upp, dagar och nätter går, och säden gror och växer, han vet inte hur. 
MRK.4.28	Av sig själv bär jorden gröda, först strå, så ax, så moget vete i axet. 
MRK.4.29	Men när grödan är mogen låter han skäran gå, för skördetiden är inne.«
MRK.4.30	Och han sade: »Vad skall vi likna Guds rike vid? Vad skall vi använda för bild? 
MRK.4.31	Det är som ett senapskorn, som är det minsta av alla frön här på jorden när man sår det, 
MRK.4.32	men när det har såtts skjuter det upp och blir större än alla örter och får så stora grenar att himlens fåglar kan bygga bo i dess skugga.« 
MRK.4.33	Med många sådana liknelser förkunnade han ordet för dem, så långt de nu kunde fatta det. 
MRK.4.34	Han talade bara i liknelser till dem, men när han hade blivit ensam med lärjungarna förklarade han allt.
MRK.4.35	På kvällen samma dag sade han till dem: »Låt oss fara över till andra sidan.« 
MRK.4.36	De lämnade folket och tog honom med sig i båten som han satt i, och andra båtar följde med. 
MRK.4.37	Då kom en häftig stormby och vågorna slog in i båten, så att den var nära att fyllas. 
MRK.4.38	Själv låg han och sov i aktern med huvudet på dynan. De väckte honom och sade: »Mästare, bryr du dig inte om att vi går under?« 
MRK.4.39	Han vaknade och hutade åt vinden och sade till sjön: »Tig! Håll tyst!« Vinden lade sig och det blev alldeles lugnt. 
MRK.4.40	Och han sade till dem: »Varför är ni rädda? Har ni ännu ingen tro?« 
MRK.4.41	Då greps de av stor fruktan och sade till varandra: »Vem är han? Till och med vinden och sjön lyder honom.«
MRK.5.1	De kom över till trakten av Gerasa på andra sidan sjön. 
MRK.5.2	När Jesus steg ur båten kom en man emot honom från gravarna. Han var besatt av en oren ande 
MRK.5.3	och hade sitt tillhåll bland gravarna. Inte ens med kedjor kunde man längre binda honom. 
MRK.5.4	Flera gånger hade han bundits till händer och fötter, men han hade slitit av kedjorna och sprängt bojorna, och ingen kunde få bukt med honom. 
MRK.5.5	Dag och natt höll han till bland gravarna eller uppe i bergen och skrek och sargade sig med stenar. 
MRK.5.6	När han nu på långt håll fick se Jesus sprang han fram och föll ner för honom 
MRK.5.7	och ropade högt: »Vad har du med mig att göra, Jesus, du den högste Gudens son? Jag besvär dig vid Gud: Plåga mig inte!« 
MRK.5.8	Jesus hade nämligen just sagt åt honom: »Far ut ur mannen, du orena ande!« 
MRK.5.9	Nu frågade han: »Vad heter du?« Mannen svarade: »Legion heter jag, för vi är många.« 
MRK.5.10	Och han bad honom enträget att inte driva dem från trakten.
MRK.5.11	Nu gick där en stor svinhjord och betade på bergssluttningen. 
MRK.5.12	Andarna bad honom: »Skicka bort oss till svinen, så kan vi fara in i dem!« 
MRK.5.13	Det lät han dem göra. Och de orena andarna for ut ur mannen och in i svinen, och hjorden rusade utför branten ner i sjön. Omkring två tusen djur var det, och de drunknade i sjön. 
MRK.5.14	Svinvaktarna sprang därifrån och berättade alltsammans i staden och ute på landet, och folk gick för att se vad som hade hänt. 
MRK.5.15	De kom till Jesus och såg den besatte, han som hade haft legionen i sig, sitta där klädd och vid sina sinnen, och de blev förskräckta. 
MRK.5.16	Och ögonvittnena berättade vad som hade hänt med den besatte, och om svinen. 
MRK.5.17	Då uppmanade de Jesus att lämna deras område. 
MRK.5.18	När han steg i båten bad mannen som hade varit besatt att få följa med honom. 
MRK.5.19	Men han lät honom inte göra det utan sade: »Gå hem till de dina och berätta för dem om allt som Herren har gjort med dig, hur han förbarmade sig över dig.« 
MRK.5.20	Då gick mannen sin väg och lät alla i Dekapolis höra vad Jesus hade gjort med honom, och överallt häpnade man.
MRK.5.21	När Jesus hade farit tillbaka till andra sidan sjön samlades mycket folk omkring honom. Medan han var där vid sjön 
MRK.5.22	kom det dit en synagogföreståndare vid namn Jairos. Då han såg Jesus kastade han sig för hans fötter 
MRK.5.23	och bad enträget: »Min lilla dotter är nära att dö. Kom och lägg dina händer på henne, så att hon räddas till livet.« 
MRK.5.24	Och Jesus gick med honom.
MRK.5.24	Mycket folk följde efter och trängde sig inpå honom. 
MRK.5.25	Där fanns en kvinna som hade lidit av blödningar i tolv år. 
MRK.5.26	Hon hade varit hos många läkare och fått utstå mycket. Det hade kostat henne allt hon ägde, men ingenting hade hjälpt, snarare hade hon blivit sämre. 
MRK.5.27	Hon hade hört vad som berättades om Jesus, och nu kom hon bakifrån i hopen och rörde vid hans mantel, 
MRK.5.28	för hon tänkte att om hon bara fick röra vid hans kläder skulle hon bli hjälpt. 
MRK.5.29	Och genast stannade blodflödet, och hon kände i kroppen att hon var botad från sitt onda. 
MRK.5.30	När Jesus märkte att det hade gått ut kraft från honom vände han sig om i hopen och frågade: »Vem rörde vid mina kläder?« 
MRK.5.31	Lärjungarna sade: »Du ser väl hur folk tränger på, och ändå frågar du vem som har rört vid dig!« 
MRK.5.32	Han såg sig omkring efter henne som hade gjort det. 
MRK.5.33	Kvinnan, som visste vad som hade hänt med henne, kom rädd och darrande fram och föll ner för honom och talade om hur det var. 
MRK.5.34	Han sade till henne: »Min dotter, din tro har hjälpt dig. Gå i frid. Du är botad från ditt onda.«
MRK.5.35	Medan han ännu talade kom det bud till synagogföreståndaren från hans hem: »Din dotter är död. Du skall inte besvära Mästaren längre.« 
MRK.5.36	Men Jesus, som hörde deras ord, sade till föreståndaren: »Var inte rädd, tro bara.« 
MRK.5.37	Sedan lät han ingen mer än Petrus och Jakob och hans bror Johannes följa med, 
MRK.5.38	och de gick hem till föreståndaren. Där såg han upprörda människor som grät och klagade högt. 
MRK.5.39	Han gick in till dem och sade: »Varför ropar ni och gråter? Flickan är inte död, hon sover.« 
MRK.5.40	Då skrattade de åt honom. Men han körde ut allesammans och tog med sig flickans far och mor och lärjungarna och gick in där hon låg. 
MRK.5.41	Så tog han barnets hand och sade: »Talita koum!« (det betyder: Lilla flicka, jag säger dig, stig upp!). 
MRK.5.42	Och genast reste sig flickan och gick omkring, hon var tolv år gammal. De blev utom sig av förvåning, 
MRK.5.43	men han förbjöd dem att låta någon veta vad som hade hänt. Sedan sade han åt dem att ge flickan något att äta.
MRK.6.1	Han gick därifrån och kom till sin hemstad, och hans lärjungar följde med honom. 
MRK.6.2	När det blev sabbat undervisade han i synagogan. Och de många som hörde honom häpnade och sade: »Var har han detta ifrån? Vad är det för visdom han har fått, så att han kan utföra sådana underverk med sina händer? 
MRK.6.3	Är det inte snickaren, Marias son och bror till Jakob och Joses och Judas och Simon? Bor inte hans systrar här hos oss?« Så blev han en stötesten för dem. 
MRK.6.4	Men Jesus sade till dem: »En profet blir ringaktad bara i sin hemstad, bland sina släktingar och i sitt hem.« 
MRK.6.5	Han kunde inte göra några underverk där, utom att bota några sjuka genom att lägga sina händer på dem. 
MRK.6.6	Och han förvånade sig över att de inte ville tro.
MRK.6.6	Han vandrade från by till by i trakten där omkring och undervisade. 
MRK.6.7	Han kallade till sig de tolv och sände ut dem två och två och gav dem makt över de orena andarna. 
MRK.6.8	Och han sade åt dem att inte ta med sig något mer på vägen än en stav, inget bröd, ingen påse och inga pengar i bältet. 
MRK.6.9	Sandaler fick de ha men inte mer än en skjorta. 
MRK.6.10	Och han sade till dem: »När ni har tagit in i ett hus, så stanna där tills ni skall vidare. 
MRK.6.11	Och är det någon plats som inte vill ta emot er och inte vill höra på er, så fortsätt därifrån och skaka av dammet under era fötter. Det skall vittna mot dem.« 
MRK.6.12	De gav sig i väg och predikade att alla skulle omvända sig, 
MRK.6.13	och de drev ut många demoner och smorde många sjuka med olja och botade dem.
MRK.6.14	Hans namn hade nu blivit känt, och kung Herodes fick höra att folk sade: »Johannes döparen har uppstått från de döda. Det är därför dessa krafter verkar genom honom.« 
MRK.6.15	Men några sade att han var Elia, andra att han var en profet, en i raden av profeter. 
MRK.6.16	När Herodes hörde detta sade han: »Johannes, han som jag lät halshugga, det är han som har uppstått!«
MRK.6.17	Herodes hade nämligen låtit gripa Johannes och sätta honom i fängelse. Anledningen till det var Herodias, hans bror Filippos hustru. Henne hade han gift sig med, 
MRK.6.18	och Johannes hade sagt till Herodes: »Det är inte tillåtet för dig att leva ihop med din brors hustru.« 
MRK.6.19	Därför var Herodias förbittrad på honom och ville döda honom, men kunde inte. 
MRK.6.20	Ty Herodes hade respekt för Johannes, som han visste var en rättfärdig och helig man, och skyddade honom, och när han hade hört honom kände han sig mycket osäker och ville höra mer av honom. 
MRK.6.21	Men en dag kom hennes tillfälle, och det var när Herodes firade sin födelsedag med ett gästabud för sina stormän och överstarna och de främsta i Galileen. 
MRK.6.22	Herodias dotter kom då in och dansade så att Herodes och hans gäster blev förtjusta. Kungen sade till flickan: »Be mig om vad du vill, och du skall få det.« 
MRK.6.23	Och han lovade och svor: »Vad du än ber mig om skall jag ge dig, om det så vore halva mitt rike.« 
MRK.6.24	Då gick hon ut och frågade sin mor: »Vad skall jag be om?« Hon svarade: »Johannes döparens huvud.« 
MRK.6.25	Flickan skyndade in till kungen och bad honom: »Jag vill att du genast ger mig Johannes döparens huvud på ett fat.« 
MRK.6.26	Kungen blev bedrövad, men för edens och gästernas skull ville han inte säga nej till henne 
MRK.6.27	utan skickade en livvakt med befallning att hämta Johannes huvud. Soldaten gick och halshögg honom i fängelset 
MRK.6.28	och kom sedan med hans huvud på ett fat och gav det åt flickan, och flickan gav det åt sin mor. 
MRK.6.29	Men när Johannes lärjungar fick reda på det kom de dit och hämtade hans döda kropp och lade den i en grav.
MRK.6.30	Apostlarna samlades hos Jesus och berättade för honom om allt de hade gjort och vad de hade undervisat om. 
MRK.6.31	Han sade till dem: »Följ med mig bort till en öde trakt, så att vi får vara ensamma och ni kan vila er lite.« Det var så många som kom och gick att de inte ens fick tid att äta.
MRK.6.32	De gav sig av i båten till en öde trakt för att vara ensamma. 
MRK.6.33	Men man såg att de for och många fick veta det, och från alla städerna skyndade folk dit till fots och hann före dem. 
MRK.6.34	När han steg i land fick han se en stor skara människor. Han fylldes av medlidande med dem, för de var som får utan herde, och han undervisade dem länge. 
MRK.6.35	När det redan var sent på dagen kom lärjungarna till honom och sade: »Trakten är öde och det är sent. 
MRK.6.36	Låt dem ge sig av så att de kan gå bort till gårdarna och byarna här omkring och köpa sig något att äta.« 
MRK.6.37	Han svarade: »Ge dem något att äta, ni själva.« — »Skall vi gå och köpa bröd åt dem för tvåhundra denarer och ge dem att äta?« frågade de. 
MRK.6.38	Han sade: »Hur många bröd har ni? Gå och se efter.« De tog reda på det och sade: »Fem bröd, och så två fiskar.« 
MRK.6.39	Då lät han dem säga åt folket att slå sig ner i matlag där det fanns grönt gräs. 
MRK.6.40	Och de lade sig ner i grupper om hundra eller femtio. 
MRK.6.41	Han tog de fem bröden och de två fiskarna, såg upp mot himlen och läste tackbönen. Sedan bröt han bröden och gav dem åt lärjungarna, för att de skulle dela ut dem åt folket. Också de två fiskarna fördelade han så att alla fick. 
MRK.6.42	Alla åt och blev mätta, 
MRK.6.43	och man plockade tolv korgar fulla med brödbitar och fisk. 
MRK.6.44	Det var fem tusen män som hade ätit.
MRK.6.45	Sedan befallde han sina lärjungar att stiga i båten och fara i förväg över till Betsaida medan han själv skickade hem folket. 
MRK.6.46	När han hade skilts från dem gick han upp på berget för att be. 
MRK.6.47	På kvällen var båten mitt ute på sjön, och han var ensam kvar på land. 
MRK.6.48	Han såg hur de slet vid årorna därför att de hade motvind. Strax före gryningen kom han till dem, gående på vattnet, och han var på väg förbi dem. 
MRK.6.49	När de fick se honom gå på vattnet trodde de att det var en vålnad, och de skrek till, 
MRK.6.50	för alla såg de honom och blev förskräckta. Men han talade genast till dem och sade: »Lugn, det är jag. Var inte rädda.« 
MRK.6.51	Och han steg i båten till dem, och vinden lade sig. Men de blev utom sig av häpnad, 
MRK.6.52	för de hade inte förstått något av detta med bröden, utan de var förstockade.
MRK.6.53	När de hade farit över sjön kom de till Gennesaret och gick i land där. 
MRK.6.54	Så snart de steg ur båten kände folket igen honom 
MRK.6.55	och skyndade ut till de sjuka i hela trakten och bar dem på deras bäddar dit där de hörde att han var. 
MRK.6.56	Och i alla byar och städer och gårdar som han kom till lade man de sjuka på de öppna platserna och bad honom att de åtminstone skulle få röra vid tofsen på hans mantel. Och alla som rörde vid honom blev botade.
MRK.7.1	Fariseerna och några skriftlärda som hade kommit från Jerusalem samlades kring honom, 
MRK.7.2	och de såg att några av hans lärjungar åt bröd med orena händer, det vill säga utan att tvätta sig. 
MRK.7.3	Fariseerna och alla andra judar håller fast vid fädernas regler och äter aldrig utan att ha tvättat sig om händerna, 
MRK.7.4	och när de kommer från torget äter de inte utan att ha badat sig rena. Det finns också många andra traditioner som de håller fast vid, som att skölja bägare, kannor och kittlar. 
MRK.7.5	Därför frågade fariseerna och de skriftlärda honom: »Varför lever inte dina lärjungar efter fädernas regler utan äter med orena händer?« 
MRK.7.6	Han svarade: »Jesaja profeterade rätt om er, ni hycklare, när det står: 
MRK.7.8	Ni vänder er från Guds bud för att hålla fast vid människornas regler.« 
MRK.7.9	Och han sade: »Det är just det rätta — att upphäva Guds bud för att låta era egna regler gälla! 
MRK.7.10	Mose sade: 
MRK.7.11	Men ni påstår att om någon säger till sin far eller mor: ’Det som jag hade kunnat hjälpa dig med, det gör jag till korban’ (det vill säga tempelgåva), 
MRK.7.12	då kan ni inte låta honom göra något för sin far eller mor. 
MRK.7.13	Så sätter ni Guds ord ur kraft genom de regler som ni har ärvt och för vidare. Och mycket annat sådant gör ni.«
MRK.7.14	Sedan kallade han till sig folket och sade: »Hör på mig allesammans och försök att förstå. 
MRK.7.15	Inget av det som kommer in i människan utifrån kan göra henne oren. Bara det som kommer ut ur människan kan göra henne oren.« 
MRK.7.17	När han hade dragit sig undan hopen och kommit hem frågade lärjungarna vad han hade menat med denna bild. 
MRK.7.18	Han svarade: »Har ni också svårt att fatta? Förstår ni inte att inget av det som kommer in i en människa utifrån kan göra henne oren? 
MRK.7.19	Ty det går inte in i hjärtat utan i magen och kommer sedan ut på avträdet.« Därmed förklarade han all föda ren. 
MRK.7.20	Men han sade: »Det som kommer ut ur människan, det gör henne oren. 
MRK.7.21	Ty inifrån, ur människornas hjärtan, kommer de onda tankarna, otukt, stöld, mord, 
MRK.7.22	äktenskapsbrott, själviskhet, ondska, bedrägeri, liderlighet, avund, förtal, högmod, förblindelse. 
MRK.7.23	Allt detta onda kommer inifrån och gör människan oren.«
MRK.7.24	Han begav sig bort därifrån och kom till trakten av Tyros, där han tog in i ett hus. Han ville inte att någon skulle få veta det men lyckades inte hålla sig undan. 
MRK.7.25	En kvinna, vars dotter hade en oren ande, fick höra talas om honom och kom och kastade sig för hans fötter. 
MRK.7.26	Hon var inte judinna utan av syrisk-fenikisk härkomst. Nu bad hon honom driva ut demonen ur hennes dotter. 
MRK.7.27	Han sade: »Låt barnen äta sig mätta först. Det är inte rätt att ta brödet från barnen och kasta det åt hundarna.« — 
MRK.7.28	»Nej, herre«, svarade hon, »men hundarna under bordet äter smulorna som barnen lämnar kvar.« 
MRK.7.29	Då sade han till henne: »För de ordens skull säger jag dig: gå hem, demonen har farit ut ur din dotter.« 
MRK.7.30	Och hon gick hem och fann flickan liggande på sin säng, fri från demonen.
MRK.7.31	Sedan lämnade han trakten kring Tyros och gick över Sidon till Galileiska sjön, i Dekapolisområdet. 
MRK.7.32	Där kom de till honom med en man som var döv och knappt kunde tala, och de bad Jesus lägga sin hand på honom. 
MRK.7.33	Han tog honom avsides från folket och stack fingrarna i hans öron och spottade och rörde vid hans tunga. 
MRK.7.34	Sedan såg han upp mot himlen, andades djupt och sade till honom: »Effata!« (det betyder: Öppna dig!). 
MRK.7.35	Med ens öppnades mannens öron och hans tunga löstes och han talade riktigt. 
MRK.7.36	Jesus förbjöd dem att berätta det för någon. Men ju mer han förbjöd dem, desto ivrigare spred de ut det. 
MRK.7.37	Och alla blev överväldigade och sade: »Allt han har gjort är bra: de döva får han att höra och de stumma att tala.«
MRK.8.1	Vid den tiden hade det återigen samlats mycket folk, och de hade inte något att äta. Då kallade Jesus till sig lärjungarna och sade: 
MRK.8.2	»Det gör mig ont om folket. Nu har de varit hos mig i tre dagar och har ingenting att äta. 
MRK.8.3	Om jag låter dem gå härifrån utan mat orkar de inte ta sig hem. En del är ju långväga ifrån.« 
MRK.8.4	Lärjungarna svarade honom: »Var skall man få tag i bröd så de blir mätta, här i ödemarken?« 
MRK.8.5	Han frågade: »Hur många bröd har ni?« — »Sju«, sade de. 
MRK.8.6	Då sade han åt folket att slå sig ner på marken. Och han tog de sju bröden, tackade Gud, bröt dem och gav dem åt lärjungarna, för att de skulle dela ut dem, och de delade ut dem åt folket. 
MRK.8.7	De hade också några fiskar. Han läste tackbönen över fiskarna och sade till att också de skulle delas ut. 
MRK.8.8	Och alla åt och blev mätta, och man samlade ihop sju korgar med överblivna bitar. 
MRK.8.9	Det var omkring fyra tusen människor där. Sedan skickade han hem dem. 
MRK.8.10	Själv steg han i båten tillsammans med lärjungarna och for till trakten av Dalmanuta.
MRK.8.11	Fariseerna kom ut och började diskutera med honom. För att sätta honom på prov bad de honom om ett tecken från himlen. 
MRK.8.12	Jesus suckade djupt och sade: »Varför vill detta släkte ha ett tecken? Sannerligen om detta släkte skall få något tecken.« 
MRK.8.13	Så lämnade han dem och steg i båten igen och for över till andra sidan sjön.
MRK.8.14	Lärjungarna hade glömt att ta med bröd; ett enda bröd hade de med sig i båten. 
MRK.8.15	Jesus varnade dem: »Se noga upp med både fariseernas och Herodes surdeg!« 
MRK.8.16	Men de sade till varandra att de ju inte hade bröd med sig. 
MRK.8.17	Han märkte det och frågade: »Varför säger ni att ni inte har bröd? Har ni ännu inte fattat och förstått någonting? Är ni så förstockade? 
MRK.8.18	Kan ni inte se fast ni har ögon och inte höra fast ni har öron? Har ni glömt 
MRK.8.19	hur jag bröt de fem bröden åt de fem tusen? Hur många korgar plockade ni då fulla med rester?« — »Tolv«, svarade de. 
MRK.8.20	»Och efter de sju bröden till de fyra tusen, hur många korgar fulla med rester fick ni då?« — »Sju«, svarade de. 
MRK.8.21	Han sade: »Förstår ni fortfarande ingenting?«
MRK.8.22	Då de kom till Betsaida förde man fram en blind och bad Jesus röra vid honom. 
MRK.8.23	Han tog den blinde vid handen och ledde honom ut ur byn. Sedan spottade han på hans ögon, lade sina händer på honom och frågade: »Ser du något?« 
MRK.8.24	Mannen öppnade ögonen och sade: »Jag ser människorna: de liknar träd, men de går omkring.« 
MRK.8.25	En gång till lade han sina händer på mannens ögon, och nu kunde han se riktigt och var botad och såg allting tydligt. 
MRK.8.26	Jesus skickade hem honom med orden: »Gå inte ens in i byn!«
MRK.8.27	Sedan gick Jesus och hans lärjungar bort till byarna kring Caesarea Filippi. På vägen frågade han dem: »Vem säger människorna att jag är?« 
MRK.8.28	De svarade: »Johannes döparen, men somliga säger Elia, andra att du är någon av profeterna.« 
MRK.8.29	Då frågade han dem: »Och ni, vem säger ni att jag är?« Petrus svarade: »Du är Messias.« 
MRK.8.30	Men han förbjöd dem strängt att tala med någon om honom.
MRK.8.31	Därefter började han undervisa dem och sade att Människosonen måste lida mycket och bli förkastad av de äldste och översteprästerna och de skriftlärda och bli dödad och uppstå efter tre dagar. 
MRK.8.32	Detta sade han helt öppet. Petrus drog honom då åt sidan och började förebrå honom. 
MRK.8.33	Men han vände sig om, och när han såg lärjungarna tillrättavisade han Petrus: »Håll dig på din plats, Satan. Dina tankar är inte Guds, utan människors.«
MRK.8.34	Sedan kallade han till sig både lärjungarna och folket och sade: »Om någon vill gå i mina spår måste han förneka sig själv och ta sitt kors och följa mig. 
MRK.8.35	Ty den som vill rädda sitt liv skall mista det, men den som mister sitt liv för min och evangeliets skull, han skall rädda det. 
MRK.8.36	Vad hjälper det en människa att vinna hela världen om hon får betala med sitt liv? 
MRK.8.37	Med vad skall hon köpa tillbaka sitt liv? 
MRK.8.38	Den som skäms för mig och mina ord i detta trolösa och syndiga släkte, honom skall också Människosonen skämmas för när han kommer i sin faders härlighet med de heliga änglarna.«
MRK.9.1	Och han sade: »Sannerligen, några av dem som står här skall inte möta döden förrän de har sett Guds rike komma med makt.«
MRK.9.2	Sex dagar senare tog Jesus med sig Petrus, Jakob och Johannes och gick med dem upp på ett högt berg, där de var ensamma. Där förvandlades han inför dem: 
MRK.9.3	hans kläder blev skinande vita, så vita som ingen blekning i världen kan göra några kläder. 
MRK.9.4	Och de såg både Mose och Elia som stod och talade med Jesus. 
MRK.9.5	Då sade Petrus till Jesus: »Rabbi, det är bra att vi är med. Låt oss göra tre hyddor, en för dig, en för Mose och en för Elia.« 
MRK.9.6	Han visste inte vad han skulle säga, de var alldeles skräckslagna. 
MRK.9.7	Då kom ett moln och sänkte sig över dem, och en röst hördes ur molnet: »Detta är min älskade son. Lyssna till honom.« 
MRK.9.8	Och plötsligt, när de såg sig om, kunde de inte se någon annan där än Jesus.
MRK.9.9	När de gick ner från berget förbjöd han dem att berätta för någon vad de hade sett, innan Människosonen hade uppstått från de döda. 
MRK.9.10	De fäste sig vid orden och undrade sinsemellan vad som menades med att uppstå från de döda. 
MRK.9.11	Och de frågade honom: »Varför säger de skriftlärda att Elia först måste komma?« 
MRK.9.12	Han svarade: »Visst kommer Elia först och återställer allt. Men varför står det då skrivet att Människosonen skall lida mycket och bli föraktad? 
MRK.9.13	Jag säger er: Elia har redan kommit, men med honom gjorde de som de ville, som det står skrivet om honom.«
MRK.9.14	När de kom tillbaka till lärjungarna fann de mycket folk omkring dem och skriftlärda som diskuterade med dem. 
MRK.9.15	Men när folket fick se honom greps de av bävan och skyndade fram för att hälsa honom. 
MRK.9.16	Han frågade: »Vad är det ni diskuterar?« — 
MRK.9.17	»Mästare«, svarade en i mängden, »jag har kommit till dig med min son som har en stum ande. 
MRK.9.18	Var den än faller över honom kastar den omkull honom, och han tuggar fradga och skär tänder och blir stel. Jag bad dina lärjungar driva ut den, och de kunde inte.« 
MRK.9.19	Han sade: »Detta släkte som inte vill tro! Hur länge måste jag vara hos er? Hur länge måste jag stå ut med er? För hit honom!« 
MRK.9.20	De kom fram med pojken, och när han fick se Jesus började anden genast slita i honom så att han föll omkull och vältrade sig på marken med fradga kring munnen. 
MRK.9.21	Jesus frågade hans far: »Hur länge har det varit så här med honom?« Fadern svarade: »Sedan han var liten, 
MRK.9.22	och ofta har anden kastat honom både i eld och i vatten för att ta livet av honom. Men förbarma dig över oss och hjälp oss, om du kan.« 
MRK.9.23	Jesus sade: »Om jag kan? Allt är möjligt för den som tror.« 
MRK.9.24	Då ropade pojkens far: »Jag tror. Hjälp min otro!« 
MRK.9.25	När Jesus såg att folk strömmade till sade han strängt till den orena anden: »Du stumma och döva ande, jag befaller dig: far ut ur honom och kom aldrig mer tillbaka.« 
MRK.9.26	Den gav till ett skrik och ryckte och slet i pojken och for så ut ur honom. Och pojken låg där så livlös att alla sade att han var död. 
MRK.9.27	Men Jesus tog hans hand och reste honom upp, och han steg upp. 
MRK.9.28	När Jesus hade kommit hem och lärjungarna var ensamma med honom frågade de: »Varför kunde inte vi driva ut den?« 
MRK.9.29	Han svarade: »Den sorten kan bara drivas ut med bön.«
MRK.9.30	Sedan gick de därifrån och vandrade genom Galileen. Han ville inte att det skulle bli känt 
MRK.9.31	eftersom han höll på att undervisa sina lärjungar. Han sade: »Människosonen skall överlämnas i människors händer, och de kommer att döda honom, och tre dagar efter sin död skall han uppstå.« 
MRK.9.32	Men de förstod inte vad han menade och vågade inte fråga.
MRK.9.33	De kom till Kafarnaum. Och när han var hemma igen frågade han dem: »Vad var det ni talade om på vägen?« 
MRK.9.34	De teg, för på vägen hade de tvistat om vem av dem som var den störste. 
MRK.9.35	Han satte sig ner, kallade på de tolv och sade: »Om någon vill vara den främste måste han bli den ringaste av alla och allas tjänare.« 
MRK.9.36	Så tog han ett barn och ställde det framför dem, lade armen om det och sade: 
MRK.9.37	»Den som tar emot ett sådant barn i mitt namn, han tar emot mig. Och den som tar emot mig, han tar inte emot mig utan den som har sänt mig.«
MRK.9.38	Johannes sade till honom: »Mästare, vi såg en som drev ut demoner i ditt namn, och vi försökte hindra honom, eftersom han inte hörde till oss.« 
MRK.9.39	Men Jesus sade: »Hindra honom inte. Ingen som gör underverk i mitt namn kan genast efteråt tala illa om mig. 
MRK.9.40	Den som inte är mot oss, han är för oss. 
MRK.9.41	Den som ger er en bägare vatten att dricka därför att ni tillhör Kristus — sannerligen, han skall inte gå miste om sin lön.
MRK.9.42	Den som förleder en av dessa små som tror, för honom vore det bättre att ha kastats till havets botten med en kvarnsten om halsen. 
MRK.9.43	Om din hand förleder dig, så hugg av den. Det är bättre för dig att gå in i livet stympad än att ha bägge händerna i behåll och hamna i helvetet, i den eld som aldrig slocknar. 
MRK.9.45	Om din fot förleder dig, så hugg av den. Det är bättre för dig att gå in i livet ofärdig än att ha bägge fötterna i behåll och kastas i helvetet. 
MRK.9.47	Om ditt öga förleder dig, så riv ut det. Det är bättre för dig att gå in i Guds rike enögd än att ha bägge ögonen i behåll och kastas i helvetet, 
MRK.9.48	där 
MRK.9.49	Ty alla skall saltas med eld. 
MRK.9.50	Salt är bra att ha. Men om saltet förlorar sin sälta, hur skall ni få det salt igen? Bevara er sälta och håll fred med varandra.«
MRK.10.1	Sedan bröt han upp därifrån och kom till den del av Judeen som ligger på andra sidan Jordan. Folk samlades kring honom igen, och som vanligt undervisade han dem. 
MRK.10.2	Då kom några fariseer fram, och för att sätta honom på prov frågade de: »Är det tillåtet för en man att skilja sig från sin hustru?« 
MRK.10.3	Han sade: »Vilka bestämmelser har Mose gett er?« 
MRK.10.4	De svarade: »Mose tillåter att man skriver ett skilsmässobrev och skiljer sig.« 
MRK.10.5	Jesus sade: »Ja, därför att ni är förstockade skrev han denna bestämmelse. 
MRK.10.6	Men vid skapelsen 
MRK.10.8	 De är inte längre två utan ett. 
MRK.10.9	Vad Gud har fogat samman får människan alltså inte skilja åt.« 
MRK.10.10	När de kom hem frågade lärjungarna honom på nytt om detta. 
MRK.10.11	Han svarade: »Den som skiljer sig från sin hustru och gifter om sig är en äktenskapsbrytare, 
MRK.10.12	och om hon skiljer sig från sin man och gifter om sig är hon en äktenskapsbryterska.«
MRK.10.13	Folk kom till honom med barn för att han skulle röra vid dem. Men lärjungarna visade bort dem. 
MRK.10.14	När Jesus såg det blev han förargad och sade: »Låt barnen komma hit till mig och hindra dem inte: Guds rike tillhör sådana som de. 
MRK.10.15	Sannerligen, den som inte tar emot Guds rike som ett barn kommer aldrig dit in.« 
MRK.10.16	Och han tog dem i famnen, lade händerna på dem och välsignade dem.
MRK.10.17	När han skulle fortsätta sin vandring sprang en man fram och föll på knä för honom och frågade: »Gode mästare, vad skall jag göra för att vinna evigt liv?« 
MRK.10.18	Jesus svarade: »Varför kallar du mig god? Ingen är god utom Gud. 
MRK.10.19	Du kan budorden: 
MRK.10.20	»Mästare«, sade mannen, »allt detta har jag hållit sedan jag var ung.« 
MRK.10.21	Jesus såg på honom med kärlek och sade: »Ett fattas dig. Gå och sälj allt du har och ge åt de fattiga; då får du en skatt i himlen. Kom sedan och följ mig.« 
MRK.10.22	Vid de orden mörknade mannen och gick bedrövad sin väg, för han ägde mycket.
MRK.10.23	Jesus såg sig om och sade till sina lärjungar: »Hur svårt blir det inte för dem som har pengar att komma in i Guds rike!« 
MRK.10.24	Lärjungarna blev bestörta över hans ord, men Jesus sade igen: »Mina barn, hur svårt är det inte att komma in i Guds rike! 
MRK.10.25	Det är lättare för en kamel att komma igenom ett nålsöga än för en rik att komma in i Guds rike.« 
MRK.10.26	De blev ännu mer förskräckta och sade till varandra: »Vem kan då bli räddad?« 
MRK.10.27	Jesus såg på dem och sade: »För människor är det omöjligt, men inte för Gud. Ty för Gud är allting möjligt.« 
MRK.10.28	Då sade Petrus till honom: »Vi har ju lämnat allt och följt dig.« 
MRK.10.29	Jesus svarade: »Sannerligen, var och en som för min och evangeliets skull har lämnat hus eller bröder eller systrar eller mor eller far eller barn eller åkrar 
MRK.10.30	skall få hundrafalt igen. Här i världen skall han få hus och bröder och systrar och mödrar och barn och åkrar mitt under förföljelser, och sedan evigt liv i den kommande världen. 
MRK.10.31	Många som är sist skall bli först, och många som är först skall bli sist.«
MRK.10.32	De var nu på väg upp mot Jerusalem, och Jesus gick först. De var fyllda av bävan, och de andra som följde med var rädda. Då samlade han de tolv och talade om för dem vad som skulle hända med honom: 
MRK.10.33	»Vi går nu upp till Jerusalem. Människosonen skall utlämnas åt översteprästerna och de skriftlärda, och de skall döma honom till döden och utlämna honom åt hedningarna, 
MRK.10.34	som skall göra narr av honom och spotta på honom, prygla honom och döda honom, och efter tre dagar skall han uppstå.«
MRK.10.35	Jakob och Johannes, Sebedaios söner, gick fram till honom och sade: »Mästare, vi vill be dig om en sak.« — 
MRK.10.36	»Vad vill ni att jag skall göra för er?« frågade han. 
MRK.10.37	De svarade: »Låt oss få sitta bredvid dig i din härlighet, den ene till höger och den andre till vänster.« 
MRK.10.38	Jesus sade: »Ni vet inte vad ni ber om. Kan ni dricka den bägare som jag dricker eller döpas med det dop som jag döps med?« 
MRK.10.39	De svarade: »Ja, det kan vi.« Jesus sade: »Den bägare som jag dricker skall ni få dricka, och det dop som jag döps med skall ni döpas med. 
MRK.10.40	Men platserna till höger och vänster om mig kan jag bara ge dem som har bestämts därtill.« 
MRK.10.41	När de andra tio hörde detta blev de förargade på Jakob och Johannes. 
MRK.10.42	Jesus kallade till sig dem och sade: »Ni vet att de som räknas som härskare är herrar över sina folk och att furstarna har makten över folken. 
MRK.10.43	Men så är det inte hos er. Den som vill vara stor bland er skall vara de andras tjänare, 
MRK.10.44	och den som vill vara den förste bland er skall vara allas slav. 
MRK.10.45	Människosonen har inte kommit för att bli tjänad utan för att tjäna och ge sitt liv till lösen för många.«
MRK.10.46	De kom till Jeriko. Och när han tillsammans med lärjungarna och en stor folkhop lämnade staden satt där vid vägen en blind tiggare, Bartimaios, son till Timaios. 
MRK.10.47	Då han fick höra att det var Jesus från Nasaret började han ropa: »Jesus, Davids son, förbarma dig över mig!« 
MRK.10.48	Många sade åt honom att hålla tyst, men han ropade ännu högre: »Davids son, förbarma dig över mig!« 
MRK.10.49	Jesus stannade och sade: »Kalla hit honom.« De gjorde det och sade till den blinde: »Var lugn. Stig upp, han kallar på dig.« 
MRK.10.50	Då kastade han av sig manteln och sprang upp och kom fram till Jesus, 
MRK.10.51	och Jesus frågade honom: »Vad vill du att jag skall göra för dig?« Den blinde sade: »Rabbouni, gör så att jag kan se igen.« 
MRK.10.52	Jesus sade: »Gå, din tro har hjälpt dig.« Genast kunde mannen se, och han följde honom på vägen.
MRK.11.1	När de närmade sig Jerusalem och var vid Betfage och Betania vid Olivberget skickade han i väg två av sina lärjungar 
MRK.11.2	och sade till dem: »Gå bort till byn där framme. När ni kommer in i den hittar ni genast en ungåsna som står bunden där, en som ännu ingen har suttit på. Ta den och led hit den. 
MRK.11.3	Om någon frågar er vad ni gör, så svara: Herren behöver den, och han skall strax skicka tillbaka den.« 
MRK.11.4	De gav sig i väg och såg en ungåsna stå bunden ute på gatan vid en port, och de tog den. 
MRK.11.5	Några av dem som stod där frågade: »Vad gör ni? Tar ni åsnan?« 
MRK.11.6	Lärjungarna svarade som Jesus hade sagt, och då lät man dem gå. 
MRK.11.7	De ledde åsnan till Jesus och lade sina mantlar på den, och han satte sig upp på den. 
MRK.11.8	Och många bredde ut sina mantlar på vägen, andra strödde ut löv som de tog från träden runt om. 
MRK.11.9	Och de som gick före och de som följde efter ropade: »
MRK.11.10	Välsignat vår fader Davids rike som nu kommer! Hosianna i höjden!« 
MRK.11.11	Så kom han in i Jerusalem och gick till templet. Och när han hade sett på allt vände han tillbaka till Betania med de tolv, eftersom det redan var sent.
MRK.11.12	När de gick från Betania nästa dag blev han hungrig. 
MRK.11.13	Då fick han på långt håll syn på ett fikonträd med gröna blad och gick dit för att se efter om det fanns något på det. Men när han kom fram hittade han ingenting annat än blad; det var inte rätta tiden för fikon. 
MRK.11.14	Då sade han till trädet: »Aldrig någonsin skall någon äta frukt från dig!« Och lärjungarna hörde det.
MRK.11.15	De kom till Jerusalem, och han gick till templet. Där drev han ut dem som sålde och köpte. Han välte omkull borden för dem som växlade pengar och stolarna för dem som sålde duvor, 
MRK.11.16	och han lät ingen bära något med sig över tempelplatsen. 
MRK.11.17	Han undervisade dem och sade: »Står det inte skrivet: 
MRK.11.18	Detta hörde översteprästerna och de skriftlärda, och de sökte efter ett sätt att röja honom ur vägen. De var rädda för honom, eftersom alla människor var överväldigade av hans undervisning. 
MRK.11.19	När det blev sent lämnade de staden.
MRK.11.20	Nästa morgon när de kom förbi fikonträdet såg de att det var förtorkat ända från roten. 
MRK.11.21	Petrus kom ihåg vad som hade hänt och sade till Jesus: »Rabbi, ser du, fikonträdet som du förbannade har vissnat!« 
MRK.11.22	Jesus sade till dem: »Ni skall tro på Gud. 
MRK.11.23	Sannerligen, om någon säger till berget här: Upp och kasta dig i havet! och inte tvivlar i sitt hjärta utan tror att det skall gå som han säger, då blir det så. 
MRK.11.24	Därför säger jag er: tro att ni skall få allt det ni ber om i er bön, då blir det så. 
MRK.11.25	Och när ni ställer er och ber, skall ni förlåta dem som ni har något otalt med. Då skall också er fader i himlen förlåta er era överträdelser.«
MRK.11.27	De kom tillbaka till Jerusalem, och när han gick omkring på tempelplatsen kom översteprästerna och de skriftlärda och de äldste fram till honom 
MRK.11.28	och frågade: »Vad har du för fullmakt att göra detta? Vem har gett dig den fullmakten?« 
MRK.11.29	Jesus svarade: »Jag har en fråga till er. Svara på den, så skall jag säga vad jag har för fullmakt att göra detta. 
MRK.11.30	Dopet Johannes döpte med, kom det från himlen eller från människor? Svara mig!« 
MRK.11.31	De överlade med varandra: »Om vi svarar: Från himlen, säger han: Varför trodde ni då inte på honom? 
MRK.11.32	Men kan vi svara: Från människor?« Det vågade de inte för folket, eftersom alla ansåg att Johannes verkligen hade varit en profet. 
MRK.11.33	Därför svarade de: »Vi vet inte.« Då sade Jesus till dem: »I så fall säger jag inte heller er vad jag har för fullmakt att göra detta.«
MRK.12.1	Han talade till dem i liknelser. »En man planterade en vingård, satte stängsel kring den, högg ut ett presskar och byggde ett vakttorn. Därefter arrenderade han ut den och reste bort. 
MRK.12.2	När tiden var inne skickade han en tjänare till arrendatorerna för att hämta en del av vingårdens skörd. 
MRK.12.3	Men de grep honom, pryglade honom och körde i väg honom tomhänt. 
MRK.12.4	Då sände ägaren en annan tjänare till dem. Honom slog de i huvudet och skymfade. 
MRK.12.5	Då skickade han en till, och honom dödade de. På samma sätt med många andra: en del misshandlade de och andra dödade de. 
MRK.12.6	Nu hade han bara en, sin älskade son, och honom skickade han som den siste. Han sade: ’Min son kommer de att ha respekt för.’ 
MRK.12.7	Men arrendatorerna sade till varandra: ’Här har vi arvtagaren. Kom så dödar vi honom, då blir det vi som får arvet.’ 
MRK.12.8	Och de tog fast honom och dödade honom och kastade honom utanför vingården. 
MRK.12.9	Vad gör nu vingårdens ägare? Han kommer dit och tar död på arrendatorerna och ger vingården åt andra. 
MRK.12.10	Har ni inte läst det här stället i skriften: 
MRK.12.11	« 
MRK.12.12	De hade gärna velat gripa honom men var rädda för folket; de förstod att hans liknelse var riktad mot dem. Därför lät de honom vara och gick sin väg.
MRK.12.13	Sedan skickade de till honom några fariseer och herodesanhängare, som skulle snärja honom med frågor. 
MRK.12.14	De kom och sade till honom: »Mästare, vi vet att du är uppriktig. Du faller inte undan för någon och ser inte till personen utan lär oss verkligen Guds väg. Är det rätt eller inte att betala skatt till kejsaren? Skall vi eller skall vi inte göra det?« 
MRK.12.15	Men han förstod att de hycklade och svarade: »Varför vill ni sätta mig på prov? Ta hit en denar och låt mig se på den.« 
MRK.12.16	De räckte fram en, och han frågade: »Vems bild och namn är detta?« — »Kejsarens«, svarade de. 
MRK.12.17	Jesus sade: »Ge kejsaren det som tillhör kejsaren och Gud det som tillhör Gud.« Då häpnade de över honom.
MRK.12.18	Sedan kom det några saddukeer — de säger att det inte finns någon uppståndelse — och frågade honom: 
MRK.12.19	»Mästare, Mose lär oss i skriften att 
MRK.12.20	Nu fanns det sju bröder. Den förste gifte sig och dog utan att lämna barn efter sig. 
MRK.12.21	Den andre gifte sig med änkan och dog också barnlös, likaså den tredje. 
MRK.12.22	Ingen av de sju fick några barn. Till slut dog också kvinnan. 
MRK.12.23	När de uppstår på uppståndelsens dag, vems hustru blir hon då? Alla sju hade ju haft henne som hustru.« 
MRK.12.24	Jesus svarade: »Är det inte därför att ni varken kan skriften eller vet något om Guds makt som ni misstar er? 
MRK.12.25	När de har uppstått gifter de sig inte och blir inte bortgifta utan är som änglar i himlen. 
MRK.12.26	Men vad det beträffar att de döda uppstår, har ni då inte i Moseböckerna läst stället om törnbusken, hur Gud säger till Mose: 
MRK.12.27	Gud är inte en gud för döda utan för levande. Ni tar grundligt miste.«
MRK.12.28	En av de skriftlärda som hörde dem diskutera märkte hur väl Jesus svarade och kom fram och frågade honom: »Vilket är det viktigaste budet av alla?« 
MRK.12.29	Jesus svarade: »Viktigast är detta: 
MRK.12.31	Sedan kommer detta: 
MRK.12.32	Den skriftlärde sade: »Du har rätt, mästare! Det är som du säger: han är den ende, det finns ingen annan än han. 
MRK.12.33	Att älska honom av hela sitt hjärta, av hela sitt förstånd och av hela sin kraft och att älska sin nästa som sig själv, det är mer än alla brännoffer och andra offer.« 
MRK.12.34	När Jesus hörde att mannen svarade klokt sade han: »Du har inte långt till Guds rike.« Sedan vågade ingen fråga honom mera.
MRK.12.35	Då Jesus undervisade i templet frågade han: »Hur kan de skriftlärda säga att Messias är Davids son? 
MRK.12.36	David har ju själv sagt, genom den heliga anden: 
MRK.12.37	David kallar honom alltså herre, hur kan han då vara Davids son?«
MRK.12.37	Allt folket lyssnade gärna på honom, 
MRK.12.38	och i sin undervisning sade han: »Se upp med de skriftlärda, som vill gå omkring i långa mantlar och bli hälsade på torget 
MRK.12.39	och sitta främst i synagogan och ha hedersplatsen på gästabuden. 
MRK.12.40	De äter änkorna ur husen och ber långa böner för syns skull. Så mycket hårdare blir den dom de får.«
MRK.12.41	Han satte sig mitt för tempelkistan och såg hur folk lade ner pengar i den. Många rika gav mycket. 
MRK.12.42	Så kom där en fattig änka och lade ner två kopparslantar, alltså några ören. 
MRK.12.43	Då kallade han till sig sina lärjungar och sade: »Sannerligen, den där fattiga änkan har lagt mer i tempelkistan än alla de andra. 
MRK.12.44	De gav alla av sitt överflöd, men hon gav i sin fattigdom allt hon ägde, allt hon hade att leva på.«
MRK.13.1	När han gick ut från templet sade en av hans lärjungar: »Mästare, se vilka stenar och vilka byggnader!« 
MRK.13.2	Jesus svarade: »Du ser dessa stora byggnadsverk. Här kommer inte att lämnas sten på sten, utan allt skall brytas ner.«
MRK.13.3	När han satt på Olivberget, mitt emot templet, och Petrus, Jakob, Johannes och Andreas var ensamma med honom, frågade de: 
MRK.13.4	»Säg oss när det skall hända. Och vad blir tecknet på att tiden är inne för allt detta?« 
MRK.13.5	Då sade Jesus till dem: »Se upp så att ingen bedrar er. 
MRK.13.6	Många skall komma under mitt namn och säga: Det är jag, och de skall bedra många. 
MRK.13.7	Och när ni får höra stridslarm och krigsrykten, låt då inte skrämma er. Sådant måste komma, men det är ännu inte slutet. 
MRK.13.8	Folk skall resa sig mot folk och rike mot rike. Det blir jordskalv på den ena platsen efter den andra och det blir hungersnöd. Detta är början på födslovärkarna.
MRK.13.9	Men var på er vakt. Man skall utlämna er åt domstolar, och ni skall pryglas i synagogorna och ställas inför ståthållare och kungar för min skull, som vittnen inför dem. 
MRK.13.10	Först måste evangeliet förkunnas för alla folk. 
MRK.13.11	När man för bort er för att utlämna er, så bekymra er inte för vad ni skall säga, utan säg vad som i det ögonblicket läggs i er mun, ty det är inte ni som talar då, utan den heliga anden. 
MRK.13.12	Broder skall skicka broder i döden, och en far sitt barn. Barn skall göra uppror mot sina föräldrar och bringa dem om livet. 
MRK.13.13	Ni skall bli hatade av alla för mitt namns skull. Men den som håller ut till slutet skall bli räddad.
MRK.13.14	När ni ser den vanhelgande skändligheten stå där den minst av allt borde stå (må den som läser fatta det rätt), då skall de som bor i Judeen fly upp i bergen. 
MRK.13.15	Den som är på taket skall inte gå ner och hämta något inne i huset, 
MRK.13.16	och den som är ute på åkern skall inte vända tillbaka och hämta sin mantel. 
MRK.13.17	Ve dem som väntar barn eller ammar i den tiden. 
MRK.13.18	Be att det inte sker på vintern. 
MRK.13.19	Ty de dagarna blir till ett lidande vars like inte har funnits sedan Gud skapade världen och heller inte kommer att finnas. 
MRK.13.20	Om inte Herren hade förkortat den tiden skulle ingen människa bli räddad. Men för deras skull som han har utvalt har han förkortat tiden. 
MRK.13.21	Och om då någon säger till er: Här är Messias, eller: Där är han, så tro det inte! 
MRK.13.22	Falska frälsare och falska profeter kommer att uppträda med tecken och under för att försöka vilseföra de utvalda. 
MRK.13.23	Ta er i akt! Jag har sagt er allt i förväg.
MRK.13.24	Men i de dagarna, efter all denna nöd, skall solen förmörkas och månen inte ge något ljus. 
MRK.13.25	Stjärnorna skall falla från skyn och himlens makter skakas. 
MRK.13.26	Då skall man få se Människosonen komma bland molnen med stor makt och härlighet. 
MRK.13.27	Och då skall han sända ut änglarna och samla sina utvalda från de fyra väderstrecken, från jordens gräns till himlens gräns.
MRK.13.28	Lär av en jämförelse med fikonträdet. När kvisten blir mjuk och bladen spricker ut vet ni att sommaren är nära. 
MRK.13.29	På samma sätt vet ni när ni ser allt detta hända att han är nära, utanför dörren. 
MRK.13.30	Sannerligen, detta släkte skall inte förgå förrän allt detta händer. 
MRK.13.31	Himmel och jord skall förgå, men mina ord skall inte förgå.
MRK.13.32	Dagen och timmen känner ingen, inte ens änglarna i himlen, inte ens Sonen, ingen utom Fadern. 
MRK.13.33	Se till att ni håller er vakna, ni vet inte när tiden är inne. 
MRK.13.34	Det blir som när en man har rest bort; han har lämnat sitt hus och låtit sina tjänare ta hand om det, var och en med sin uppgift, och han har befallt portvakten att vaka. 
MRK.13.35	Håll er alltså vakna, ni vet inte när husets herre kommer, om det blir på kvällen eller vid midnatt eller i gryningen eller på morgonen. 
MRK.13.36	Se upp, så att han inte plötsligt kommer och finner er sovande. 
MRK.13.37	Jag säger till er, och jag säger till alla: Håll er vakna!«
MRK.14.1	Det var två dagar kvar till påsken och det osyrade brödets högtid. Översteprästerna och de skriftlärda sökte efter ett sätt att kunna gripa honom med list och döda honom. 
MRK.14.2	De sade: »Inte under själva helgen, för då kan det bli oro bland folket.«
MRK.14.3	Medan han var i Betania och låg till bords hemma hos Simon den spetälske kom en kvinna med en flaska dyrbar äkta nardusbalsam. Hon bröt upp flaskan och hällde ut alltsammans över hans huvud. 
MRK.14.4	Några blev förargade och sade till varandra: »Vilket slöseri med balsam. 
MRK.14.5	För den oljan hade man ju kunnat få mer än trehundra denarer att ge åt de fattiga.« Och de grälade på henne. 
MRK.14.6	Men Jesus sade: »Låt henne vara! Varför gör ni henne ledsen? Hon har gjort en god gärning mot mig. 
MRK.14.7	De fattiga har ni alltid hos er, och dem kan ni göra gott mot när ni vill, men mig har ni inte alltid. 
MRK.14.8	Hon har gjort vad hon kunde. I förväg har hon sörjt för att min kropp blev smord till begravningen. 
MRK.14.9	Sannerligen, överallt i världen där evangeliet förkunnas skall man också berätta vad hon gjorde och komma ihåg henne.«
MRK.14.10	Men Judas Iskariot, en av de tolv, gick till översteprästerna för att förråda honom. 
MRK.14.11	De blev glada och lovade att ge honom pengar. Och han sökte efter ett lämpligt tillfälle att förråda Jesus.
MRK.14.12	Första dagen av det osyrade brödets högtid, när påsklammen slaktades, frågade lärjungarna: »Vart vill du att vi skall gå för att ordna påskmåltiden åt dig?« 
MRK.14.13	Då skickade han i väg två av dem och sade åt dem: »Gå in till staden. Där möter ni en man som bär på en vattenkruka. Följ efter honom, 
MRK.14.14	och där han går in skall ni säga till den som äger huset: Mästaren frågar: Var är salen där jag kan äta påskmåltiden med mina lärjungar? 
MRK.14.15	Då visar han er till ett stort rum i övervåningen som redan står färdigt. Där skall ni ordna för oss.« 
MRK.14.16	Lärjungarna gav sig i väg, och när de kom in i staden fann de att allt var som han hade sagt, och de ordnade för påskmåltiden.
MRK.14.17	På kvällen kom han dit med de tolv. 
MRK.14.18	Medan de låg till bords och åt sade Jesus: »Sannerligen, en av er kommer att förråda mig, han som äter med mig.« 
MRK.14.19	Då blev de bedrövade och frågade honom, den ene efter den andre: »Det är väl inte jag?« 
MRK.14.20	Han svarade: »Det är en av de tolv, han som doppar i skålen tillsammans med mig. 
MRK.14.21	Människosonen går bort, som det står skrivet om honom, men ve den människa genom vilken Människosonen blir förrådd! Det hade varit bäst för den människan om hon aldrig hade blivit född.«
MRK.14.22	Medan de åt tog han ett bröd, läste tackbönen, bröt det och gav åt dem och sade: »Ta detta, det är min kropp.« 
MRK.14.23	Och han tog en bägare, tackade Gud och gav åt dem, och de drack alla ur den. 
MRK.14.24	Han sade: »Detta är mitt blod, förbundsblodet som blir utgjutet för många. 
MRK.14.25	Sannerligen, aldrig mer skall jag dricka av det vinstocken ger förrän den dag då jag dricker det nya vinet i Guds rike.«
MRK.14.26	När de hade sjungit lovsången gick de ut till Olivberget. 
MRK.14.27	Där sade Jesus till dem: »Ni skall alla komma på fall, ty det står skrivet: 
MRK.14.28	Men när jag har uppstått skall jag gå före er till Galileen.« 
MRK.14.29	Då svarade Petrus: »Även om alla andra kommer på fall, så skall inte jag göra det!« 
MRK.14.30	Jesus sade: »Sannerligen, redan i natt, innan tuppen har galt två gånger, skall du tre gånger ha förnekat mig.« 
MRK.14.31	Men Petrus försäkrade: »Om jag så måste dö med dig, skall jag aldrig förneka dig.« Och detsamma sade alla de andra.
MRK.14.32	Så kom de till ett ställe som heter Getsemane, och han sade till lärjungarna: »Sitt kvar här, medan jag ber.« 
MRK.14.33	Men han tog med sig Petrus, Jakob och Johannes. Bävan och ångest kom över honom, 
MRK.14.34	och han sade till dem: »Min själ är bedrövad ända till döds. Stanna här och vaka.« 
MRK.14.35	Han gick lite längre bort, föll ner på marken och bad att få slippa denna stund, om det var möjligt. 
MRK.14.36	Han sade: »Abba! Fader! För dig är allting möjligt. Ta denna bägare från mig. Men inte som jag vill, utan som du vill.« 
MRK.14.37	När han kom tillbaka fann han att de sov, och han sade till Petrus: »Simon, sover du? Orkade du inte hålla dig vaken en enda timme? 
MRK.14.38	Vaka, och be att ni inte utsätts för prövning. Anden vill, men kroppen är svag.« 
MRK.14.39	Så gick han bort igen och bad med samma ord. 
MRK.14.40	När han kom tillbaka fann han igen att de sov; de kunde inte hålla ögonen öppna, och de visste inte vad de skulle svara. 
MRK.14.41	För tredje gången kom han tillbaka, och då sade han: »Ja, ni sover och vilar er! Det räcker nu. Stunden är inne, Människosonen skall överlämnas i syndarnas händer. 
MRK.14.42	Stig upp, låt oss gå. Här kommer han som skall förråda mig.«
MRK.14.43	Medan han ännu talade kom Judas, en av de tolv, och med honom en folkhop med svärd och påkar, utsänd från översteprästerna och de skriftlärda och de äldste. 
MRK.14.44	Förrädaren hade kommit överens med dem om ett tecken: »Den som jag kysser är det. Grip honom och för bort honom under säker bevakning!« 
MRK.14.45	När han nu kom dit gick han genast fram till Jesus. »Rabbi«, sade han och kysste honom. 
MRK.14.46	Då grep de Jesus och höll fast honom. 
MRK.14.47	Men en av dem som stod där drog sitt svärd, slog till mot översteprästens tjänare och högg av honom örat. 
MRK.14.48	Då sade Jesus till dem: »Som mot en rövare har ni gått ut med svärd och påkar för att fängsla mig. 
MRK.14.49	Var dag har jag varit med er i templet och undervisat utan att ni har gripit mig. Men skriftens ord skulle gå i uppfyllelse.« 
MRK.14.50	Alla övergav honom och flydde. 
MRK.14.51	En ung man som bara hade ett linneskynke på sig ville följa med Jesus. Honom tog de fast, 
MRK.14.52	men han lämnade skynket kvar och sprang sin väg naken.
MRK.14.53	De förde Jesus till översteprästen, och där samlades alla översteprästerna och de äldste och de skriftlärda. 
MRK.14.54	Petrus följde efter på avstånd, ända in på översteprästens gård, och där satt han sedan bland tjänarna och värmde sig vid elden. 
MRK.14.55	Översteprästerna och hela rådet sökte få fram vittnesmål mot Jesus för att kunna döma honom till döden, men de lyckades inte. 
MRK.14.56	Många vittnade falskt mot honom, och deras vittnesmål stämde inte överens. 
MRK.14.57	Några kom med det falska vittnesmålet att de hade hört honom säga: 
MRK.14.58	»Jag skall riva ner detta tempel som är byggt av människohand och på tre dagar bygga upp ett annat som inte är gjort av människohand.« 
MRK.14.59	Men inte heller nu stämde vittnesmålen överens. 
MRK.14.60	Då reste sig översteprästen från sin plats och frågade Jesus: »Skall du inte svara på deras beskyllningar?« 
MRK.14.61	Men han teg och svarade ingenting. Då ställde översteprästen ännu en fråga: »Är du Messias, den Välsignades son?« 
MRK.14.62	Jesus svarade: »Det är jag, och 
MRK.14.63	Då slet översteprästen sönder sina kläder och sade: »Vad skall vi nu med vittnen till? 
MRK.14.64	Ni har hört hädelsen. Vad anser ni?« Alla fann att han förtjänade döden. 
MRK.14.65	Och några började spotta på honom, de band för ögonen på honom och slog honom och sade: »Visa att du är profet!« Och vakterna gav honom örfilar.
MRK.14.66	Petrus var nere på gården. Då kom en av översteprästens tjänsteflickor, 
MRK.14.67	och när hon fick syn på honom där han satt och värmde sig såg hon på honom och sade: »Du var också med Jesus, han från Nasaret.« 
MRK.14.68	Men Petrus förnekade detta: »Jag förstår inte alls vad du menar.« Och han gick ut på den yttre gården. 
MRK.14.69	När flickan fick se honom där sade hon återigen till dem som stod i närheten: »Han är en av dem!« 
MRK.14.70	Petrus förnekade det på nytt. Strax efteråt sade de som stod där till Petrus: »Visst är du en av dem, du är ju från Galileen.« 
MRK.14.71	Då svor han och bedyrade: »Jag känner inte den där mannen som ni talar om!« 
MRK.14.72	I samma ögonblick gol tuppen för andra gången. Då kom Petrus ihåg detta som Jesus hade sagt till honom: »Innan tuppen har galt två gånger skall du tre gånger ha förnekat mig.« Och han brast i gråt.
MRK.15.1	Tidigt på morgonen överlade översteprästerna med de äldste och de skriftlärda, hela rådet. De lät binda Jesus och förde bort honom och överlämnade honom till Pilatus. 
MRK.15.2	Pilatus frågade honom: »Du är alltså judarnas kung?« Han svarade: »Du själv säger det.« 
MRK.15.3	Översteprästerna riktade många anklagelser mot honom, 
MRK.15.4	och då frågade Pilatus honom: »Har du ingenting att svara? Du hör ju hur de anklagar dig!« 
MRK.15.5	Men han svarade ingenting mera, och Pilatus blev förvånad.
MRK.15.6	Vid högtiden brukade Pilatus alltid frige en fånge åt dem, den som de bad om. 
MRK.15.7	Nu satt en som kallades Barabbas fängslad tillsammans med upprorsmännen som hade begått mord under oroligheterna. 
MRK.15.8	Folket tågade upp till Pilatus och bad honom göra som han brukade. 
MRK.15.9	Han svarade: »Vill ni att jag skall släppa judarnas kung?« 
MRK.15.10	Han förstod att det var av avund mot Jesus som översteprästerna hade utlämnat honom. 
MRK.15.11	Men översteprästerna hetsade upp folket till att begära att han skulle släppa Barabbas i stället. 
MRK.15.12	Pilatus sade på nytt: »Vad skall jag då göra med honom som ni kallar judarnas kung?« 
MRK.15.13	De ropade: »Korsfäst honom!« 
MRK.15.14	Pilatus frågade: »Vad har han gjort för ont?« Men de ropade ännu högre: »Korsfäst honom!« 
MRK.15.15	Pilatus, som ville göra vad folket begärde, frigav Barabbas. Jesus lät han piska och utlämnade honom sedan till att korsfästas.
MRK.15.16	Soldaterna förde in honom på gården, alltså i residenset, och kallade samman hela vaktstyrkan. 
MRK.15.17	De klädde honom i en purpurröd mantel och vred ihop en krans av törne och satte den på honom. 
MRK.15.18	Sedan hälsade de honom: »Leve judarnas konung!« 
MRK.15.19	De slog honom i huvudet med en käpp, spottade på honom och föll på knä och hyllade honom. 
MRK.15.20	Och när de hade hånat honom tog de av honom den röda manteln och satte på honom hans egna kläder och förde ut honom för att korsfästa honom.
MRK.15.21	En man som just kom förbi på väg in från landet, Simon från Kyrene, far till Alexandros och Rufus, tvingade de att bära hans kors. 
MRK.15.22	De förde Jesus till det ställe som kallas Golgota (det betyder Skallen). 
MRK.15.23	Där gav de honom vin med myrra, men han tog inte emot det. 
MRK.15.24	De korsfäste honom, och de delade hans kläder mellan sig genom att kasta lott om dem. 
MRK.15.25	Det var vid tredje timmen som de korsfäste honom. 
MRK.15.26	På anslaget med anklagelsen mot honom stod det: Judarnas konung.
MRK.15.27	Tillsammans med honom korsfäste de två rövare, den ene till höger och den andre till vänster om honom. 
MRK.15.29	De som gick förbi smädade honom och skakade på huvudet och sade: »Du som river ner templet och bygger upp det igen på tre dagar — 
MRK.15.30	hjälp dig själv nu och stig ner från korset.« 
MRK.15.31	Likaså gjorde översteprästerna och de skriftlärda narr av honom sinsemellan och sade: »Andra har han hjälpt, sig själv kan han inte hjälpa. 
MRK.15.32	Han som är Messias, Israels konung, nu får han stiga ner från korset, så att vi kan se det och tro på honom.« Också de som var korsfästa tillsammans med honom skymfade honom.
MRK.15.33	Vid sjätte timmen föll ett mörker över hela jorden och varade till nionde timmen. 
MRK.15.34	Och vid nionde timmen ropade Jesus med hög röst: »
MRK.15.35	Några som stod intill hörde det och sade: »Han ropar på Elia.« 
MRK.15.36	En av dem sprang bort och fyllde en svamp med surt vin, satte den på en käpp och gav honom att dricka och sade: »Låt oss se om Elia kommer och tar ner honom.«
MRK.15.37	Med ett högt rop slutade Jesus att andas. 
MRK.15.38	Och då brast förhänget i templet i två delar, uppifrån och ända ner. 
MRK.15.39	När officeren som stod vänd mot honom såg honom ge upp andan på det sättet sade han: »Den mannen måste ha varit Guds son.«
MRK.15.40	Längre bort stod också några kvinnor och såg på, och bland dem var Maria från Magdala och den Maria som var Jakob den yngres och Joses mor och Salome. 
MRK.15.41	De hade följt med honom och tjänat honom när han var i Galileen. Och där var många andra kvinnor, de som hade gått med honom upp till Jerusalem.
MRK.15.42	Då det redan hade blivit kväll — det var förberedelsedag, alltså dagen före sabbaten — 
MRK.15.43	kom Josef från Arimataia, en ansedd rådsherre, som också han väntade på Guds rike. Han tog mod till sig och gick till Pilatus och bad att få Jesu kropp. 
MRK.15.44	Pilatus blev förvånad över att Jesus redan skulle ha dött. Han kallade till sig officeren och frågade om Jesus verkligen var död. 
MRK.15.45	När han fick veta det av officeren skänkte han Josef den döda kroppen. 
MRK.15.46	Josef köpte linnetyg, tog ner honom och svepte honom i tyget. Han lade honom i en grav som var uthuggen i berget och rullade en sten för ingången till graven. 
MRK.15.47	Maria från Magdala och Maria, Joses mor, såg var han blev lagd.
MRK.16.1	När sabbaten var över köpte Maria från Magdala och Maria, Jakobs mor, och Salome välluktande kryddor för att gå och smörja honom. 
MRK.16.2	Tidigt på morgonen efter sabbaten kom de till graven när solen gick upp. 
MRK.16.3	Och de sade till varandra: »Vem skall rulla undan stenen från graven åt oss?« 
MRK.16.4	Men så fick de se att stenen var bortrullad, den var mycket stor. 
MRK.16.5	De gick in i graven och såg en ung man i lång vit dräkt sitta där till höger, och de blev förskräckta. 
MRK.16.6	Men han sade till dem: »Var inte förskräckta. Ni söker efter Jesus från Nasaret, han som blev korsfäst. Han har uppstått, han är inte här. Se, här är platsen där han blev lagd. 
MRK.16.7	Men gå och säg till Petrus och de andra lärjungarna: ’Han går före er till Galileen. Där skall ni få se honom, som han har sagt er.’« 
MRK.16.8	Då lämnade de graven och sprang därifrån, darrande och utom sig. Och de sade ingenting till någon, för de var rädda.
MRK.16.8	[ 
MRK.16.9	När Jesus hade uppstått på morgonen efter sabbaten visade han sig först för Maria från Magdala, från vilken han hade drivit ut sju demoner. 
MRK.16.10	Hon gav sig i väg och berättade det för dem som varit tillsammans med honom och som nu sörjde och grät. 
MRK.16.11	När de fick höra att han levde och att hon hade sett honom trodde de inte på det.
MRK.16.12	Därefter visade han sig i annan skepnad för två av dem medan de var på väg ut på landet. 
MRK.16.13	Också de gick bort och berättade det för de andra, men inte heller de blev trodda.
MRK.16.14	Sedan visade han sig också för de elva medan de låg till bords, och han förebrådde dem deras otro och halsstarrighet, då de inte hade trott på dem som sett honom uppstånden. 
MRK.16.15	Han sade till dem: »Gå ut överallt i världen och förkunna evangeliet för hela skapelsen. 
MRK.16.16	Den som tror och blir döpt skall räddas, men den som inte tror skall bli dömd. 
MRK.16.17	Dessa tecken skall följa dem som tror: i mitt namn skall de driva ut demoner, de skall tala nya tungomål, 
MRK.16.18	de skall ta ormar med sina händer, de skall inte bli skadade om de dricker dödligt gift, och de skall lägga sina händer på sjuka och göra dem friska.«
MRK.16.19	När herren Jesus hade talat till dem blev han upptagen till himlen och satte sig på Guds högra sida. 
MRK.16.20	Men de gick ut och predikade överallt, och Herren bistod dem och bekräftade ordet genom de tecken som åtföljde det.]
LUK.1.1	Många har redan sökt ge en samlad skildring av de stora händelser som ägt rum ibland oss, 
LUK.1.2	så som de har berättats för oss av dem som från första stund var ögonvittnen och blev ordets tjänare, 
LUK.1.3	och efter att grundligt ha satt mig in i allt ända från början har nu också jag beslutat att i rätt ordning skriva ner det för dig, högt ärade Theofilos, 
LUK.1.4	för att du skall förstå att de upplysningar du har fått är tillförlitliga.
LUK.1.5	På den tiden då Herodes var kung i Judeen fanns det i Avias avdelning en präst som hette Sakarias. Hans hustru härstammade från Aron och hette Elisabet. 
LUK.1.6	De var båda rättfärdiga inför Gud och levde oförvitligt efter alla Herrens bud och föreskrifter. 
LUK.1.7	De var barnlösa eftersom Elisabet var ofruktsam, och båda var till åren. 
LUK.1.8	En gång när turen hade kommit till hans avdelning och han fullgjorde sin prästtjänst inför Gud 
LUK.1.9	var det han som efter den sedvanliga lottningen bland prästerna skulle gå in i Herrens tempel och tända rökelseoffret. 
LUK.1.10	Allt folket stod utanför och bad medan offret pågick. 
LUK.1.11	Då visade sig Herrens ängel för honom, till höger om rökelsealtaret. 
LUK.1.12	Sakarias blev förskräckt vid denna syn och fruktan föll över honom. 
LUK.1.13	Men ängeln sade till honom: »Var inte rädd, Sakarias, din bön har blivit hörd. Din hustru Elisabet skall föda en son åt dig, och du skall ge honom namnet Johannes. 
LUK.1.14	Han skall bli din glädje och fröjd, och många kommer att glädja sig över hans födelse. 
LUK.1.15	Ty han skall bli stor inför Herren; vin och starka drycker skall han aldrig dricka, han skall uppfyllas av helig ande redan i moderlivet, 
LUK.1.16	och han skall få många i Israel att vända tillbaka till Herren, deras Gud. 
LUK.1.17	Och han skall gå före honom med Elias ande och kraft, för att vända fädernas hjärtan till deras barn och ge de ohörsamma ett rättfärdigt sinne, så att Herren får ett folk som är berett.«
LUK.1.18	Sakarias sade till ängeln: »Hur skall jag få visshet om detta? Jag är ju gammal, och min hustru är till åren.« 
LUK.1.19	Ängeln svarade honom: »Jag är Gabriel som står vid Guds tron, och jag är utsänd för att tala till dig och ge dig detta glädjebud. 
LUK.1.20	Men du skall bli stum och inte kunna tala förrän den dag då detta sker, eftersom du inte trodde på mina ord, som skall gå i uppfyllelse när tiden är inne.«
LUK.1.21	Folket stod och väntade på Sakarias och undrade varför han dröjde inne i templet. 
LUK.1.22	När han kom ut kunde han inte tala med dem, och de förstod att han hade haft en syn i templet. Han måste göra tecken åt dem, och han förblev stum. 
LUK.1.23	När dagarna för hans tjänstgöring var slut begav han sig hem. 
LUK.1.24	Efter en tid blev hans hustru Elisabet havande, och i fem månader höll hon sig i avskildhet. Hon sade till sig själv: 
LUK.1.25	»Detta har Herren låtit ske med mig. Nu har han tänkt på mig och befriat mig från min skam bland människor.«
LUK.1.26+LUK.1.27	I den sjätte månaden blev ängeln Gabriel sänd från Gud till en ung flicka i staden Nasaret i Galileen. Hon hade trolovats med en man av Davids släkt som hette Josef, och hennes namn var Maria. 
LUK.1.28	Ängeln kom in till henne och sade: »Var hälsad, du högt benådade! Herren är med dig.« 
LUK.1.29	Hon blev förskräckt över hans ord och undrade vad denna hälsning skulle betyda. 
LUK.1.30	Då sade ängeln till henne: »Var inte rädd, Maria, du har funnit nåd hos Gud. 
LUK.1.31	Du skall bli havande och föda en son, och du skall ge honom namnet Jesus. 
LUK.1.32	Han skall bli stor och kallas den Högstes son. Herren Gud skall ge honom hans fader Davids tron, 
LUK.1.33	och han skall härska över Jakobs hus för evigt, och hans välde skall aldrig ta slut.« 
LUK.1.34	Maria sade till ängeln: »Hur skall detta ske? Jag har ju aldrig haft någon man.« 
LUK.1.35	Men ängeln svarade henne: »Helig ande skall komma över dig, och den Högstes kraft skall vila över dig. Därför skall barnet kallas heligt och Guds son. 
LUK.1.36	Elisabet, din släkting, väntar också en son, nu på sin ålderdom. Hon som sades vara ofruktsam är nu i sjätte månaden. 
LUK.1.37	Ty ingenting är omöjligt för Gud.« 
LUK.1.38	Maria sade: »Jag är Herrens tjänarinna. Må det ske med mig som du har sagt.« Och ängeln lämnade henne.
LUK.1.39	Några dagar efteråt gav sig Maria i väg och skyndade till en stad i Juda bergsbygd; 
LUK.1.40	hon gick till Sakarias hus och sökte upp Elisabet. 
LUK.1.41	När Elisabet hörde Marias hälsning sparkade barnet till i henne, och hon fylldes av helig ande. 
LUK.1.42	Hon ropade med hög röst: »Välsignad är du mer än andra kvinnor, och välsignat det barn du bär inom dig. 
LUK.1.43	Hur kan det hända mig att min herres mor kommer till mig? 
LUK.1.44	När mina öron hörde din hälsning sparkade barnet till i mig av fröjd. 
LUK.1.45	Salig hon som trodde, ty det som Herren har låtit säga henne skall gå i uppfyllelse.«
LUK.1.46	Då sade Maria:
LUK.1.46	»Min själ prisar Herrens storhet,
LUK.1.47	min ande jublar över Gud, min frälsare:
LUK.1.48	han har vänt sin blick till sin ringa tjänarinna.
LUK.1.48	Från denna stund skall alla släkten prisa mig salig:
LUK.1.49	stora ting låter den Mäktige ske med mig,
LUK.1.49	hans namn är heligt,
LUK.1.50	och hans förbarmande med dem som fruktar honom
LUK.1.50	varar från släkte till släkte.
LUK.1.51	Han gör mäktiga verk med sin arm,
LUK.1.51	han skingrar dem som har övermodiga planer.
LUK.1.52	Han störtar härskare från deras troner,
LUK.1.52	och han upphöjer de ringa.
LUK.1.53	Hungriga mättar han med sina gåvor,
LUK.1.53	och rika skickar han tomhänta bort.
LUK.1.54+LUK.1.55	Han tar sig an sin tjänare Israel
LUK.1.54+LUK.1.55	och håller sitt löfte till våra fäder:
LUK.1.54+LUK.1.55	att förbarma sig över Abraham
LUK.1.54+LUK.1.55	och hans barn, till evig tid.«
LUK.1.56	Maria stannade hos henne omkring tre månader och återvände sedan hem.
LUK.1.57	Men för Elisabet var tiden inne att föda, och hon födde en son. 
LUK.1.58	Hennes grannar och släktingar fick höra vilken stor barmhärtighet Herren hade visat henne, och de gladde sig med henne. 
LUK.1.59	På åttonde dagen kom de för att omskära pojken, och de ville kalla honom Sakarias efter hans far. 
LUK.1.60	Men då sade hans mor: »Nej, han skall heta Johannes.« 
LUK.1.61	De sade till henne: »Det finns ingen i din släkt som bär det namnet.« 
LUK.1.62	Och de gjorde tecken åt fadern att låta dem veta vad barnet skulle kallas. 
LUK.1.63	Han bad om en skrivtavla och skrev: »Johannes är hans namn«, och alla förvånade sig. 
LUK.1.64	Med en gång löstes hans läppar och hans tunga, och han talade och prisade Gud. 
LUK.1.65	Alla de kringboende greps av fruktan, och överallt i Judeens bergsbygd talade man om detta som hade hänt. 
LUK.1.66	Och alla som hörde det lade det på minnet och frågade sig: Vad skall det inte bli av detta barn? Ty Herrens hand var med honom.
LUK.1.67	Hans far Sakarias fylldes av helig ande och talade profetiska ord:
LUK.1.68	»Välsignad är Herren, Israels Gud,
LUK.1.68	som besöker sitt folk och ger det frihet.
LUK.1.69	Han reser för oss frälsningens horn
LUK.1.69	i sin tjänare Davids släkt,
LUK.1.70	så som han för länge sedan lovat
LUK.1.70	genom sina heliga profeter,
LUK.1.71	frälsning från våra fiender och alla som hatar oss.
LUK.1.72	Han visar barmhärtighet mot våra fäder
LUK.1.72	och står fast vid sitt heliga förbund,
LUK.1.73	den ed han svor vår fader Abraham:
LUK.1.74	att rycka oss ur våra fienders hand
LUK.1.74	och låta oss tjäna honom utan fruktan,
LUK.1.75	rena och rättfärdiga inför honom i alla våra dagar.
LUK.1.76	Och du, mitt barn, skall kallas den Högstes profet,
LUK.1.76	ty du skall gå före Herren och bana väg för honom.
LUK.1.77	Så skall hans folk få veta att frälsningen är här
LUK.1.77	med förlåtelse för deras synder
LUK.1.78	genom vår Guds barmhärtighet och mildhet.
LUK.1.78	Han skall komma ner till oss från höjden,
LUK.1.79	en soluppgång för dem som är i mörkret
LUK.1.79	och i dödens skugga,
LUK.1.79	och styra våra fötter in på fredens väg.«
LUK.1.80	Och pojken växte och blev stark i anden. Och han vistades i öde trakter till den dag då han skulle träda fram inför Israel.
LUK.2.1	Vid den tiden utfärdade kejsar Augustus en förordning om att hela världen skulle skattskrivas. 
LUK.2.2	Det var den första skattskrivningen, och den hölls när Quirinius var ståthållare i Syrien. 
LUK.2.3	Alla gick då för att skattskriva sig, var och en till sin stad. 
LUK.2.4	Och Josef, som genom sin härkomst hörde till Davids hus, begav sig från Nasaret i Galileen upp till Judeen, till Davids stad Betlehem, 
LUK.2.5	för att skattskriva sig tillsammans med Maria, sin trolovade, som väntade sitt barn.
LUK.2.6	Medan de befann sig där var tiden inne för henne att föda, 
LUK.2.7	och hon födde sin son, den förstfödde. Hon lindade honom och lade honom i en krubba, eftersom det inte fanns plats för dem inne i härbärget.
LUK.2.8	I samma trakt låg några herdar ute och vaktade sin hjord om natten. 
LUK.2.9	Då stod Herrens ängel framför dem och Herrens härlighet lyste omkring dem, och de greps av stor förfäran. 
LUK.2.10	Men ängeln sade till dem: »Var inte rädda. Jag bär bud till er om en stor glädje, en glädje för hela folket. 
LUK.2.11	I dag har en frälsare fötts åt er i Davids stad, han är Messias, Herren. 
LUK.2.12	Och detta är tecknet för er: ni skall finna ett nyfött barn som är lindat och ligger i en krubba.« 
LUK.2.13	Och plötsligt var där tillsammans med ängeln en stor himmelsk här som prisade Gud:
LUK.2.14	»Ära i höjden åt Gud
LUK.2.14	och på jorden fred åt dem han har utvalt.«
LUK.2.15	När änglarna hade farit ifrån dem upp till himlen sade herdarna till varandra: »Låt oss gå in till Betlehem och se det som har hänt och som Herren har låtit oss veta.« 
LUK.2.16	De skyndade i väg och fann Maria och Josef och det nyfödda barnet som låg i krubban. 
LUK.2.17	När de hade sett det berättade de vad som hade sagts till dem om detta barn. 
LUK.2.18	Alla som hörde det häpnade över vad herdarna sade. 
LUK.2.19	Maria tog allt detta till sitt hjärta och begrundade det. 
LUK.2.20	Och herdarna vände tillbaka och prisade och lovade Gud för vad de hade fått höra och se: allt var så som det hade sagts dem.
LUK.2.21	När åtta dagar hade gått och man skulle omskära pojken fick han namnet Jesus, det som ängeln hade gett honom innan hans mor blev havande.
LUK.2.22	När tiden var inne för deras rening enligt Moses lag tog de honom till Jerusalem för att bära fram honom inför Herren — 
LUK.2.23	det står nämligen i Herrens lag att varje förstfödd av mankön skall helgas åt Herren — 
LUK.2.24	och för att offra två turturduvor eller två unga duvor, så som det är föreskrivet i Herrens lag.
LUK.2.25	I Jerusalem fanns en man vid namn Symeon, som var rättfärdig och from och som väntade på Israels tröst. Helig ande var över honom, 
LUK.2.26	och den heliga anden hade uppenbarat för honom att han inte skulle se döden förrän han hade sett Herrens Messias. 
LUK.2.27	Ledd av Anden gick han till templet, och när föräldrarna kom in med barnet Jesus för att göra med honom som det är sed enligt lagen, 
LUK.2.28	tog han honom i famnen och prisade Gud och sade:
LUK.2.29	»Herre, nu låter du din tjänare gå hem,
LUK.2.29	i frid, som du har lovat.
LUK.2.30	Ty mina ögon har skådat frälsningen
LUK.2.31	som du har berett åt alla folk,
LUK.2.32	ett ljus med uppenbarelse åt hedningarna
LUK.2.32	och härlighet åt ditt folk Israel.«
LUK.2.33	Hans far och mor förundrade sig över vad som sades om honom. 
LUK.2.34	Och Symeon välsignade dem och sade till hans mor Maria: »Detta barn skall bli till fall eller upprättelse för många i Israel och till ett tecken som väcker strid — 
LUK.2.35	ja, också genom din egen själ skall det gå ett svärd — för att mångas innersta tankar skall komma i dagen.«
LUK.2.36	Där fanns också en kvinna med profetisk gåva, Hanna, Fanuels dotter, av Ashers stam. Hon var till åren kommen; som ung hade hon varit gift i sju år, 
LUK.2.37	sedan hade hon levt som änka och var nu åttiofyra år gammal. Hon vek aldrig från templet utan tjänade Gud dag och natt med fasta och bön. 
LUK.2.38	Just i den stunden kom hon fram, och hon tackade och prisade Gud och talade om barnet för alla som väntade på Jerusalems befrielse.
LUK.2.39	När de hade fullgjort allt som föreskrivs i Herrens lag återvände de till sin hemstad Nasaret i Galileen. 
LUK.2.40	Pojken växte och fylldes av styrka och vishet, och Guds välbehag var med honom.
LUK.2.41	Hans föräldrar brukade varje år bege sig till Jerusalem vid påskhögtiden. 
LUK.2.42	Också när Jesus var tolv år gammal gick de dit upp som seden var vid högtiden. 
LUK.2.43	Då festen var över och de skulle hem igen, stannade pojken Jesus kvar i Jerusalem utan att föräldrarna visste om det. 
LUK.2.44	De gick en dagsled i tron att han var med i ressällskapet och frågade sedan efter honom bland släktingar och bekanta. 
LUK.2.45	När de inte hittade honom vände de tillbaka till Jerusalem och letade efter honom där. 
LUK.2.46	Efter tre dagar fann de honom i templet, där han satt mitt bland lärarna och lyssnade och ställde frågor. 
LUK.2.47	Alla som hörde honom häpnade över hans förstånd och de svar han gav. 
LUK.2.48	Föräldrarna blev bestörta när de såg honom, och hans mor sade till honom: »Barn, hur kunde du göra så mot oss? Din far och jag har letat efter dig och varit mycket oroliga.« 
LUK.2.49	Han svarade: »Varför skulle ni leta efter mig? Visste ni inte att jag måste vara hos min fader?« 
LUK.2.50	Men de förstod inte vad han menade med sina ord. 
LUK.2.51	Sedan följde han med dem ner till Nasaret, och han lydde dem i allt. Hans mor bevarade allt detta i sitt hjärta. 
LUK.2.52	Och Jesus blev äldre och visare och vann Guds och människors välbehag.
LUK.3.1	Under femtonde året av kejsar Tiberius regering, när Pontius Pilatus var ståthållare i Judeen, Herodes tetrark i Galileen, hans bror Filippos i Itureen och Trachonitis och Lysanias i Abilene, 
LUK.3.2	och när Hannas och Kajafas var överstepräster, kom Guds ord till Sakarias son Johannes i öknen. 
LUK.3.3	Han begav sig till trakten kring Jordan och förkunnade överallt syndernas förlåtelse genom omvändelse och dop, 
LUK.3.4	som det står skrivet i boken med profeten Jesajas ord:
LUK.3.7	När folk kom ut i stora skaror för att döpas av honom sade han till dem: »Huggormsyngel, vem har sagt er att ni kan slippa undan den kommande vreden? 
LUK.3.8	Bär då sådan frukt som hör till omvändelsen. Och börja inte säga er: Vi har Abraham till fader. Jag säger er att Gud kan uppväcka barn åt Abraham ur dessa stenar. 
LUK.3.9	Redan är yxan satt till roten på träden. Varje träd som inte bär god frukt skall huggas bort och kastas i elden.« 
LUK.3.10	Folket frågade honom: »Vad skall vi då göra?« 
LUK.3.11	Han svarade: »Den som har två skjortor skall dela med sig åt den som ingen har, och den som har bröd skall göra på samma sätt.« 
LUK.3.12	Även tullindrivare kom dit för att bli döpta och frågade honom: »Mästare, vad skall vi göra?« 
LUK.3.13	Han svarade: »Driv inte in mer än vad som är fastställt.« 
LUK.3.14	Och när det kom soldater och frågade honom: »Och vi, vad skall vi göra?« sade han till dem: »Pressa inte av någon pengar med våld eller hot, utan nöj er med er sold.«
LUK.3.15	Folket var fyllt av förväntan, och alla frågade sig om inte Johannes kunde vara Messias. 
LUK.3.16	Men han svarade dem alla: »Jag döper er med vatten. Men det kommer en som är starkare än jag, och jag är inte värdig att knyta upp hans sandalremmar. Han skall döpa er med helig ande och eld. 
LUK.3.17	Han har kastskoveln i handen för att rensa den tröskade säden och samla vetet i sin lada, men agnarna skall han bränna i en eld som aldrig slocknar.«
LUK.3.18	På detta och många andra sätt förmanade han folket när han förkunnade budskapet för dem. 
LUK.3.19	Men när han gick till rätta med tetrarken Herodes för hans förbindelse med sin brors hustru Herodias och för det myckna onda som han hade gjort, 
LUK.3.20	lade Herodes till allt annat också det att han satte Johannes i fängelse.
LUK.3.21	När nu allt folket lät döpa sig och Jesus också hade blivit döpt och stod och bad, öppnade sig himlen 
LUK.3.22	och den heliga anden kom ner över honom i en duvas skepnad, och en röst hördes från himlen: »Du är min älskade son, du är min utvalde.«
LUK.3.23	Jesus var omkring trettio år när han först trädde fram. Han var, menade man, son till Josef, som var son till Eli, 
LUK.3.24	son till Mattat, son till Levi, son till Melki, son till Jannaj, son till Josef, 
LUK.3.25	son till Mattatias, son till Amos, son till Nahum, son till Hesli, son till Naggaj, 
LUK.3.26	son till Machat, son till Mattatias, son till Shimi, son till Josek, son till Joda, 
LUK.3.27	son till Jochanan, son till Resa, son till Serubbabel, son till Shealtiel, son till Ner, 
LUK.3.28	son till Melki, son till Addi, son till Kosam, son till Elmadam, son till Er, 
LUK.3.29	son till Josua, son till Elieser, son till Jorim, son till Mattat, son till Levi, 
LUK.3.30	son till Symeon, son till Juda, son till Josef, son till Jonam, son till Eljakim, 
LUK.3.31	son till Melea, son till Menna, son till Mattatta, son till Natan, son till David, 
LUK.3.32	son till Jishaj, son till Oved, son till Boas, son till Salma, son till Nachshon, 
LUK.3.33	son till Amminadav, son till Admin, son till Arni, son till Hesron, son till Peres, son till Juda, 
LUK.3.34	son till Jakob, son till Isak, son till Abraham, son till Terach, son till Nachor, 
LUK.3.35	son till Serug, son till Regu, son till Peleg, son till Ever, son till Shelach, 
LUK.3.36	son till Kenan, son till Arpakshad, son till Sem, son till Noa, son till Lemek, 
LUK.3.37	son till Metushelach, son till Henok, son till Jered, son till Mahalalel, son till Kenan, 
LUK.3.38	son till Enosh, son till Set, son till Adam, son till Gud.
LUK.4.1	Jesus återvände från Jordan uppfylld av helig ande, och ledd av Anden var han fyrtio dagar ute i öknen, 
LUK.4.2	där han sattes på prov av djävulen. Under hela denna tid åt han ingenting, och när den var slut blev han hungrig. 
LUK.4.3	Då sade djävulen till honom: »Om du är Guds son, så befall stenen där att bli bröd.« 
LUK.4.4	Jesus svarade: »Det står skrivet: 
LUK.4.5	Djävulen förde honom högt upp och lät honom i ett ögonblick se alla riken i världen 
LUK.4.6	och sade till honom: »Jag skall ge dig all denna makt och härlighet, ty den har lagts i mina händer och jag kan ge den åt vem jag vill. 
LUK.4.7	Om du tillber mig skall allt detta bli ditt.« 
LUK.4.8	Jesus svarade: »Det står skrivet: 
LUK.4.9	Djävulen förde honom till Jerusalem och ställde honom högst uppe på tempelmuren och sade: »Om du är Guds son, så kasta dig ner härifrån. 
LUK.4.10	Det står ju skrivet: 
LUK.4.11	och: 
LUK.4.12	Men Jesus svarade: »Det heter: 
LUK.4.13	När djävulen hade prövat honom på alla sätt lämnade han honom för en tid.
LUK.4.14	Med Andens kraft inom sig återvände Jesus till Galileen, och ryktet om honom spred sig i hela trakten. 
LUK.4.15	Han undervisade i deras synagogor, och alla lovprisade honom.
LUK.4.16	Han kom till Nasaret, där han hade växt upp, och på sabbaten gick han till synagogan, som han brukade. Han reste sig för att läsa, 
LUK.4.17	och man gav honom profeten Jesajas bok. När han öppnade den fann han det ställe där det står skrivet: 
LUK.4.20	Han rullade ihop boken och gav den tillbaka till tjänaren och satte sig. Alla i synagogan hade sina blickar riktade mot honom. 
LUK.4.21	Då började han tala till dem och sade: »I dag har detta skriftställe gått i uppfyllelse inför er som hör mig.« 
LUK.4.22	Alla prisade honom och häpnade över de ljuvliga ord som utgick ur hans mun. Och de frågade: »Är det inte Josefs son?« 
LUK.4.23	Då sade han till dem: »Snart kommer ni med talesättet: Läkare, bota dig själv! och säger: Allt som vi har hört att du har gjort i Kafarnaum, gör det här i din hemstad också.«
LUK.4.24	Sedan sade han: »Sannerligen, ingen profet blir erkänd i sin hemstad. 
LUK.4.25	Jag försäkrar: det fanns många änkor i Israel på Elias tid, när himlen inte gav regn på tre och ett halvt år och det blev svår hungersnöd i hela landet. 
LUK.4.26	Ändå sändes Elia inte till någon av dem utan till en änka i Sarefat nära Sidon. 
LUK.4.27	Och det fanns många spetälska i Israel på profeten Elishas tid, och ändå blev ingen av dem botad, däremot syriern Naaman.« 
LUK.4.28	Alla i synagogan blev ursinniga när de hörde detta, 
LUK.4.29	de sprang upp och drev honom ut ur staden och förde honom fram till branten av det berg som staden låg på för att störta ner honom. 
LUK.4.30	Men han gick rakt igenom folkhopen och fortsatte sin väg.
LUK.4.31	Han kom till staden Kafarnaum i Galileen, och där undervisade han folket på sabbaten. 
LUK.4.32	De överväldigades av hans undervisning, eftersom det låg makt i hans ord. 
LUK.4.33	I synagogan fanns en man som var besatt av en oren demon, och han skrek högt: 
LUK.4.34	»Vad har du med oss att göra, Jesus från Nasaret? Har du kommit för att ta död på oss? Jag vet vem du är, Guds helige.« 
LUK.4.35	Men Jesus hutade åt honom: »Tig! Far ut ur honom!« Demonen kastade omkull mannen mitt ibland dem och for ut ur honom utan att skada honom. 
LUK.4.36	Alla greps av bävan och frågade varandra: »Vad är det med hans ord? Med makt och myndighet befaller han de orena andarna, och de far ut.« 
LUK.4.37	Och ryktet om honom spred sig överallt i trakten.
LUK.4.38	Sedan lämnade han synagogan och gick hem till Simon. Men Simons svärmor låg i hög feber, och de frågade honom till råds om henne. 
LUK.4.39	Han gick fram och böjde sig över henne och talade strängt till febern, och den lämnade henne. Genast steg hon upp och betjänade dem.
LUK.4.40	Vid solnedgången kom alla till honom med dem som led av olika sjukdomar. Och han lade händerna på var och en och botade dem. 
LUK.4.41	Från många for det också ut demoner, som skrek: »Du är Guds son.« Han hutade åt dem och förbjöd dem att säga mer, eftersom de visste att han var Messias.
LUK.4.42	Tidigt nästa morgon gick han därifrån, bort till en enslig plats. Folket började leta efter honom och kom ända dit där han var, och de ville hindra honom från att lämna dem. 
LUK.4.43	Men han sade till dem: »Jag måste förkunna budskapet om Guds rike för de andra städerna också. Det är därför jag har blivit utsänd.« 
LUK.4.44	Och sedan predikade han i synagogorna i Judeen.
LUK.5.1	En gång när han stod vid Gennesaretsjön och folket trängde på för att höra Guds ord 
LUK.5.2	fick han se två båtar ligga vid stranden; fiskarna hade gått ur för att skölja näten. 
LUK.5.3	Han steg i den ena båten, som tillhörde Simon, och bad honom att ro ut ett litet stycke. Sedan satte han sig ner och undervisade folket från båten. 
LUK.5.4	När han hade slutat tala sade han till Simon: »Ro ut på djupt vatten och lägg ut näten där.« 
LUK.5.5	Simon svarade: »Mästare, vi har hållit på hela natten utan att få något. Men eftersom du säger det skall jag lägga ut näten.« 
LUK.5.6	Och de gjorde så och drog ihop en väldig mängd fisk. Näten var nära att brista, 
LUK.5.7	och de vinkade åt sina kamrater i den andra båten att komma och hjälpa till. De kom, och man fick så mycket fisk i båda båtarna att de höll på att sjunka. 
LUK.5.8	Då kastade sig Simon Petrus ner vid Jesu knän och sade: »Lämna mig, herre, jag är en syndare.« 
LUK.5.9	Ty han och de som var med honom greps av bävan när de såg all fisken de hade fångat — 
LUK.5.10	likaså Jakob och Johannes, Sebedaios söner, som hörde till samma fiskelag som Simon. Men Jesus sade till Simon: »Var inte rädd. Från denna stund skall du fånga människor.« 
LUK.5.11	Då rodde de i land, lämnade allt och följde honom.
LUK.5.12	När han var i en av städerna stod där en man som var full av spetälska. Han fick se Jesus och kastade sig till marken framför honom och bad: »Herre, vill du, så kan du göra mig ren.« 
LUK.5.13	Jesus sträckte ut handen, rörde vid honom och sade: »Jag vill. Bli ren!« Genast försvann spetälskan. 
LUK.5.14	Han förbjöd honom att tala om det för någon. »Men gå och visa dig för prästen och ge det offer för din rening som Mose har bestämt. Det blir ett vittnesbörd för dem.«
LUK.5.15	Emellertid spred sig ryktet om honom alltmer, och stora skaror samlades för att lyssna på honom och bli botade från sina sjukdomar. 
LUK.5.16	Men han hade dragit sig undan till öde trakter för att be.
LUK.5.17	En dag höll han på att undervisa, och där satt fariseer och laglärare, som hade kommit från varenda by i Galileen och Judeen och från Jerusalem. Och han hade Herrens kraft så att han kunde bota. 
LUK.5.18	Då kom det några bärande på en bår med en man som var förlamad, och de försökte komma in med honom och sätta ner honom framför Jesus. 
LUK.5.19	Då de inte kunde ta sig in med honom i trängseln gick de upp på taket, tog bort teglet och firade ner honom på hans bår mitt framför Jesus. 
LUK.5.20	När han såg deras tro sade han: »Min vän, du har fått förlåtelse för dina synder.« 
LUK.5.21	Då tänkte de skriftlärda och fariseerna: »Vad är det för en hädare! Vem kan förlåta synder utom Gud?« 
LUK.5.22	Men Jesus förstod vad de hade för tankar och sade till dem: »Vad är det ni tänker i era hjärtan? 
LUK.5.23	Vilket är lättast, att säga: Du har fått förlåtelse för dina synder, eller att säga: Stig upp och gå? 
LUK.5.24	Men för att ni skall veta att Människosonen har makt här på jorden att förlåta synder, säger jag dig« — och nu talade han till den lame — »stig upp, ta din bår och gå hem.« 
LUK.5.25	Genast reste han sig, mitt för ögonen på dem, tog båren han hade legat på och gick hem, allt medan han prisade Gud. 
LUK.5.26	Alla slogs av häpnad och prisade Gud, och de fylldes av fruktan och sade: »Det är otroligt, det vi har sett i dag.«
LUK.5.27	Sedan gick Jesus därifrån och fick då se en tullindrivare vid namn Levi sitta utanför tullhuset. Han sade till honom: »Följ mig!« 
LUK.5.28	Levi lämnade allt och steg upp och följde honom.
LUK.5.29	Levi gav en fest för Jesus i sitt hus, och där var en mängd tullindrivare och andra, som låg till bords med dem. 
LUK.5.30	Men fariseerna och särskilt de skriftlärda bland dem blev förargade och sade till hans lärjungar: »Hur kan ni äta och dricka tillsammans med tullindrivare och syndare?« 
LUK.5.31	Jesus svarade: »Det är inte de friska som behöver läkare, utan de sjuka. 
LUK.5.32	Jag har inte kommit för att kalla rättfärdiga till omvändelse, utan syndare.«
LUK.5.33	De sade till honom: »Johannes lärjungar fastar ofta och ber, och det gör också fariseernas, men dina, de äter och dricker.« 
LUK.5.34	Jesus svarade: »Inte kan ni väl få bröllopsgästerna att fasta så länge brudgummen är hos dem? 
LUK.5.35	Men det skall komma en tid då brudgummen tas ifrån dem, och när den tiden är inne kommer de att fasta.« 
LUK.5.36	Han gav dem också en liknelse: »Ingen river ut en bit ur ett nytt plagg och sätter den på ett gammalt. För dels rivs då det nya sönder, och dels passar inte lappen från det nya på det gamla. 
LUK.5.37	Ingen häller nytt vin i gamla vinsäckar, för då sprängs säckarna av det nya vinet, och vinet rinner ut och säckarna blir förstörda. 
LUK.5.38	Nej, nytt vin skall hällas i nya säckar. 
LUK.5.39	Ingen som har druckit gammalt vin vill ha av det nya; han tycker det gamla är bättre.«
LUK.6.1	En sabbatsdag tog han vägen genom några sädesfält, och hans lärjungar ryckte av ax, gnuggade dem mellan händerna och åt. 
LUK.6.2	Några av fariseerna sade: »Varför gör ni sådant som inte är tillåtet på sabbaten?« 
LUK.6.3	Då svarade Jesus dem: »Men har ni inte läst vad David gjorde när han och hans män blev hungriga? 
LUK.6.4	Han gick in i Guds hus och tog skådebröden, som ingen utom prästerna får äta, och åt av dem och gav åt sina män.« 
LUK.6.5	Och Jesus sade till dem: »Människosonen är herre över sabbaten.«
LUK.6.6	En annan sabbatsdag gick han in i synagogan och undervisade. Där satt en man med förtvinad högerhand. 
LUK.6.7	De skriftlärda och fariseerna höll ögonen på Jesus för att se om han skulle bota någon på sabbaten; de ville ha något att anklaga honom för. 
LUK.6.8	Men han visste vad de hade för tankar och sade till mannen med den förtvinade handen: »Stig upp och kom hit.« Då reste han sig och gick fram, 
LUK.6.9	och Jesus sade till dem: »Säg mig, vad är tillåtet på sabbaten, att göra gott eller att göra ont, att rädda liv eller att utsläcka liv?« 
LUK.6.10	Han såg sig omkring på dem alla och sade till mannen: »Håll fram handen.« Det gjorde han, och strax var handen bra igen. 
LUK.6.11	Men de blev utom sig och började tala med varandra om vad de skulle göra med Jesus.
LUK.6.12	Vid samma tid gick han upp på berget för att be, och natten igenom bad han till Gud. 
LUK.6.13	När det blev dag samlade han sina lärjungar, och bland dem valde han ut tolv, som han kallade apostlar: 
LUK.6.14	Simon, som han också gav namnet Petrus, och hans bror Andreas, Jakob, Johannes, Filippos, Bartolomaios, 
LUK.6.15	Matteus, Tomas, Alfaios son Jakob, Simon, som kallades seloten, 
LUK.6.16	Jakobs son Judas och Judas Iskariot, han som blev förrädare.
LUK.6.17	Sedan gick han ner tillsammans med dem och stannade på ett ställe på slätten. Där var en mängd lärjungar till honom, och en stor folkmassa från hela Judeen och Jerusalem och från kustlandet vid Tyros och Sidon 
LUK.6.18	hade kommit för att lyssna på honom och få sina sjukdomar botade. De som plågades av orena andar blev hjälpta, 
LUK.6.19	och hela hopen försökte röra vid honom, ty det gick ut kraft från honom, och han botade alla.
LUK.6.20	Han lyfte blicken, såg på sina lärjungar och sade:
LUK.6.20	»Saliga ni som är fattiga,
LUK.6.20	er tillhör Guds rike.
LUK.6.21	Saliga ni som hungrar nu,
LUK.6.21	ni skall få äta er mätta.
LUK.6.21	Saliga ni som gråter nu,
LUK.6.21	ni skall få skratta.
LUK.6.22	Saliga är ni när man för Människosonens skull hatar er och stöter bort er och smädar er och gör ert namn avskytt. 
LUK.6.23	Gläd er på den dagen och dansa av fröjd, ty er lön blir stor i himlen. På samma sätt gjorde ju deras fäder med profeterna.
LUK.6.24	Men ve er som är rika,
LUK.6.24	ni har fått ut er glädje.
LUK.6.25	Ve er som är mätta nu,
LUK.6.25	ni skall få hungra.
LUK.6.25	Ve er som skrattar nu,
LUK.6.25	ni skall få sörja och gråta.
LUK.6.26	Ve er när alla berömmer er. På samma sätt gjorde ju deras fäder med de falska profeterna.
LUK.6.27	Men till er som vill lyssna säger jag: älska era fiender, gör gott mot dem som hatar er. 
LUK.6.28	Välsigna dem som förbannar er och be för dem som skymfar er. 
LUK.6.29	Slår någon dig på ena kinden, så vänd också fram den andra. Tar någon ifrån dig manteln, så hindra honom inte från att ta skjortan också. 
LUK.6.30	Ge åt alla som ber dig, och tar någon det som är ditt, så kräv det inte tillbaka. 
LUK.6.31	Så som ni vill att människor skall göra mot er, så skall ni göra mot dem. 
LUK.6.32	Skall ni ha tack för att ni älskar dem som älskar er? Också syndare älskar dem som visar dem kärlek. 
LUK.6.33	Skall ni ha tack för att ni gör gott mot dem som gör gott mot er? Också syndare handlar så. 
LUK.6.34	Och skall ni ha tack för att ni lånar åt dem som ni tror kan betala tillbaka? Också syndare lånar åt syndare för att få samma belopp tillbaka. 
LUK.6.35	Nej, älska era fiender, gör gott och ge lån utan att hoppas få igen. Då skall er lön bli stor, och ni skall bli den Högstes söner, ty han är själv god mot de otacksamma och onda. 
LUK.6.36	Var barmhärtiga, så som er fader är barmhärtig.
LUK.6.37	Döm inte, så skall ni inte bli dömda. Förklara ingen skyldig, så skall ni inte dömas skyldiga. Frikänn, så skall ni bli frikända. 
LUK.6.38	Ge, så skall ni få. Ett gott mått, packat, skakat och rågat skall ni få i er mantel. Med det mått som ni mäter med skall det mätas upp åt er.«
LUK.6.39	Han gav dem också en liknelse: »Kan väl en blind leda en blind? Ramlar inte båda i gropen? 
LUK.6.40	Lärjungen är inte förmer än sin lärare, men när han är fullärd blir han som sin lärare. 
LUK.6.41	Varför ser du flisan i din broders öga när du inte märker bjälken i ditt eget? 
LUK.6.42	Hur kan du säga till din broder: Låt mig ta bort flisan ur ditt öga, när du inte ser bjälken i ditt eget? Hycklare, ta först bort bjälken ur ditt öga, så kan du se klart och ta bort flisan ur din broders.
LUK.6.43	Ett bra träd bär aldrig usel frukt, inte heller bär ett uselt träd bra frukt. 
LUK.6.44	Varje träd känns igen på sin frukt. Man plockar inte fikon på tistlar eller druvor på törnbuskar. 
LUK.6.45	En god människa bär fram det som är gott ur sitt hjärtas goda förråd, och en ond människa bär fram det som är ont ur sitt onda förråd. Hennes mun säger vad hjärtat är fullt av.
LUK.6.46	Varför säger ni ’Herre, herre’ när ni kallar på mig, om ni ändå inte gör som jag säger? 
LUK.6.47	Den som kommer till mig och hör mina ord och handlar efter dem — vem han är lik, det skall jag visa er. 
LUK.6.48	Han är lik en man som när han bygger ett hus gräver djupt och lägger grunden på berg. När floden svämmar över vräker sig vattnet mot huset men förmår inte rubba det, eftersom det är väl byggt. 
LUK.6.49	Men den som hör och inte handlar, han är lik en man som bygger ett hus på marken utan att lägga någon grund. Floden vräker sig mot huset, och det rasar genast ihop och förödelsen blir stor.«
LUK.7.1	Då han hade sagt allt som folket skulle höra gick han in i Kafarnaum. 
LUK.7.2	En officer där hade en tjänare som låg sjuk och var nära döden. Officeren satte stort värde på honom, 
LUK.7.3	och när han fick höra talas om Jesus skickade han några av judarnas äldste till honom för att be honom komma och rädda tjänaren till livet. 
LUK.7.4	De sökte upp Jesus och vädjade ivrigt till honom. »Han är värd att du gör detta för honom«, sade de. 
LUK.7.5	»Han är en vän av vårt folk och har själv låtit bygga synagogan åt oss.« 
LUK.7.6	Jesus följde då med dem. Men när han var nästan framme vid huset skickade officeren några vänner och lät hälsa: »Herre, gör dig inte besvär. Jag är inte värd att du går in under mitt tak, 
LUK.7.7	och därför vågade jag heller inte själv komma till dig. Men säg bara ett ord och låt pojken bli frisk. 
LUK.7.8	Jag är själv en som står under befäl, och jag har soldater under mig, och säger jag till den ene: Gå, så går han, och till den andre: Kom, så kommer han, och säger jag till min tjänare: Gör det här, så gör han det.« 
LUK.7.9	När Jesus hörde detta förvånade han sig över honom och vände sig om och sade till folket som följde med honom: »Jag säger er, inte ens bland israeliter har jag funnit en så stark tro.« 
LUK.7.10	Och när de utskickade kom tillbaka till huset fann de tjänaren frisk igen.
LUK.7.11	Därefter begav sig Jesus till en stad som heter Nain, och hans lärjungar och mycket folk följde med honom. 
LUK.7.12	Just som han närmade sig stadsporten bars det ut en död. Han var ende sonen, och hans mor var änka. En stor skara människor från staden gick med henne. 
LUK.7.13	När Herren såg henne fylldes han av medlidande med henne och sade: »Gråt inte.« 
LUK.7.14	Sedan gick han fram och rörde vid båren. Bärarna stannade, och han sade: »Unge man, jag säger dig: Stig upp!« 
LUK.7.15	Då satte sig den döde upp och började tala, och Jesus överlämnade honom åt hans mor. 
LUK.7.16	De fylldes alla av fruktan och prisade Gud och sade: »En stor profet har uppstått bland oss« och: »Gud har besökt sitt folk.« 
LUK.7.17	Detta tal om honom spred sig i hela Judeen och landet där omkring.
LUK.7.18	Johannes fick höra allt detta genom sina lärjungar. 
LUK.7.19	Han kallade till sig två av dem och skickade dem till Herren för att fråga: »Är du den som skall komma, eller skall vi vänta på någon annan?« 
LUK.7.20	Männen sökte upp Jesus och sade: »Johannes döparen har skickat oss till dig för att fråga om du är den som skall komma eller om vi skall vänta på någon annan.« 
LUK.7.21	Jesus hade just botat en mängd människor från sjukdomar, plågor och onda andar och gett flera blinda synen tillbaka, 
LUK.7.22	och han svarade: »Gå och berätta för Johannes vad ni har sett och hört: blinda ser, lama går, spetälska blir rena, döva hör, döda står upp och fattiga får ett glädjebud. 
LUK.7.23	Salig är den som inte kommer på fall för min skull.«
LUK.7.24	När sändebuden från Johannes hade gått började Jesus tala till folket om honom: »Vad gick ni ut i öknen för att se? Ett strå som vajar för vinden? 
LUK.7.25	Nej. Vad gick ni då ut för att se? En man i fina kläder? Men de som går i dyrbara kläder och lever i lyx, dem hittar ni i palatsen. 
LUK.7.26	Vad gick ni då ut för att se? En profet? Ja, och jag säger er: en som är mer än profet. 
LUK.7.27	Det är om honom det står skrivet: 
LUK.7.28	Jag säger er: ingen av kvinna född är större än Johannes, men den minste i Guds rike är större än han.
LUK.7.29	Allt folket som lyssnade, också tullindrivarna, gav Gud rätt — de lät döpa sig med Johannes dop. 
LUK.7.30	Men fariseerna och de laglärda brydde sig inte om Guds vilja med dem — de lät inte döpa sig av honom.
LUK.7.31	Vad skall jag då jämföra detta släktes människor med? Vad liknar de? 
LUK.7.32	De liknar barn som sitter på torget och ropar till varandra: ’Vi spelade för er, men ni ville inte dansa. Vi sjöng sorgesånger, men ni ville inte gråta.’ 
LUK.7.33	Johannes döparen har kommit, och han äter inte bröd och dricker inte vin, och då säger ni: ’Han är besatt.’ 
LUK.7.34	Människosonen har kommit, och han både äter och dricker, och då säger ni: ’Se vilken frossare och drinkare, en vän till tullindrivare och syndare.’ 
LUK.7.35	Men alla Vishetens barn har gett Visheten rätt.«
LUK.7.36	En av fariseerna bjöd hem honom på en måltid, och han gick dit och tog plats vid bordet. 
LUK.7.37	Nu fanns det en kvinna i staden som var en synderska. När hon fick veta att han låg till bords i fariséns hus kom hon dit med en flaska balsam 
LUK.7.38	och ställde sig bakom honom vid hans fötter och grät. Hon vätte hans fötter med sina tårar och torkade dem med sitt hår, och hon kysste hans fötter och smorde dem med sin balsam. 
LUK.7.39	Farisén som hade bjudit honom såg det och sade för sig själv: »Om den mannen vore profet skulle han veta vad det är för sorts kvinna som rör vid honom, en synderska.« 
LUK.7.40	Då sade Jesus till honom: »Simon, jag har något att säga dig.« — »Säg det, mästare«, sade han. 
LUK.7.41	»Två män stod i skuld hos en penningutlånare. Den ene var skyldig femhundra denarer, den andre femtio. 
LUK.7.42	När de inte kunde betala efterskänkte han skulden för dem båda. Vilken av dem kommer att älska honom mest?« 
LUK.7.43	Simon svarade: »Den som fick mest efterskänkt, skulle jag tro.« — »Du har rätt«, sade Jesus, 
LUK.7.44	och vänd mot kvinnan sade han till Simon: »Du ser den här kvinnan. Jag kom in i ditt hus, och du gav mig inte vatten till mina fötter, men hon har vätt mina fötter med sina tårar och torkat dem med sitt hår. 
LUK.7.45	Du gav mig ingen välkomstkyss, men hon har kysst mina fötter hela tiden sedan jag kom hit. 
LUK.7.46	Du smorde inte mitt huvud med olja, men hon har smort mina fötter med balsam. 
LUK.7.47	Därför säger jag dig: hon har fått förlåtelse för sina många synder, ty hon har visat stor kärlek. Den som får litet förlåtet visar liten kärlek.« 
LUK.7.48	Och han sade till henne: »Dina synder är förlåtna.« 
LUK.7.49	De andra vid bordet sade då för sig själva: »Vem är han som till och med förlåter synder?« 
LUK.7.50	Men Jesus sade till kvinnan: »Din tro har hjälpt dig. Gå i frid.«
LUK.8.1	Därefter vandrade han från stad till stad och från by till by och förkunnade budskapet om Guds rike. Med honom följde de tolv 
LUK.8.2	och några kvinnor som hade blivit botade från onda andar och från sjukdomar: Maria, hon från Magdala, som sju demoner hade farit ut ur, 
LUK.8.3	Johanna, hustru till Herodes förvaltare Kusas, Susanna och många andra, som alla hjälpte dem med sina tillgångar.
LUK.8.4	När mycket folk samlades och man drog ut till honom från de olika städerna sade han i en liknelse: 
LUK.8.5	»En man gick ut för att så sitt utsäde. När han sådde föll en del på vägkanten, och folk trampade på det och himlens fåglar åt upp det. 
LUK.8.6	En del föll på berghällen, och när det hade kommit upp, vissnade det bort eftersom det inte fick någon väta. 
LUK.8.7	En del föll bland tistlarna, och tistlarna växte upp samtidigt och förkvävde det. 
LUK.8.8	Men en del föll i den goda jorden, och det växte och gav hundrafaldig skörd.« Sedan ropade han: »Hör, du som har öron att höra med.«
LUK.8.9	Hans lärjungar frågade honom vad denna liknelse betydde, 
LUK.8.10	och han svarade: »Ni har fått gåvan att lära känna Guds rikes hemligheter, men de andra får dem som liknelser, för att 
LUK.8.11	Vad liknelsen betyder är detta: Utsädet är Guds ord. 
LUK.8.12	De vid vägkanten är de som hör ordet, men sedan kommer djävulen och tar bort det ur deras hjärtan, för att de inte skall tro och bli räddade. 
LUK.8.13	De på berghällen är de som tar emot ordet med glädje när de hör det men som inte har något rotfäste. De tror en kort tid, men i prövningens stund avfaller de. 
LUK.8.14	Det som föll bland tistlarna, det är de som hör ordet men som längre fram kvävs av livets bekymmer, rikedomar och nöjen och aldrig ger mogen skörd. 
LUK.8.15	Men det som kom i den goda jorden, det är de som hör ordet och tar vara på det i ett gott och rent hjärta och genom uthållighet bär frukt.
LUK.8.16	Ingen tänder en lampa och döljer den med ett kärl eller ställer den under en bänk, utan man sätter den på en hållare, så att de som kommer in ser ljuset. 
LUK.8.17	Det finns ingenting dolt som inte skall bli synligt och ingenting undangömt som inte skall bli känt och komma till synes. 
LUK.8.18	Var därför noga med hur ni lyssnar, ty den som har, han skall få, men den som inte har, från honom skall tas också det han tror att han har.«
LUK.8.19	Hans mor och hans bröder kom dit, men de kunde inte ta sig fram till honom i trängseln. 
LUK.8.20	Man sade till honom: »Din mor och dina bröder står där ute och vill träffa dig.« 
LUK.8.21	Men han svarade: »Min mor och mina bröder, det är alla dessa som hör Guds ord och handlar efter det.«
LUK.8.22	En dag steg han i en båt tillsammans med sina lärjungar och sade till dem: »Låt oss fara över till andra sidan sjön.« De lade ut, 
LUK.8.23	och under färden somnade han. Men en stormby svepte ner över sjön, så att de tog in vatten och var i fara. 
LUK.8.24	Då gick de fram och väckte honom: »Mästare, mästare, vi går under!« Han vaknade och hutade åt vinden och vågorna, och de lade sig och det blev lugnt. 
LUK.8.25	Och han frågade lärjungarna: »Var är er tro?« Häpna och förskräckta sade de till varandra: »Vem är han som till och med befaller vindarna och vattnet och får dem att lyda?«
LUK.8.26	De lade till i närheten av Gergesa, som ligger mitt emot Galileen. 
LUK.8.27	När han steg i land kom en man från staden emot honom. Han var besatt av demoner och hade inte på länge haft kläder på sig, och han bodde inte i något hus utan bland gravarna. 
LUK.8.28	Då han fick se Jesus började han skrika, föll ner inför honom och ropade högt: »Vad har du med mig att göra, Jesus, du den högste Gudens son? Jag ber dig, plåga mig inte!« 
LUK.8.29	Jesus hade nämligen befallt den orena anden att fara ut ur mannen. I långa tider hade den haft honom i sitt grepp: man hade bundit honom med kedjor och bojor och hållit honom i förvar, men han hade slitit sig lös och drivits ut i öde trakter av demonen. 
LUK.8.30	Jesus frågade honom: »Vad är ditt namn?« Han svarade: »Legion«, för många demoner hade farit in i honom. 
LUK.8.31	Och de bad Jesus att han inte skulle befalla dem att fara ner i avgrunden. 
LUK.8.32	Nu gick där en stor svinhjord och betade på berget, och demonerna bad honom att få fara in i svinen, och det tillät han. 
LUK.8.33	Då for demonerna ut ur mannen och in i svinen, och hjorden rusade utför branten och ner i sjön och drunknade.
LUK.8.34	När herdarna såg vad som hände sprang de därifrån och berättade alltsammans i staden och ute på landet, 
LUK.8.35	och folk gick ut för att se vad som hade hänt. De kom till Jesus och såg mannen som demonerna hade farit ut ur sitta vid hans fötter, klädd och vid sina sinnen, och de blev förskräckta. 
LUK.8.36	Ögonvittnena talade om för dem hur den besatte hade blivit hjälpt. 
LUK.8.37	Alla i Gergesa och trakten där omkring bad Jesus att lämna dem, så skräckslagna var de. Han steg då i en båt och vände tillbaka, 
LUK.8.38	och mannen som demonerna hade farit ut ur bad att få följa med honom, men Jesus skickade i väg honom med orden: 
LUK.8.39	»Gå hem igen och berätta vad Gud har gjort med dig.« Då gick mannen därifrån och lät hela staden höra vad Jesus hade gjort med honom.
LUK.8.40	När Jesus kom tillbaka var folket där och tog emot honom, för alla väntade på honom. 
LUK.8.41	Då kom det fram en man som hette Jairos och som var föreståndare för synagogan. Han kastade sig för Jesu fötter och bad honom komma med hem, 
LUK.8.42	för han hade en dotter på tolv år, hans enda barn, och hon låg för döden.
LUK.8.42	När Jesus var på väg dit pressade sig hela mängden på honom. 
LUK.8.43	Där fanns en kvinna som hade lidit av blödningar i tolv år. Hon hade gjort av med allt hon ägde på läkare men inte lyckats bli botad av någon. 
LUK.8.44	Nu kom hon bakifrån och rörde vid tofsen på hans mantel, och genast upphörde blödningen. 
LUK.8.45	Då sade Jesus: »Vem var det som rörde vid mig?« När ingen ville svara sade Petrus: »Mästare, alla knuffas ju och tränger sig på dig.« 
LUK.8.46	Men Jesus sade: »Någon rörde vid mig. Jag kände att kraft gick ut från mig.« 
LUK.8.47	När kvinnan förstod att hon var upptäckt kom hon darrande fram och föll ner för honom och berättade inför allt folket varför hon hade rört vid honom och att hon genast hade blivit botad. 
LUK.8.48	Då sade han till henne: »Min dotter, din tro har hjälpt dig. Gå i frid.«
LUK.8.49	Medan han ännu talade kom det bud till synagogföreståndaren från hans hem: »Din dotter är död. Besvära inte Mästaren längre.« 
LUK.8.50	Jesus hörde det och sade till honom: »Var inte rädd, tro bara, så skall hon bli hjälpt.« 
LUK.8.51	När han kom fram till huset lät han ingen följa med in utom Petrus och Johannes och Jakob och flickans far och mor. 
LUK.8.52	Alla grät och höll dödsklagan över henne. Men Jesus sade: »Gråt inte! Hon är inte död, hon sover.« 
LUK.8.53	Då skrattade de åt honom, de visste ju att hon hade dött. 
LUK.8.54	Men han tog hennes hand och sade högt: »Flicka, stig upp!« 
LUK.8.55	Då återvände hennes ande, och hon reste sig genast upp, och han sade till dem att ge henne något att äta. 
LUK.8.56	Hennes föräldrar häpnade, men han förbjöd dem att tala om för någon vad som hade hänt.
LUK.9.1	Han kallade samman de tolv och gav dem makt över alla demoner och kraft att bota sjukdomar. 
LUK.9.2	Och han sände ut dem för att förkunna Guds rike och göra de sjuka friska. 
LUK.9.3	Han sade till dem: »Ta inte med er något på vägen, ingen stav eller påse, inte bröd eller pengar och inte mer än en enda skjorta. 
LUK.9.4	Har ni kommit till ett hus, så stanna där tills ni skall vidare. 
LUK.9.5	Och är det någon stad där man inte tar emot er, så gå därifrån och skaka bort dess damm från era fötter. Det skall vittna mot dem.« 
LUK.9.6	Och de gav sig i väg och gick från by till by, och överallt förkunnade de evangeliet och botade sjuka.
LUK.9.7	Tetrarken Herodes fick höra berättas om dessa händelser, och han visste inte vad han skulle tro. Några påstod nämligen att Johannes hade uppväckts från de döda, 
LUK.9.8	några att Elia visade sig och andra att någon av de gamla profeterna hade uppstått. 
LUK.9.9	Herodes sade: »Johannes har jag låtit halshugga. Vem är då han som jag hör allt detta om?« Och han försökte få träffa honom.
LUK.9.10	Apostlarna kom tillbaka och berättade för Jesus om allt de hade gjort. Han tog dem med sig och drog sig undan till en stad som heter Betsaida. 
LUK.9.11	Men folket fick reda på det och följde efter. Då lät han dem komma och talade till dem om Guds rike, och han botade alla som behövde hjälp. 
LUK.9.12	När det led mot kvällen vände sig de tolv till honom och sade: »Låt folket ge sig av, så att de kan gå till byarna och gårdarna här omkring och skaffa sig tak över huvudet och få något att äta. Här är vi ju ute i ödemarken.« 
LUK.9.13	Han svarade: »Ge dem något att äta, ni själva.« De sade: »Vi har inte mer än fem bröd och två fiskar — om vi nu inte skall gå och köpa mat åt alla de här människorna.« 
LUK.9.14	Det var omkring fem tusen män. Men han sade till lärjungarna: »Låt dem slå sig ner i grupper om femtio.« 
LUK.9.15	De gjorde som han sade och lät alla slå sig ner. 
LUK.9.16	Han tog de fem bröden och de två fiskarna, såg upp mot himlen och läste tackbönen över dem. Sedan bröt han dem och gav till lärjungarna för att de skulle dela ut till folket. 
LUK.9.17	Alla åt och blev mätta, och de överblivna bitarna samlades ihop; det blev tolv korgar.
LUK.9.18	En gång när han hade dragit sig undan för att be och lärjungarna var med honom frågade han dem: »Vem säger folket att jag är?« 
LUK.9.19	De svarade: »Johannes döparen, men somliga säger Elia och andra att någon av de gamla profeterna har uppstått.« — 
LUK.9.20	»Och ni«, frågade han, »vem säger ni att jag är?« Petrus svarade: »Guds Messias.« 
LUK.9.21	Han förbjöd dem strängt att tala om det för någon 
LUK.9.22	och sade: »Människosonen måste lida mycket och bli förkastad av de äldste och översteprästerna och de skriftlärda och bli dödad och bli uppväckt på tredje dagen.«
LUK.9.23	Och han sade till alla: »Om någon vill gå i mina spår måste han förneka sig själv och varje dag ta sitt kors och följa mig. 
LUK.9.24	Ty den som vill rädda sitt liv skall mista det, men den som mister sitt liv för min skull, han skall rädda det. 
LUK.9.25	Vad hjälper det en människa om hon vinner hela världen men får betala med att mista sig själv? 
LUK.9.26	Den som skäms för mig och mina ord, honom skall Människosonen skämmas för när han kommer i sin och sin faders och de heliga änglarnas härlighet. 
LUK.9.27	Jag försäkrar er: några av dem som står här skall inte möta döden förrän de har sett Guds rike.«
LUK.9.28	Ungefär en vecka senare tog han med sig Petrus och Johannes och Jakob och gick upp på berget för att be. 
LUK.9.29	Medan han bad förvandlades hans ansikte, och hans kläder blev vita och lysande. 
LUK.9.30	Och två män samtalade med honom. Det var Mose och Elia 
LUK.9.31	som visade sig i härlighet, och de talade om hans uttåg ur världen som han skulle fullborda i Jerusalem. 
LUK.9.32	Petrus och de andra hade fallit i djup sömn men vaknade och såg hans härlighet och de båda männen som stod tillsammans med honom. 
LUK.9.33	När dessa skulle lämna honom sade Petrus till Jesus: »Mästare, det är bra att vi är med. Låt oss göra tre hyddor, en för dig och en för Mose och en för Elia« — han visste inte vad han sade. 
LUK.9.34	Men medan han talade kom ett moln och sänkte sig över dem, och när de försvann i molnet blev lärjungarna förskräckta. 
LUK.9.35	En röst hördes ur molnet: »Detta är min son, den utvalde. Lyssna till honom«, 
LUK.9.36	och när rösten ljöd stod Jesus där ensam. Lärjungarna teg om vad de hade sett, och vid den tiden berättade de ingenting för någon.
LUK.9.37	När de följande dag kom ner från berget, möttes han av en stor skara människor. 
LUK.9.38	Och en man ur hopen ropade: »Mästare, jag ber dig, hjälp min son, den ende jag har. 
LUK.9.39	En ande hugger tag i honom så att han skriker till, och den sliter i honom så att fradgan står ur munnen. När anden äntligen ger sig av har den nästan gjort slut på honom. 
LUK.9.40	Jag bad dina lärjungar driva ut den, men de kunde inte.« 
LUK.9.41	Jesus svarade: »Detta fördärvade släkte som inte vill tro! Hur länge måste jag vara hos er och stå ut med er? Kom hit med din son.« 
LUK.9.42	Medan pojken ännu var på väg fram kastade demonen honom till marken och slet och ryckte i honom. Jesus hutade åt den orena anden och botade pojken och lämnade honom tillbaka till hans far. 
LUK.9.43	Alla överväldigades av Guds storhet.
LUK.9.43	Medan folket häpnade över allt som han gjorde sade han till lärjungarna: 
LUK.9.44	»Lyssna noga på vad jag nu säger till er: Människosonen skall överlämnas i människors händer.« 
LUK.9.45	Men de förstod inte vad han menade, det var fördolt för dem för att de inte skulle fatta det, och de vågade inte fråga honom vad det betydde.
LUK.9.46	De började undra vem som var den störste av dem. 
LUK.9.47	Jesus, som visste vad de tänkte i sina hjärtan, tog ett barn och ställde det bredvid sig 
LUK.9.48	och sade till dem: »Den som tar emot detta barn i mitt namn, han tar emot mig, och den som tar emot mig, han tar emot honom som har sänt mig. Ty den som är minst av er alla, han är stor.«
LUK.9.49	Johannes sade: »Mästare, vi såg en som drev ut demoner i ditt namn och försökte hindra honom, eftersom han inte följde dig som vi.« 
LUK.9.50	Men Jesus sade till Johannes: »Hindra honom inte. Den som inte är emot er, han är för er.«
LUK.9.51	När tiden var inne för hans upptagande till himlen vände han sina steg mot Jerusalem, 
LUK.9.52	och han skickade budbärare före sig. De gav sig av och gick in i en samarisk by för att förbereda hans ankomst. 
LUK.9.53	Men man ville inte ta emot honom, eftersom han hade vänt sina steg mot Jerusalem. 
LUK.9.54	Då sade hans lärjungar Jakob och Johannes: »Herre, skall vi kalla ner eld från himlen som förgör dem?« 
LUK.9.55	Men han vände sig om och tillrättavisade dem, 
LUK.9.56	och de fortsatte till en annan by.
LUK.9.57	När de kom vandrande på vägen sade en man till honom: »Jag skall följa dig vart du än går.« 
LUK.9.58	Jesus svarade: »Rävarna har lyor och himlens fåglar har bon, men Människosonen har inget ställe där han kan vila sitt huvud.« 
LUK.9.59	Till en annan sade han: »Följ mig!« Men mannen svarade: »Herre, låt mig först gå och begrava min far.« 
LUK.9.60	Då sade Jesus: »Låt de döda begrava sina döda, men gå själv och förkunna Guds rike.« 
LUK.9.61	En annan man sade: »Jag skall följa dig, herre, men låt mig först ta farväl av dem där hemma.« 
LUK.9.62	Jesus svarade: »Den som ser sig om när han har satt sin hand till plogen, han passar inte för Guds rike.«
LUK.10.1	Därefter utsåg Herren ytterligare sjuttiotvå och sände dem före sig två och två till varje stad och plats dit han själv ämnade sig. 
LUK.10.2	Han sade till dem: »Skörden är stor men arbetarna få. Be därför skördens herre att han sänder ut arbetare till sin skörd. 
LUK.10.3	Gå, jag skickar er som lamm in bland vargar. 
LUK.10.4	Ta inte med er några pengar, någon påse eller några sandaler, och stanna inte på er väg för att hälsa. 
LUK.10.5	När ni kommer in i ett hus, så säg först: Frid över detta hus. 
LUK.10.6	Och om där bor en fridens man skall den frid ni kommer med bli kvar hos honom; annars skall den vända tillbaka till er. 
LUK.10.7	Stanna sedan i det huset och ät och drick vad som bjuds; arbetaren är värd sin lön. Flytta inte från hus till hus. 
LUK.10.8	Och när ni kommer till en stad där man tar emot er, ät då det som sätts fram, 
LUK.10.9	bota de sjuka som finns där och säg till folket: Guds rike är snart hos er. 
LUK.10.10	Men har ni kommit till en stad där man inte tar emot er, gå då ut på gatorna och säg: 
LUK.10.11	Till och med dammet som har fastnat på våra fötter här i staden stryker vi av — behåll det. Men så mycket skall ni veta: Guds rike är snart här. — 
LUK.10.12	Jag säger er att på den dagen skall det bli lindrigare för Sodom än för en sådan stad.
LUK.10.13	Ve dig, Korasin! Ve dig, Betsaida! Ty om de underverk som har utförts hos er hade skett i Tyros och Sidon, så hade dessa städer för länge sedan omvänt sig och suttit i säck och aska. 
LUK.10.14	Men för Tyros och Sidon skall det bli lindrigare vid domen än för er. 
LUK.10.15	Och du, Kafarnaum, skall du kanske bli upphöjt till himlen? Nej, du skall störtas ner i dödsriket.
LUK.10.16	Den som lyssnar till er, han lyssnar till mig, och den som avvisar er, han avvisar mig. Men den som avvisar mig, han avvisar honom som har sänt mig.«
LUK.10.17	De sjuttiotvå kom glada tillbaka och sade: »Herre, till och med demonerna lyder oss när vi uttalar ditt namn.« 
LUK.10.18	Han svarade: »Jag har sett Satan slungas ner från himlen som en blixt. 
LUK.10.19	Ja, jag har gett er makt att trampa på ormar och skorpioner och att stå emot fiendens hela styrka, och ingenting skall skada er. 
LUK.10.20	Men gläd er inte över att andarna lyder er, utan gläd er över att era namn är upptecknade i himlen.«
LUK.10.21	I samma stund fylldes han med jublande glädje genom den heliga anden och sade: »Jag prisar dig, fader, himlens och jordens herre, för att du har dolt detta för de lärda och kloka och uppenbarat det för dem som är som barn. Ja, fader, så har du bestämt. 
LUK.10.22	Allt har min fader anförtrott åt mig. Ingen vet vem Sonen är, utom Fadern, och ingen vet vem Fadern är, utom Sonen och den som Sonen vill uppenbara det för.« 
LUK.10.23	Sedan vände han sig till lärjungarna och sade enbart till dem: »Saliga de ögon som ser vad ni ser. 
LUK.10.24	Jag säger er: många profeter och kungar har velat se vad ni ser, men fick inte se det, och velat höra det ni hör, men fick inte höra det.«
LUK.10.25	En laglärd som ville sätta honom på prov reste sig och sade: »Mästare, vad skall jag göra för att vinna evigt liv?« 
LUK.10.26	Jesus sade: »Vad står det i lagen? Hur lyder orden?« 
LUK.10.27	Han svarade: »
LUK.10.28	Jesus sade: »Det är rätt. Gör det, så får du leva.« 
LUK.10.29	För att visa att han var rättfärdig sade mannen till Jesus: »Och vem är min nästa?« 
LUK.10.30	På den frågan svarade Jesus: »En man var på väg från Jerusalem ner till Jeriko och blev överfallen av rövare. De slet av honom kläderna och misshandlade honom, och sedan försvann de och lät honom ligga där halvdöd. 
LUK.10.31	En präst råkade komma samma väg, och när han såg mannen vek han åt sidan och gick förbi. 
LUK.10.32	På samma sätt med en levit som kom till platsen; när han såg honom vek han åt sidan och gick förbi. 
LUK.10.33	Men en samarier som var på resa kom och fick se honom ligga där, och han fylldes av medlidande. 
LUK.10.34	Han gick fram och hällde olja och vin på såren och förband dem. Sedan lyfte han upp honom på sin åsna, förde honom till ett värdshus och skötte om honom. 
LUK.10.35	Nästa dag tog han fram två denarer och gav åt värden och sade: ’Sköt om honom, och kostar det mer skall jag betala dig på återvägen.’ 
LUK.10.36	Vilken av dessa tre tycker du var den överfallne mannens nästa?« 
LUK.10.37	Han svarade: »Den som visade honom barmhärtighet.« Då sade Jesus: »Gå du och gör som han!«
LUK.10.38	Medan de var på väg gick han in i en by, och en kvinna som hette Marta bjöd honom hem till sig. 
LUK.10.39	Hon hade en syster vid namn Maria, som satte sig vid Herrens fötter och lyssnade till hans ord. 
LUK.10.40	Men Marta tänkte på allt hon hade att ordna med. Hon kom och ställde sig framför Jesus och sade: »Herre, bryr du dig inte om att min syster låter mig ensam ordna med allt? Säg åt henne att hjälpa till.« 
LUK.10.41	Herren svarade henne: »Marta, Marta, du gör dig bekymmer och oroar dig för så mycket, 
LUK.10.42	fast bara en sak behövs. Maria har valt det som är bäst och det skall inte tas ifrån henne.«
LUK.11.1	En gång hade Jesus stannat på ett ställe för att be. När han slutade sade en av hans lärjungar till honom: »Herre, lär oss att be, liksom Johannes lärde sina lärjungar.« 
LUK.11.2	Då sade han till dem: »När ni ber skall ni säga:
LUK.11.2	Fader, låt ditt namn bli helgat.
LUK.11.2	Låt ditt rike komma.
LUK.11.3	Ge oss var dag vårt bröd för dagen som kommer.
LUK.11.4	Och förlåt oss våra synder,
LUK.11.4	ty också vi förlåter var och en som står i skuld till oss.
LUK.11.4	Och utsätt oss inte för prövning.«
LUK.11.5	Han sade till dem: »Tänk er att någon av er går till en vän mitt i natten och säger: ’Käre vän, låna mig tre bröd. 
LUK.11.6	En god vän som är på resa har kommit hem till mig, och jag har ingenting att bjuda på.’ 
LUK.11.7	Då kanske han där inne säger: ’Lämna mig i fred. Dörren är redan låst, och jag har barnen hos mig i sängen. Jag kan inte stiga upp och ge dig något.’ 
LUK.11.8	Men jag säger er: även om han inte stiger upp och ger honom något för vänskaps skull, så gör han det därför att den andre är så påträngande, och han ger honom allt vad han behöver. 
LUK.11.9	Därför säger jag er: Be, så skall ni få. Sök, så skall ni finna. Bulta, så skall dörren öppnas. 
LUK.11.10	Ty den som ber, han får, och den som söker, han finner, och för den som bultar skall dörren öppnas.
LUK.11.11	Finns det någon far ibland er som ger sin son en orm när han ber om en fisk 
LUK.11.12	eller ger honom en skorpion när han ber om ett ägg? 
LUK.11.13	Om nu redan ni, som är onda, förstår att ge era barn goda gåvor, skall då inte fadern i himlen ge helig ande åt dem som ber honom?«
LUK.11.14	En gång drev han ut en demon som var stum. När demonen for ut började den stumme tala, och folket häpnade. 
LUK.11.15	Men några sade: »Det är med demonernas furste Beelsebul som han driver ut demonerna.« 
LUK.11.16	Andra ville sätta honom på prov och krävde att få se ett tecken från himlen. 
LUK.11.17	Men han visste vad de hade i tankarna och sade: »Varje rike som råkar i strid med sig självt blir ödelagt, och hus faller över hus. 
LUK.11.18	Och om nu Satan råkar i strid med sig själv, hur skall hans rike då kunna bestå? Ni säger ju att det är med Beelsebul som jag driver ut demonerna. 
LUK.11.19	Men om jag driver ut demonerna med Beelsebul, med vems hjälp driver då era anhängare ut dem? De kommer alltså att bli er dom. 
LUK.11.20	Men om det är med Guds finger jag driver ut demonerna, då har Guds rike nått er. 
LUK.11.21	När en stark man vaktar sin gård med vapen i hand får hans ägodelar vara i fred. 
LUK.11.22	Men kommer det en som är ännu starkare och övermannar honom tar den mannen ifrån honom alla de vapen han litade på och fördelar bytet. 
LUK.11.23	Den som inte är med mig är mot mig, och den som inte samlar med mig, han skingrar.
LUK.11.24	När den orena anden lämnar en människa vandrar den genom vattenlösa trakter och letar efter en plats att vila på. Hittar den ingen säger den: Jag vänder tillbaka till mitt hus som jag lämnade. 
LUK.11.25	När den så kommer och finner det städat och snyggt, 
LUK.11.26	går den bort och hämtar sju andar till som är värre än den själv, och de följer med in och slår sig ner där. För den människan blir slutet värre än början.«
LUK.11.27	När han sade detta hördes en kvinna i mängden ropa: »Saligt det moderliv som har burit dig, och saliga de bröst som du har diat.« 
LUK.11.28	Men han svarade: »Säg hellre: Saliga de som hör Guds ord och tar vara på det.«
LUK.11.29	När ännu mer folk strömmade till sade han till dem: »Detta släkte är ett ont släkte. Det vill ha ett tecken, men det skall inte få något annat än Jona-tecknet. 
LUK.11.30	Ty liksom Jona blev ett tecken för folket i Nineve skall Människosonen bli det för detta släkte. 
LUK.11.31	Söderns drottning skall uppstå vid domen tillsammans med människorna i detta släkte och bli deras dom. Ty hon kom från jordens yttersta gräns för att lyssna till Salomos vishet, men här finns något som är förmer än Salomo. 
LUK.11.32	Folk från Nineve skall uppstå vid domen tillsammans med detta släkte och bli dess dom. Ty de omvände sig vid Jonas förkunnelse, men här finns något som är förmer än Jona.
LUK.11.33	Ingen tänder en lampa och ställer den i en vrå eller under sädesmåttet. Man sätter den på hållaren, så att de som kommer in ser ljuset. 
LUK.11.34	Kroppens lampa är ögat. När ditt öga är ogrumlat får hela din kropp ljus, men när det är fördärvat är det mörkt i din kropp. 
LUK.11.35	Se alltså till att ljuset inom dig inte är mörker. 
LUK.11.36	Om hela din kropp får ljus och ingen del ligger i mörker, så blir den helt och hållet ljus, som när en lampa låter sitt ljus falla på dig.«
LUK.11.37	Under detta tal bjöd en farisé honom hem till sig, och han följde med in och lade sig till bords. 
LUK.11.38	Farisén blev förvånad över att han inte badade sig ren före måltiden, 
LUK.11.39	men Herren sade till honom: »Ni fariseer, ni rengör utsidan av bägare och fat, men ert inre är fullt av vinningslystnad och ondska. 
LUK.11.40	Begriper ni inte att han som har gjort utsidan också har gjort insidan? 
LUK.11.41	Nej, ge de fattiga vad som finns på era fat, så blir allt rent för er. 
LUK.11.42	Ve er, fariseer, som ger tionde av mynta och vinruta och alla grönsaker men glömmer rättvisan och kärleken till Gud. Ni skulle göra det ena utan att därför försumma det andra. 
LUK.11.43	Ve er, fariseer, som älskar att sitta främst i synagogorna och bli hälsade på torgen. 
LUK.11.44	Ve er, ni är som gravar som inte syns, och människorna märker inte när de trampar på dem.«
LUK.11.45	Då insköt en av de laglärda: »Mästare, det du säger är en förolämpning mot oss också.« 
LUK.11.46	Han svarade: »Ve också er, ni laglärda. Ni lastar på människorna bördor som är svåra att bära och rör inte ett finger för att lätta på bördorna. 
LUK.11.47	Ve er, som reser gravvårdar över profeterna, som era fäder dödade. 
LUK.11.48	Så vittnar ni om vad era fäder gjort och visar att ni godtar det; de dödade profeterna och ni reser vårdar över dem. 
LUK.11.49	Därför har också Guds vishet sagt: Jag skall sända profeter och apostlar till dem, och några skall de döda och förfölja. 
LUK.11.50	Därför skall detta släkte få betala för alla profeters blod som har utgjutits från världens skapelse, 
LUK.11.51	alltifrån Abels blod ända till Sakarjas blod, som spilldes mellan altaret och tempelhuset. Ja, jag säger er: detta släkte skall få betala för det. 
LUK.11.52	Ve er, ni laglärda, som har tagit nyckeln till kunskapen. Själva har ni inte gått in, och dem som ville gå in har ni hindrat.«
LUK.11.53	När han gick därifrån ansattes han hårt av de skriftlärda och fariseerna, som ställde många besvärliga frågor 
LUK.11.54	för att få honom att säga något som han kunde fällas för.
LUK.12.1	Under tiden hade människor samlats i tusental, så att de höll på att trampa ner varandra. Jesus vände sig först till sina lärjungar och sade: »Akta er för fariseernas surdeg, hyckleriet. 
LUK.12.2	Det finns ingenting gömt som inte skall komma i dagen och ingenting dolt som inte skall bli känt. 
LUK.12.3	Därför skall också det som ni har sagt i mörkret bli hört i dagsljuset, och det som ni har viskat i enrum skall ropas ut från taken.
LUK.12.4	Jag säger till er som är mina vänner: låt er inte skrämmas av dem som kan döda kroppen men sedan inte kan göra mer. 
LUK.12.5	Jag skall tala om för er vem ni skall frukta. Frukta honom som kan döda och sedan har makt att kasta ner i helvetet. Ja, jag säger er: honom skall ni frukta. 
LUK.12.6	Säljs inte fem sparvar för två kopparslantar? Men ingen av dem är glömd av Gud. 
LUK.12.7	Och till och med hårstråna på ert huvud är räknade. Var inte rädda, ni är mer värda än aldrig så många sparvar.
LUK.12.8	Jag säger er: var och en som känns vid mig inför människorna, honom skall också Människosonen kännas vid inför Guds änglar. 
LUK.12.9	Men den som förnekar mig inför människorna skall bli förnekad inför Guds änglar. 
LUK.12.10	Var och en som säger något mot Människosonen skall få förlåtelse, men den som hädar den heliga anden får inte förlåtelse. 
LUK.12.11	När ni ställs till svars i synagogorna och inför myndigheterna och makthavarna, bekymra er då inte för hur ni skall försvara er eller för vad ni skall säga. 
LUK.12.12	Ty när den stunden kommer skall den heliga anden låta er veta vad som behöver sägas.«
LUK.12.13	Någon i hopen sade till honom: »Mästare, säg åt min bror att dela arvet med mig.« 
LUK.12.14	Han svarade: »Vem har satt mig till att döma eller skifta mellan er?« 
LUK.12.15	Och han sade till dem: »Akta er för allt habegär. En människas liv beror inte av överflöd på ägodelar.« 
LUK.12.16	Sedan gav han dem en liknelse: »En rik man hade fått god skörd på sina jordar. 
LUK.12.17	Han tänkte för sig själv: ’Vad skall jag göra? Jag har inte plats för hela skörden.’ 
LUK.12.18	Han sade: ’Så här skall jag göra. Jag river mina lador och bygger större så att jag får rum med säden och allt annat jag äger. 
LUK.12.19	Sedan kan jag säga till mig själv: Nu min vän är du väl försörjd för många år framåt. Du kan vila ut. Ät, drick och roa dig.’ 
LUK.12.20	Men Gud sade till honom: ’Din dåre, i natt skall ditt liv tas ifrån dig, och allt du har lagt på hög, vem skall få det?’ 
LUK.12.21	Så går det för den som samlar skatter åt sig själv men inte är rik inför Gud.«
LUK.12.22	Och till sina lärjungar sade han: »Därför säger jag er: bekymra er inte för hur ni skall få mat att leva av eller kläder att sätta på kroppen. 
LUK.12.23	Livet är mer än födan och kroppen mer än kläderna. 
LUK.12.24	Tänk på korparna, de varken sår eller skördar, de har varken förrådskammare eller lador, men Gud föder dem. Och hur mycket mer värda är inte ni än fåglarna? 
LUK.12.25	Vem av er kan med sina bekymmer lägga en enda aln till sin livslängd? 
LUK.12.26	När ni nu inte ens förmår så lite, varför bekymrar ni er då om allt annat? 
LUK.12.27	Tänk på liljorna, hur de växer. De arbetar inte och spinner inte. Men jag säger er: inte ens Salomo i all sin prakt var klädd som en av dem. 
LUK.12.28	Om nu Gud ger sådana kläder åt gräset, som i dag står ute på ängen och i morgon stoppas i ugnen, skall han då inte ha kläder åt er, ni trossvaga? 
LUK.12.29	Tänk inte på hur ni skall få något att äta och dricka, och oroa er inte. 
LUK.12.30	Allt sådant jagar hedningarna i världen efter. Men er fader vet att ni behöver detta. 
LUK.12.31	Sök i stället hans rike, så skall ni få det andra också. 
LUK.12.32	Var inte rädd, du lilla hjord, er fader har beslutat att ge er riket. 
LUK.12.33	Sälj vad ni äger och ge åt de fattiga. Skaffa er en penningpung som inte slits ut, en outtömlig skatt i himlen, dit ingen tjuv kan nå och där ingen mal förstör. 
LUK.12.34	Ty där er skatt är, där kommer också ert hjärta att vara.
LUK.12.35	Fäst upp era kläder och håll lamporna brinnande. 
LUK.12.36	Var som tjänare som väntar på att deras herre skall komma hem från ett bröllop, så att de genast kan öppna när han kommer och bultar på porten. 
LUK.12.37	Saliga de tjänarna, eftersom deras herre finner dem vakna när han kommer. Sannerligen, han skall fästa upp sina kläder och låta dem lägga sig till bords och själv gå och passa upp dem. 
LUK.12.38	Om han så kommer vid midnatt eller ännu senare — saliga är de tjänarna, när han finner dem beredda. 
LUK.12.39	Ni förstår väl att om husägaren visste när tjuven kom, skulle han hindra honom från att bryta sig in i huset. 
LUK.12.40	Var beredda, också ni, ty när ni minst väntar det, då kommer Människosonen.«
LUK.12.41	Petrus frågade: »Herre, gäller din liknelse oss eller alla?« 
LUK.12.42	Herren svarade: »Tänk er en trogen och klok förvaltare som av sin herre blir satt att ha hand om tjänstefolket och dela ut maten åt dem i rätt tid. 
LUK.12.43	Salig den tjänaren, när hans herre kommer och finner att han gör vad han skall. 
LUK.12.44	Sannerligen, han skall låta honom ta hand om allt han äger. 
LUK.12.45	Men om den tjänaren tänker: Det dröjer innan min herre kommer, och så börjar slå tjänstefolket och äta och dricka sig full, 
LUK.12.46	då skall hans herre komma en dag när han inte väntar honom och vid en tid som han inte vet om och hugga ner honom och låta honom dela lott med de trolösa. 
LUK.12.47	Den tjänaren som vet vad hans herre vill men ingenting förbereder och inte handlar efter hans vilja, han skall piskas med många rapp. 
LUK.12.48	Men den som av okunnighet gör sådant som förtjänar prygel, han skall bara piskas med några få rapp. Av den som har fått mycket skall det krävas mycket, och den som har anförtrotts mycket skall få svara för desto mera.
LUK.12.49	Jag har kommit för att tända en eld på jorden. Om den ändå redan brann! 
LUK.12.50	Men jag har ett dop som jag måste döpas med, och jag våndas innan det är över. 
LUK.12.51	Tror ni jag är här för att skapa fred på jorden? Nej, säger jag, men splittring! 
LUK.12.52	Ty där fem bor i ett hus skall de i fortsättningen leva splittrade, tre mot två och två mot tre, 
LUK.12.53	far mot son och son mot far, mor mot dotter och dotter mot mor, svärmor mot sonhustru och sonhustru mot svärmor.«
LUK.12.54	Till folket sade han: »När ni ser moln stiga upp i väster säger ni genast att det blir regn, och det blir det också. 
LUK.12.55	Och när ni märker att vinden är sydlig säger ni att det blir hett, och det blir det. 
LUK.12.56	Hycklare, jordens och himlens utseende kan ni tyda, men vilken tid det är, varför kan ni inte tyda det?
LUK.12.57	Varför avgör ni inte själva vad som är rätt? 
LUK.12.58	När du är på väg till domstolen med din motpart, så gör vad du kan för att bli förlikt med honom innan ni är framme. Annars släpar han dig inför domaren, och domaren låter indrivaren ta hand om dig, och indrivaren sätter dig i fängelse. 
LUK.12.59	Var säker på att du inte slipper ut förrän du har betalt till sista öret.«
LUK.13.1	Vid samma tillfälle kom några och berättade för honom om de galileer vilkas blod Pilatus hade blandat med blodet från deras offerdjur. 
LUK.13.2	Då sade han: »Tror ni att de var större syndare än alla andra i Galileen, eftersom detta kunde hända dem? 
LUK.13.3	Nej, säger jag, men om ni inte omvänder er skall ni alla mista livet som de. 
LUK.13.4	Eller de arton som dödades när Siloatornet rasade, tror ni att de var större syndare än alla andra i Jerusalem? 
LUK.13.5	Nej, säger jag, men om ni inte omvänder er skall ni alla mista livet, precis som de.«
LUK.13.6	Och han gav dem denna liknelse: »En man hade ett fikonträd i sin vingård, och han kom för att se om det fanns någon frukt på det men hittade ingen. 
LUK.13.7	Då sade han till sin trädgårdsmästare: ’I tre år har jag kommit och letat efter frukt på det här trädet utan att hitta någon. Hugg bort det! Varför skall det ta upp mark till ingen nytta?’ 
LUK.13.8	Han svarade: ’Herre, låt det stå kvar ett år till, så skall jag gräva runt det och gödsla. 
LUK.13.9	Kanske bär det frukt nästa år. Om inte, kan du hugga bort det.’«
LUK.13.10	En gång undervisade han i en synagoga på sabbaten. 
LUK.13.11	Där fanns en kvinna som hade plågats av en sjukdomsande i arton år. Hon var krokryggig och kunde inte räta på sig. 
LUK.13.12	När Jesus fick se henne kallade han på henne och sade: »Kvinna, du är fri från din sjukdom«, 
LUK.13.13	och så lade han sina händer på henne. Genast kunde hon räta på sig, och hon prisade Gud. 
LUK.13.14	Men synagogföreståndaren, som förargade sig över att Jesus botade på sabbaten, sade till folket: »Det finns sex dagar då man skall arbeta. På dem kan ni komma och bli botade, men inte under sabbaten.« 
LUK.13.15	Herren svarade honom: »Hycklare, finns det någon av er som inte löser sin oxe eller åsna från krubban också på sabbaten och leder ut och vattnar den? 
LUK.13.16	Men här är en Abrahams dotter som Satan har hållit bunden i arton år. Skulle hon inte få lösas från sin boja på sabbaten?« 
LUK.13.17	Dessa ord kom alla hans motståndare att skämmas, men folket gladde sig över allt det underbara som han gjorde.
LUK.13.18	Så sade han: »Vad är då Guds rike likt? Vad skall jag jämföra det med? 
LUK.13.19	Det är som ett senapskorn som en man sätter i sin trädgård. Det växer och blir till ett träd, och himlens fåglar bygger bo bland grenarna.«
LUK.13.20	Vidare sade han: »Vad skall jag jämföra Guds rike med? 
LUK.13.21	Det är som en surdeg som en kvinna arbetar in i tre mått mjöl; till slut blir alltsammans syrat.«
LUK.13.22	Han gick genom städer och byar och undervisade på sin väg mot Jerusalem. 
LUK.13.23	Någon frågade honom: »Herre, är det bara några få som blir räddade?« Han sade till dem: 
LUK.13.24	»Kämpa för att komma in genom den trånga porten. Jag säger er: många skall försöka ta sig in men inte lyckas. 
LUK.13.25	När väl husets herre har stigit upp och låst porten och ni blir stående utanför och bultar och säger: Herre, öppna för oss! så kommer han att svara: Jag vet inte vilka ni är. 
LUK.13.26	Då säger ni: Vi har ätit och druckit tillsammans med dig, och du har undervisat på våra gator. 
LUK.13.27	Han skall svara: Jag vet inte vilka ni är. Bort härifrån, alla ni orättens hantlangare. — 
LUK.13.28	Där skall ni gråta och skära tänder, när ni får se Abraham och Isak och Jakob och alla profeterna vara i Guds rike medan ni själva blir utdrivna. 
LUK.13.29	Och människor skall komma från öster och väster och från norr och söder och ligga till bords i Guds rike. 
LUK.13.30	Och då skall sådana som är sist bli först, och sådana som är först skall bli sist.«
LUK.13.31	Just då kom några fariseer och sade till honom: »Skynda dig i väg härifrån. Herodes vill döda dig.« 
LUK.13.32	Han svarade: »Hälsa den räven att i dag och i morgon driver jag ut demoner och gör de sjuka friska, och på tredje dagen är jag vid målet. 
LUK.13.33	Men i dag och i morgon och i övermorgon måste jag vandra vidare, ty en profet får inte mista livet någon annanstans än i Jerusalem.
LUK.13.34	Jerusalem, Jerusalem, du som dödar profeterna och stenar dem som blir sända till dig. Hur ofta har jag inte velat samla dina barn så som hönan samlar sina kycklingar under vingarna, men ni ville inte. 
LUK.13.35	Nu får ni själva ta hand om ert hus. Jag säger er: ni kommer inte att se mig förrän på den dag då ni säger: 
LUK.14.1	En sabbat var han bjuden på måltid hos en farisé som var med i rådet, och man iakttog honom noga. 
LUK.14.2	Då stod det framför honom en man som led av vatten i kroppen. 
LUK.14.3	Jesus vände sig till de laglärda och fariseerna och sade: »Är det tillåtet att bota sjuka på sabbaten eller inte?« 
LUK.14.4	Men de teg. Då rörde han vid mannen och gjorde honom frisk och lät honom sedan gå. 
LUK.14.5	Och han sade till dem: »Om någon av er har en son eller en oxe som faller ner i en brunn, drar han då inte genast upp dem, även om det är sabbat?« 
LUK.14.6	Det kunde de inte svara på.
LUK.14.7	När han märkte hur gästerna försökte få de främsta platserna vid bordet gav han dem en liknelse: 
LUK.14.8	»När du är bjuden på bröllop, slå dig då inte ner överst vid bordet. Kanske någon av de andra gästerna är mer ansedd än du 
LUK.14.9	och värden kommer och säger: Ge honom din plats. Då får du skämmas när du måste flytta dig längst ner. 
LUK.14.10	Nej, när du är bjuden, gå då genast och ta den nedersta platsen, så att värden säger till dig när han kommer: Käre vän, flytta dig längre upp. Då blir du hedrad inför alla dina medgäster. 
LUK.14.11	Den som upphöjer sig skall bli förödmjukad, och den som ödmjukar sig skall bli upphöjd.« 
LUK.14.12	Till sin värd sade han: »När du bjuder på middag eller någon annan måltid, bjud då inte dina vänner eller bröder eller släktingar eller rika grannar, så att de bjuder tillbaka och det blir din belöning. 
LUK.14.13	Nej, när du skall ha en fest, så bjud fattiga och krymplingar, lytta och blinda. 
LUK.14.14	Salig är du då, eftersom de inte kan ge dig någon belöning; belöningen får du vid de rättfärdigas uppståndelse.«
LUK.14.15	En av gästerna, som hörde detta, sade till honom: »Salig den som får vara med om måltiden i Guds rike.« 
LUK.14.16	Jesus svarade: »En man skulle ha en fest och bjöd många gäster. 
LUK.14.17	När festen skulle börja skickade han sin tjänare att säga till de inbjudna: ’Välkomna, allt är färdigt.’ 
LUK.14.18	Men alla hade de någon ursäkt att komma med. En lät hälsa: ’Jag har köpt en åker och är tvungen att gå och se på den, förlåt att jag inte kan komma.’ 
LUK.14.19	En annan sade: ’Jag har köpt fem par oxar och måste ut och se vad de går för, förlåt att jag inte kan komma.’ 
LUK.14.20	En tredje sade: ’Jag har just gift mig, så jag kan inte komma.’ 
LUK.14.21	När tjänaren kom tillbaka och berättade detta greps hans herre av vrede och sade: ’Gå genast ut på gator och gränder i staden och hämta hit alla fattiga och krymplingar och blinda och lytta.’ 
LUK.14.22	Och tjänaren sade: ’Herre, jag har gjort som du befallde, men ännu finns det plats.’ 
LUK.14.23	Då sade mannen till sin tjänare: ’Gå ut på vägarna och stigarna och se till att folk kommer hit, så att mitt hus blir fullt. 
LUK.14.24	Jag säger er att ingen av alla dem som först blev bjudna skall få vara med på min fest.’«
LUK.14.25	Stora skaror gick tillsammans med honom, och han vände sig om och sade till dem: 
LUK.14.26	»Om någon kommer till mig utan att hata sin far och sin mor och sin hustru och sina barn och sina syskon och därtill sitt eget liv, kan han inte vara min lärjunge. 
LUK.14.27	Den som inte bär sitt kors och följer efter mig kan inte vara min lärjunge. 
LUK.14.28	Om någon av er vill bygga ett torn, sätter han sig då inte ner och räknar ut vad det kostar, för att se om han har råd med bygget? 
LUK.14.29	Annars kan det hända att de som ser att han har lagt grunden men inte kan bygga färdigt börjar göra narr av honom 
LUK.14.30	och säger: Den där, han satte i gång ett bygge men kunde inte få det färdigt! 
LUK.14.31	Eller om en kung vill dra ut i fält mot en annan kung, sätter han sig då inte ner och överväger om han med tio tusen man kan möta den som rycker an med tjugo tusen? 
LUK.14.32	Kan han inte det skickar han sändebud för att be om fred medan den andre ännu är långt borta. 
LUK.14.33	Så är det alltså: ingen av er kan vara min lärjunge om han inte avstår från allt han äger.
LUK.14.34	Salt är bra att ha. Men om saltet mister sin kraft, hur skall man få det salt igen? 
LUK.14.35	Det duger varken för jorden eller gödselstacken. Man slänger bort det. Hör, du som har öron att höra med.«
LUK.15.1	Alla tullindrivare och syndare sökte sig till Jesus för att höra honom. 
LUK.15.2	Fariseerna och de skriftlärda förargade sig och sade: »Den mannen umgås med syndare och äter med dem.« 
LUK.15.3	Då gav han dem denna liknelse: 
LUK.15.4	»Om någon av er har hundra får och tappar bort ett av dem, lämnar han då inte de nittionio i öknen och går och letar efter det borttappade tills han hittar det? 
LUK.15.5	Och när han hittar det blir han glad och lägger det över axlarna. 
LUK.15.6	Och när han kommer hem samlar han sina vänner och grannar och säger till dem: Gläd er med mig, jag har hittat fåret som jag hade förlorat. 
LUK.15.7	Jag säger er: på samma sätt blir det större glädje i himlen över en enda syndare som omvänder sig än över nittionio rättfärdiga som inte behöver omvända sig.
LUK.15.8	Eller om en kvinna har tio silvermynt och tappar bort ett av dem, tänder hon då inte en lampa och sopar hela huset och letar överallt tills hon hittar det? 
LUK.15.9	Och när hon har hittat det samlar hon väninnor och grannkvinnor och säger: Gläd er med mig, jag har hittat myntet som jag hade förlorat. 
LUK.15.10	På samma sätt, säger jag er, gläder sig Guds änglar över en enda syndare som omvänder sig.«
LUK.15.11	Han sade: »En man hade två söner. 
LUK.15.12	Den yngste sade till fadern: ’Far, ge mig den del av förmögenheten som skall bli min.’ Då skiftade fadern sin egendom mellan dem. 
LUK.15.13	Några dagar senare hade den yngste sonen sålt allt han ägde och gav sig i väg till ett främmande land, och där slösade han bort sin förmögenhet på ett liv i utsvävningar. 
LUK.15.14	När han hade gjort av med allt blev det svår hungersnöd i landet, och han började lida nöd. 
LUK.15.15	Han gick och tog tjänst hos en välbärgad man i det landet, och denne skickade ut honom på sina ägor för att vakta svin. 
LUK.15.16	Han hade gärna velat äta sig mätt på fröskidorna som svinen åt, men ingen lät honom få något. 
LUK.15.17	Då kom han till besinning och tänkte: ’Hur många daglönare hos min far har inte mat i överflöd, och här svälter jag ihjäl. 
LUK.15.18	Jag ger mig av hem till min far och säger till honom: Far, jag har syndat mot himlen och mot dig. 
LUK.15.19	Jag är inte längre värd att kallas din son. Låt mig få gå som en av dina daglönare.’ 
LUK.15.20	Och han gav sig av hem till sin far. Redan på långt håll fick fadern syn på honom. Han fylldes av medlidande och sprang emot honom och omfamnade och kysste honom. 
LUK.15.21	Sonen sade: ’Far, jag har syndat mot himlen och mot dig, jag är inte längre värd att kallas din son.’ 
LUK.15.22	Men fadern sade till sina tjänare: ’Skynda er att ta fram min finaste dräkt och klä honom i den, och sätt en ring på hans hand och skor på hans fötter. 
LUK.15.23	Och hämta gödkalven och slakta den, så skall vi äta och hålla fest. 
LUK.15.24	Min son var död och lever igen, han var förlorad och är återfunnen.’ Och festen började.
LUK.15.25	Men den äldste sonen var ute på fälten. När han på vägen hem närmade sig huset hörde han musik och dans. 
LUK.15.26	Han kallade på en av tjänarna och frågade vad som stod på. 
LUK.15.27	Tjänaren svarade: ’Din bror har kommit hem, och din far har låtit slakta gödkalven därför att han har fått tillbaka honom välbehållen.’ 
LUK.15.28	Då blev han arg och ville inte gå in. Fadern kom ut och försökte tala honom till rätta, 
LUK.15.29	men han svarade: ’Här har jag tjänat dig i alla dessa år och aldrig överträtt något av dina bud, och mig har du aldrig gett ens en killing att festa på med mina vänner. 
LUK.15.30	Men när han kommer hem, din son som har levt upp din egendom tillsammans med horor, då slaktar du gödkalven.’ 
LUK.15.31	Fadern sade till honom: ’Mitt barn, du är alltid hos mig, och allt mitt är ditt. 
LUK.15.32	Men nu måste vi hålla fest och vara glada, för din bror var död och lever igen, han var förlorad och är återfunnen.’«
LUK.16.1	Han sade också till sina lärjungar: »Det var en rik man som hade en förvaltare, och denne beskylldes för att förskingra hans förmögenhet. 
LUK.16.2	Mannen kallade till sig honom och sade: ’Vad är det jag hör om dig? Lämna in dina räkenskaper, du kan inte vara kvar som förvaltare.’ 
LUK.16.3	Förvaltaren tänkte: ’Vad skall jag göra nu när min herre avskedar mig? Gräva orkar jag inte, och tigga skäms jag för. 
LUK.16.4	Jo, jag vet vad jag skall göra så att folk tar emot mig i sina hus när jag mister min tjänst.’ 
LUK.16.5	Han skickade efter dem som var skuldsatta hos hans herre, en i sänder, och frågade den förste hur mycket han var skyldig. 
LUK.16.6	’Hundra krus olja’, svarade mannen. Då sade han: ’Här är ditt skuldebrev, sätt dig genast ner och skriv femtio.’ 
LUK.16.7	Sedan frågade han näste man: ’Och du, hur mycket är du skyldig?’ — ’Hundra tunnor vete.’ Då sade han: ’Här är ditt skuldebrev. Skriv åttio.’«
LUK.16.8	Och Herren berömde den ohederlige förvaltaren för att han hade handlat klokt. »Denna världens människor beter sig klokare mot sina egna än ljusets människor gör. 
LUK.16.9	Ja, jag säger er: använd den ohederliga mammon till att skaffa er vänner som tar emot er i evighetens hyddor när mammon lämnar er i sticket.
LUK.16.10	Den som är trogen i smått är trogen också i stort, och den som är ohederlig i smått är ohederlig också i stort. 
LUK.16.11	Om ni inte har varit trogna i fråga om den ohederliga mammon, vem vill då anförtro er det som har verkligt värde? 
LUK.16.12	Och om ni inte har varit trogna i fråga om andras egendom, vem vill då ge er det som skall tillhöra er?
LUK.16.13	Ingen tjänare kan tjäna två herrar. Antingen kommer han att hata den ene och älska den andre eller att hålla fast vid den ene och inte bry sig om den andre. Ni kan inte tjäna både Gud och mammon.«
LUK.16.14	Allt detta hörde fariseerna, som älskar pengar, och de gjorde narr av honom. 
LUK.16.15	Då sade han till dem: »Ni vill framstå som rättfärdiga inför människorna, men Gud känner era hjärtan. Det som människor sätter högt är skändligt i Guds ögon.
LUK.16.16	Lagen och profeterna hade sin tid fram till Johannes. Sedan dess förkunnas Guds rike, och alla trängs för att komma in där. 
LUK.16.17	Men förr skall himmel och jord förgå än en enda prick i lagen faller bort.
LUK.16.18	Den som skiljer sig från sin hustru och gifter om sig är en äktenskapsbrytare, och den som gifter sig med en frånskild kvinna är en äktenskapsbrytare.
LUK.16.19	Det var en rik man som klädde sig i purpur och fint linne och levde i fest och glans var dag. 
LUK.16.20	Men en tiggare som hette Lasaros låg vid hans port full av sår 
LUK.16.21	och önskade att han fick äta sig mätt på resterna från den rike mannens bord. Hundarna kom till och med och slickade på hans sår. 
LUK.16.22	Så dog tiggaren och fördes av änglarna till platsen vid Abrahams sida. Den rike dog också han och begravdes. 
LUK.16.23	I dödsriket, där han pinades, lyfte han blicken och fick långt borta se Abraham, och Lasaros vid hans sida. 
LUK.16.24	Då ropade han: ’Fader Abraham, förbarma dig över mig och skicka Lasaros att doppa fingerspetsen i vatten och fukta min tunga, jag plågas här i lågorna.’ 
LUK.16.25	Men Abraham svarade: ’Kom ihåg, mitt barn, att du fick ut ditt goda medan du levde, liksom Lasaros sitt onda. Nu har han funnit tröst här, medan du plågas. 
LUK.16.26	Dessutom gapar det en klyfta mellan oss och er, för att de som vill ta sig över från oss till er eller från er till oss inte skall kunna göra det.’ 
LUK.16.27	Mannen sade: ’Då ber jag dig, fader, att du skickar honom till min fars hus. 
LUK.16.28	Jag har fem bröder, och han måste varna dem så att inte de också kommer hit till detta plågornas ställe.’ 
LUK.16.29	Abraham sade: ’De har Mose och profeterna. De kan lyssna till dem.’ 
LUK.16.30	Mannen svarade: ’Nej, fader Abraham, men om någon kommer till dem från de döda omvänder de sig.’ 
LUK.16.31	Men Abraham sade: ’Lyssnar de inte till Mose och profeterna, då låter de inte övertyga sig ens om någon står upp från de döda.’«
LUK.17.1	Han sade till sina lärjungar: »Det är oundvikligt att förförelserna kommer, men ve den genom vilken de kommer. 
LUK.17.2	Det vore bättre för honom att ha sänkts i havet med en kvarnsten om halsen än att kunna förleda en enda av dessa små. 
LUK.17.3	Ta er i akt!
LUK.17.3	Om din broder gör orätt, så tillrättavisa honom, och om han ångrar sig, så förlåt honom. 
LUK.17.4	Även om han gör orätt mot dig sju gånger om dagen och sju gånger kommer tillbaka och säger: Jag ångrar mig, så skall du förlåta honom.«
LUK.17.5	Apostlarna sade till Herren: »Ge oss större tro.« 
LUK.17.6	Herren svarade: »Om ni hade tro så stor som ett senapskorn skulle ni kunna säga till mullbärsträdet där: Dra upp dig själv med rötterna och plantera dig i havet! Och det skulle lyda er.
LUK.17.7	Om ni har en tjänare som plöjer eller vallar får, säger ni då till honom när han kommer hem från ägorna: Gå genast och slå dig ner vid bordet. 
LUK.17.8	Nej, ni säger: Gör i ordning maten åt mig, fäst upp dina kläder och passa upp mig medan jag äter och dricker; sedan kan du själv äta och dricka. 
LUK.17.9	Inte får tjänaren något tack för att han gör vad han är ålagd. 
LUK.17.10	På samma sätt med er: när ni har gjort allt som åligger er skall ni säga: Vi är odugliga tjänare, vi har bara gjort vad vi är skyldiga att göra.«
LUK.17.11	Under sin vandring mot Jerusalem följde han gränsen mellan Samarien och Galileen. 
LUK.17.12	När han var på väg in i en by kom tio spetälska emot honom. De stannade på avstånd 
LUK.17.13	och ropade: »Jesus, mästare, förbarma dig över oss!« 
LUK.17.14	Då sade han till dem: »Gå och visa upp er för prästerna!« Och medan de var på väg dit blev de rena. 
LUK.17.15	En av dem vände tillbaka när han såg att han hade blivit frisk. Med hög röst prisade han Gud 
LUK.17.16	och kastade sig till marken vid Jesu fötter och tackade honom. Han var samarier. 
LUK.17.17	Jesus frågade: »Blev inte alla tio rena? Var är de nio andra? 
LUK.17.18	Är det bara den här främlingen som har vänt tillbaka för att ge Gud ära?« 
LUK.17.19	Och han sade till mannen: »Stig upp och gå. Din tro har hjälpt dig.«
LUK.17.20	Tillfrågad av fariseerna om när Guds rike skulle komma svarade han: »Guds rike kommer inte på ett sådant sätt att man kan se det med sina ögon. 
LUK.17.21	Ingen kan säga: Här är det, eller: Där är det. Nej, Guds rike är inom er.«
LUK.17.22	Till lärjungarna sade han: »Det skall komma en tid då ni längtar efter att få uppleva en enda av Människosonens dagar men inte får det. 
LUK.17.23	Man skall säga till er: Där är han, eller: Här är han. Spring inte dit de pekar, rusa inte efter dem. 
LUK.17.24	Ty liksom blixten flammar till och lyser upp hela himlen från horisont till horisont, så skall Människosonen visa sig på sin dag. 
LUK.17.25	Men först måste han lida mycket och förkastas av detta släkte.
LUK.17.26	Som det var i Noas dagar, så skall det bli under Människosonens dagar. 
LUK.17.27	Folk åt och drack, gifte sig och blev bortgifta, ända till den dag då Noa gick in i arken och floden kom över dem och gjorde slut på dem alla. 
LUK.17.28	Eller som på Lots tid: folk åt och drack, köpte och sålde, planterade och byggde, 
LUK.17.29	men den dag då Lot lämnade Sodom regnade eld och svavel från himlen och gjorde slut på dem alla. 
LUK.17.30	Likadant blir det den dag då Människosonen uppenbaras.
LUK.17.31	Den dagen får den som är uppe på taket och har sina tillhörigheter inne i huset inte gå ner och hämta dem, och den som är ute på ägorna får inte vända tillbaka hem. 
LUK.17.32	Kom ihåg Lots hustru. 
LUK.17.33	Den som försöker bevara sitt liv skall mista det, men den som mister det skall rädda det. 
LUK.17.34	Jag säger er: den natten ligger två män på samma bädd; den ene skall tas med och den andre skall lämnas kvar. 
LUK.17.35	Två kvinnor mal tillsammans; den ena skall tas med och den andra skall lämnas kvar.« 
LUK.17.37	De frågade honom: »Var blir det, herre?« Han svarade: »Där liket ligger, där samlas gamarna.«
LUK.18.1	Han gav dem en liknelse för att lära dem att alltid be och inte ge upp: 
LUK.18.2	»I en stad fanns det en domare som varken fruktade Gud eller brydde sig om människor. 
LUK.18.3	I samma stad fanns en änka, och hon kom gång på gång till honom och sade: ’Låt mig få ut av min motpart vad jag har rätt till.’ 
LUK.18.4	Till en början ville han inte, men sedan tänkte han: ’Inte för att jag fruktar Gud eller bryr mig om människor, 
LUK.18.5	men så besvärlig som den där änkan är skall jag låta henne få ut vad hon har rätt till, annars pinar hon livet ur mig med sitt springande.’« 
LUK.18.6	Och Herren sade: »Där hör ni vad en orättfärdig domare säger. 
LUK.18.7	Skulle då inte Gud låta sina utvalda få sin rätt, när de ropar till honom dag och natt? Skulle han låta dem vänta? 
LUK.18.8	Jag säger er: han skall snart nog låta dem få sin rätt. Men Människosonen, skall han finna någon tro här på jorden när han kommer?«
LUK.18.9	Till några som litade på att de själva var rättfärdiga och som såg ner på alla andra riktade han denna liknelse: 
LUK.18.10	»Två män gick upp till templet för att be, den ene var farisé, den andre tullindrivare. 
LUK.18.11	Farisén ställde sig och bad för sig själv: ’Jag tackar dig, Gud, för att jag inte är som andra människor, tjuvar och bedragare och horkarlar, eller som tullindrivaren där. 
LUK.18.12	Jag fastar två gånger i veckan, jag lämnar tionde av allt jag köper.’ 
LUK.18.13	Men tullindrivaren stod avsides och vågade inte ens lyfta blicken mot himlen utan slog med händerna mot bröstet och sade: ’Gud, var nådig mot mig syndare.’ 
LUK.18.14	Jag säger er: det var han som gick hem rättfärdig, snarare än den andre. Ty den som upphöjer sig skall bli förödmjukad, men den som ödmjukar sig skall bli upphöjd.«
LUK.18.15	Folk kom också fram med sina barn till honom för att han skulle röra vid dem. Lärjungarna fick se det och visade bort dem, 
LUK.18.16	men Jesus kallade dem till sig och sade: »Låt barnen komma hit till mig och hindra dem inte: Guds rike tillhör sådana som de. 
LUK.18.17	Sannerligen, den som inte tar emot Guds rike som ett barn, han kommer aldrig dit in.«
LUK.18.18	En uppsatt person frågade honom: »Gode mästare, vad skall jag göra för att vinna evigt liv?« 
LUK.18.19	Jesus svarade: »Varför kallar du mig god? Ingen är god utom Gud. 
LUK.18.20	Du kan budorden: 
LUK.18.21	Mannen sade: »Allt detta har jag hållit sedan jag var ung.« 
LUK.18.22	Då sade Jesus: »Ett återstår för dig: sälj allt du äger och dela ut åt de fattiga, så får du en skatt i himlen. Kom sedan och följ mig.« 
LUK.18.23	När han hörde detta blev han bedrövad, för han var mycket rik. 
LUK.18.24	Jesus såg att han var bedrövad och sade: »Hur svårt är det inte för dem som har pengar att komma in i Guds rike! 
LUK.18.25	Det är lättare för en kamel att komma igenom ett nålsöga än för en rik att komma in i Guds rike.« 
LUK.18.26	De som hörde detta frågade: »Vem kan då bli räddad?« 
LUK.18.27	Han svarade: »Det som är omöjligt för människor är möjligt för Gud.«
LUK.18.28	Petrus sade: »Vi har ju lämnat allt vi ägde och följt dig.« 
LUK.18.29	Då sade Jesus till dem: »Sannerligen, var och en som för Guds rikes skull har lämnat hus eller hustru eller bröder eller föräldrar eller barn 
LUK.18.30	skall få mångdubbelt igen redan här i tiden och sedan evigt liv i den kommande världen.«
LUK.18.31	Han samlade de tolv omkring sig och sade till dem: »Vi går nu upp till Jerusalem, och allt som profeterna har skrivit om Människosonen skall gå i uppfyllelse. 
LUK.18.32	Han skall utlämnas åt hedningarna, de skall håna och skymfa honom och spotta på honom, 
LUK.18.33	och de skall prygla honom och döda honom, och på den tredje dagen skall han uppstå.« 
LUK.18.34	Av detta begrep lärjungarna ingenting. Vad han menade var fördolt för dem, och de kunde inte förstå vad han sade.
LUK.18.35	När Jesus närmade sig Jeriko satt där en blind vid vägkanten och tiggde. 
LUK.18.36	Han hörde en folkhop komma på vägen och frågade vad som stod på. 
LUK.18.37	Man talade om för honom att Jesus från Nasaret gick förbi, 
LUK.18.38	och då ropade han: »Jesus, Davids son, förbarma dig över mig.« 
LUK.18.39	De som gick främst sade åt honom att vara tyst, men han ropade ännu högre: »Davids son, förbarma dig över mig.« 
LUK.18.40	Jesus stannade och sade till dem att leda fram honom, och då mannen kom närmare frågade Jesus: 
LUK.18.41	»Vad vill du att jag skall göra för dig?« Han svarade: »Herre, gör så att jag kan se igen.« 
LUK.18.42	Jesus sade: »Du kan se igen. Din tro har hjälpt dig.« 
LUK.18.43	Genast kunde han se, och han följde med Jesus och prisade Gud. Och allt folket som såg det sjöng Guds lov.
LUK.19.1	Han kom in i Jeriko och gick genom staden. 
LUK.19.2	Där fanns en man som hette Sackaios, och han hade hand om tullen och han var rik. 
LUK.19.3	Han ville gärna se vem denne Jesus var men kunde inte för folkmassan, för han var liten till växten. 
LUK.19.4	Han sprang i förväg och klättrade upp i en sykomor för att kunna se honom, eftersom han skulle gå förbi där. 
LUK.19.5	När Jesus kom dit såg han upp mot honom och sade: »Skynda dig ner, Sackaios, i dag skall jag gästa ditt hem.«
LUK.19.6	Sackaios skyndade sig ner och tog emot honom med glädje. 
LUK.19.7	Alla som såg det mumlade förargat: »Han har tagit in hos en syndare.« 
LUK.19.8	Men Sackaios ställde sig upp och sade till Herren: »Hälften av vad jag äger, herre, skall jag ge åt de fattiga. Och har jag pressat ut pengar av någon skall jag betala igen det fyrdubbelt.« 
LUK.19.9	Jesus sade till honom: »I dag har räddningen nått detta hus — han är också en son till Abraham, 
LUK.19.10	och Människosonen har kommit för att söka efter det som var förlorat och rädda det.«
LUK.19.11	För dem som hörde detta berättade han också en liknelse, eftersom han var nära Jerusalem och de trodde att de redan nu skulle få se Guds rike komma. 
LUK.19.12	Han sade: »En man av hög börd for till ett land långt borta för att få kungavärdighet och sedan komma tillbaka. 
LUK.19.13	Han kallade till sig tio av sina tjänare och gav dem tio pund och sade till dem: ’Gör affärer med detta tills jag kommer tillbaka.’ 
LUK.19.14	Men hans landsmän hatade honom, och när han hade rest skickade de sändebud för att säga: Honom vill vi inte ha till kung. 
LUK.19.15	När han sedan kom tillbaka och hade blivit kung lät han kalla till sig tjänarna som han hade gett pengarna åt och ville veta hur de hade lyckats med sina affärer. 
LUK.19.16	Den förste infann sig och sade: ’Herre, ditt pund har gett tio pund i vinst.’ 
LUK.19.17	Då sade han: ’Bra, du är en god tjänare. Du har visat dig trogen i smått, och nu skall du få härska över tio städer.’ 
LUK.19.18	Näste man kom och sade: ’Ditt pund, herre, har gett fem pund.’ 
LUK.19.19	Till honom sade han: ’Du skall få fem städer under dig.’ 
LUK.19.20	En annan kom och sade: ’Herre, här har du ditt pund. Jag har haft det undanlagt i en duk, 
LUK.19.21	för jag var rädd för dig. Du är ju en hård man, du tar ut vad du inte har satt in och skördar vad du inte har sått.’ 
LUK.19.22	Han svarade: ’Jag dömer dig efter dina egna ord. Du är en dålig tjänare, du visste att jag är en hård man, som tar ut vad jag inte har satt in och skördar vad jag inte har sått. 
LUK.19.23	Varför lämnade du inte mina pengar till en bank? Då hade jag kunnat få tillbaka dem med ränta när jag kom hem.’ 
LUK.19.24	Och han sade till sina män: ’Ta ifrån honom hans pund och ge det åt mannen med de tio punden.’ — 
LUK.19.25	’Herre’, sade de, ’han har ju redan tio pund.’ — 
LUK.19.26	’Jag säger er: var och en som har, han skall få, men den som inte har, från honom skall tas också det han har. 
LUK.19.27	Men mina fiender, de som inte ville ha mig till kung, för hit dem och hugg ner dem i min åsyn.’«
LUK.19.28	Efter att ha sagt detta gick han framför dem upp mot Jerusalem. 
LUK.19.29	När han närmade sig Betfage och Betania vid det berg som kallas Olivberget, skickade han i väg två av lärjungarna 
LUK.19.30	och sade: »Gå till byn rakt framför er. När ni kommer in i den skall ni finna en ungåsna som står bunden där, en som ännu ingen har suttit på. Ta den och led hit den. 
LUK.19.31	Om någon frågar er varför ni tar den skall ni svara: Herren behöver den.« 
LUK.19.32	De båda lärjungarna gav sig i väg och fann allt vara som han hade sagt. 
LUK.19.33	När de skulle ta åsnan sade de som ägde den: »Varför tar ni åsnan?« 
LUK.19.34	De svarade: »Herren behöver den.« 
LUK.19.35	Och de ledde den till Jesus och lade sina mantlar på den och hjälpte honom upp. 
LUK.19.36	Där han kom ridande bredde folk ut sina mantlar på vägen.
LUK.19.37	Då han närmade sig staden och var på väg ner från Olivberget började hela skaran av lärjungar i sin glädje ljudligt prisa Gud för alla de underverk de hade sett: 
LUK.19.38	»
LUK.19.39	Några fariseer i folkmassan sade då till honom: »Mästare, säg åt dina lärjungar att sluta.« 
LUK.19.40	Han svarade: »Jag säger er att om de tiger kommer stenarna att ropa.«
LUK.19.41	När han kom närmare och såg staden började han gråta över den 
LUK.19.42	och sade: »Om du denna dag hade förstått, också du, vad som ger dig fred! Men nu är det fördolt för dig. 
LUK.19.43	Det skall komma en tid då du får se dina fiender bygga vallar runt dig och omringa dig och ansätta dig från alla håll. 
LUK.19.44	De skall slå dig och ditt folk till marken, och de skall inte lämna sten på sten, eftersom du inte förstod att tiden var inne för Guds besök.«
LUK.19.45	När han kom till templet körde han ut dem som drev handel där 
LUK.19.46	och sade till dem: »Det står i skriften: 
LUK.19.47	Sedan undervisade han varje dag i templet. Översteprästerna och de skriftlärda och alla folkets ledare försökte röja honom ur vägen, 
LUK.19.48	men de visste inte hur de skulle göra, för han hade hela folket med sig och alla lyssnade på honom.
LUK.20.1	En dag när han undervisade folket i templet och förkunnade budskapet kom översteprästerna och de skriftlärda tillsammans med de äldste fram till honom 
LUK.20.2	och sade: »Säg oss vad du har för fullmakt att göra detta. Vem är det som har gett dig den fullmakten?« 
LUK.20.3	Han svarade: »Jag har också en fråga till er. Säg mig: 
LUK.20.4	dopet Johannes döpte med, kom det från himlen eller från människor?« 
LUK.20.5	De överlade med varandra: »Om vi svarar: Från himlen, säger han: Varför trodde ni då inte på honom? 
LUK.20.6	Men om vi svarar: Från människor, då kommer hela folket att stena oss, för de är övertygade om att Johannes var en profet.« 
LUK.20.7	Och de svarade att de inte visste. 
LUK.20.8	Då sade Jesus till dem: »I så fall talar jag inte heller om för er vad jag har för fullmakt att göra detta.«
LUK.20.9	Sedan gav han folket denna liknelse: »En man planterade en vingård och arrenderade ut den och for bort på en längre resa. 
LUK.20.10	När tiden var inne skickade han en tjänare till arrendatorerna för att hämta en del av vingårdens skörd. Men de pryglade tjänaren och körde i väg honom tomhänt. 
LUK.20.11	Då sände han en annan tjänare. Men de pryglade och skymfade honom också och körde sedan i väg honom tomhänt. 
LUK.20.12	Och nu skickade han en tredje, men också denne slog de blodig och kastade ut. 
LUK.20.13	Då sade vingårdens ägare: ’Vad skall jag göra? Jo, jag skickar min älskade son, honom har de kanske respekt för.’ 
LUK.20.14	Men när arrendatorerna fick se honom överlade de med varandra: ’Här har vi arvtagaren, låt oss döda honom så vi får arvet.’ 
LUK.20.15	Och de släpade ut honom ur vingården och slog ihjäl honom. Vad gör nu vingårdens ägare med dem? 
LUK.20.16	Jo, han kommer dit och tar död på arrendatorerna och ger vingården åt andra.« När de hörde detta sade de: »Nej, det får aldrig ske!« 
LUK.20.17	Jesus såg på dem och sade: »Vad betyder då det som står skrivet: 
LUK.20.18	Den som faller på den stenen blir sönderslagen, och den som stenen faller på blir krossad.« 
LUK.20.19	De skriftlärda och översteprästerna hade velat gripa honom med en gång, men de var rädda för folket; de förstod att hans liknelse var riktad mot dem.
LUK.20.20	De höll ögonen på honom och skickade fram några som skulle spela rättfärdiga och söka få fast honom för något yttrande, så att de kunde överlämna honom åt ståthållarens makt och myndighet. 
LUK.20.21	De frågade honom: »Mästare, vi vet att vad du säger i din undervisning är riktigt och att du inte tar hänsyn till person utan verkligen lär oss Guds väg. 
LUK.20.22	Är det rätt eller inte att vi betalar skatt till kejsaren?« 
LUK.20.23	Men han genomskådade deras list och sade: 
LUK.20.24	»Visa mig en denar. Vems bild och namn finns på den?« — »Kejsarens«, svarade de. 
LUK.20.25	Då sade han: »Ge då kejsaren det som tillhör kejsaren och Gud det som tillhör Gud.« 
LUK.20.26	De lyckades inte få fast honom för något som han sade när folket hörde på, och de häpnade över hans svar och teg.
LUK.20.27	Några saddukeer — de förnekar att det finns en uppståndelse — kom till honom och frågade: 
LUK.20.28	»Mästare, Mose lär oss ju i skriften att 
LUK.20.29	Nu fanns det sju bröder. Den förste gifte sig och dog barnlös. 
LUK.20.30	Den andre 
LUK.20.31	och den tredje gifte sig med änkan, likaså de återstående, och alla sju dog utan att lämna barn efter sig. 
LUK.20.32	Slutligen dog också kvinnan. 
LUK.20.33	Hur blir det med henne vid uppståndelsen, vems hustru blir hon? Alla sju hade ju haft henne som hustru.« 
LUK.20.34	Jesus svarade: »Denna världens människor gifter sig och blir bortgifta, 
LUK.20.35	men de som befinns värdiga att komma till den andra världen och uppstå från de döda, de gifter sig inte och blir inte bortgifta. 
LUK.20.36	De kan ju inte mera dö, de är som änglar, och de är Guds söner, eftersom de har fått uppstå. 
LUK.20.37	Att de döda uppstår har också Mose visat i stället om törnbusken, där han kallar Herren för 
LUK.20.38	Gud är inte en gud för döda utan för levande, ty för honom är alla levande.« 
LUK.20.39	Då sade några skriftlärda: »Mästare, det var bra svarat«, 
LUK.20.40	för de vågade inte ställa fler frågor till honom.
LUK.20.41	Han sade till dem: »Hur kan man säga att Messias är Davids son? 
LUK.20.42	David säger ju själv i Psaltaren: 
LUK.20.44	David kallar honom alltså herre, hur kan han då vara Davids son?«
LUK.20.45	Medan allt folket hörde på sade han till sina lärjungar: 
LUK.20.46	»Ta er i akt för de skriftlärda, som vill gå omkring i sina långa mantlar och tycker om att bli hälsade på torgen och sitta främst i synagogan och ha hedersplatsen på gästabuden. 
LUK.20.47	De äter änkorna ur husen och ber långa böner för syns skull. Så mycket hårdare blir den dom de får.«
LUK.21.1	Han tittade upp och såg hur de rika lade sina gåvor i tempelkistan. 
LUK.21.2	Men han såg också en fattig änka lägga ner två kopparslantar, 
LUK.21.3	och då sade han: »Sannerligen, den där fattiga änkan gav mer än alla de andra. 
LUK.21.4	De tog av sitt överflöd och lade det bland gåvorna, men hon gav i sin fattigdom allt vad hon hade att leva på.«
LUK.21.5	När några talade om templet, hur vackert det var med sin fina sten och sina praktgåvor, sade han: 
LUK.21.6	»Allt detta som ni ser — det skall komma en tid då det inte lämnas sten på sten utan allt bryts ner.«
LUK.21.7	Då frågade de honom: »Mästare, när sker detta, och vad blir tecknet på att det börjar?« 
LUK.21.8	Han svarade: »Se till att ni inte blir vilseledda. Många kommer att uppträda under mitt namn och säga: Det är jag, och: Tiden är nära. Men följ dem inte. 
LUK.21.9	När ni får höra om krig och oroligheter, så tappa inte besinningen. Detta måste först hända, men det är ännu inte slutet.« 
LUK.21.10	Och han sade till dem: »Folk skall resa sig mot folk och rike mot rike. 
LUK.21.11	Det blir svåra jordbävningar och pest och hungersnöd på den ena platsen efter den andra. Förfärliga ting skall ske och väldiga tecken visa sig på himlen.
LUK.21.12	Men innan allt detta händer skall man gripa er och förfölja er. Man skall överlämna er åt synagogorna och kasta er i fängelse och dra er inför kungar och ståthållare för mitt namns skull. 
LUK.21.13	Då får ni tillfälle att vittna. 
LUK.21.14	Lägg bara på minnet att ni inte skall förbereda några försvarstal, 
LUK.21.15	ty jag skall ge er ord och visdom som era fiender inte kan stå emot eller vederlägga. 
LUK.21.16	Ni skall bli förrådda till och med av föräldrar och syskon och släktingar och vänner. En del av er skall man döda, 
LUK.21.17	och ni skall bli hatade av alla för mitt namns skull. 
LUK.21.18	Men inte ett hår på ert huvud skall gå förlorat. 
LUK.21.19	Genom att hålla ut skall ni vinna ert liv.
LUK.21.20	När ni ser Jerusalem omringat av härar, då skall ni veta att dess ödeläggelse är nära. 
LUK.21.21	Då måste de som bor i Judeen fly upp i bergen, de som är inne i staden skall lämna den, och de som är ute på landet får inte gå in i staden. 
LUK.21.22	Ty detta är vedergällningens tid, när allt i skriften blir uppfyllt. 
LUK.21.23	Ve dem som väntar barn eller ammar i den tiden. Stor nöd skall komma över landet, och vrede skall drabba detta folk. 
LUK.21.24	De skall falla för svärdshugg och föras bort som fångar till hednafolken, och Jerusalem skall trampas ner av hedningar tills hedningarnas tid är förbi.
LUK.21.25	Tecken skall visa sig i solen och månen och stjärnorna, och på jorden skall hedningarna gripas av ångest och rådlöshet vid havets och vågornas dån. 
LUK.21.26	Människor skall förgås av skräck i väntan på vad som skall komma över världen, ty himlens makter skall skakas. 
LUK.21.27	Då skall man få se Människosonen komma på ett moln med makt och stor härlighet. 
LUK.21.28	När allt detta börjar, så räta på er och lyft era huvuden, ty er befrielse närmar sig.«
LUK.21.29	Han gav dem en liknelse: »Se på fikonträdet och alla andra träd. 
LUK.21.30	När de börjar knoppas, då förstår ni av er själva att nu är sommaren nära. 
LUK.21.31	På samma sätt vet ni när ni ser detta hända att Guds rike är nära. 
LUK.21.32	Sannerligen, detta släkte skall inte förgå förrän allt detta händer. 
LUK.21.33	Himmel och jord skall förgå, men mina ord skall aldrig förgå.
LUK.21.34	Var på er vakt så att inte era sinnen fördunklas av omåttlighet och dryckenskap och livets bekymmer, annars överraskas ni av den dagen 
LUK.21.35	som av en snara, för den skall komma över alla som bor på jorden. 
LUK.21.36	Håll er vakna hela tiden och be att ni får kraft att undfly det som väntar och kan stå upprätta inför Människosonen.«
LUK.21.37	Om dagarna var han i templet och undervisade, men varje kväll gick han ut till det berg som kallas Olivberget och övernattade där. 
LUK.21.38	Och tidigt på morgonen kom allt folket till honom i templet för att höra honom.
LUK.22.1	Nu närmade sig det osyrade brödets högtid, som kallas påsk. 
LUK.22.2	Översteprästerna och de skriftlärda sökte efter bästa sättet att röja honom ur vägen — de var rädda för folket.
LUK.22.3	Men Satan for in i Judas, som kallades Iskariot och som var en av de tolv. 
LUK.22.4	Han gick till översteprästerna och officerarna i tempelvakten och talade med dem om hur han skulle kunna utlämna Jesus åt dem. 
LUK.22.5	De blev glada och erbjöd honom pengar. 
LUK.22.6	Han gick med på deras anbud och sökte ett tillfälle att utlämna honom utan att folket var med.
LUK.22.7	Så kom det osyrade brödets dag, då påsklammen skulle slaktas. 
LUK.22.8	Och Jesus sände i väg Petrus och Johannes och sade: »Gå och gör i ordning påskmåltiden åt oss.« 
LUK.22.9	De frågade var de skulle göra det. 
LUK.22.10	Han svarade: »När ni kommer in i staden möter ni en man som bär på en vattenkruka. Följ efter honom till det hus som han går in i 
LUK.22.11	och säg till den som äger huset: Mästaren frågar var salen är där han kan äta påskmåltiden med sina lärjungar. 
LUK.22.12	Då visar han er till ett stort rum i övervåningen som står färdigt. Där skall ni göra i ordning måltiden.« 
LUK.22.13	De gick och fann att allt var som han hade sagt, och de ordnade för påskmåltiden.
LUK.22.14	När stunden var inne lade han sig till bords tillsammans med apostlarna. 
LUK.22.15	Han sade till dem: »Hur har jag inte längtat efter att få äta denna påskmåltid med er innan mitt lidande börjar. 
LUK.22.16	Jag säger er: jag kommer inte att äta den igen förrän den får sin fullkomning i Guds rike.« 
LUK.22.17	Man räckte honom en bägare, och han tackade Gud och sade: »Ta detta och dela det mellan er. 
LUK.22.18	Jag säger er: från denna stund skall jag inte dricka av det som vinstocken ger förrän Guds rike har kommit.« 
LUK.22.19	Sedan tog han ett bröd, tackade Gud, bröt det och gav åt dem och sade: »Detta är min kropp som blir offrad för er. Gör detta till minne av mig.« 
LUK.22.20	Efter måltiden tog han på samma sätt bägaren och sade: »Denna bägare är det nya förbundet genom mitt blod, som blir utgjutet för er. 
LUK.22.21	Dock, den som förråder mig har sin hand här på bordet tillsammans med mig. 
LUK.22.22	Människosonen går den väg som är bestämd, men ve den människa genom vilken han blir förrådd!« 
LUK.22.23	Då började de fråga varandra vem av dem det var som skulle göra detta.
LUK.22.24	Sedan kom de att tvista om vilken av dem som skulle anses vara den störste. 
LUK.22.25	Då sade han till dem: »Kungarna uppträder som herrar över sina folk, och de som har makten låter kalla sig folkets välgörare. 
LUK.22.26	Men med er är det annorlunda: den störste bland er skall vara som den yngste, och den som är ledare skall vara som tjänaren. 
LUK.22.27	Vem är störst, den som ligger till bords eller den som betjänar honom? Är det inte den som ligger till bords? Men jag är mitt ibland er som er tjänare. 
LUK.22.28	Ni är de som har stannat kvar hos mig under mina prövningar, 
LUK.22.29	och samma kungavärdighet som min fader har tilldelat mig tilldelar jag er. 
LUK.22.30	Ni skall få äta och dricka vid mitt bord i mitt rike, och ni skall sitta på troner och döma Israels tolv stammar.
LUK.22.31	Simon, Simon. Satan har utverkat åt sig att få sålla er som vete. 
LUK.22.32	Men jag har bett för dig att din tro inte skall ta slut. Och när du en gång har vänt tillbaka, så styrk dina bröder.« 
LUK.22.33	Simon sade: »Med dig, herre, är jag beredd att gå både i fängelse och i döden.« 
LUK.22.34	Han svarade: »Jag säger dig, Petrus: tuppen skall inte gala i natt förrän du tre gånger har förnekat att du känner mig.«
LUK.22.35	Sedan sade han till dem: »När jag sände ut er utan penningpung, påse eller sandaler, behövde ni då sakna något?« — »Nej, ingenting«, svarade de. 
LUK.22.36	Då sade han: »Men nu skall den som har en penningpung ta med sig den, och likaså påsen, och den som är utan pengar skall sälja sin mantel och köpa sig ett svärd. 
LUK.22.37	Jag säger er att med mig skall det ord i skriften gå i uppfyllelse som lyder: 
LUK.22.38	»Herre«, sade de, »här är två svärd.« — »Det är bra«, svarade han.
LUK.22.39	Sedan gick han ut ur staden och begav sig som vanligt till Olivberget, och lärjungarna följde med. 
LUK.22.40	När han kom dit sade han till dem: »Be att ni inte utsätts för prövning.« 
LUK.22.41	Själv drog han sig undan ifrån dem, ungefär ett stenkast, föll på knä och bad: 
LUK.22.42	»Fader, om du vill det, så ta bort denna bägare från mig. Men låt din vilja ske, inte min.« 
LUK.22.43	En ängel från himlen visade sig för honom och gav honom kraft. 
LUK.22.44	I sin ångest bad han allt ivrigare, och svetten droppade som blod ner på marken. 
LUK.22.45	När han steg upp från bönen och kom tillbaka till lärjungarna fann han att de hade somnat, tyngda av sorg, 
LUK.22.46	och han sade till dem: »Hur kan ni sova! Stig upp och be att ni inte utsätts för prövning.«
LUK.22.47	Medan han ännu talade kom det en stor skara människor. Han som hette Judas, en av de tolv, visade vägen, och han gick fram till Jesus för att kyssa honom. 
LUK.22.48	Jesus sade till honom: »Judas, förråder du Människosonen med en kyss?« 
LUK.22.49	När de som var med Jesus såg vad som skulle hända sade de: »Herre, skall vi ta till våra svärd?« 
LUK.22.50	Och en av dem slog till mot översteprästens tjänare och högg av honom högra örat. 
LUK.22.51	Men då sade Jesus: »Nu räcker det.« Och han rörde vid mannens öra och läkte honom. 
LUK.22.52	Sedan sade Jesus till de överstepräster och officerare vid tempelvakten och äldste som hade kommit dit för att gripa honom: »Som mot en rövare har ni gått ut med svärd och påkar. 
LUK.22.53	Dag efter dag var jag hos er i templet, och ni lyfte inte er hand mot mig. Men detta är er stund, nu har mörkret makten.«
LUK.22.54	De grep honom och förde honom till översteprästens hus. Petrus följde efter på avstånd. 
LUK.22.55	De gjorde upp en eld mitt på gården och slog sig ner omkring den, och Petrus satte sig mitt ibland dem. 
LUK.22.56	En tjänsteflicka fick se honom där han satt i eldskenet, och hon såg noga på honom och sade: »Den där mannen var också med honom.« 
LUK.22.57	Men Petrus förnekade det: »Nej, jag känner honom inte.« 
LUK.22.58	Strax efteråt fick en annan syn på honom och sade: »Du hör också till dem.« Petrus sade: »Nej, det gör jag inte.« 
LUK.22.59	En timme senare var det någon som försäkrade: »Visst var den där också med honom, och han är ju från Galileen.« 
LUK.22.60	Men Petrus sade: »Jag förstår inte vad du menar.« Och just som han sade det gol en tupp. 
LUK.22.61	Då vände sig Herren om och såg på Petrus, och Petrus kom ihåg detta som Herren hade sagt till honom: »Innan tuppen gal i natt har du förnekat mig tre gånger«, 
LUK.22.62	och han gick ut och grät bittert.
LUK.22.63	Männen som bevakade Jesus slog honom och gjorde narr av honom. 
LUK.22.64	De band för ögonen på honom och sade: »Visa nu att du är profet. Vem var det som slog dig?« 
LUK.22.65	Och de öste glåpord över honom.
LUK.22.66	När det blev dag samlades folkets äldste, både överstepräster och skriftlärda. Han fördes in till rådet 
LUK.22.67	och de frågade: »Är du Messias, så säg oss det.« Han svarade: »Om jag säger det kommer ni inte att tro det, 
LUK.22.68	och om jag börjar fråga kommer ni inte att svara. 
LUK.22.69	Men härefter 
LUK.22.70	Då sade de allesammans: »Du är alltså Guds son?« Han svarade: »Ni själva säger att jag är det.« 
LUK.22.71	Då sade de: »Behöver vi fler vittnesmål? Vi har ju hört det ur hans egen mun.«
LUK.23.1	Alla de församlade bröt nu upp och förde honom till Pilatus. 
LUK.23.2	Där anklagade de honom och sade: »Vi har funnit att den här mannen förleder vårt folk, han vill förhindra att vi betalar skatt till kejsaren och säger sig vara Messias och kung.« 
LUK.23.3	Pilatus frågade honom: »Du är alltså judarnas kung?« Han svarade: »Du själv säger det.« 
LUK.23.4	Då sade Pilatus till översteprästerna och folkmassan: »Jag kan inte finna något brottsligt hos den här mannen.« 
LUK.23.5	Men de stod på sig: »Han hetsar upp folket i hela Judeen med sin undervisning, från Galileen och ända hit.«
LUK.23.6	När Pilatus hörde detta frågade han om mannen var från Galileen, 
LUK.23.7	och när han fick veta att han kom från Herodes område skickade han honom vidare till denne, som också han befann sig i Jerusalem under de dagarna.
LUK.23.8	När Herodes såg Jesus blev han mycket glad. Han hade länge velat träffa honom eftersom han hade hört talas om honom, och han hoppades få se honom utföra något tecken. 
LUK.23.9	Nu ställde han en mängd frågor till honom, men Jesus svarade inte. 
LUK.23.10	Översteprästerna och de skriftlärda stod där och anklagade honom häftigt. 
LUK.23.11	Herodes och hans soldater fylldes då av förakt för honom och gjorde narr av honom genom att sätta på honom en praktfull mantel. Sedan skickade han honom tillbaka till Pilatus. 
LUK.23.12	Den dagen blev Herodes och Pilatus vänner; förut hade det rått fiendskap mellan dem.
LUK.23.13	Pilatus kallade samman översteprästerna och rådsmedlemmarna och folket 
LUK.23.14	och sade: »Ni har fört hit den här mannen och anklagat honom för att uppvigla folket. Jag har nu förhört honom i er närvaro men kan inte finna honom skyldig till något av det som ni anklagar honom för. 
LUK.23.15	Det kan inte Herodes heller, och därför har han skickat tillbaka honom till oss. Han har inte gjort något som förtjänar döden. 
LUK.23.16	Jag skall ge honom en läxa, sedan släpper jag honom.« 
LUK.23.18	Då skrek hela hopen: »Döda honom och låt oss få Barabbas fri.« ( 
LUK.23.19	Det var en man som hade satts i fängelse för ett upplopp i staden och för mord.) 
LUK.23.20	Pilatus tog till orda igen; han ville gärna frige Jesus. 
LUK.23.21	Men då ropade de i ett: »Korsfäst, korsfäst honom!« 
LUK.23.22	För tredje gången sade Pilatus: »Vad har han gjort för ont? Jag kan inte finna honom skyldig till något som förtjänar döden. Jag skall ge honom en läxa, sedan släpper jag honom.« 
LUK.23.23	Men de skrek hela tiden och krävde att han skulle korsfästas. Deras ropande gjorde verkan, 
LUK.23.24	och Pilatus beslöt att låta dem få vad de krävde. 
LUK.23.25	Han frigav mannen som satt i fängelse för upplopp och mord, den som de ville ha fri, men Jesus utlämnade han, så att de fick göra som de ville.
LUK.23.26	När de förde bort honom hejdade de en man från Kyrene som hette Simon och som var på väg in från landet och lät honom ta korset på sig och bära det efter Jesus. 
LUK.23.27	En stor folkmassa följde med, och kvinnor som sörjde och klagade över honom. 
LUK.23.28	Jesus vände sig om och sade till dem: »Jerusalems döttrar, gråt inte över mig, gråt över er själva och era barn. 
LUK.23.29	Det kommer en tid då man skall säga: Saliga de ofruktsamma, de moderliv som inte har fött och de bröst som inte har gett di. 
LUK.23.31	Ty om man gör så med det gröna trädet, vad skall då inte ske med det förtorkade?«
LUK.23.32	De förde också ut två förbrytare för att avrätta dem tillsammans med honom. 
LUK.23.33	När de kom till den plats som kallas Skallen korsfäste de honom och förbrytarna, den ene till höger och den andre till vänster. 
LUK.23.34	Jesus sade: »Fader, förlåt dem, de vet inte vad de gör.« De delade upp hans kläder och kastade lott om dem. 
LUK.23.35	Folket stod där och såg på. Rådsmedlemmarna hånade honom och sade: »Andra har han hjälpt, nu får han hjälpa sig själv, om han är Guds Messias, den utvalde.« 
LUK.23.36	Också soldaterna gjorde narr av honom. De gick fram och räckte honom surt vin 
LUK.23.37	och sade: »Om du är judarnas kung, så hjälp dig själv.« 
LUK.23.38	Det fanns också ett anslag ovanför honom: Det här är judarnas konung.
LUK.23.39	Den ene av förbrytarna som hängde där smädade honom och sade: »Är inte du Messias? Hjälp då dig själv och oss.« 
LUK.23.40	Men då tillrättavisade honom den andre: »Är du inte ens rädd för Gud, du som har fått samma straff? 
LUK.23.41	Vi har dömts med rätta, vi får vad vi har förtjänat. Men han har inte gjort något ont.« 
LUK.23.42	Och han sade: »Jesus, tänk på mig när du kommer med ditt rike.« 
LUK.23.43	Jesus svarade: »Sannerligen, redan i dag skall du vara med mig i paradiset.«
LUK.23.44	Det var nu kring sjätte timmen. Då blev det mörkt över hela jorden ända till nionde timmen, 
LUK.23.45	det var solen som förmörkades. Förhänget i templet brast mitt itu. 
LUK.23.46	Och Jesus ropade med hög röst: »Fader, 
LUK.23.47	Officeren, som såg det som hände, prisade Gud och sade: »Han var verkligen en rättfärdig man.« 
LUK.23.48	När folkmassan som samlats där som åskådare hade sett vad som hände, vände de hemåt och slog med händerna mot bröstet. 
LUK.23.49	Men alla hans vänner, och bland dem kvinnorna som hade följt med honom från Galileen, stod på avstånd och såg alltsammans.
LUK.23.50	Nu fanns det en rådsherre vid namn Josef, en god och rättfärdig man 
LUK.23.51	som inte hade haft någon del i de andras beslut och åtgärder. Han var från Arimataia, en stad i Judeen, och han väntade på Guds rike. 
LUK.23.52	Josef gick till Pilatus och bad att få Jesu kropp. 
LUK.23.53	Han tog ner den, svepte den i linnetyg och lade den i en klippgrav där ännu ingen hade blivit lagd. 
LUK.23.54	Det var förberedelsedag, och sabbaten skulle just börja.
LUK.23.55	Kvinnorna som hade kommit från Galileen tillsammans med Jesus följde med och såg graven och hur hans kropp lades där. 
LUK.23.56	När de hade återvänt hem gjorde de i ordning välluktande kryddor och oljor, och sabbaten tillbringade de efter lagens bud i stillhet.
LUK.24.1	Men dagen efter sabbaten gick de i gryningen till graven med kryddorna som de hade gjort i ordning. 
LUK.24.2	De fann att stenen var bortrullad från graven, 
LUK.24.3	och när de gick in kunde de inte finna herren Jesu kropp. 
LUK.24.4	De visste inte vad de skulle tro, men då stod där två män i skinande kläder framför dem. 
LUK.24.5	Kvinnorna blev förskräckta och sänkte blicken mot marken, men männen sade till dem: »Varför söker ni den levande här bland de döda? 
LUK.24.6	Han är inte här, han har uppstått. Kom ihåg vad han sade till er medan han ännu var i Galileen: 
LUK.24.7	att Människosonen måste överlämnas i syndiga människors händer och korsfästas och uppstå på tredje dagen.« 
LUK.24.8	Då kom de ihåg hans ord, 
LUK.24.9	och när de hade återvänt från graven berättade de alltsammans för de elva och alla de andra. 
LUK.24.10	Det var Maria från Magdala och Johanna och Maria, Jakobs mor. Även de andra kvinnorna i deras sällskap talade om det för apostlarna. 
LUK.24.11	De tyckte att det bara var prat och trodde inte på dem. 
LUK.24.12	Men Petrus sprang genast bort till graven. När han lutade sig in såg han bara linnesvepningen ligga där, och han gick därifrån full av undran över det som hade hänt.
LUK.24.13	Samma dag var två lärjungar på väg till en by som ligger en mil från Jerusalem och som heter Emmaus. 
LUK.24.14	De talade med varandra om allt det som hade hänt. 
LUK.24.15	Medan de gick där och samtalade och diskuterade kom Jesus själv och slog följe med dem. 
LUK.24.16	Men deras ögon var förblindade och de kände inte igen honom. 
LUK.24.17	Han frågade: »Vad är det ni går här och talar med varandra om?« De stannade och såg sorgsna ut, 
LUK.24.18	och den ene, som hette Kleopas, svarade: »Du måste vara den ende som har varit i Jerusalem och inte vet vad som har hänt där under dessa dagar.« — 
LUK.24.19	»Vad har hänt?« frågade han. De svarade: »Detta med Jesus från Nasaret, han som var en profet, mäktig i ord och gärning inför Gud och hela folket. 
LUK.24.20	Han blev utlämnad av våra överstepräster och rådsherrar, och de fick honom dömd till döden och korsfäst, 
LUK.24.21	medan vi hoppades att han var den som skall befria Israel. Men till allt detta kommer att det är tredje dagen sedan det här hände, 
LUK.24.22	och nu har några kvinnor bland oss gjort oss uppskakade. De var vid graven tidigt i morse 
LUK.24.23	men fann inte hans kropp, och då kom de tillbaka och berättade att de i en syn hade sett änglar som sade att han lever. 
LUK.24.24	Några av de våra gick ut till graven, och de fann att det var så som kvinnorna hade sagt. Honom själv såg de inte.« 
LUK.24.25	Då sade han: »Förstår ni så lite, är ni så tröga till att tro på det som profeterna har sagt? 
LUK.24.26	Skulle inte Messias lida detta och gå in i sin härlighet?« 
LUK.24.27	Och med början hos Mose och alla profeterna förklarade han för dem vad som står om honom överallt i skrifterna.
LUK.24.28	De var nästan framme vid byn dit de skulle, och han såg ut att vilja gå vidare, 
LUK.24.29	men de höll kvar honom och sade: »Stanna hos oss. Det börjar bli kväll och dagen är snart slut.« Då följde han med in och stannade hos dem. 
LUK.24.30	När han sedan låg till bords med dem tog han brödet, läste tackbönen, bröt det och gav åt dem. 
LUK.24.31	Då öppnades deras ögon och de kände igen honom, men han försvann ur deras åsyn. 
LUK.24.32	Och de sade till varandra: »Brann inte våra hjärtan när han talade till oss på vägen och utlade skrifterna för oss?«
LUK.24.33	De bröt genast upp och återvände till Jerusalem, där de fann de elva och alla de andra församlade, 
LUK.24.34	och dessa sade: »Herren har verkligen blivit uppväckt och han har visat sig för Simon.« 
LUK.24.35	Själva berättade de då vad som hade hänt dem på vägen och hur han hade gett sig till känna för dem genom att bryta brödet.
LUK.24.36	Medan de ännu talade stod han plötsligt mitt ibland dem och hälsade dem: »Frid över er!« 
LUK.24.37	De blev rädda, och i sin förskräckelse trodde de att det var en ande de såg. 
LUK.24.38	Då sade han: »Varför blir ni skrämda, varför fylls ni av tvivel? 
LUK.24.39	Se på mina händer och mina fötter, det är jag och ingen annan. Känn på mig och se på mig, en ande har inte kött och ben, och det kan ni se att jag har.« 
LUK.24.40	Och han visade dem sina händer och fötter. 
LUK.24.41	Då de av idel glädje och förvåning ännu inte kunde tro, frågade han dem: »Finns det något att äta här?« 
LUK.24.42	De räckte honom en bit stekt fisk, 
LUK.24.43	och de såg hur han tog den och åt.
LUK.24.44	Han sade till dem: »Detta är vad jag sade till er när jag ännu var hos er, att allt måste uppfyllas som står skrivet om mig i Moses lag, hos profeterna och i psalmerna.« 
LUK.24.45	Sedan öppnade han deras sinnen så att de kunde förstå skrifterna. 
LUK.24.46	Och han sade till dem: »Detta är alltså vad skriften säger: Messias skall lida och uppstå från de döda på tredje dagen, 
LUK.24.47	och syndernas förlåtelse genom omvändelse skall förkunnas i hans namn för alla folk, med början i Jerusalem. 
LUK.24.48	Ni skall vittna om allt detta. 
LUK.24.49	Och jag skall sända er vad min fader har lovat. Men ni skall stanna här i staden tills ni har blivit rustade med kraft från höjden.«
LUK.24.50	Han tog dem med sig ut ur staden bort mot Betania, och han lyfte sina händer och välsignade dem. 
LUK.24.51	Medan han välsignade dem lämnade han dem och fördes upp till himlen. 
LUK.24.52	De föll ner och hyllade honom och återvände sedan till Jerusalem under stor glädje. 
LUK.24.53	Och de var ständigt i templet och prisade Gud.
JHN.1.1	I begynnelsen fanns Ordet, och Ordet fanns hos Gud, och Ordet var Gud. 
JHN.1.2	Det fanns i begynnelsen hos Gud. 
JHN.1.3	Allt blev till genom det, och utan det blev ingenting till av allt som finns till. 
JHN.1.4	I Ordet var liv, och livet var människornas ljus. 
JHN.1.5	Och ljuset lyser i mörkret, och mörkret har inte övervunnit det.
JHN.1.6	Det kom en man som var sänd av Gud, hans namn var Johannes. 
JHN.1.7	Han kom som ett vittne för att vittna om ljuset, så att alla skulle komma till tro genom honom. 
JHN.1.8	Själv var han inte ljuset, men han skulle vittna om ljuset.
JHN.1.9	Det sanna ljuset, som ger alla människor ljus, skulle komma in i världen. 
JHN.1.10	Han var i världen, och världen hade blivit till genom honom, men världen kände honom inte. 
JHN.1.11	Han kom till det som var hans, och hans egna tog inte emot honom. 
JHN.1.12	Men åt dem som tog emot honom gav han rätten att bli Guds barn, åt alla som tror på hans namn, 
JHN.1.13	som har blivit födda inte av blod, inte av kroppens vilja, inte av någon mans vilja, utan av Gud.
JHN.1.14	Och Ordet blev människa och bodde bland oss, och vi såg hans härlighet, en härlighet som den ende sonen får av sin fader, och han var fylld av nåd och sanning. 
JHN.1.15	Johannes vittnar om honom och ropar: »Det var om honom jag sade: Han som kommer efter mig går före mig, ty han fanns före mig.«
JHN.1.16	Av hans fullhet har vi alla fått del, med nåd och åter nåd. 
JHN.1.17	Ty lagen gavs genom Mose, men nåden och sanningen har kommit genom Jesus Kristus. 
JHN.1.18	Ingen har någonsin sett Gud. Den ende sonen, själv gud och alltid nära Fadern, han har förklarat honom för oss.
JHN.1.19	Och detta var Johannes vittnesbörd när judarna i Jerusalem sände präster och leviter för att fråga honom: »Vem är du?« 
JHN.1.20	Han bekände och förnekade inte, han bekände: »Jag är inte Messias.« 
JHN.1.21	De frågade: »Vad är du då? Är du Elia?« Han svarade: »Nej, det är jag inte.« — »Är du Profeten?« — »Nej«, svarade han. 
JHN.1.22	Då sade de: »Vem är du? Vi måste ha ett svar åt dem som har skickat oss. Vad säger du om dig själv?« 
JHN.1.23	Han sade: »
JHN.1.24	Också några fariseer hade sänts ut, 
JHN.1.25	och de frågade honom: »Varför döper du då, om du inte är Messias och inte heller Elia eller Profeten?« 
JHN.1.26	Johannes svarade: »Jag döper med vatten. Mitt ibland er står en som ni inte känner, 
JHN.1.27	han som kommer efter mig. Jag är inte värdig att knyta upp remmen på hans sandaler.« 
JHN.1.28	Detta hände i Betania på andra sidan Jordan, där Johannes döpte.
JHN.1.29	Nästa dag såg han Jesus komma, och han sade: »Där är Guds lamm som tar bort världens synd. 
JHN.1.30	Det är om honom jag har sagt: Efter mig kommer en som går före mig, ty han fanns före mig. 
JHN.1.31	Jag kände honom inte, men för att han skall bli sedd av Israel har jag kommit och döper med vatten.« 
JHN.1.32	Och Johannes vittnade och sade: »Jag har sett Anden komma ner från himlen som en duva och stanna över honom. 
JHN.1.33	Jag kände honom inte, men han som sände mig att döpa med vatten sade till mig: ’Den som du ser Anden komma ner och stanna över, han är den som döper med helig ande.’ 
JHN.1.34	Jag har sett det, och jag har vittnat om att han är Guds utvalde.«
JHN.1.35	Nästa dag stod Johannes där igen med två av sina lärjungar. 
JHN.1.36	När Jesus kom gående såg Johannes på honom och sade: »Där är Guds lamm.« 
JHN.1.37	De båda lärjungarna hörde vad han sade och följde efter Jesus. 
JHN.1.38	Jesus vände sig om, och då han såg att de följde honom frågade han vad de ville. De svarade: »Rabbi (det betyder mästare), var bor du?« 
JHN.1.39	Han sade: »Följ med och se!« De gick med honom och såg var han bodde och stannade hos honom den dagen. Det var sent på eftermiddagen. 
JHN.1.40	Andreas, Simon Petrus bror, var en av de två som hade hört Johannes ord och följt med Jesus. 
JHN.1.41	Han träffade först sin bror, Simon, och sade till honom: »Vi har funnit Messias« (det betyder Kristus). 
JHN.1.42	Han tog med honom till Jesus. Jesus såg på Simon och sade: »Du är Simon, Johannes son. Du skall heta Kefas« (det betyder Petrus).
JHN.1.43	Nästa dag tänkte Jesus bege sig därifrån till Galileen. Då träffade han Filippos. Han sade till honom: »Följ mig!« 
JHN.1.44	Filippos var från Betsaida, från samma stad som Andreas och Petrus. 
JHN.1.45	Filippos träffade Natanael och sade till honom: »Vi har funnit honom som det står om i Moses lag och hos profeterna, Jesus, Josefs son, från Nasaret.« 
JHN.1.46	Natanael sade: »Kan det komma något gott från Nasaret?« Filippos svarade: »Följ med och se!« 
JHN.1.47	Jesus såg Natanael komma och sade om honom: »Där är en sann israelit, en som är utan svek.« 
JHN.1.48	Natanael frågade: »Hur kan du känna mig?« Jesus svarade: »Innan Filippos ropade på dig såg jag dig under fikonträdet.« 
JHN.1.49	Natanael svarade: »Rabbi, du är Guds son, du är Israels konung.« 
JHN.1.50	Då sade Jesus till honom: »Du tror därför att jag sade att jag såg dig under fikonträdet. Större ting skall du få se.« 
JHN.1.51	Och han sade: »Sannerligen, jag säger er: ni skall få se himlen öppen och Guds änglar stiga upp och stiga ner över Människosonen.«
JHN.2.1	På tredje dagen hölls ett bröllop i Kana i Galileen, och Jesu mor var där. 
JHN.2.2	Jesus och hans lärjungar var också bjudna till bröllopet. 
JHN.2.3	Vinet tog slut, och Jesu mor sade till honom: »De har inget vin.« 
JHN.2.4	Jesus svarade: »Låt mig vara, kvinna. Min stund har inte kommit än.« 
JHN.2.5	Hans mor sade till tjänarna: »Gör det han säger åt er.« 
JHN.2.6	Där stod sex stora stenkärl för vattnet till judarnas reningsceremonier; vart och ett rymde omkring hundra liter. 
JHN.2.7	Jesus sade: »Fyll kärlen med vatten«, och de fyllde dem till brädden. 
JHN.2.8	Sedan sade han: »Ös upp och bär det till bröllopsvärden«, och det gjorde de. 
JHN.2.9	Värden smakade på vattnet, som nu hade blivit vin. Eftersom han inte visste varifrån det kom — men det visste tjänarna som hade öst upp vattnet — 
JHN.2.10	ropade han på brudgummen och sade: »Alla andra bjuder först på det goda vinet och på det sämre när gästerna börjar bli berusade. Men du har sparat det goda vinet ända till nu.« 
JHN.2.11	Så gjorde Jesus det första av sina tecken; det var i Kana i Galileen. Han uppenbarade sin härlighet, och hans lärjungar trodde på honom.
JHN.2.12	Sedan gick han ner till Kafarnaum tillsammans med sin mor och sina bröder och lärjungarna, och där stannade de några dagar.
JHN.2.13	Judarnas påskfest närmade sig, och Jesus gick upp till Jerusalem. 
JHN.2.14	I templet stötte han på dem som sålde oxar och får och duvor och dem som satt där och växlade pengar. 
JHN.2.15	Han gjorde en piska av repstumpar och drev ut allesammans ur templet med deras får och oxar. Han slog ut växlarnas pengar och välte omkull deras bord, 
JHN.2.16	och till dem som sålde duvor sade han: »Bort med allt det här! Gör inte min faders hus till en saluhall.« 
JHN.2.17	Och hans lärjungar kom ihåg att det står skrivet: 
JHN.2.18	Judarna sade då till honom: »Vad kan du visa oss för tecken, du som gör så här?« 
JHN.2.19	Jesus svarade: »Riv ner detta tempel, så skall jag låta det uppstå igen på tre dagar.« 
JHN.2.20	Judarna sade: »I fyrtiosex år har man byggt på det här templet, och du skall låta det uppstå igen på tre dagar!« 
JHN.2.21	Men det tempel han talade om var hans kropp. 
JHN.2.22	När han sedan uppstod från de döda kom hans lärjungar ihåg att han hade sagt detta, och de trodde på skriften och på ordet som Jesus hade sagt.
JHN.2.23	Medan han var i Jerusalem under påskhögtiden kom många till tro på hans namn när de såg de tecken han gjorde. 
JHN.2.24	Men själv anförtrodde sig Jesus inte åt dem, eftersom han kände dem alla 
JHN.2.25	och inte behövde höra någon vittna om människan. Han visste av sig själv vad som fanns i människan.
JHN.3.1	Bland fariseerna fanns en man som hette Nikodemos och var medlem av judarnas råd. 
JHN.3.2	Han kom till Jesus en natt och sade: »Rabbi, vi vet att det är från Gud du har kommit som lärare. Ingen kan göra sådana tecken som du utan att Gud är med honom.« 
JHN.3.3	Jesus svarade: »Sannerligen, jag säger dig: den som inte blir född på nytt kan inte se Guds rike.« 
JHN.3.4	Nikodemos svarade: »Hur kan någon födas när han är gammal? Han kan väl inte komma in i moderlivet och födas en gång till?« 
JHN.3.5	Jesus svarade: »Sannerligen, jag säger dig: den som inte blir född av vatten och ande kan inte komma in i Guds rike. 
JHN.3.6	Det som har fötts av kött är kött, och det som har fötts av ande är ande. 
JHN.3.7	Var inte förvånad över att jag sade att ni måste födas på nytt. 
JHN.3.8	Vinden blåser vart den vill, och du hör den blåsa, men du vet inte varifrån den kommer eller vart den far. Så är det med var och en som har fötts av anden.« 
JHN.3.9	Nikodemos frågade: »Hur är detta möjligt?« 
JHN.3.10	Jesus svarade: »Du skall vara lärare för Israel och förstår inte det! 
JHN.3.11	Sannerligen, jag säger dig: det vi vet förkunnar vi, och det vi har sett vittnar vi om, men ni tar inte emot vårt vittnesbörd. 
JHN.3.12	Om ni inte tror när jag talar till er om det jordiska, hur skall ni då kunna tro när jag talar till er om det himmelska?
JHN.3.13	Ingen har stigit upp till himlen utom den som stigit ner från himlen: Människosonen. 
JHN.3.14	Liksom Mose hängde upp ormen i öknen, så måste Människosonen upphöjas 
JHN.3.15	för att var och en som tror på honom skall ha evigt liv. 
JHN.3.16	Så älskade Gud världen att han gav den sin ende son, för att de som tror på honom inte skall gå under utan ha evigt liv. 
JHN.3.17	Ty Gud sände inte sin son till världen för att döma världen utan för att världen skulle räddas genom honom. 
JHN.3.18	Den som tror på honom blir inte dömd, men den som inte tror är redan dömd, eftersom han inte har trott på Guds ende sons namn. 
JHN.3.19	Och detta är domen, att när ljuset kom in i världen, då älskade människorna mörkret mer än ljuset, eftersom deras gärningar var onda. 
JHN.3.20	Den som gör det onda avskyr ljuset och kommer inte till ljuset, för att hans gärningar inte skall avslöjas. 
JHN.3.21	Men den som handlar efter sanningen, han kommer till ljuset, för att det skall bli uppenbart att han gör vad Gud vill.«
JHN.3.22	Sedan gick Jesus och hans lärjungar till Judeen, och där stannade han en tid med dem och döpte. 
JHN.3.23	Också Johannes döpte; det var i Ainon nära Salim, där det var gott om vatten, och folk kom dit och blev döpta. 
JHN.3.24	Johannes hade nämligen ännu inte satts i fängelse. 
JHN.3.25	Ett par av Johannes lärjungar kom att diskutera reningsbruken med några judar, 
JHN.3.26	och de gick till Johannes och sade: »Rabbi, han som var tillsammans med dig på andra sidan Jordan och som du vittnade om, han döper nu själv, och alla kommer till honom.« 
JHN.3.27	Johannes svarade: »Ingen får något som inte ges honom från himlen. 
JHN.3.28	Ni kan själva vittna om att jag sade: ’Jag är inte Messias utan har blivit utsänd att gå framför honom.’ 
JHN.3.29	Brudgum är den som har bruden. Brudgummens vän, som står och hör på honom, gläder sig åt brudgummens röst. Den glädjen har nu blivit min helt och fullt. 
JHN.3.30	Han skall bli större och jag bli mindre.«
JHN.3.31	Den som kommer ovanifrån står över alla. Den som kommer från jorden tillhör jorden och talar jordiskt. Den som kommer från himlen 
JHN.3.32	vittnar om vad han har sett och hört, och ingen tar emot hans vittnesbörd. 
JHN.3.33	Den som tar emot hans vittnesbörd erkänner därmed att det Gud säger är sant. 
JHN.3.34	Ty den som Gud har sänt talar Guds ord; Gud ger Anden utan att mäta. 
JHN.3.35	Fadern älskar Sonen och har lagt allt i hans hand. 
JHN.3.36	Den som tror på Sonen har evigt liv. Men den som vägrar att tro på Sonen skall inte se livet, utan Guds vrede blir kvar över honom.
JHN.4.1	När Jesus förstod att fariseerna hade fått höra att han vann fler lärjungar än Johannes och döpte fler — 
JHN.4.2	det var dock inte Jesus själv som döpte, utan hans lärjungar — 
JHN.4.3	lämnade han Judeen och begav sig på nytt till Galileen. 
JHN.4.4	Han måste ta vägen genom Samarien 
JHN.4.5	och kom där till en stad som hette Sykar, inte långt från den mark som Jakob gav sin son Josef. 
JHN.4.6	Där fanns Jakobs källa. Jesus, som var trött efter vandringen, satte sig ner vid källan. Det var mitt på dagen.
JHN.4.7	En samarisk kvinna kom för att hämta vatten. Jesus sade till henne: »Ge mig något att dricka.« 
JHN.4.8	Lärjungarna hade nämligen gått bort till staden för att köpa mat. 
JHN.4.9	Samariskan sade: »Hur kan du, som är jude, be mig om vatten? Jag är ju en samarisk kvinna.« (Judarna vill inte ha något med samarierna att göra.) 
JHN.4.10	Jesus svarade henne: »Om du visste vad Gud har att ge och vem det är som säger till dig: Ge mig något att dricka, då skulle du ha bett honom, och han skulle ha gett dig levande vatten.« 
JHN.4.11	Kvinnan sade: »Herre, du har inget att hämta upp det med och brunnen är djup. Varifrån tar du då det levande vattnet? 
JHN.4.12	Skulle du vara större än vår fader Jakob som gav oss brunnen och själv drack ur den, liksom hans söner och hans boskap?« 
JHN.4.13	Jesus svarade: »Den som dricker av det här vattnet blir törstig igen. 
JHN.4.14	Men den som dricker av det vatten jag ger honom blir aldrig mer törstig. Det vatten jag ger blir en källa i honom, med ett flöde som ger evigt liv.« 
JHN.4.15	Kvinnan sade till honom: »Herre, ge mig det vattnet, så att jag aldrig blir törstig och behöver gå hit efter vatten.«
JHN.4.16	Jesus sade: »Gå och hämta din man.« 
JHN.4.17	Kvinnan svarade: »Jag har ingen man.« Jesus sade: »Du har rätt när du säger att du inte har någon man. 
JHN.4.18	Fem män har du haft, och den du nu har är inte din man. Där talade du sanning.« 
JHN.4.19	Kvinnan sade: »Herre, jag ser att du är en profet. 
JHN.4.20	Våra fäder har tillbett Gud på det här berget, men ni säger att platsen där man skall tillbe honom finns i Jerusalem.« 
JHN.4.21	Jesus svarade: »Tro mig, kvinna, den tid kommer då det varken är på det här berget eller i Jerusalem som ni skall tillbe Fadern. 
JHN.4.22	Ni tillber det som ni inte känner till. Vi tillber det vi känner till, eftersom frälsningen kommer från judarna. 
JHN.4.23	Men den tid kommer, ja, den är redan här, då alla sanna gudstillbedjare skall tillbe Fadern i ande och sanning. Ty så vill Fadern att man skall tillbe honom. 
JHN.4.24	Gud är ande, och de som tillber honom måste tillbe i ande och sanning.« 
JHN.4.25	Kvinnan sade: »Jag vet att Messias kommer« (alltså den Smorde) »och när han kommer skall han låta oss veta allt.« 
JHN.4.26	Jesus sade till henne: »Det är jag, den som talar till dig.«
JHN.4.27	I detsamma kom lärjungarna. De blev förvånade över att han talade med en kvinna, men ingen frågade vad han ville henne eller varför han talade med henne. 
JHN.4.28	Kvinnan lät sin vattenkruka stå och gick bort till staden och sade till folket där: 
JHN.4.29	»Kom så får ni se en man som har sagt mig allt som jag har gjort. Kan han vara Messias?« 
JHN.4.30	De gick ut ur staden för att söka upp honom. 
JHN.4.31	Under tiden sade lärjungarna till honom: »Rabbi, kom och ät.« 
JHN.4.32	Han svarade: »Jag har mat att äta som ni inte känner till.« 
JHN.4.33	Lärjungarna sade då till varandra: »Kan någon ha kommit med mat till honom?« 
JHN.4.34	Jesus sade: »Min mat är att göra hans vilja som har sänt mig och att fullborda hans verk. 
JHN.4.35	Ni säger: fyra månader till, så är det dags att skörda. Men jag säger er: lyft blicken och se hur fälten redan har vitnat till skörd. 
JHN.4.36	Den som skördar får sin lön, han bärgar grödan till evigt liv, så att den som sått och den som skördar kan glädja sig tillsammans. 
JHN.4.37	Här gäller ju ordet att en sår och en annan skördar. 
JHN.4.38	Jag har sänt er att skörda där ni inte behövt arbeta. Andra har arbetat, och ni får lönen för deras möda.«
JHN.4.39	Många samarier från den staden hade kommit till tro på honom genom kvinnans ord när hon försäkrade: »Han har sagt mig allt som jag har gjort.« 
JHN.4.40	När samarierna kom till honom bad de honom stanna hos dem, och han stannade där två dagar. 
JHN.4.41	Många fler kom till tro genom hans egna ord, 
JHN.4.42	och de sade till kvinnan: »Nu är det inte längre vad du har sagt som får oss att tro. Vi har själva hört honom och vet att han verkligen är världens frälsare.«
JHN.4.43	Efter de två dagarna fortsatte Jesus till Galileen. 
JHN.4.44	Han hade själv vittnat om att en profet inte har något anseende i sin hemtrakt. 
JHN.4.45	När han nu kom till Galileen blev han väl mottagen, eftersom galileerna hade sett allt han hade gjort i Jerusalem under högtiden. De hade också firat högtiden där.
JHN.4.46	Han kom alltså tillbaka till Kana i Galileen, där han hade gjort vattnet till vin. En man i kunglig tjänst hade en son som låg sjuk i Kafarnaum. 
JHN.4.47	När han fick höra att Jesus hade lämnat Judeen och var i Galileen, sökte han upp honom och bad honom komma ner till Kafarnaum och bota hans son, som låg för döden. 
JHN.4.48	Jesus sade till honom: »Om ni inte får se tecken och under, så tror ni inte.« 
JHN.4.49	Ämbetsmannen sade: »Herre, kom innan mitt barn dör.« 
JHN.4.50	Jesus svarade: »Gå hem, din son lever.« Mannen trodde på vad Jesus sade och gick. 
JHN.4.51	När han ännu var på väg hem möttes han av sina tjänare, som talade om för honom att pojken levde. 
JHN.4.52	Han frågade då vid vilken tid på dagen han hade blivit bättre, och de svarade: »I går vid sjunde timmen lämnade febern honom.« 
JHN.4.53	Då förstod fadern att det hade hänt just när Jesus sade till honom: »Din son lever«, och han kom till tro liksom alla i hans hus. 
JHN.4.54	Detta var det andra tecknet, och Jesus gjorde det när han hade kommit från Judeen till Galileen.
JHN.5.1	Sedan inföll en av judarnas högtider, och Jesus gick upp till Jerusalem. 
JHN.5.2	Vid fårdammen i Jerusalem finns ett bad med det hebreiska namnet Betesda. Det har fem pelargångar, 
JHN.5.3	och i dem låg en mängd sjuka, blinda, lama och lytta. 
JHN.5.5	Där fanns en man som hade varit sjuk i trettioåtta år. 
JHN.5.6	Då Jesus såg honom ligga där och fick veta att han varit sjuk länge frågade han honom: »Vill du bli frisk?« 
JHN.5.7	Den sjuke svarade: »Herre, jag har ingen som kan hjälpa mig ner i bassängen när vattnet börjar svalla. Medan jag försöker ta mig dit hinner någon annan ner före mig.« 
JHN.5.8	Jesus sade till honom: »Stig upp, ta din bädd och gå.« 
JHN.5.9	Genast blev mannen frisk och tog sin bädd och gick.
JHN.5.9	Men det var sabbat den dagen, 
JHN.5.10	och judarna sade till honom som hade blivit botad: »Det är sabbat. Du får inte bära på din bädd.« 
JHN.5.11	Han svarade: »Den som gjorde mig frisk sade åt mig att ta min bädd och gå.« 
JHN.5.12	De frågade: »Vem var det som sade åt dig att ta den och gå?« 
JHN.5.13	Han som hade botats visste inte vem det var, för Jesus hade dragit sig undan eftersom det var mycket folk på platsen. 
JHN.5.14	Efteråt fann Jesus honom i templet och sade till honom: »Du har blivit frisk. Synda inte mer, så att det inte händer dig något värre.« 
JHN.5.15	Mannen gick då och talade om för judarna att det var Jesus som hade gjort honom frisk. 
JHN.5.16	Nu började judarna förfölja Jesus, eftersom han hade gjort detta på en sabbat. 
JHN.5.17	Men han sade till dem: »Min fader verkar ännu i denna stund, och därför verkar också jag.« 
JHN.5.18	Då blev judarna ännu ivrigare att döda honom, eftersom han inte bara upphävde sabbatsbudet utan också påstod att Gud var hans far och därmed jämställde sig med Gud.
JHN.5.19	Jesus vände sig till dem och sade: »Sannerligen, jag säger er: Sonen kan inte göra något av sig själv, utan bara det han ser Fadern göra. Vad Fadern gör, det gör också Sonen. 
JHN.5.20	Fadern älskar Sonen och visar honom allt vad han själv gör, och ännu större gärningar skall han visa honom, så att ni kommer att häpna. 
JHN.5.21	Ty liksom Fadern uppväcker de döda och ger dem liv, så ger också Sonen liv åt vem han vill. 
JHN.5.22	Och Fadern dömer ingen utan har helt överlåtit domen åt Sonen, 
JHN.5.23	för att alla skall ära Sonen liksom de ärar Fadern. Den som inte ärar Sonen ärar inte heller Fadern, som har sänt honom.
JHN.5.24	Sannerligen, jag säger er: den som hör mitt ord och tror på honom som har sänt mig, han har evigt liv. Han faller inte under domen utan har övergått från döden till livet. 
JHN.5.25	Sannerligen, jag säger er: den stund kommer, ja, den är redan här, då de döda skall höra Guds sons röst och de som hör den skall få liv. 
JHN.5.26	Ty liksom Fadern äger liv, så har han också låtit Sonen äga liv, 
JHN.5.27	och han har gett honom makt att hålla dom, eftersom han är Människosonen. 
JHN.5.28	Var inte förvånade över detta. Den stund kommer då alla som ligger i sina gravar skall höra hans röst 
JHN.5.29	och gå ut ur dem; de som har gjort det goda skall uppstå till livet, och de som har gjort det onda skall uppstå till domen. 
JHN.5.30	Av mig själv kan jag inte göra något: som jag hör, så dömer jag, och min dom är rättvis, ty jag följer inte min egen vilja utan hans vilja som har sänt mig.
JHN.5.31	Om jag själv vittnar om mig är mitt vittnesbörd inte giltigt. 
JHN.5.32	Men det är en annan som vittnar om mig, och jag vet att hans vittnesbörd om mig är giltigt. 
JHN.5.33	Ni har sänt bud till Johannes, och han har vittnat för sanningen. 
JHN.5.34	Jag vill inte ha något vittnesbörd om mig från någon människa, men jag säger detta för att ni skall bli räddade. 
JHN.5.35	Johannes var en lampa som brann och lyste, och en kort tid hänfördes ni av hans ljus. 
JHN.5.36	Men jag har fått ett starkare vittnesbörd än det Johannes gav. Ty de verk som Fadern har gett mig i uppdrag att fullborda, just de som jag utför, vittnar om att Fadern har sänt mig. 
JHN.5.37	Och Fadern som har sänt mig har själv vittnat om mig. Men ni har aldrig hört hans röst eller sett hans gestalt, 
JHN.5.38	och ni har inte behållit hans ord, eftersom ni inte tror på honom som han har sänt. 
JHN.5.39	Ni forskar i skrifterna därför att ni tror att de kan ge er evigt liv. Just dessa vittnar om mig, 
JHN.5.40	men ni vill inte komma till mig för att få liv. 
JHN.5.41	Människors ära vill jag inte ha, 
JHN.5.42	men jag har förstått att ni inte har någon kärlek till Gud. 
JHN.5.43	Jag har kommit i min faders namn, och ni tar inte emot mig. Men kommer någon i sitt eget namn, så tar ni emot honom. 
JHN.5.44	Hur skall ni kunna tro, ni som vill bli ärade av varandra och inte söker äran hos den ende Guden? 
JHN.5.45	Tro inte att jag skall anklaga er hos Fadern; den som anklagar er är Mose, han som ni har satt ert hopp till. 
JHN.5.46	Om ni trodde på Mose skulle ni tro på mig, ty det var om mig han skrev. 
JHN.5.47	Men om ni inte tror på vad han har skrivit, hur skall ni då kunna tro på vad jag har sagt?«
JHN.6.1	Sedan for Jesus över till andra sidan av Galileiska sjön, eller Tiberiassjön. 
JHN.6.2	Mycket folk följde efter, därför att de såg de tecken han gjorde genom att bota de sjuka. 
JHN.6.3	Och Jesus gick upp på berget och satte sig där med sina lärjungar. 
JHN.6.4	Det var strax före judarnas påskhögtid.
JHN.6.5	När Jesus lyfte blicken och såg att så mycket folk var på väg till honom sade han till Filippos: »Var skall vi köpa bröd så att alla dessa får något att äta?« 
JHN.6.6	Det sade han för att pröva Filippos, själv visste han vad han skulle göra. 
JHN.6.7	Filippos svarade: »Det räcker inte med bröd för tvåhundra denarer, om de skall få en bit var.« 
JHN.6.8	En av lärjungarna, Simon Petrus bror Andreas, sade: 
JHN.6.9	»Här är en pojke som har fem kornbröd och två fiskar. 
JHN.6.10	Men vad förslår det till så många?« Jesus sade: »Låt folket slå sig ner.« Det var gott om gräs på den platsen. Och de slog sig ner — det var omkring fem tusen män. 
JHN.6.11	Jesus tog brödet, tackade Gud och delade ut åt dem som låg där, och likaså av fiskarna så mycket de ville ha. 
JHN.6.12	När de hade ätit sig mätta sade han till lärjungarna: »Samla ihop bitarna som har blivit över, så att ingenting förfars.« 
JHN.6.13	De samlade ihop dem och fyllde tolv korgar med de bitar av de fem kornbröden som hade blivit över när de ätit.
JHN.6.14	Då människorna såg vilket tecken han hade gjort sade de: »Detta måste vara Profeten som skall komma hit till världen.« 
JHN.6.15	Men Jesus, som förstod att de tänkte tvinga honom med sig för att göra honom till kung, drog sig undan till berget igen, i ensamhet.
JHN.6.16	När det hade blivit kväll gick hans lärjungar ner till sjön 
JHN.6.17	och steg i en båt för att ta sig över till Kafarnaum på andra sidan. Det var redan mörkt, och Jesus hade ännu inte kommit tillbaka. 
JHN.6.18	Det blåste hårt och vågorna gick höga. 
JHN.6.19	När de hade rott en halvmil fick de se Jesus komma gående på sjön och närma sig båten. De blev rädda, 
JHN.6.20	men han sade till dem: »Det är jag, var inte rädda.« 
JHN.6.21	Då ville de ta med honom i båten, och med ens var den framme vid stranden dit de var på väg.
JHN.6.22	Nästa dag upptäckte folkmassan, som var kvar på andra sidan sjön, att det bara hade funnits en enda båt där och att Jesus inte hade följt med sina lärjungar i den utan att de hade gett sig av ensamma. 
JHN.6.23	Men det kom andra båtar från Tiberias och lade till nära platsen där man hade ätit brödet, det som Herren hade läst tacksägelsen över. 
JHN.6.24	När folket nu upptäckte att Jesus inte var där och inte heller hans lärjungar steg de i båtarna och for över till Kafarnaum för att leta efter Jesus. 
JHN.6.25	De fann honom där på andra sidan sjön och frågade honom: »Rabbi, när kom du hit?« 
JHN.6.26	Jesus svarade: »Sannerligen, jag säger er: ni söker inte efter mig därför att ni har fått se tecken utan därför att ni åt av bröden och blev mätta. 
JHN.6.27	Arbeta inte för den föda som är förgänglig utan för den föda som består och skänker evigt liv och som Människosonen skall ge er. Ty på honom har Fadern, Gud själv, satt sitt sigill.« 
JHN.6.28	De frågade då: »Vad skall vi göra för att utföra Guds verk?« 
JHN.6.29	Jesus svarade: »Detta är Guds verk: att ni tror på honom som han har sänt.« 
JHN.6.30	De sade: »Vilket tecken vill du göra, så att vi kan se det och tro på dig? Vad kan du utföra? 
JHN.6.31	Våra fäder åt mannat i öknen, så som det står skrivet: 
JHN.6.32	Jesus svarade: »Sannerligen, jag säger er: Mose gav er inte brödet från himlen, men min fader ger er det sanna brödet från himlen. 
JHN.6.33	Guds bröd är det bröd som kommer ner från himlen och ger världen liv.«
JHN.6.34	De bad honom då: »Herre, ge oss alltid det brödet.« 
JHN.6.35	Jesus svarade: »Jag är livets bröd. Den som kommer till mig skall aldrig hungra, och den som tror på mig skall aldrig någonsin törsta. 
JHN.6.36	Men som jag har sagt er: ni har sett mig och tror ändå inte. 
JHN.6.37	Alla som Fadern ger mig skall komma till mig, och den som kommer till mig skall jag inte visa bort. 
JHN.6.38	Ty jag har inte kommit ner från himlen för att göra vad jag själv vill utan för att göra hans vilja som har sänt mig. 
JHN.6.39	Och detta är hans vilja som har sänt mig: att jag inte skall låta någon gå förlorad av dem som han har gett mig utan låta dem uppstå på den sista dagen. 
JHN.6.40	Ty detta är min faders vilja: att alla som ser Sonen och tror på honom skall ha evigt liv. Och jag skall låta dem uppstå på den sista dagen.«
JHN.6.41	Judarna förargade sig över att han hade sagt: »Jag är brödet som har kommit ner från himlen«, 
JHN.6.42	och de sade: »Är det inte Jesus, Josefs son? Vi känner ju hans far och mor. Hur kan han då säga att han har kommit ner från himlen?« 
JHN.6.43	Jesus svarade: »Var inte förargade. 
JHN.6.44	Ingen kan komma till mig utan att Fadern som har sänt mig drar honom, och jag skall låta honom uppstå på den sista dagen. 
JHN.6.45	Det står skrivet hos profeterna: 
JHN.6.46	Men ingen har sett Fadern, utom den som har kommit från Gud; han har sett Fadern. 
JHN.6.47	Sannerligen, jag säger er: den som tror har evigt liv. 
JHN.6.48	Jag är livets bröd. 
JHN.6.49	Era fäder åt mannat i öknen och de dog. 
JHN.6.50	Men brödet som kommer ner från himlen är sådant att den som äter av det inte skall dö. 
JHN.6.51	Jag är det levande brödet, som har kommit ner från himlen. Den som äter av det brödet skall leva i evighet. Brödet jag skall ge är mitt kött, jag ger det för att världen skall leva.«
JHN.6.52	Judarna började då tvista med varandra om hur han kunde ge dem sitt kött att äta. 
JHN.6.53	Jesus svarade: »Sannerligen, jag säger er: om ni inte äter Människosonens kött och dricker hans blod äger ni inte livet. 
JHN.6.54	Den som äter mitt kött och dricker mitt blod har evigt liv, och jag skall låta honom uppstå på den sista dagen. 
JHN.6.55	Ty mitt kött är verklig föda, och mitt blod är verklig dryck. 
JHN.6.56	Den som äter mitt kött och dricker mitt blod förblir i mig och jag i honom. 
JHN.6.57	Liksom den levande Fadern har sänt mig och jag lever genom Fadern, skall också den som äter mig leva genom mig. 
JHN.6.58	Detta är brödet som har kommit ner från himlen, ett annat bröd än det som fäderna åt. De dog, men den som äter detta bröd skall leva i evighet.« 
JHN.6.59	Detta sade han när han undervisade i synagogan i Kafarnaum.
JHN.6.60	Många av hans lärjungar som hörde honom tala sade: »Det är outhärdligt, det han säger. Vem står ut med att höra på honom?« 
JHN.6.61	Jesus, som genast förstod att lärjungarna förargade sig över hans ord, sade till dem: »Får det här er att vackla? 
JHN.6.62	Hur blir det då om ni får se Människosonen stiga upp dit där han var förut? 
JHN.6.63	Det är anden som ger liv, köttet är till ingen hjälp. De ord jag har talat till er är ande och liv. 
JHN.6.64	Men det är några av er som inte tror.« Jesus visste ju från början vilka som inte trodde och vem som skulle förråda honom. 
JHN.6.65	Och han fortsatte: »Det var därför jag sade er att ingen kan komma till mig om han inte får det som gåva av Fadern.«
JHN.6.66	Då drog sig många av hans lärjungar tillbaka och ville inte längre följa med honom. 
JHN.6.67	Jesus sade till de tolv: »Inte vill väl ni också gå er väg?« 
JHN.6.68	Simon Petrus svarade: »Herre, till vem skulle vi gå? Du har det eviga livets ord, 
JHN.6.69	och vi tror och vi förstår att du är Guds helige.« 
JHN.6.70	Jesus sade: »Har jag inte själv valt ut er tolv? Och ändå är en av er en djävul.« 
JHN.6.71	Han menade Judas, Simon Iskariots son, ty denne skulle förråda honom, och han var en av de tolv.
JHN.7.1	Sedan vandrade Jesus omkring i Galileen. I Judeen ville han inte vandra eftersom judarna var ute efter att döda honom.
JHN.7.2	Judarnas lövhyddefest närmade sig. 
JHN.7.3	Hans bröder sade då till honom: »Stanna inte här utan gå till Judeen, så att också dina lärjungar får se dina gärningar. 
JHN.7.4	Ingen verkar i skymundan om han vill bli allmänt känd. Om du gör sådana ting, visa dig då för världen.« 
JHN.7.5	Inte heller hans bröder trodde på honom. 
JHN.7.6	Men Jesus sade till dem: »Min tid är ännu inte inne, men för er är det alltid rätt tid. 
JHN.7.7	Er kan världen inte hata, men mig hatar den därför att jag vittnar om att dess gärningar är onda. 
JHN.7.8	Gå ni upp till högtiden. Jag gör det inte den här gången, min tid är ännu inte inne.« 
JHN.7.9	Och han stannade själv kvar i Galileen.
JHN.7.10	Men när hans bröder hade gått upp till högtiden gick han också dit, inte öppet utan i hemlighet. 
JHN.7.11	Judarna sökte efter honom under högtiden och undrade var han fanns. 
JHN.7.12	Det pratades mycket om honom bland folket; några sade att han var en bra människa, andra att han vilseledde folket. 
JHN.7.13	Men ingen vågade tala öppet om honom av rädsla för judarna.
JHN.7.14	När halva högtiden redan var förbi gick Jesus upp till templet och började undervisa. 
JHN.7.15	Judarna blev förvånade och sade: »Hur kan han som inte har studerat vara så lärd?« 
JHN.7.16	Jesus svarade: »Min lära är inte min, utan hans som har sänt mig. 
JHN.7.17	Om någon vill göra hans vilja skall han förstå om min lära är från Gud eller om jag talar av mig själv. 
JHN.7.18	Den som talar av sig själv söker sin egen ära. Men den som söker hans ära som har sänt honom, han talar sanning, och det finns ingen orättfärdighet hos honom. 
JHN.7.19	Har inte Mose gett er lagen? Och ändå gör ingen av er vad lagen säger. Varför vill ni döda mig?« 
JHN.7.20	Folket svarade: »Du är besatt. Vem vill döda dig?« 
JHN.7.21	Då sade Jesus: »En sak har jag gjort som ni alla undrar över. 
JHN.7.22	Mose har gett er omskärelsen — fast den inte kommer bara från Mose utan från fäderna — och ni omskär även på en sabbat. 
JHN.7.23	Om en människa blir omskuren på sabbaten för att Moses lag inte skall brytas, varför blir ni då uppretade på mig för att jag har gjort en människa helt och hållet frisk på sabbaten? 
JHN.7.24	Döm inte efter skenet, utan döm rättvist.«
JHN.7.25	Då sade några av jerusalemborna: »Är det inte mannen som de vill döda? 
JHN.7.26	Här står han och talar öppet, och de säger ingenting till honom. Inte kan väl rådsherrarna ha blivit övertygade om att han är Messias? 
JHN.7.27	Varifrån den här mannen är, det vet vi ju, men när Messias kommer vet ingen varifrån han är.« 
JHN.7.28	Då ropade Jesus där han undervisade i templet: »Ja, ni vet vem jag är och varifrån jag kommer. Men jag har inte kommit av mig själv; det finns förvisso en som har sänt mig, men honom känner inte ni. 
JHN.7.29	Jag känner honom därför att jag kommer från honom och därför att han har sänt mig.« 
JHN.7.30	De ville gripa honom, men ingen lyfte sin hand mot honom; hans stund var ännu inte inne. 
JHN.7.31	Bland folket kom många till tro på honom, och de sade: »Inte kan väl Messias göra fler tecken, när han kommer, än den här mannen har gjort?«
JHN.7.32	Fariseerna fick höra vad folket pratade om honom, och översteprästerna och fariseerna skickade ut sina män för att gripa honom. 
JHN.7.33	Jesus sade: »Ännu en kort tid är jag hos er innan jag går till honom som har sänt mig. 
JHN.7.34	Ni kommer att söka efter mig men inte finna mig, och där jag är, dit kan ni inte komma.« 
JHN.7.35	Då sade judarna till varandra: »Vart tänker han gå, eftersom vi inte skall finna honom? Inte tänker han väl gå till dem som bor kringspridda bland grekerna och undervisa dem? 
JHN.7.36	Vad menar han när han säger: Ni kommer att söka efter mig men inte finna mig, och där jag är, dit kan ni inte komma?«
JHN.7.37	På högtidens sista och största dag ställde sig Jesus och ropade: »Är någon törstig, så kom till mig och drick. 
JHN.7.38	Den som tror på mig, ur hans inre skall flyta strömmar av levande vatten, som skriften säger.« 
JHN.7.39	Detta sade han om Anden, som de som trodde på honom skulle få. Ty ännu hade Anden inte kommit, eftersom Jesus ännu inte hade blivit förhärligad.
JHN.7.40	Några i hopen som hörde detta sade: »Han måste vara Profeten«, 
JHN.7.41	och några sade: »Han är Messias.« Men andra sade: »Inte kommer väl Messias från Galileen? 
JHN.7.42	Säger inte skriften att Messias skall vara av Davids ätt och komma från Betlehem, byn där David bodde?« 
JHN.7.43	Så blev hopen oenig om honom. 
JHN.7.44	Några ville gripa honom, men ingen lyfte sin hand mot honom.
JHN.7.45	När deras folk kom tillbaka frågade översteprästerna och fariseerna: »Varför har ni inte tagit hit honom?« 
JHN.7.46	De svarade: »Aldrig har någon människa talat som han.« 
JHN.7.47	Då sade fariseerna till dem: »Har ni också blivit vilseledda? 
JHN.7.48	Finns det någon i rådet eller bland fariseerna som tror på honom? 
JHN.7.49	Men den stora hopen, som inte kan lagen, den är förtappad.« 
JHN.7.50	Nikodemos, som själv satt i rådet och som tidigare hade sökt upp Jesus, sade: 
JHN.7.51	»Inte dömer väl vår lag någon utan att man först har hört honom och tagit reda på vad han gör?« 
JHN.7.52	De svarade: »Är kanske du också från Galileen? Se efter i skriften, så skall du finna att ingen profet kommer från Galileen.«
JHN.7.52	[ 
JHN.7.53	Alla gick hem, var och en till sitt,
JHN.8.1	men Jesus gick till Olivberget. 
JHN.8.2	Tidigt på morgonen var han tillbaka i templet. Allt folket samlades kring honom, och han satte sig ner och undervisade. 
JHN.8.3	De skriftlärda och fariseerna kom då dit med en kvinna som hade ertappats med äktenskapsbrott. De ställde henne framför honom 
JHN.8.4	och sade: »Mästare, den här kvinnan togs på bar gärning när hon begick äktenskapsbrott. 
JHN.8.5	I lagen föreskriver Mose att sådana kvinnor skall stenas. Vad säger du?« 
JHN.8.6	Detta sade de för att sätta honom på prov och få något att anklaga honom för. Men Jesus böjde sig ner och ritade på marken med fingret. 
JHN.8.7	När de envisades med sin fråga såg han upp och sade: »Den av er som är fri från synd skall kasta första stenen på henne.« 
JHN.8.8	Och han böjde sig ner igen och ritade på marken. 
JHN.8.9	När de hörde hans svar gick de därifrån en efter en, de äldste först, och han blev ensam kvar med kvinnan framför sig. 
JHN.8.10	Jesus såg upp och sade till henne: »Kvinna, vart tog de vägen? Var det ingen som dömde dig?« 
JHN.8.11	Hon svarade: »Nej, herre.« Jesus sade: »Inte heller jag dömer dig. Gå nu, och synda inte mer.«]
JHN.8.12	Sedan talade Jesus till dem och sade: »Jag är världens ljus. Den som följer mig skall inte vandra i mörkret utan ha livets ljus.« 
JHN.8.13	Fariseerna sade då: »Du vittnar om dig själv, ditt vittnesbörd är inte giltigt.« 
JHN.8.14	Jesus svarade: »Även om jag vittnar om mig själv är mitt vittnesbörd giltigt. Jag vet varifrån jag kommer och vart jag går. Men ni vet inte varifrån jag kommer eller vart jag går. 
JHN.8.15	Ni dömer på människovis, jag dömer ingen. 
JHN.8.16	Om jag ändå dömer är min dom riktig, eftersom jag inte är ensam; han som har sänt mig är med mig. 
JHN.8.17	Och i er egen lag står det att vad två vittnar är giltigt. 
JHN.8.18	Jag vittnar om mig själv, och om mig vittnar också Fadern som har sänt mig.« 
JHN.8.19	Då frågade de: »Var finns din far?« Jesus svarade: »Ni känner varken mig eller min fader. Kände ni mig skulle ni också känna min fader.« 
JHN.8.20	Det var vid skattkammaren han sade detta, medan han undervisade i templet. Men ingen grep honom, hans stund hade ännu inte kommit.
JHN.8.21	Sedan sade han till dem: »Jag går bort, och ni kommer att söka efter mig, men ni skall dö i er synd. Dit jag går kan ni inte komma.« 
JHN.8.22	Judarna sade då: »Tänker han ta sitt liv, eftersom han säger att vi inte kan komma dit han går?« 
JHN.8.23	Han sade till dem: »Ni hör hemma här nere, jag är ovanifrån. Ni tillhör denna världen, jag tillhör inte denna världen. 
JHN.8.24	Därför sade jag att ni skall dö i era synder. Ty om ni inte tror att jag är den jag är skall ni dö i era synder.« 
JHN.8.25	De frågade: »Vem är du då?« Jesus svarade: »Varför talar jag alls till er? 
JHN.8.26	Jag har mycket att säga om er och mycket att döma er för. Men han som har sänt mig talar sanning, och det jag har hört av honom förkunnar jag för världen.« 
JHN.8.27	De förstod inte att han talade till dem om Fadern. 
JHN.8.28	Och Jesus sade: »När ni har upphöjt Människosonen skall ni förstå att jag är den jag är och att jag inte gör något av mig själv utan talar så som Fadern har lärt mig. 
JHN.8.29	Och han som har sänt mig är med mig. Han lämnar mig inte ensam, eftersom jag alltid gör det som behagar honom.« 
JHN.8.30	När han sade detta kom många till tro på honom.
JHN.8.31	Till de judar som trodde på honom sade Jesus: »Om ni förblir i mitt ord är ni verkligen mina lärjungar. 
JHN.8.32	Ni skall lära känna sanningen, och sanningen skall göra er fria.« 
JHN.8.33	De sade: »Vi härstammar från Abraham och har aldrig varit slavar under någon. Vad menar du då med att vi skall bli fria?« 
JHN.8.34	Jesus svarade: »Sannerligen, jag säger er: var och en som syndar är slav under synden. 
JHN.8.35	Slaven stannar inte i huset för alltid, men sonen stannar för alltid. 
JHN.8.36	Om nu Sonen befriar er blir ni verkligen fria. 
JHN.8.37	Jag vet att ni härstammar från Abraham. Men ni vill döda mig därför att mitt ord inte har trängt in i er. 
JHN.8.38	Jag förkunnar vad jag själv har sett hos Fadern. Och ni gör vad ni har hört från er fader.« 
JHN.8.39	De svarade: »Vår fader är Abraham.« Då sade Jesus: »Är ni Abrahams barn borde ni göra Abrahams gärningar. 
JHN.8.40	Men nu vill ni döda mig — den som har sagt er sanningen, som jag har hört av Gud. Så gjorde inte Abraham. 
JHN.8.41	Ni gör er faders gärningar.« Då sade de: »Vi är inga oäkta barn. Vi har Gud till fader och ingen annan.« 
JHN.8.42	Jesus svarade: »Om Gud vore er fader skulle ni älska mig, ty jag har utgått från Gud och kommer från honom. Jag har inte kommit av mig själv, utan han har sänt mig. 
JHN.8.43	Varför fattar ni inte vad jag säger? Därför att ni inte står ut med att höra på mitt ord. 
JHN.8.44	Ni har djävulen till fader, och ni vill göra vad er fader önskar. Han har varit en mördare från första början, och han står utanför sanningen därför att någon sanning inte finns i honom. När han ljuger talar han med egna ord, ty han är en lögnare och lögnens fader. 
JHN.8.45	Men jag talar sanning, och därför tror ni mig inte. 
JHN.8.46	Kan någon av er bevisa att jag har syndat? Om jag talar sanning, varför tror ni mig då inte? 
JHN.8.47	Den som har Gud till fader, han lyssnar till Guds ord. Men ni lyssnar inte, därför att ni inte har Gud till fader.«
JHN.8.48	Judarna sade: »Har vi inte rätt när vi säger att du är samarier och att du är besatt.« 
JHN.8.49	Jesus svarade: »Jag är inte besatt, utan jag ärar min fader, men ni skymfar mig. 
JHN.8.50	Jag söker inte min egen ära, men det finns en som söker den och som dömer. 
JHN.8.51	Sannerligen, jag säger er: den som bevarar mitt ord skall aldrig någonsin se döden.« 
JHN.8.52	Judarna sade: »Nu vet vi att du är besatt. Abraham dog och profeterna likaså, men du säger att den som bevarar ditt ord aldrig någonsin skall möta döden. 
JHN.8.53	Skulle du vara större än vår fader Abraham? Han dog, och profeterna dog. Vem tror du att du är?« 
JHN.8.54	Jesus svarade: »Om jag själv förhärligar mig är min härlighet ingenting värd. Det är min fader som förhärligar mig, han som ni säger är er Gud. 
JHN.8.55	Ni vet inte vem han är, men jag känner honom, och om jag säger att jag inte känner honom, så blir jag en lögnare som ni. Men jag känner honom, och jag bevarar hans ord. 
JHN.8.56	Er fader Abraham jublade över att han skulle få se min dag. Han fick se den och gladde sig.« 
JHN.8.57	Judarna sade då till Jesus: »Du är inte femtio år, och ändå har du sett Abraham.« 
JHN.8.58	Han svarade: »Sannerligen, jag säger er: jag är och jag var innan Abraham blev till.« 
JHN.8.59	Då tog de upp stenar för att kasta på honom, men Jesus försvann och lämnade templet.
JHN.9.1	Där Jesus kom gående fick han se en man som hade varit blind från födelsen. 
JHN.9.2	Lärjungarna frågade honom: »Rabbi, vem har syndat, han själv eller hans föräldrar, eftersom han föddes blind?« 
JHN.9.3	Jesus svarade: »Varken han eller hans föräldrar har syndat, men Guds gärningar skulle uppenbaras på honom. 
JHN.9.4	Medan dagen varar måste vi göra hans gärningar som har sänt mig. Natten kommer, då ingen kan arbeta. 
JHN.9.5	Så länge jag är i världen är jag världens ljus.« 
JHN.9.6	Sedan spottade han på marken, gjorde en deg med spottet och strök degen på mannens ögon 
JHN.9.7	och sade: »Gå och tvätta dig i Siloadammen.« (Siloa betyder utsänd.) Mannen gick dit och tvättade sig och kom tillbaka seende. 
JHN.9.8	Hans grannar och de som förut hade sett honom som tiggare sade: »Är det inte han som satt och tiggde?« 
JHN.9.9	Några sade: »Jo, det är han«, och andra: »Nej, men han är lik honom.« Själv sade han: »Det är jag.« 
JHN.9.10	Då frågade de: »Hur öppnades dina ögon?« 
JHN.9.11	Han svarade: »Han som heter Jesus gjorde en deg och strök den på mina ögon och sade åt mig att gå till Siloadammen och tvätta mig. Jag gick dit och tvättade mig, och sedan kunde jag se.« 
JHN.9.12	De frågade honom: »Var är han?« Han svarade: »Jag vet inte.«
JHN.9.13	De förde mannen som hade varit blind till fariseerna. 
JHN.9.14	Det var på en sabbatsdag som Jesus hade gjort degen och öppnat hans ögon. 
JHN.9.15	Nu frågade också fariseerna honom hur han hade fått sin syn. Han svarade: »Han lade en deg på mina ögon, och jag tvättade mig, och nu kan jag se.« 
JHN.9.16	Några fariseer sade: »Mannen han talar om är inte sänd av Gud, han håller inte sabbaten.« Men andra sade: »Hur skulle en syndare kunna göra sådana tecken?« De var alltså oeniga, 
JHN.9.17	och därför frågade de den blinde en gång till: »Vad tror du själv om honom, eftersom han öppnade dina ögon?« Han svarade: »Att han är en profet.«
JHN.9.18	Judarna trodde inte på att han hade varit blind och fått sin syn, så de kallade till sig den botade mannens föräldrar 
JHN.9.19	och frågade dem: »Är det här er son som ni säger var född blind? Hur kommer det sig att han kan se nu?« 
JHN.9.20	Föräldrarna svarade: »Vi vet att det här är vår son och att han föddes blind. 
JHN.9.21	Men hur han kan se nu vet vi inte. Och vem som har öppnat hans ögon, det vet vi heller inte. Fråga honom, han är gammal nog, han kan svara för sig själv.« 
JHN.9.22	Detta sade föräldrarna av rädsla för judarna. Redan då hade nämligen judarna kommit överens om att den som erkände Jesus som Messias skulle uteslutas ur synagogan. 
JHN.9.23	Det var därför som mannens föräldrar sade: »Han är gammal nog. Fråga honom själv.«
JHN.9.24	För andra gången kallade de alltså till sig mannen som hade varit blind och sade till honom: »Ge Gud äran. Vi vet att den här mannen är en syndare.« 
JHN.9.25	Han svarade: »Om han är en syndare vet jag inte. Men det vet jag, att jag som var blind nu kan se.« 
JHN.9.26	De frågade honom: »Vad gjorde han med dig? Hur öppnade han dina ögon?« 
JHN.9.27	Han svarade: »Det har jag redan sagt er, men ni ville inte lyssna. Varför vill ni höra det igen? Kanske ni också tänker bli hans lärjungar?« 
JHN.9.28	Då snäste de av honom och sade: »Du är hans lärjunge, men vi är Moses lärjungar. 
JHN.9.29	Vi vet att Gud har talat till Mose, men varifrån den här mannen kommer, det vet vi inte.« 
JHN.9.30	Han svarade: »Ja, det är det märkliga, att ni inte vet varifrån han kommer, och ändå har han öppnat mina ögon. 
JHN.9.31	Vi vet att Gud inte lyssnar till syndare, men om någon fruktar Gud och gör hans vilja, då lyssnar han till honom. 
JHN.9.32	Aldrig förr har man hört att någon har öppnat ögonen på en som var född blind. 
JHN.9.33	Om den här mannen inte vore sänd av Gud hade han inte kunnat göra någonting.« 
JHN.9.34	Då sade de till honom: »Du föddes syndig alltigenom, och du skall undervisa oss!« Och de körde ut honom.
JHN.9.35	Jesus fick höra att de hade kört ut honom, och när han träffade honom frågade han: »Tror du på Människosonen?« 
JHN.9.36	Han svarade: »Vem är han, herre? Jag vill tro på honom.« 
JHN.9.37	Jesus sade: »Du har sett honom. Det är han som talar med dig.« 
JHN.9.38	Då sade han: »Jag tror, herre« och föll ner för honom. 
JHN.9.39	Och Jesus sade: »Till en dom har jag kommit hit till världen, för att de som inte ser skall se och de som ser skall bli blinda.«
JHN.9.40	Några fariseer som var tillsammans med honom hörde detta och sade till honom: »Är kanske vi också blinda?« 
JHN.9.41	Jesus svarade: »Om ni vore blinda skulle ni vara utan synd. Men nu säger ni att ni ser. Er synd står kvar.«
JHN.10.1	»Sannerligen, jag säger er: den som inte går in i fårfållan genom grinden utan klättrar in på ett annat ställe, han är en tjuv och en rövare. 
JHN.10.2	Men den som går in genom grinden är fårens herde. 
JHN.10.3	För honom öppnar grindvakten, och fåren hör hans röst, och han ropar på sina får med deras namn och för ut dem. 
JHN.10.4	När han har släppt ut sina får går han före dem, och fåren följer honom därför att de känner igen hans röst. 
JHN.10.5	Men en främling följer de inte, utan springer ifrån honom, därför att de inte känner igen främmande röster.« 
JHN.10.6	Denna bild använde Jesus när han talade till dem, men de förstod inte vad han menade.
JHN.10.7	Sedan sade Jesus: »Sannerligen, jag säger er: jag är grinden in till fåren. 
JHN.10.8	Alla som har kommit före mig är tjuvar och rövare, men fåren har inte lyssnat till dem. 
JHN.10.9	Jag är grinden. Den som går in genom mig skall bli räddad. Han skall gå in och han skall gå ut, och han skall finna bete. 
JHN.10.10	Tjuven kommer bara för att stjäla, slakta och döda. Jag har kommit för att de skall ha liv, och liv i överflöd.
JHN.10.11	Jag är den gode herden. Den gode herden ger sitt liv för fåren. 
JHN.10.12	Den som är lejd och inte är herde och inte äger fåren, han överger fåren och flyr när han ser vargen komma, och vargen river dem och skingrar hjorden. 
JHN.10.13	Han är ju lejd och bryr sig inte om fåren. 
JHN.10.14	Jag är den gode herden, och jag känner mina får, och de känner mig, 
JHN.10.15	liksom Fadern känner mig och jag känner Fadern. Och jag ger mitt liv för fåren. 
JHN.10.16	Jag har också andra får, som inte hör till den här fållan. Också dem måste jag leda, och de skall lyssna till min röst, och det skall bli en hjord och en herde. 
JHN.10.17	Fadern älskar mig därför att jag ger mitt liv för att sedan få det tillbaka. 
JHN.10.18	Ingen har tagit det ifrån mig, jag ger det av fri vilja. Jag har rätt att ge det, och jag har rätt att få det tillbaka. Detta har min fader bestämt för mig.«
JHN.10.19	De orden gav upphov till ny oenighet bland judarna. 
JHN.10.20	Många sade: »Han är besatt och från sina sinnen. Hur kan ni höra på honom?« 
JHN.10.21	Andra sade: »Så talar inte den som är besatt. Kan en demon öppna ögonen på blinda?«
JHN.10.22	Nu inföll tempelinvigningsfesten i Jerusalem. Det var vinter, 
JHN.10.23	och Jesus gick omkring i Salomos pelarhall i templet. 
JHN.10.24	Då omringade judarna honom och sade: »Hur länge skall du hålla oss i ovisshet? Om du är Messias, så säg det öppet.« 
JHN.10.25	Jesus svarade: »Jag har sagt er det, men ni tror det inte. Gärningarna som jag gör i min faders namn vittnar om mig. 
JHN.10.26	Men ni tror inte, därför att ni inte hör till mina får. 
JHN.10.27	Mina får lyssnar till min röst, och jag känner dem, och de följer mig. 
JHN.10.28	Jag ger dem evigt liv, och de skall aldrig någonsin gå under, och ingen skall rycka dem ur min hand. 
JHN.10.29	Vad min fader har gett mig är större än allt annat, och ingen kan rycka det ur min faders hand. 
JHN.10.30	Jag och Fadern är ett.«
JHN.10.31	Då tog judarna på nytt upp stenar för att stena honom. 
JHN.10.32	Jesus sade till dem: »Jag har låtit er se så många goda gärningar som kommer från Fadern. För vilken av dem stenar ni mig?« 
JHN.10.33	Judarna svarade: »Det är inte för någon god gärning vi stenar dig, utan för att du hädar och gör dig själv till Gud, fast du är människa.« 
JHN.10.34	Jesus sade: »Står det inte i er lag: 
JHN.10.35	Lagen kallar alltså dem som fick Guds ord för gudar, och skriften kan inte upphävas. 
JHN.10.36	Hur kan ni då säga till mig, som Fadern har helgat och sänt till världen, att jag hädar när jag säger: Jag är Guds son. 
JHN.10.37	Om jag inte gör min faders gärningar skall ni inte tro på mig. 
JHN.10.38	Men om jag gör de gärningarna, så tro åtminstone på dem, om ni nu inte kan tro på mig. Då skall ni fatta och förstå att Fadern är i mig och jag i Fadern.« 
JHN.10.39	De försökte återigen gripa honom, men han kom undan.
JHN.10.40	Sedan begav han sig på nytt till den plats på andra sidan Jordan där Johannes först hade döpt. Där stannade han, och många kom till honom. 
JHN.10.41	De sade att Johannes visserligen inte hade gjort något tecken men att allt som han hade sagt om Jesus var sant. 
JHN.10.42	Och många kom där till tro på honom.
JHN.11.1	En man som hette Lasaros låg sjuk. Han var från Betania, byn där Maria och hennes syster Marta bodde. ( 
JHN.11.2	Det var Maria som smorde Herren med välluktande balsam och torkade hans fötter med sitt hår, och Lasaros som låg sjuk var hennes bror.)
JHN.11.3	Systrarna skickade bud till Jesus och lät säga: »Herre, din vän är sjuk.« 
JHN.11.4	När Jesus hörde det sade han: »Den sjukdomen leder inte till döden utan skall visa Guds härlighet, så att Guds son blir förhärligad genom den.« 
JHN.11.5	Jesus var mycket fäst vid Marta och hennes syster och Lasaros. 
JHN.11.6	När han nu hörde att Lasaros var sjuk stannade han först kvar två dagar där han befann sig, 
JHN.11.7	men sedan sade han till lärjungarna: »Låt oss gå tillbaka till Judeen.« 
JHN.11.8	Lärjungarna sade till honom: »Rabbi, nyss försökte judarna stena dig, och nu går du tillbaka dit!« 
JHN.11.9	Jesus svarade: »Har dagen inte tolv timmar? Den som vandrar om dagen snavar inte, eftersom han ser denna världens ljus. 
JHN.11.10	Men den som vandrar om natten, han snavar, eftersom ljuset inte finns i honom.« 
JHN.11.11	Efter att ha sagt detta fortsatte han: »Vår vän Lasaros sover, men jag går dit för att väcka honom.« 
JHN.11.12	Då sade lärjungarna: »Herre, sover han, så blir han frisk.« 
JHN.11.13	Jesus hade talat om hans död, men de trodde att han menade vanlig sömn. 
JHN.11.14	Då sade Jesus rent ut till dem: »Lasaros är död. 
JHN.11.15	Och för er skull, för att ni skall tro, är jag glad att jag inte var där. Men låt oss nu gå till honom.« 
JHN.11.16	Tomas, som kallades Tvillingen, sade till de andra lärjungarna: »Låt oss gå med för att dö med honom.«
JHN.11.17	När Jesus kom dit fann han att Lasaros redan hade legat fyra dagar i graven. 
JHN.11.18	Betania låg inte långt från Jerusalem, ungefär en halvtimmes väg, 
JHN.11.19	och många judar hade kommit ut till Marta och Maria för att trösta dem i sorgen över brodern. 
JHN.11.20	När Marta hörde att Jesus var på väg gick hon och mötte honom. Men Maria satt kvar hemma. 
JHN.11.21	Marta sade till Jesus: »Herre, om du hade varit här hade min bror inte dött. 
JHN.11.22	Men jag vet ändå att Gud skall ge dig vad du än ber honom om.« 
JHN.11.23	Jesus sade: »Din bror kommer att uppstå.« 
JHN.11.24	Marta svarade: »Jag vet att han skall uppstå vid uppståndelsen på den sista dagen.« 
JHN.11.25	Då sade Jesus till henne: »Jag är uppståndelsen och livet. Den som tror på mig skall leva om han än dör, 
JHN.11.26	och den som lever och tror på mig skall aldrig någonsin dö. Tror du detta?« 
JHN.11.27	Hon svarade: »Ja, herre, jag tror att du är Messias, Guds son, han som skulle komma hit till världen.«
JHN.11.28	Sedan gick hon hem och kallade på sin syster Maria och viskade: »Mästaren är här och kallar på dig.« 
JHN.11.29	När Maria hörde det steg hon strax upp och gick för att möta honom. 
JHN.11.30	Men Jesus hade ännu inte kommit in i byn utan var kvar där Marta hade träffat honom. 
JHN.11.31	Judarna som var hemma hos Maria för att trösta henne såg att hon hastigt reste sig och gick ut, och de följde efter i tron att hon gick till graven för att gråta där. 
JHN.11.32	När Maria nu kom dit där Jesus var och fick se honom kastade hon sig för hans fötter och sade: »Herre, om du hade varit här hade min bror inte dött.« 
JHN.11.33	När Jesus såg hur hon grät och hur judarna som hade följt med henne också grät blev han upprörd och skakad i sitt innersta, 
JHN.11.34	och han frågade: »Var har ni lagt honom?« De sade: »Herre, kom och se.« 
JHN.11.35	Jesus föll i gråt. 
JHN.11.36	Då sade judarna: »Se, hur mycket han höll av honom.« 
JHN.11.37	Men några av dem sade: »Kunde inte han som öppnade ögonen på den blinde ha gjort så att Lasaros inte behövt dö?« 
JHN.11.38	Jesus blev åter upprörd och gick till graven. Det var en klipphåla med en sten för öppningen. 
JHN.11.39	Jesus sade: »Ta bort stenen.« Den dödes syster Marta sade då: »Herre, han luktar redan, det har ju gått fyra dagar.« 
JHN.11.40	Jesus sade till henne: »Har jag inte sagt dig att om du tror, skall du få se Guds härlighet?« 
JHN.11.41	De tog bort stenen, och Jesus lyfte blicken mot himlen och sade: »Fader, jag tackar dig för att du har hört mig. 
JHN.11.42	Själv visste jag att du alltid hör mig, men jag säger detta med tanke på alla dem som står här, för att de skall tro på att du har sänt mig.« 
JHN.11.43	Sedan ropade han med hög röst: »Lasaros, kom ut.« 
JHN.11.44	Och den döde kom ut med armar och ben inlindade i bindlar och med ansiktet täckt av en duk. Jesus sade åt dem: »Gör honom fri och låt honom gå.«
JHN.11.45	Många av judarna, de som hade gått ut till Maria och sett vad Jesus gjorde, kom till tro på honom. 
JHN.11.46	Men några av dem gick till fariseerna och berättade vad Jesus hade gjort. 
JHN.11.47	Översteprästerna och fariseerna kallade då samman rådet och sade: »Vad skall vi göra? Den här mannen gör många tecken. 
JHN.11.48	Om vi låter honom fortsätta börjar alla tro på honom, och då kommer romarna och utplånar både vår heliga plats och vårt folk.« 
JHN.11.49	En av dem, Kajafas, som var överstepräst det året, sade till dem: »Ni förstår ingenting. 
JHN.11.50	Ni fattar inte att det är bättre för er att en enda människa dör för folket än att hela folket går under.« 
JHN.11.51	Detta sade han inte av sig själv, utan som överstepräst det året talade han profetiskt: Jesus skulle dö för folket, 
JHN.11.52	och inte bara för folket utan också för att Guds skingrade barn skulle samlas och bli till ett. 
JHN.11.53	Från den dagen var de fast beslutna att döda honom.
JHN.11.54	Jesus vandrade därför inte längre öppet omkring bland judarna utan drog sig undan till Efraim, en stad i området nära öknen, och där höll han till med sina lärjungar. 
JHN.11.55	Judarnas påskfest närmade sig, och många gick från landsbygden upp till Jerusalem före påsken för att rena sig. 
JHN.11.56	De sökte efter Jesus och sade till varandra där de stod i templet: »Vad tror ni, kommer han verkligen inte till högtiden?« 
JHN.11.57	Men översteprästerna och fariseerna hade gett befallning om att den som kände till var Jesus fanns skulle anmäla det, så att de kunde gripa honom.
JHN.12.1	Sex dagar före påsken kom Jesus till Betania, där Lasaros bodde, han som Jesus hade uppväckt från de döda. 
JHN.12.2	Man ordnade där en måltid för honom; Marta passade upp, och Lasaros var en av dem som låg till bords med honom. 
JHN.12.3	Maria tog då en hel flaska dyrbar äkta nardusbalsam och smorde Jesu fötter och torkade dem sedan med sitt hår, och huset fylldes av doften från denna balsam. 
JHN.12.4	Men Judas Iskariot, en av lärjungarna, den som skulle förråda honom, sade: 
JHN.12.5	»Varför sålde man inte oljan för trehundra denarer och gav till de fattiga?« 
JHN.12.6	Detta sade han inte för att han brydde sig om de fattiga utan för att han var en tjuv; han hade hand om kassan och tog av det som lades dit. 
JHN.12.7	Men Jesus sade: »Låt henne vara, hon har sparat sin balsam till min begravningsdag. 
JHN.12.8	De fattiga har ni alltid bland er, men mig har ni inte alltid.«
JHN.12.9	En stor mängd judar fick reda på att Jesus var där, och de kom dit inte bara för hans skull utan också för att få se Lasaros, som han hade uppväckt från de döda. 
JHN.12.10	Översteprästerna bestämde sig då för att döda Lasaros också, 
JHN.12.11	eftersom så många judar för hans skull gick ifrån dem och trodde på Jesus.
JHN.12.12	Nästa dag, när de många som hade kommit till högtiden fick höra att Jesus var på väg till Jerusalem, 
JHN.12.13	tog de palmkvistar och gick ut för att möta honom. Och de ropade: »
JHN.12.14	Jesus fick tag i en åsna och satte sig på den, som det står skrivet: 
JHN.12.15	»
JHN.12.16	Lärjungarna förstod först inte detta, men när Jesus hade förhärligats kom de ihåg att som det stod skrivet om honom, så hade man gjort med honom.) 
JHN.12.17	Alla de som hade varit med honom när han kallade ut Lasaros ur graven och uppväckte honom från de döda vittnade om detta. 
JHN.12.18	När folk hörde att han hade gjort detta tecken drog de ut för att möta honom. 
JHN.12.19	Men fariseerna sade till varandra: »Ni ser att ingenting hjälper. Alla människor springer efter honom.«
JHN.12.20	Bland dem som kommit upp till högtiden för att tillbe Gud fanns några greker. 
JHN.12.21	De sökte upp Filippos, han som var från Betsaida i Galileen, och sade: »Herre, vi vill gärna se Jesus.« 
JHN.12.22	Filippos gick och talade om det för Andreas, och Andreas och han gick och talade om det för Jesus. 
JHN.12.23	Och Jesus svarade dem: »Stunden har kommit då Människosonen skall förhärligas. 
JHN.12.24	Sannerligen, jag säger er: om vetekornet inte faller i jorden och dör förblir det ett ensamt korn. Men om det dör ger det rik skörd. 
JHN.12.25	Den som älskar sitt liv förlorar det, men den som här i världen hatar sitt liv, han skall rädda det till ett evigt liv. 
JHN.12.26	Om någon vill tjäna mig skall han följa mig, och där jag är kommer också min tjänare att vara. Om någon tjänar mig skall Fadern ära honom.
JHN.12.27	Nu är min själ fylld av oro. Skall jag be: Fader, rädda mig undan denna stund? Nej, det är just för denna stund jag har kommit. 
JHN.12.28	Fader, förhärliga ditt namn.« Då hördes en röst från himlen: »Jag har förhärligat det och skall förhärliga det på nytt.« 
JHN.12.29	Folket som stod där och hörde detta sade att det var åskan, men några sade att det var en ängel som hade talat till honom. 
JHN.12.30	Jesus sade: »Det var inte för min skull som rösten hördes, utan för er skull. 
JHN.12.31	Nu faller domen över denna världen, nu skall denna världens härskare fördrivas. 
JHN.12.32	Och när jag blir upphöjd från jorden skall jag dra alla till mig.« 
JHN.12.33	Detta sade han för att ange på vilket sätt han skulle dö. 
JHN.12.34	Folket sade till honom: »Vi har lärt oss i lagen att Messias stannar för alltid. Hur kan du då säga att Människosonen måste bli upphöjd? Vem är denne Människoson?« 
JHN.12.35	Jesus svarade: »Ännu en kort tid är ljuset bland er. Vandra medan ni har ljuset, så att mörkret inte övervinner er. Den som vandrar i mörkret vet inte vart han går. 
JHN.12.36	Tro på ljuset medan ni har ljuset, så att ni blir ljusets söner.« När Jesus hade sagt detta lämnade han dem och var försvunnen.
JHN.12.37	Trots att han hade gjort så många tecken inför dem trodde de inte på honom, 
JHN.12.38	ty profeten Jesajas ord skulle uppfyllas: 
JHN.12.39	De kunde inte tro, ty Jesaja säger också: 
JHN.12.41	Detta sade Jesaja därför att han såg hans härlighet, och det var om honom han talade. 
JHN.12.42	Ändå kom också många i rådet till tro på Jesus, men med tanke på fariseerna ville de inte erkänna det för att inte bli uteslutna ur synagogan. 
JHN.12.43	De älskade äran från människor högre än äran från Gud.
JHN.12.44	Jesus ropade: »Den som tror på mig, han tror inte på mig utan på honom som har sänt mig, 
JHN.12.45	och den som ser mig, han ser honom som har sänt mig. 
JHN.12.46	Jag är ljuset som har kommit hit i världen för att ingen som tror på mig skall bli kvar i mörkret. 
JHN.12.47	Om någon hör mina ord men inte tar vara på dem, så dömer inte jag honom, ty jag har inte kommit för att döma världen utan för att rädda världen. 
JHN.12.48	Den som avvisar mig och inte tar emot mina ord, han har mött sin domare: det ord jag har talat skall döma honom på den sista dagen. 
JHN.12.49	Ty jag har inte talat av mig själv, utan Fadern som har sänt mig har befallt mig vad jag skall säga och vad jag skall tala. 
JHN.12.50	Och jag vet att hans befallning ger evigt liv. När jag talar talar jag så som Fadern har lärt mig.«
JHN.13.1	Det var strax före påskhögtiden och Jesus visste att hans stund hade kommit, då han skulle lämna världen och gå till Fadern. Han hade älskat sina egna som levde här i världen, och han älskade dem intill slutet.
JHN.13.2	De hade samlats till måltid, och djävulen hade redan ingett Judas, Simon Iskariots son, att förråda Jesus. 
JHN.13.3	Jesus visste att Fadern hade lagt allt i hans händer och att han hade utgått från Gud och nu återvände till Gud. 
JHN.13.4	Han steg upp från bordet, tog av sig manteln och band en handduk om livet. 
JHN.13.5	Sedan hällde han vatten i tvättfatet och började tvätta lärjungarnas fötter och torka dem med handduken som han hade bundit om sig. 
JHN.13.6	När han kom till Simon Petrus sade denne till honom: »Herre, skall du tvätta mina fötter!« 
JHN.13.7	Jesus svarade: »Vad jag gör förstår du inte nu, men senare skall du fatta det.« 
JHN.13.8	Petrus sade: »Aldrig någonsin får du tvätta mina fötter!« Jesus sade till honom: »Om jag inte tvättar dig har du ingen gemenskap med mig.« 
JHN.13.9	Då sade Simon Petrus: »Herre, tvätta inte bara mina fötter utan också händerna och huvudet.« 
JHN.13.10	Men Jesus sade till honom: »Den som har badat behöver bara få fötterna tvättade, i övrigt är han ren. Och ni är rena, dock inte alla.« 
JHN.13.11	Han visste nämligen vem som skulle förråda honom, och därför sade han att de inte alla var rena.
JHN.13.12	När han hade tvättat deras fötter och tagit på sig manteln och lagt sig till bords igen sade han till dem: »Förstår ni vad det är jag har gjort med er? 
JHN.13.13	Ni kallar mig mästare och herre, och det med rätta, för det är jag. 
JHN.13.14	Om nu jag, som är er herre och mästare, har tvättat era fötter, är också ni skyldiga att tvätta varandras fötter. 
JHN.13.15	Jag har gett er ett exempel, för att ni skall göra som jag har gjort med er. 
JHN.13.16	Sannerligen, jag säger er: en tjänare är inte förmer än sin herre, och en budbärare inte förmer än den som har sänt honom. 
JHN.13.17	Vet ni detta är ni saliga om ni också handlar så.
JHN.13.18	Jag talar inte om er alla. Jag vet vilka jag har utvalt, men skriftens ord måste uppfyllas: 
JHN.13.19	Jag säger det redan nu, innan det sker, för att ni, när det har skett, skall tro att jag är den jag är. 
JHN.13.20	Sannerligen, jag säger er: den som tar emot någon som jag sänder, han tar emot mig, och den som tar emot mig, han tar emot den som har sänt mig.«
JHN.13.21	När Jesus hade sagt detta skakades han i sitt innersta och vittnade: »Sannerligen, jag säger er: en av er kommer att förråda mig.« 
JHN.13.22	Hans lärjungar såg på varandra och undrade vem han menade. 
JHN.13.23	En av dem, den som Jesus älskade, låg intill honom. 
JHN.13.24	Simon Petrus gjorde tecken åt honom att fråga Jesus vem han talade om. 
JHN.13.25	Lärjungen lutade sig bakåt mot Jesu bröst och sade: »Herre, vem är det?« 
JHN.13.26	Jesus svarade: »Han som får brödet som jag nu doppar.« Och han doppade brödet och gav det åt Judas, Simon Iskariots son. 
JHN.13.27	När Judas hade fått brödet for Satan in i honom. Jesus sade: »Gör genast vad du skall göra!« 
JHN.13.28	Ingen av dem som var med vid bordet visste varför han sade detta till honom. 
JHN.13.29	Eftersom Judas hade hand om kassan trodde några att Jesus hade sagt åt honom att köpa vad som behövdes till högtiden eller att ge något till de fattiga. 
JHN.13.30	Men Judas tog brödet och gick genast ut. Det var natt.
JHN.13.31	När Judas hade gått sade Jesus: »Nu har Människosonen förhärligats, och Gud har förhärligats i honom. 
JHN.13.32	Är nu Gud förhärligad i honom skall Gud också förhärliga honom i sig, och han skall snart förhärliga honom. 
JHN.13.33	Ännu en kort tid är jag hos er, mina barn. Ni kommer att söka efter mig, och jag säger nu till er vad jag sade till judarna: Dit jag går kan ni inte komma. 
JHN.13.34	Ett nytt bud ger jag er: att ni skall älska varandra. Så som jag har älskat er skall också ni älska varandra. 
JHN.13.35	Alla skall förstå att ni är mina lärjungar om ni visar varandra kärlek.«
JHN.13.36	Simon Petrus frågade: »Vart går du, herre?« Jesus svarade: »Dit jag går kan du inte följa mig nu, men längre fram skall du följa mig.« 
JHN.13.37	Petrus sade: »Herre, varför kan jag inte följa dig nu? Jag skall ge mitt liv för dig.« 
JHN.13.38	Då sade Jesus: »Du skall ge ditt liv för mig? Sannerligen, jag säger dig: tuppen skall inte gala förrän du tre gånger har förnekat mig.«
JHN.14.1	»Känn ingen oro. Tro på Gud, och tro på mig. 
JHN.14.2	I min faders hus finns många rum. Skulle jag annars säga att jag går bort för att bereda plats för er? 
JHN.14.3	Och om jag nu går bort och bereder plats för er, så skall jag komma tillbaka och hämta er till mig, för att också ni skall vara där jag är. 
JHN.14.4	Och vägen dit jag går, den känner ni.« 
JHN.14.5	Tomas sade: »Herre, vi vet inte vart du går. Hur kan vi då känna vägen?« 
JHN.14.6	Jesus svarade: »Jag är vägen, sanningen och livet. Ingen kommer till Fadern utom genom mig. 
JHN.14.7	Om ni har lärt känna mig skall ni också lära känna min fader. Ni känner honom redan nu och ni har sett honom.« 
JHN.14.8	Filippos sade: »Herre, visa oss Fadern, det är nog för oss.« 
JHN.14.9	Jesus svarade: »Så länge har jag varit tillsammans med er, och ändå känner du mig inte, Filippos? Den som har sett mig har sett Fadern. Hur kan du då säga: Visa oss Fadern? 
JHN.14.10	Tror du inte att jag är i Fadern och Fadern i mig? De ord jag säger er, dem talar jag inte av mig själv; Fadern är i mig och utför sina gärningar. 
JHN.14.11	Tro mig när jag säger att jag är i Fadern och Fadern i mig. Eller tro åtminstone för gärningarnas skull. 
JHN.14.12	Sannerligen, jag säger er: den som tror på mig, han skall utföra gärningar som jag, och ännu större. Ty jag går till Fadern, 
JHN.14.13	och vad ni än ber om i mitt namn skall jag göra, så att Fadern blir förhärligad genom Sonen. 
JHN.14.14	Om ni ber om något i mitt namn skall jag göra det.
JHN.14.15	Om ni älskar mig kommer ni att hålla mina bud. 
JHN.14.16	Jag skall be Fadern, och han skall ge er en annan hjälpare, som skall vara hos er för alltid: 
JHN.14.17	sanningens ande. Världen kan inte ta emot den, eftersom världen inte ser den och inte känner den. Men ni känner den, eftersom den är kvar hos er och kommer att vara i er. 
JHN.14.18	Jag skall inte lämna er ensamma, jag skall komma till er. 
JHN.14.19	Ännu en kort tid, sedan ser världen mig inte längre, men ni skall se mig, eftersom jag lever och ni kommer att leva. 
JHN.14.20	Den dagen skall ni förstå att jag är i min fader och ni i mig och jag i er. 
JHN.14.21	Den som har mina bud och håller dem, han älskar mig, och den som älskar mig skall bli älskad av min fader, och jag skall älska honom och visa mig för honom.« 
JHN.14.22	Judas — inte Judas Iskariot — frågade: »Herre, hur kommer det sig att du skall visa dig för oss men inte för världen?« 
JHN.14.23	Jesus svarade: »Om någon älskar mig bevarar han mitt ord, och min fader skall älska honom, och vi skall komma till honom och stanna hos honom. 
JHN.14.24	Den som inte älskar mig bevarar inte mina ord. Men ordet som ni har hört kommer inte från mig utan från Fadern som har sänt mig.
JHN.14.25	Detta har jag sagt er medan jag är kvar hos er. 
JHN.14.26	Men Hjälparen, den heliga anden som Fadern skall sända i mitt namn, han skall lära er allt och påminna er om allt som jag har sagt er. 
JHN.14.27	Frid lämnar jag kvar åt er, min frid ger jag er. Jag ger er inte det som världen ger. Känn ingen oro och tappa inte modet. 
JHN.14.28	Ni hörde att jag sade till er: Jag går bort och kommer till er igen. Om ni älskade mig skulle ni vara glada över att jag går till Fadern, ty Fadern är större än jag. 
JHN.14.29	Detta säger jag er innan det sker, för att ni skall tro det när det har skett. 
JHN.14.30	Jag säger inte mycket mer till er, ty nu kommer världens härskare. Han har ingen makt över mig. 
JHN.14.31	Men världen måste få veta att jag älskar Fadern och gör som Fadern har befallt mig. Kom, låt oss gå härifrån.
JHN.15.1	Jag är den sanna vinstocken, och min fader är vinodlaren. 
JHN.15.2	Varje gren i mig som inte bär frukt skär han bort, och varje gren som bär frukt ansar han, så att den bär mer frukt. 
JHN.15.3	Ni är redan ansade genom ordet som jag har förkunnat för er. 
JHN.15.4	Bli kvar i mig, så blir jag kvar i er. Liksom grenen inte kan bära frukt av sig själv om den inte sitter kvar på vinstocken, kan inte heller ni göra det om ni inte är kvar i mig. 
JHN.15.5	Jag är vinstocken, ni är grenarna. Om någon är kvar i mig och jag i honom bär han rik frukt: utan mig kan ni ingenting göra. 
JHN.15.6	Den som inte är kvar i mig blir som grenarna som kastas bort och vissnar; de samlas ihop och läggs på elden och bränns upp. 
JHN.15.7	Om ni blir kvar i mig och mina ord blir kvar i er, så be om vad ni vill, och ni skall få det. 
JHN.15.8	Min fader förhärligas när ni bär rik frukt och blir mina lärjungar. 
JHN.15.9	Liksom Fadern har älskat mig, så har jag älskat er. Bli kvar i min kärlek. 
JHN.15.10	Om ni håller mina bud blir ni kvar i min kärlek, så som jag har hållit min faders bud och är kvar i hans kärlek.
JHN.15.11	Detta har jag sagt er för att min glädje skall vara i er och er glädje bli fullkomlig. 
JHN.15.12	Mitt bud är detta: att ni skall älska varandra så som jag har älskat er. 
JHN.15.13	Ingen har större kärlek än den som ger sitt liv för sina vänner. 
JHN.15.14	Ni är mina vänner om ni gör vad jag befaller er. 
JHN.15.15	Jag kallar er inte längre tjänare, ty en tjänare vet inte vad hans herre gör. Jag kallar er vänner, därför att jag har låtit er veta allt vad jag har hört av min fader. 
JHN.15.16	Ni har inte utvalt mig, utan jag har utvalt er och bestämt er till att gå ut i världen och bära frukt, frukt som består, och då skall Fadern ge er vad ni än ber honom om i mitt namn. 
JHN.15.17	Detta befaller jag er: att ni skall älska varandra.
JHN.15.18	Om världen hatar er, kom då ihåg att den har hatat mig före er. 
JHN.15.19	Om ni tillhörde världen skulle världen älska er som sina egna. Men nu tillhör ni inte världen, utan jag har kallat er ut ur världen, och därför hatar världen er. 
JHN.15.20	Kom ihåg vad jag har sagt er: tjänaren är inte förmer än sin herre. Har de förföljt mig kommer de också att förfölja er. Har de bevarat mitt ord kommer de också att bevara ert. 
JHN.15.21	Men allt detta skall de göra med er för mitt namns skull, därför att de inte känner honom som har sänt mig. 
JHN.15.22	Om jag inte hade kommit och talat till dem skulle de vara utan synd. Nu har de ingen ursäkt för sin synd. 
JHN.15.23	Den som hatar mig hatar också min fader. 
JHN.15.24	Hade jag inte gjort sådana gärningar bland dem som ingen annan gjort, skulle de vara utan synd. Nu har de sett dem, och de hatar både mig och min fader. 
JHN.15.25	Men ordet som står skrivet i deras lag skulle uppfyllas: 
JHN.15.26	När Hjälparen kommer, som jag skall sända er från Fadern, sanningens ande, som utgår från Fadern, då skall han vittna om mig. 
JHN.15.27	Också ni skall vittna, ty ni har varit med mig från början.
JHN.16.1	Detta har jag sagt er för att ni inte skall komma på fall. 
JHN.16.2	De skall utesluta er ur synagogorna, ja, den tid kommer då den som dödar er tror sig bära fram ett offer åt Gud. 
JHN.16.3	Och detta skall de göra därför att de inte har lärt känna Fadern och inte heller mig. 
JHN.16.4	Jag har sagt er detta för att ni, när den tiden kommer, skall minnas att jag har sagt det.
JHN.16.4	Jag sade er det inte från början, eftersom jag var hos er. 
JHN.16.5	Men nu går jag till honom som har sänt mig, och ingen av er frågar mig: Vart går du? 
JHN.16.6	utan det jag har sagt er fyller era hjärtan med sorg. 
JHN.16.7	Men jag säger er sanningen: det är för ert bästa som jag lämnar er. Ty om jag inte lämnar er kommer inte Hjälparen till er. Men när jag går skall jag sända honom till er, 
JHN.16.8	och när han kommer skall han visa världen vad synd och rättfärdighet och dom är. 
JHN.16.9	Synd: de tror inte på mig. 
JHN.16.10	Rättfärdighet: jag går till Fadern, och ni ser mig inte längre. 
JHN.16.11	Dom: denna världens härskare är dömd.
JHN.16.12	Jag har mycket mer att säga er, men ni förmår inte ta emot det nu. 
JHN.16.13	Men när han kommer, sanningens ande, skall han vägleda er med hela sanningen; han skall inte tala av sig själv utan förkunna det han hör och låta er veta vad som kommer att ske. 
JHN.16.14	Han skall förhärliga mig, ty av mig skall han ta emot det han låter er veta. 
JHN.16.15	Allt vad Fadern har är mitt; därför säger jag att det är av mig han tar emot det han skall låta er veta.
JHN.16.16	En kort tid och ni ser mig inte längre, ännu en kort tid och ni skall se mig igen.« 
JHN.16.17	Då sade några av lärjungarna till varandra: »Vad menar han när han säger: ’En kort tid och ni ser mig inte längre, ännu en kort tid och ni skall se mig igen’, och när han säger: ’Jag går till Fadern’?« 
JHN.16.18	De sade: »Vad menar han med ’en kort tid’? Vi förstår inte vad han säger.« 
JHN.16.19	Jesus märkte att de ville fråga honom och sade till dem: »Ni undrar varför jag sade: ’En kort tid och ni ser mig inte längre, ännu en kort tid och ni skall se mig igen’? 
JHN.16.20	Sannerligen, jag säger er: ni kommer att gråta och klaga, men världen skall glädja sig. Ni kommer att sörja, men er sorg skall vändas i glädje. 
JHN.16.21	När en kvinna skall föda har hon det svårt, för hennes stund har kommit. Men när hon har fött sitt barn minns hon inte längre sina plågor i glädjen över att en människa har fötts till världen. 
JHN.16.22	Nu har också ni det svårt. Men jag skall se er igen, och då skall ni glädjas, och ingen skall ta er glädje ifrån er. 
JHN.16.23	Den dagen kommer ni inte att fråga mig om någonting. Sannerligen, jag säger er: vad ni ber Fadern om i mitt namn, det skall han ge er. 
JHN.16.24	Ännu har ni inte bett om något i mitt namn. Be, och ni skall få, så att er glädje blir fullkomlig.
JHN.16.25	Detta har jag sagt er i bilder. Det kommer en tid då jag inte längre skall tala i bilder utan med klara ord låter er veta allt om Fadern. 
JHN.16.26	Den dagen skall ni be i mitt namn, och jag säger inte att jag skall be till Fadern för er, 
JHN.16.27	ty Fadern själv älskar er eftersom ni har älskat mig och trott att jag kommer från Gud. 
JHN.16.28	Jag kom från Fadern och trädde in i världen. Jag lämnar världen igen och går till Fadern.« 
JHN.16.29	Lärjungarna sade: »Nu talar du med klara ord och inte i bilder. 
JHN.16.30	Nu vet vi att du vet allt, du behöver inte höra någon fråga dig. Därför tror vi att du kommer från Gud.« 
JHN.16.31	Jesus svarade: »Nu tror ni. 
JHN.16.32	Den stund kommer, den är redan inne, då ni skall skingras, var och en åt sitt håll, och lämna mig ensam. Men jag är inte ensam, eftersom Fadern är med mig. 
JHN.16.33	Detta har jag sagt er för att ni skall ha frid i mig. I världen får ni lida, men var inte oroliga, jag har besegrat världen.«
JHN.17.1	Efter att ha sagt detta lyfte Jesus blicken mot himlen och sade: »Fader, stunden har kommit. Förhärliga din son, så att Sonen kan förhärliga dig; 
JHN.17.2	du har gett honom makt över alla människor för att han skall ge evigt liv åt alla dem som du har gett honom. 
JHN.17.3	Och detta är det eviga livet: att de känner dig, den ende sanne Guden, och honom som du har sänt, Jesus Kristus. 
JHN.17.4	Jag har förhärligat dig här på jorden genom att fullborda det verk som du har gett mig att utföra. 
JHN.17.5	Förhärliga nu mig hos dig, fader, med den härlighet jag hade hos dig innan världen var till.
JHN.17.6	Jag har uppenbarat ditt namn för de människor som du tog från världen och gav åt mig. De var dina, och du gav dem åt mig, och de har bevarat ditt ord. 
JHN.17.7	Nu förstår de att allt som du har gett mig kommer från dig. 
JHN.17.8	Orden du gav mig har jag gett dem, och de har tagit emot dem och verkligen förstått att jag kommer från dig, och de har trott på att du har sänt mig.
JHN.17.9	Jag ber för dem. Jag ber inte för världen utan för dem som du har gett mig, eftersom de är dina. 
JHN.17.10	Allt mitt är ditt och allt ditt är mitt, och jag har förhärligats genom dem. 
JHN.17.11	Jag är inte längre kvar i världen, men de är kvar i världen och jag kommer till dig. Helige fader, bevara dem i ditt namn, det som du har gett mig, så att de blir ett, liksom vi är ett. 
JHN.17.12	Medan jag var hos dem bevarade jag dem i ditt namn, som du har gett mig. Och jag skyddade dem, och ingen av dem gick under utom undergångens man, ty skriften skulle uppfyllas. 
JHN.17.13	Nu kommer jag till dig, men detta säger jag medan jag är i världen, för att de skall få min glädje helt och fullt.
JHN.17.14	Jag har gett dem ditt ord, och världen har hatat dem därför att de inte tillhör världen, liksom inte heller jag tillhör världen. 
JHN.17.15	Jag ber inte att du skall ta dem ut ur världen utan att du skall bevara dem för det onda. 
JHN.17.16	De tillhör inte världen, liksom inte heller jag tillhör världen. 
JHN.17.17	Helga dem genom sanningen; ditt ord är sanning. 
JHN.17.18	Liksom du har sänt mig till världen, har jag sänt dem till världen, 
JHN.17.19	och för deras skull helgar jag mig till ett offer, för att också de skall helgas genom sanningen.
JHN.17.20	Men inte bara för dem ber jag utan också för alla som genom deras ord tror på mig. 
JHN.17.21	Jag ber att de alla skall bli ett och att liksom du, fader, är i mig och jag i dig, också de skall vara i oss. Då skall världen tro på att du har sänt mig. 
JHN.17.22	Den härlighet som du har gett mig har jag gett dem för att de skall bli ett och för att liksom vi är ett, 
JHN.17.23	jag i dem och du i mig, de skall fullkomnas och bli ett. Då skall världen förstå att du har sänt mig och älskat dem så som du har älskat mig.
JHN.17.24	Fader, jag vill att de som du har gett mig skall vara med mig där jag är, för att de skall få se min härlighet, den som du har gett mig, eftersom du har älskat mig redan före världens skapelse. 
JHN.17.25	Rättfärdige fader, världen känner dig inte, men jag känner dig, och de har förstått att du har sänt mig. 
JHN.17.26	Jag har gjort ditt namn känt för dem och skall göra det känt, för att den kärlek som du har älskat mig med skall vara i dem, och jag i dem.«
JHN.18.1	När Jesus hade sagt detta gick han tillsammans med sina lärjungar ut till andra sidan av Kidrondalen. Där låg en trädgård som han och lärjungarna gick in i. 
JHN.18.2	Också Judas, han som förrådde honom, kände till platsen, eftersom Jesus och hans lärjungar ofta hade samlats där. 
JHN.18.3	Judas tog med sig vaktstyrkan och folk från översteprästerna och fariseerna, och de kom dit med lyktor, facklor och vapen. 
JHN.18.4	Jesus, som visste om allt som väntade honom, gick ut till dem och frågade: »Vem söker ni?« 
JHN.18.5	De svarade: »Jesus från Nasaret.« Han sade: »Det är jag.« Bland dem stod också Judas, han som förrådde honom. 
JHN.18.6	När Jesus nu sade: »Det är jag« vek de tillbaka och föll till marken. 
JHN.18.7	Han frågade dem igen: »Vem söker ni?« och när de svarade: »Jesus från Nasaret« 
JHN.18.8	sade han: »Jag har ju sagt er att det är jag. Om det är mig ni söker, så låt de andra gå.« 
JHN.18.9	Ty det som han hade sagt skulle uppfyllas: »Av dem som du har gett mig har jag inte låtit någon gå förlorad.« 
JHN.18.10	Men Simon Petrus, som hade ett svärd med sig, drog det och slog till mot översteprästens tjänare och högg av honom högra örat; tjänaren hette Malkos. 
JHN.18.11	Jesus sade då till Petrus: »Stick svärdet i skidan. Skulle jag inte dricka den bägare som Fadern har räckt mig?«
JHN.18.12	Kommendanten med sin vaktstyrka och judarnas män grep Jesus och band honom 
JHN.18.13	och förde honom först till Hannas, svärfar till Kajafas, som var överstepräst det året. 
JHN.18.14	Det var Kajafas som hade förklarat för judarna att det var bäst att en enda man dog för folket.
JHN.18.15	Simon Petrus och en annan lärjunge följde efter Jesus. Den lärjungen var bekant med översteprästen, och han följde med Jesus in på översteprästens gård, 
JHN.18.16	men Petrus stod kvar utanför porten. Den andre lärjungen, han som var bekant med översteprästen, gick då ut och talade med tjänsteflickan som vaktade porten och tog med sig Petrus in. 
JHN.18.17	Men flickan vid porten sade till Petrus: »Hör inte du också till den där mannens lärjungar?« Han svarade: »Nej, det gör jag inte.« 
JHN.18.18	Tjänarna och vakterna stod och värmde sig vid en koleld som de hade tänt, eftersom det var kallt. Petrus stod där också och värmde sig tillsammans med dem.
JHN.18.19	Översteprästen frågade Jesus om hans lärjungar och hans lära. 
JHN.18.20	Jesus sade: »Jag har talat öppet till världen. Jag har alltid undervisat i synagogorna och i templet, där alla judar samlas. Jag har inte sagt något i hemlighet. 
JHN.18.21	Varför frågar du mig? Fråga dem som har hört mig vad jag har förkunnat för dem. De vet ju vad jag har sagt.« 
JHN.18.22	En av vakterna som stod där gav honom då en örfil och sade: »Skall du svara översteprästen på det sättet?« 
JHN.18.23	Jesus sade: »Har jag sagt något som var fel, så säg vad det var. Men om jag har rätt, varför slår du mig?« 
JHN.18.24	Hannas skickade honom då bunden till översteprästen Kajafas.
JHN.18.25	Men Simon Petrus stod där och värmde sig. De sade till honom: »Hör inte du också till hans lärjungar?« Petrus förnekade det: »Nej, det gör jag inte.« 
JHN.18.26	Då sade en av översteprästens tjänare, en släkting till honom som Petrus hade huggit örat av: »Såg jag dig inte tillsammans med honom i trädgården?« 
JHN.18.27	Petrus förnekade det än en gång. Och just då gol en tupp.
JHN.18.28	Från Kajafas förde de Jesus till residenset. Det var tidigt på morgonen. Själva stannade de utanför, för att inte bli orena utan kunna äta påskmåltiden. 
JHN.18.29	Pilatus gick då ut till dem och frågade: »Vad anklagar ni den här mannen för?« 
JHN.18.30	De svarade: »Om han inte hade varit en förbrytare skulle vi inte ha överlämnat honom åt dig.« 
JHN.18.31	Pilatus sade: »Ta honom då själva och döm honom efter er egen lag.« Men judarna svarade: »Vi har inte rätt att döda någon.« 
JHN.18.32	Ty det ord skulle uppfyllas som Jesus hade sagt för att ange hur han skulle dö. 
JHN.18.33	Pilatus gick tillbaka in i residenset och lät kalla till sig Jesus och frågade: »Så du är judarnas konung?« 
JHN.18.34	Jesus svarade: »Säger du detta av dig själv, eller har andra sagt det om mig?« 
JHN.18.35	Pilatus sade: »Jag är väl ingen jude. Dina landsmän och översteprästerna har överlämnat dig åt mig. Vad har du gjort?« 
JHN.18.36	Jesus svarade: »Mitt rike hör inte till denna världen. Om mitt rike hörde till denna världen hade mina följeslagare kämpat för att jag inte skulle bli utlämnad åt judarna. Men nu är mitt rike av annat slag.« 
JHN.18.37	Pilatus frågade: »Du är alltså kung?« Jesus svarade: »Du själv säger att jag är kung. Jag har fötts och kommit hit till världen för denna enda sak: att vittna för sanningen. Den som hör till sanningen lyssnar till min röst.« 
JHN.18.38	Pilatus sade till honom: »Vad är sanning?«
JHN.18.38	Sedan gick han ut igen till judarna och sade: »Jag kan inte finna honom skyldig till något. 
JHN.18.39	Men det är sed att jag friger någon åt er vid påsken. Vill ni alltså att jag skall frige judarnas konung?« 
JHN.18.40	Då ropade de igen: »Inte honom, utan Barabbas!« Barabbas var en rövare.
JHN.19.1	Då tog Pilatus Jesus och lät gissla honom. 
JHN.19.2	Och soldaterna vred ihop en krans av törne och satte på hans huvud, och de hängde på honom en purpurröd mantel. 
JHN.19.3	De gick fram till honom och sade: »Var hälsad, judarnas konung«, och de gav honom örfilar. 
JHN.19.4	Sedan gick Pilatus ut igen och sade till judarna: »Jag för ut honom till er för att ni skall förstå att jag inte finner honom skyldig till något.« 
JHN.19.5	Jesus kom ut, med törnekransen och den purpurröda manteln, och Pilatus sade: »Här är mannen.« 
JHN.19.6	Så snart översteprästerna och deras folk fick se honom ropade de: »Korsfäst, korsfäst!« Pilatus sade: »Ta honom och korsfäst honom själva. Jag finner honom inte skyldig till något.« 
JHN.19.7	Judarna svarade: »Vi har en lag, och enligt den lagen måste han dö, eftersom han har gjort sig till Guds son.«
JHN.19.8	När Pilatus hörde detta blev han ännu mer oroad. 
JHN.19.9	Han gick tillbaka in i residenset och frågade Jesus: »Varifrån är du?« Men Jesus gav honom inget svar. 
JHN.19.10	Pilatus sade då: »Vägrar du att tala med mig? Vet du inte att jag har makt att frige dig och makt att korsfästa dig?« 
JHN.19.11	Jesus svarade: »Du skulle inte ha någon makt över mig om du inte hade fått den från ovan. Därför har den som överlämnade mig åt dig större skuld.« 
JHN.19.12	Efter det svaret ville Pilatus frige honom. Men judarna ropade: »Om du släpper honom är du inte kejsarens vän. Den som gör sig till kung sätter sig upp mot kejsaren.«
JHN.19.13	När Pilatus hörde de orden lät han föra ut Jesus och satte sig på domartribunen i den så kallade Stengården, på hebreiska Gabbata. 
JHN.19.14	Det var på förberedelsedagen före påsken, vid sjätte timmen. Pilatus sade till judarna: »Här ser ni er kung.« 
JHN.19.15	Då ropade de: »Bort med honom! Korsfäst honom!« Pilatus frågade: »Skall jag korsfästa er kung?« Översteprästerna svarade: »Vi har ingen annan kung än kejsaren.« 
JHN.19.16	Då utlämnade han Jesus åt dem till att korsfästas. De tog honom alltså med sig. 
JHN.19.17	Han bar själv sitt kors ut till den plats som kallas Skallen, på hebreiska Golgota. 
JHN.19.18	Där korsfäste de honom tillsammans med två andra, en på var sida med Jesus i mitten. 
JHN.19.19	Pilatus hade också låtit skriva ett anslag som sattes upp på korset, och där stod: Jesus från Nasaret, judarnas konung. 
JHN.19.20	Detta lästes av många judar, eftersom platsen där Jesus korsfästes låg strax utanför staden, och texten var på hebreiska, latin och grekiska. 
JHN.19.21	Men judarnas överstepräster sade till Pilatus: »Skriv inte: Judarnas konung, utan vad han själv har sagt: Jag är judarnas konung.« 
JHN.19.22	Pilatus svarade: »Vad jag har skrivit, det har jag skrivit.«
JHN.19.23	Soldaterna som hade korsfäst Jesus tog hans kläder och delade upp dem i fyra delar, en på varje soldat. De tog också långskjortan, men den hade inga sömmar utan var vävd i ett enda stycke. 
JHN.19.24	De sade därför till varandra: »Vi skär inte sönder den utan kastar lott om vem som skall ha den.« Ty skriftordet skulle uppfyllas: 
JHN.19.24	Det var vad soldaterna gjorde. 
JHN.19.25	Men vid Jesu kors stod hans mor och hennes syster, Maria som var gift med Klopas och Maria från Magdala. 
JHN.19.26	När Jesus såg sin mor och bredvid henne den lärjunge som han älskade sade han till sin mor: »Kvinna, där är din son.« 
JHN.19.27	Sedan sade han till lärjungen: »Där är din mor.« Från den stunden hade hon sitt hem hos lärjungen. 
JHN.19.28	Jesus visste att nu var allt fullbordat, och för att skriftordet skulle uppfyllas sade han: »Jag är törstig.« 
JHN.19.29	Där stod ett kärl som var fyllt med surt vin. De satte därför en svamp som doppats i det sura vinet på en isopstjälk och förde den till hans mun. 
JHN.19.30	När Jesus hade fått det sura vinet sade han: »Det är fullbordat.« Och han böjde ner huvudet och överlämnade sin ande.
JHN.19.31	Eftersom det var förberedelsedag och kropparna inte fick hänga kvar på korset under sabbaten — det var en stor sabbat — bad judarna Pilatus att de korsfästas benpipor skulle krossas och kropparna tas bort. 
JHN.19.32	Soldaterna kom därför och krossade benen på dem som var korsfästa tillsammans med Jesus, först på den ene och sedan på den andre. 
JHN.19.33	Men när de kom till Jesus och såg att han redan var död krossade de inte hans ben, 
JHN.19.34	utan en av soldaterna stack upp sidan på honom med sin lans, och då kom det ut blod och vatten. 
JHN.19.35	Den som såg det har vittnat om det för att också ni skall tro; hans vittnesbörd är sant, och han vet att han talar sanning. 
JHN.19.36	Detta skedde för att skriftordet skulle uppfyllas: 
JHN.19.37	Och på ett annat ställe heter det: 
JHN.19.38	Josef från Arimataia, som var lärjunge till Jesus fast i hemlighet, av rädsla för judarna, bad efteråt Pilatus att få ta ner Jesu kropp. Pilatus tillät det, och Josef gick och tog ner kroppen. 
JHN.19.39	Nikodemos kom också dit, han som första gången hade sökt upp Jesus på natten, och han hade med sig en blandning av myrra och aloe, omkring trettio kilo. 
JHN.19.40	De tog Jesu kropp och lindade den med linnebindlar tillsammans med kryddorna så som judarna brukar göra vid en gravläggning. 
JHN.19.41	Intill platsen där Jesus hade blivit korsfäst fanns en trädgård och i trädgården en ny grav där ännu ingen hade blivit lagd. 
JHN.19.42	Där lade de Jesus, eftersom det var den judiska förberedelsedagen och graven låg nära.
JHN.20.1	Tidigt på morgonen efter sabbaten, medan det ännu var mörkt, kom Maria från Magdala ut till graven och fick se att stenen för ingången var borta. 
JHN.20.2	Hon sprang genast därifrån och kom och sade till Simon Petrus och den andre lärjungen, den som Jesus älskade: »De har flyttat bort Herren ur graven, och vi vet inte var de har lagt honom.« 
JHN.20.3	Petrus och den andre lärjungen begav sig då ut till graven. 
JHN.20.4	De sprang båda två, men den andre lärjungen sprang fortare än Petrus och kom först fram till graven. 
JHN.20.5	Han lutade sig in och såg linnebindlarna ligga där men gick inte in. 
JHN.20.6	Simon Petrus kom strax efter, och han gick in i graven. Han såg bindlarna ligga där, 
JHN.20.7	liksom duken som hade täckt huvudet, men den låg inte tillsammans med bindlarna utan hoprullad på ett ställe för sig. 
JHN.20.8	Då gick också den andre lärjungen in, han som hade kommit först till graven. Och han såg och trodde. 
JHN.20.9	Ännu hade de nämligen inte förstått skriftens ord att han måste uppstå från de döda. 
JHN.20.10	Lärjungarna gick sedan hem igen.
JHN.20.11	Men Maria stod och grät utanför graven. Gråtande lutade hon sig in 
JHN.20.12	och fick då se två änglar i vita kläder sitta där Jesu kropp hade legat, en vid huvudet och en vid fötterna. 
JHN.20.13	Och de sade till henne: »Varför gråter du, kvinna?« Hon svarade: »De har flyttat bort min herre, och jag vet inte var de har lagt honom.« 
JHN.20.14	När hon hade sagt det vände hon sig om och såg Jesus stå där, men hon förstod inte att det var han. 
JHN.20.15	Jesus sade till henne: »Varför gråter du, kvinna? Vem letar du efter?« Hon trodde att det var trädgårdsvakten och svarade: »Om det är du som har burit bort honom, herre, så säg mig var du har lagt honom, så att jag kan hämta honom.« 
JHN.20.16	Jesus sade till henne: »Maria.« Hon vände sig om och sade till honom: »Rabbouni!« (det är hebreiska och betyder mästare). 
JHN.20.17	Jesus sade: »Rör inte vid mig, jag har ännu inte stigit upp till min fader. Gå till mina bröder och säg dem att jag stiger upp till min fader och er fader, min Gud och er Gud.« 
JHN.20.18	Maria från Magdala gick då till lärjungarna och talade om för dem att hon hade sett Herren och att han hade sagt detta till henne.
JHN.20.19	På kvällen samma dag, den första i veckan, satt lärjungarna bakom reglade dörrar av rädsla för judarna. Då kom Jesus och stod mitt ibland dem och sade till dem: »Frid åt er alla.« 
JHN.20.20	Sedan visade han dem sina händer och sin sida. Lärjungarna blev glada när de såg Herren. 
JHN.20.21	Jesus sade till dem igen: »Frid åt er alla. Som Fadern har sänt mig sänder jag er.« 
JHN.20.22	Sedan andades han på dem och sade: »Ta emot helig ande. 
JHN.20.23	Om ni förlåter någon hans synder, så är de förlåtna, och om ni binder någon i hans synder, så är han bunden.«
JHN.20.24	En av de tolv, Tomas, som kallades Tvillingen, hade inte varit med när Jesus kom. 
JHN.20.25	De andra lärjungarna sade nu till honom: »Vi har sett Herren«, men han sade: »Om jag inte får se spikhålen i hans händer och sticka fingret i spikhålen och sticka handen i hans sida tror jag det inte.« 
JHN.20.26	En vecka senare var lärjungarna samlade igen, och Tomas var med. Då kom Jesus, trots att dörrarna var reglade, och stod mitt ibland dem och sade: »Frid åt er alla.« 
JHN.20.27	Därefter sade han till Tomas: »Räck hit ditt finger, här är mina händer; räck ut din hand och stick den i min sida. Tvivla inte, utan tro!« 
JHN.20.28	Då svarade Tomas: »Min Herre och min Gud.« 
JHN.20.29	Jesus sade till honom: »Du tror därför att du har sett mig. Saliga de som inte har sett men ändå tror.«
JHN.20.30	Också många tecken som inte har tagits med i denna bok gjorde Jesus i sina lärjungars åsyn. 
JHN.20.31	Men dessa har upptecknats för att ni skall tro att Jesus är Messias, Guds son, och för att ni genom att tro skall ha liv i hans namn.
JHN.21.1	Sedan visade sig Jesus igen för lärjungarna vid Tiberiassjön. Det gick till så: 
JHN.21.2	Simon Petrus och Tomas, som kallades Tvillingen, Natanael från Kana i Galileen, Sebedaios söner och två andra lärjungar var tillsammans. 
JHN.21.3	Simon Petrus sade till de andra: »Jag ger mig ut och fiskar.« De sade: »Vi följer med dig.« De gick ut och steg i båten, men den natten fick de ingenting. 
JHN.21.4	När morgonen kom stod Jesus på stranden, men lärjungarna förstod inte att det var han. 
JHN.21.5	Och Jesus frågade: »Mina barn, har ni ingen fisk?« De svarade nej, 
JHN.21.6	och han sade: »Kasta ut nätet på högra sidan om båten, så får ni.« De kastade ut nätet, och nu orkade de inte dra in det för all fisken. 
JHN.21.7	Den lärjunge som Jesus älskade sade då till Petrus: »Det är Herren!« När Simon Petrus hörde att det var Herren knöt han om sig ytterplagget, för han var inte klädd, och hoppade i vattnet. 
JHN.21.8	De andra lärjungarna kom efter i båten med fångsten på släp; de hade inte långt till land, bara ett hundratal meter. 
JHN.21.9	Då de steg i land fick de se en glödhög och fisk som låg på den och bröd. 
JHN.21.10	Jesus sade till dem: »Hämta några av fiskarna som ni just fick.« 
JHN.21.11	Simon Petrus gick upp på stranden och drog i land nätet, som var fullt av stora fiskar, 153 stycken. Och fast det var så många gick nätet inte sönder.
JHN.21.12	Jesus sade till lärjungarna: »Kom och ät.« Ingen av dem vågade fråga honom vem han var; de förstod att det var Herren. 
JHN.21.13	Jesus gick fram och tog brödet och gav dem, och likaså fisken. 
JHN.21.14	Detta var tredje gången som Jesus visade sig för sina lärjungar sedan han uppstått från de döda.
JHN.21.15	När de hade ätit sade Jesus till Simon Petrus: »Simon, Johannes son, älskar du mig mer än de andra gör?« Simon svarade: »Ja, herre, du vet att jag har dig kär.« Jesus sade: »För mina lamm på bete.« 
JHN.21.16	Och han frågade honom för andra gången: »Simon, Johannes son, älskar du mig?« Simon svarade: »Ja, herre, du vet att jag har dig kär.« Jesus sade: »Var en herde för mina får.« 
JHN.21.17	Och han frågade honom för tredje gången: »Simon, Johannes son, har du mig kär?« Petrus blev bedrövad när Jesus för tredje gången frågade: »Har du mig kär?« och han svarade: »Herre, du vet allt; du vet att jag har dig kär.« Jesus sade: »För mina får på bete. 
JHN.21.18	Sannerligen, jag säger dig: när du var ung spände du själv bältet om dig och gick vart du ville. Men när du blir gammal skall du sträcka ut dina armar och någon annan skall spänna bältet om dig och föra dig dit du inte vill.« 
JHN.21.19	(Så angav han med vad för slags död Petrus skulle förhärliga Gud.) Sedan sade han till honom: »Följ mig!«
JHN.21.20	Petrus vände sig om och fick se att den lärjunge som Jesus älskade följde efter, han som under måltiden hade lutat sig bakåt mot Jesu bröst och frågat vem som skulle förråda honom. 
JHN.21.21	När Petrus såg honom frågade han Jesus: »Herre, hur blir det med honom?« 
JHN.21.22	Jesus svarade: »Om jag vill att han skall bli kvar tills jag kommer, vad rör det dig? Du skall följa mig.« 
JHN.21.23	Därför spred sig ett rykte bland bröderna att den lärjungen inte skulle dö. Men Jesus hade inte sagt till Petrus att lärjungen inte skulle dö utan: »Om jag vill att han skall bli kvar tills jag kommer, vad rör det dig?«
JHN.21.24	Det är den lärjungen som vittnar om allt detta och har skrivit ner det, och vi vet att hans vittnesbörd är sant.
JHN.21.25	Jesus gjorde också mycket annat, och om var sak skulle skildras för sig tror jag inte att hela världen skulle rymma de böcker som då måste skrivas.
ACT.1.1	I min första bok, ärade Theofilos, skrev jag om allt som Jesus gjorde och lärde 
ACT.1.2	fram till den dag då han togs upp till himlen, sedan han genom helig ande hade gett sina befallningar åt dem som han utvalt till apostlar. 
ACT.1.3	Han framträdde för dem efter att ha lidit döden och gav dem många bevis på att han levde, då han under fyrtio dagar visade sig för dem och talade om Guds rike. 
ACT.1.4	Och under en måltid tillsammans med dem sade han åt dem att inte lämna Jerusalem utan vänta på det som Fadern hade utlovat, »det som ni har hört mig tala om«, sade han. 
ACT.1.5	»Johannes döpte med vatten, men ni skall bli döpta med helig ande om bara några dagar.«
ACT.1.6	De som hade samlats frågade honom: »Herre, är tiden nu inne då du skall återupprätta Israel som kungarike?« 
ACT.1.7	Han svarade: »Det är inte er sak att veta vilka tider och stunder Fadern i sin makt har fastställt. 
ACT.1.8	Men ni skall få kraft när den heliga anden kommer över er, och ni skall vittna om mig i Jerusalem och i hela Judeen och Samarien och ända till jordens yttersta gräns.« 
ACT.1.9	När han hade sagt detta såg de hur han lyftes upp i höjden, och ett moln tog honom ur deras åsyn. 
ACT.1.10	Medan de såg mot himlen dit han steg upp stod plötsligt två män i vita kläder bredvid dem. 
ACT.1.11	»Galileer«, sade de, »varför står ni och ser mot himlen? Denne Jesus som har blivit upptagen från er till himlen skall komma tillbaka just så som ni har sett honom fara upp till himlen.«
ACT.1.12	Då återvände de till Jerusalem från det berg som kallas Olivgårdsberget och som ligger bara en sabbatsväg från staden. 
ACT.1.13	Och när de kom dit gick de upp till det rum i övervåningen där de höll till, Petrus, Johannes, Jakob och Andreas, Filippos och Tomas, Bartolomaios och Matteus, Jakob, Alfaios son, Simon seloten och Judas, Jakobs son. 
ACT.1.14	Alla dessa höll ihop under ständig bön, tillsammans med några kvinnor, Maria, Jesu mor, och hans bröder.
ACT.1.15	En dag vid den tiden tog Petrus till orda inför bröderna — omkring 120 personer var samlade — och sade: 
ACT.1.16	»Mina bröder, de ord i skriften skulle uppfyllas som den heliga anden lät David säga om Judas, han som blev vägvisare åt dem som grep Jesus. 
ACT.1.17	Han var en av oss och hade fått samma uppdrag som vi. 
ACT.1.18	Med lönen för sin ogärning köpte han sig en bit jord. Men där föll han framstupa, och buken sprack så att alla inälvorna rann ut. 
ACT.1.19	Det blev känt för alla i Jerusalem, och sedan kallades platsen på deras språk för Akeldamak, det vill säga Blodsåkern. 
ACT.1.20	I Psaltaren står det: 
ACT.1.21	Därför måste nu någon av dem som var med oss under hela den tid då herren Jesus kom och gick ibland oss, 
ACT.1.22	från det att han döptes av Johannes fram till den dag då han blev upptagen från oss — någon av dem skall vittna tillsammans med oss om hans uppståndelse.«
ACT.1.23	Två blev föreslagna, Josef Barsabbas, som kallades Justus, och Mattias. 
ACT.1.24	Och man bad: »Herre, du som känner allas hjärtan, visa oss vilken av dessa båda du har utvalt 
ACT.1.25	till denna tjänst som apostel efter Judas, som övergav sin plats för att hamna där han hör hemma.« 
ACT.1.26	Så kastade de lott, och lotten föll på Mattias, och han upptogs som den tolfte bland apostlarna.
ACT.2.1	När pingstdagen kom var de alla församlade. 
ACT.2.2	Då hördes plötsligt från himlen ett dån som av en stormvind, och det fyllde hela huset där de satt. 
ACT.2.3	De såg hur tungor som av eld fördelade sig och stannade på var och en av dem. 
ACT.2.4	Alla fylldes av helig ande och började tala andra tungomål, med de ord som Anden ingav dem.
ACT.2.5	I Jerusalem bodde fromma judar från alla länder under himlen. 
ACT.2.6	När dånet ljöd samlades hela skaran, och förvirringen blev stor när var och en hörde just sitt språk talas. 
ACT.2.7	Utom sig av förvåning sade de: »Men är de inte galileer allesammans, dessa som talar? 
ACT.2.8	Hur kan då var och en av oss höra sitt eget modersmål talas? 
ACT.2.9	Vi är parther, meder, elamiter, vi kommer från Mesopotamien, Judeen och Kappadokien, från Pontos och Asien, 
ACT.2.10	från Frygien och Pamfylien, från Egypten och trakten kring Kyrene i Libyen, vi har kommit hit från Rom, 
ACT.2.11	både judar och proselyter, vi är kretensare och araber — ändå hör vi dem tala på vårt eget språk om Guds stora gärningar.« 
ACT.2.12	I sin häpnad visste ingen vad han skulle tro, och de frågade varandra: »Vad betyder detta?« 
ACT.2.13	Men andra gjorde sig lustiga och sade: »De har druckit sig fulla på halvjäst vin.«
ACT.2.14	Då steg Petrus fram med de elva andra och tog till orda och talade till dem: »Judar, ja alla ni som bor i Jerusalem, detta skall ni veta, lyssna till mina ord. 
ACT.2.15	Det är inte som ni tror, att de här männen är berusade, det är ju bara morgon. 
ACT.2.16	Nej, detta är vad som har sagts genom profeten Joel:
ACT.2.18	, och de skall profetera. 
ACT.2.22	Israeliter, lyssna på mina ord: Jesus från Nasaret, en man vars uppdrag Gud bekräftade inför er genom att låta honom utföra kraftgärningar och under och tecken mitt ibland er, som ni själva vet, 
ACT.2.23	han utlämnades efter Guds beslut och plan, och ni lät laglösa spika fast och döda honom. 
ACT.2.24	Men Gud löste honom ur dödens vånda och lät honom uppstå, eftersom det inte var möjligt att döden skulle få behålla honom i sitt grepp. 
ACT.2.25	Ty David säger om honom:
ACT.2.29	Mina bröder, jag kan lugnt säga till er att vår stamfar David är död och begraven, hans grav finns här än i dag. 
ACT.2.30	Nu var han ju profet och visste att Gud med ed hade lovat honom att sätta en ättling till honom på hans tron. 
ACT.2.31	Därför var det Messias uppståndelse han förutsade med orden: 
ACT.2.32	Denne, nämligen Jesus, har Gud låtit uppstå, och vi kan alla vittna om det. 
ACT.2.33	Gud har upphöjt honom med sin högra hand, och sedan han enligt löftet tagit emot den heliga anden av Fadern har han nu utgjutit den, så som ni här ser och hör. 
ACT.2.34	David har inte själv stigit upp till himlen, men han säger: 
ACT.2.36	Hela Israels folk skall alltså vara fast förvissat om att Gud har gjort honom till Herre och till Messias, denne Jesus som ni har korsfäst.«
ACT.2.37	Orden träffade dem i hjärtat, och de frågade Petrus och de andra apostlarna: »Bröder, vad skall vi göra?« 
ACT.2.38	Petrus svarade: »Omvänd er och låt er alla döpas i Jesu Kristi namn, så att ni får förlåtelse för era synder. Då får ni den heliga anden som gåva. 
ACT.2.39	Ty löftet gäller för er och era barn och alla dem långt borta som Herren, vår Gud, vill kalla.« 
ACT.2.40	Petrus vädjade till dem med många andra ord också, och han uppmanade dem: »Se till att ni blir räddade undan detta onda släkte.«
ACT.2.41	De som tog till sig hans ord lät döpa sig, och den dagen ökade de troendes antal med inemot tre tusen. 
ACT.2.42	Och de deltog troget i apostlarnas undervisning och den inbördes hjälpen, i brödbrytandet och bönerna.
ACT.2.43	Alla människor bävade: många under och tecken gjordes genom apostlarna. 
ACT.2.44	De troende fortsatte att samlas och hade allting gemensamt. 
ACT.2.45	De sålde allt vad de ägde och hade och delade ut åt alla, efter vars och ens behov. 
ACT.2.46	De höll samman och möttes varje dag troget i templet, och i hemmen bröt de brödet och höll måltid med varandra i jublande, uppriktig glädje. 
ACT.2.47	De prisade Gud och var omtyckta av hela folket. Och Herren lät var dag nya människor bli frälsta och förena sig med dem.
ACT.3.1	Petrus och Johannes gick upp till templet, vid tiden för eftermiddagsbönen. 
ACT.3.2	Då bars det dit en man som varit lam från födseln och som man varje dag brukade sätta vid en ingång kallad Sköna porten, så att han kunde tigga av dem som besökte templet. 
ACT.3.3	När han nu fick se Petrus och Johannes på väg in bad han om en allmosa. 
ACT.3.4	De fäste blicken på honom, och Petrus sade: »Se på oss!« 
ACT.3.5	Mannen såg spänt på dem och väntade sig att få något av dem. 
ACT.3.6	Men Petrus sade: »Silver och guld har jag inte, men vad jag har, det ger jag dig. I nasarén Jesu Kristi namn: stig upp och gå!« 
ACT.3.7	Så grep han honom i högra handen och reste honom upp, och med ens fick mannen stadga i fötter och vrister. 
ACT.3.8	Med ett språng var han på benen och började gå. Han följde med dem in i templet, och han gick omkring och han hoppade och han prisade Gud. 
ACT.3.9	Allt folket såg honom gå omkring och prisa Gud. 
ACT.3.10	Och när de upptäckte att det var mannen som brukade sitta och tigga utanför templet vid Sköna porten, fylldes de av bävan och häpnad över vad som hade hänt med honom.
ACT.3.11	Mannen ville inte släppa Petrus och Johannes, och alla skockades i förundran omkring dem i Salomos pelarhall, som den kallas. 
ACT.3.12	Då sade Petrus till folket: »Israeliter, varför blir ni förvånade över det här? Ni stirrar på oss som om det var genom vår egen kraft eller fromhet vi fick mannen att gå. 
ACT.3.13	Nej, 
ACT.3.14	Ni förnekade honom som var helig och rättfärdig och begärde att få en mördare frigiven, 
ACT.3.15	och vägvisaren till livet dödade ni. Men Gud har uppväckt honom från de döda, det kan vi vittna om. 
ACT.3.16	Och genom tron på hans namn har det namnet gett styrka åt mannen som ni ser här och som ni känner. Den tro som kommer genom detta namn har gett honom full hälsa i allas er åsyn.
ACT.3.17	Nu vet jag, mina bröder, att ni handlade av okunnighet, ni liksom era ledare. 
ACT.3.18	Men på så sätt har Gud låtit det gå i uppfyllelse som han har förutsagt genom alla sina profeter: att hans Messias skulle lida. 
ACT.3.19	Ångra er därför och vänd om, så att era synder blir utplånade. 
ACT.3.20	Då skall den tid komma från Herren då vi får vila ut, och han skall sända er den Messias som han har bestämt, Jesus, 
ACT.3.21	fast himlen måste behålla honom till den dag då allt det blir upprättat som Gud har förkunnat genom sina heliga profeter från tidens början. 
ACT.3.22	Mose sade: 
ACT.3.24	Sedan har alla profeter som har uppträtt, från Samuel och framåt, talat om dessa dagar. 
ACT.3.25	Ni är söner till profeterna och har ärvt det förbund som Gud slöt med era fäder när han sade till Abraham: 
ACT.3.26	Det var i första hand för er som Gud lät sin tjänare uppstå, och han har sänt honom för att välsigna er genom att förmå er alla att lämna ondskans väg.«
ACT.4.1	Medan de talade till folket överraskades de av prästerna, tempelkommendanten och saddukeerna, 
ACT.4.2	som inte kunde tåla att apostlarna undervisade folket och med hänvisning till Jesus förkunnade uppståndelsen från de döda. 
ACT.4.3	De grep dem och höll dem i häkte till nästa dag, eftersom det redan var kväll. 
ACT.4.4	Men många som hade hört ordet kom till tro, och tillsammans var de nu omkring fem tusen män.
ACT.4.5	Nästa dag samlades de högsta styresmännen samt de äldste och de skriftlärda i Jerusalem. 
ACT.4.6	Översteprästen Hannas var där liksom Kajafas, Jonatas och Alexandros och alla av översteprästerlig släkt. 
ACT.4.7	De lät föra fram apostlarna och frågade dem: »Genom vilken kraft eller i vems namn har ni gjort detta?« 
ACT.4.8	Då fylldes Petrus av helig ande och svarade dem: »Ni äldste och folkets ledare, 
ACT.4.9	när ni i dag ställer oss till svars för en välgärning mot en sjuk och vill höra hur han har blivit botad, 
ACT.4.10	då skall ni veta, ni alla och hela Israels folk, att det skedde genom nasarén Jesu Kristi namn. Tack vare honom som ni korsfäste och som Gud har uppväckt från de döda står den här mannen frisk framför er. 
ACT.4.11	Jesus är 
ACT.4.12	Hos ingen annan finns frälsningen, och ingenstans bland människor under himlen finns något annat namn som kan rädda oss.«
ACT.4.13	När de såg hur frimodiga Petrus och Johannes var och märkte att båda var enkla och olärda män, förvånade de sig. De kände igen dem som följeslagare till Jesus, 
ACT.4.14	och när de såg mannen som hade blivit botad stå där tillsammans med dem, blev de svarslösa. 
ACT.4.15	De befallde dem att vänta utanför rådet och överlade sedan med varandra. 
ACT.4.16	»Vad skall vi göra med de här människorna? Att ett märkligt tecken har skett genom dem är uppenbart för hela Jerusalem, och vi kan inte förneka det. 
ACT.4.17	Men för att ryktet inte skall spridas ännu mer bland folket måste vi varna dem för att hädanefter tala till någon i det namnet.«
ACT.4.18	De kallade in dem och sade åt dem att aldrig tala eller undervisa i Jesu namn. 
ACT.4.19	Men Petrus och Johannes svarade dem: »Tänk efter själva om det är rätt inför Gud att lyda er mer än honom. 
ACT.4.20	Vi kan inte tiga med vad vi har sett och hört.« 
ACT.4.21	Då gav de dem en ny sträng varning men släppte dem sedan. För folkets skull såg de ingen möjlighet att straffa dem; alla prisade ju Gud för vad som hade skett, 
ACT.4.22	ty mannen som hade blivit botad genom detta tecken var över fyrtio år gammal.
ACT.4.23	Sedan de hade blivit fria sökte de upp sina egna och berättade vad översteprästerna och de äldste hade sagt till dem. 
ACT.4.24	När de andra hörde det började de gemensamt be högt till Gud och sade: »Härskare, 
ACT.4.25	du som har låtit den heliga anden säga genom vår fader David, din tjänare:
ACT.4.27	Ja, de har sannerligen gaddat sig samman här i denna stad mot din helige tjänare Jesus, som du har smort. Herodes och Pontius Pilatus, hedningarna och Israels folk, 
ACT.4.28	alla har de gjort vad din makt och ditt beslut hade förutbestämt. 
ACT.4.29	Se nu hur de hotar oss, Herre, och ge dina tjänare frimodighet att förkunna ditt ord. 
ACT.4.30	Sträck ut din hand och bota de sjuka, låt tecken och under ske genom din helige tjänare Jesu namn.«
ACT.4.31	När de hade slutat be skakade marken där de var samlade, och alla fylldes av den heliga anden och förkunnade frimodigt Guds ord.
ACT.4.32	Alla de många som hade kommit till tro var ett hjärta och en själ, och ingen betraktade något av det han ägde som sitt; de hade allt gemensamt. 
ACT.4.33	Med stor kraft frambar apostlarna vittnesbördet om att herren Jesus hade uppstått, och de fick alla riklig del av Guds nåd. 
ACT.4.34	Ingen av dem led någon nöd. De som ägde jord eller hus sålde sin egendom och kom med köpesumman 
ACT.4.35	och lade ner den vid apostlarnas fötter, och man delade ut åt var och en efter hans behov. 
ACT.4.36	Josef, en levit från Cypern som apostlarna kallade Barnabas, det vill säga Tröstens son, 
ACT.4.37	sålde också han en åker han ägde och kom och lade ner pengarna framför apostlarna.
ACT.5.1	En man som hette Ananias sålde tillsammans med sin hustru Sapfeira en egendom. 
ACT.5.2	Med hustruns vetskap tog han undan en del av köpesumman och kom och lade ner resten framför apostlarna. 
ACT.5.3	Då sade Petrus: »Ananias, hur har Satan kunnat fylla ditt hjärta, så att du försöker lura den heliga anden och tar undan en del av pengarna du har fått för din jord? 
ACT.5.4	Var den inte din så länge du ägde den, och förfogade du inte över pengarna när den var såld? Hur kunde du komma på tanken att göra så? Det är inte människor du har försökt lura, utan Gud.« 
ACT.5.5	Vid de orden föll Ananias död ner, och alla som hörde på greps av stor fruktan. 
ACT.5.6	De yngre männen svepte honom, bar bort honom och begravde honom.
ACT.5.7	Omkring tre timmar senare kom hans hustru dit utan att veta vad som hade hänt. 
ACT.5.8	Petrus vände sig till henne: »Säg mig, var det allt ni fick för jorden?« — »Ja, det var allt«, svarade hon. 
ACT.5.9	Men då sade Petrus: »Hur kunde ni komma överens om att utmana Herrens ande? Du hör stegen utanför dörren — det är männen som har begravt din man, och nu skall de bära bort dig.« 
ACT.5.10	I samma ögonblick föll hon ner framför honom och dog. När de unga männen kom in fann de henne död, och de bar bort henne och begravde henne bredvid hennes man. 
ACT.5.11	Stor fruktan grep hela församlingen och alla som hörde talas om denna händelse.
ACT.5.12	Genom apostlarna skedde många tecken och under bland folket. Alla de troende höll samman och brukade mötas i Salomos pelarhall. 
ACT.5.13	Ingen annan vågade ansluta sig till dem, men folket satte dem högt, och mer än så: 
ACT.5.14	män och kvinnor i stort antal kom till tro på Herren. 
ACT.5.15	Man bar ut sina sjuka på gatorna och lade dem på bäddar och bårar för att när Petrus gick förbi åtminstone hans skugga skulle falla på någon av dem. 
ACT.5.16	Också från orterna kring Jerusalem kom stora skaror som förde med sig sjuka och sådana som plågades av orena andar, och alla blev botade.
ACT.5.17	Då ingrep översteprästen och alla hans närmaste män, det vill säga saddukeernas parti. Upptända av trosnit 
ACT.5.18	grep de apostlarna och satte dem i stadshäktet. 
ACT.5.19	Men på natten öppnade en ängel från Herren fängelsets dörrar och förde ut apostlarna och sade: 
ACT.5.20	»Gå och ställ er i templet och låt folket höra allt om detta nya liv.« 
ACT.5.21	De lydde och gick tidigt på morgonen till templet och undervisade. När översteprästen och hans närmaste män kom dit kallade de samman rådet, alltså hela den beslutande församlingen i Israel, och skickade sedan bud till fängelset för att hämta apostlarna. 
ACT.5.22	Men när tjänarna kom dit kunde de inte finna dem där utan vände tillbaka och rapporterade: 
ACT.5.23	»Vi såg att fängelset var ordentligt låst och att vakterna stod vid sina dörrar, men när vi öppnade fann vi ingen där inne.« 
ACT.5.24	När tempelkommendanten och översteprästerna fick höra detta kunde de inte begripa vad som hade hänt med fångarna. 
ACT.5.25	Men så kom någon och talade om för dem att männen som de hade satt i fängelse nu stod i templet och undervisade folket. 
ACT.5.26	Då gick kommendanten och tjänarna bort och hämtade dem, men utan att bruka våld, eftersom de var rädda för att bli stenade av folket.
ACT.5.27	När de kom tillbaka med apostlarna förde de in dem till rådet, och översteprästen började förhöra dem: 
ACT.5.28	»Vi har uttryckligen förbjudit er att undervisa i det namnet, och ändå har ni fyllt hela Jerusalem med er lära och vill göra oss ansvariga för den där mannens blod.« 
ACT.5.29	Petrus och apostlarna svarade: »Man måste lyda Gud mer än människor. 
ACT.5.30	Våra fäders Gud uppväckte Jesus, som ni hängde upp på en träpåle och mördade. 
ACT.5.31	Honom har Gud upphöjt med sin högra hand och gjort till hövding och frälsare för att Israel skall kunna omvända sig och få förlåtelse för sina synder. 
ACT.5.32	Om allt detta kan vi vittna, och likaså den heliga anden som Gud har gett åt dem som lyder honom.«
ACT.5.33	Rådsmedlemmarna blev ursinniga och talade om att döda dem. 
ACT.5.34	Men då reste sig en av fariseerna i rådet som hette Gamaliel, en laglärare som var högt aktad av hela folket, och sade till om att männen skulle föras ut ett tag. 
ACT.5.35	Sedan fortsatte han: »Israeliter, tänk er för innan ni gör något med de här männen. 
ACT.5.36	För inte så länge sedan uppträdde Theudas och gav sig ut för att vara något, och han fick säkert fyrahundra anhängare. Men han dödades, och hela skaran som hade följt honom upplöstes och försvann. 
ACT.5.37	Efter honom, medan skattskrivningen pågick, kom Judas från Galileen och lyckades dra med sig många människor. Men också han miste livet, och hela skaran som hade följt honom skingrades. 
ACT.5.38	Därför säger jag er nu: lämna de här männen i fred och låt dem gå. Om detta är människors påfund och verk försvinner det av sig självt. 
ACT.5.39	Men är det från Gud, då kan ni inte krossa dem. Det kan visa sig att ni kämpar mot Gud själv.«
ACT.5.40	De följde hans råd och kallade in apostlarna, förbjöd dem att tala i Jesu namn och släppte dem sedan de låtit prygla dem. 
ACT.5.41	Apostlarna lämnade rådet, glada över att de befunnits värdiga att förnedras för Namnets skull. 
ACT.5.42	De fortsatte dag efter dag med att undervisa i templet och hemma och förkunna budskapet att Jesus är Messias.
ACT.6.1	Vid denna tid, då lärjungarnas antal ständigt växte, började de grekisktalande judarna klaga över att de infödda judarna åsidosatte deras änkor vid den dagliga utspisningen. 
ACT.6.2	De tolv kallade samman alla lärjungarna och sade: »Det är inte riktigt att vi skall försumma Guds ord för att ordna med måltider. 
ACT.6.3	Nej, bröder, välj ut sju män bland er som har gott anseende och är fyllda av ande och vishet, så sätter vi dem till sådana uppgifter. 
ACT.6.4	Då kan vi själva ägna oss helt åt bön och åt ordets tjänst.« 
ACT.6.5	Alla de församlade gillade förslaget, och de valde Stefanos, en man fylld av tro och helig ande, Filippos, Prochoros, Nikanor, Timon, Parmenas och Nikolaos, en proselyt från Antiochia, 
ACT.6.6	och förde dem fram till apostlarna, som bad en bön och lade sina händer på dem.
ACT.6.7	Guds ord vann spridning, och antalet lärjungar i Jerusalem steg kraftigt. Även en stor mängd präster började omfatta tron.
ACT.6.8	Stefanos var fylld av nåd och kraft och gjorde stora under och tecken bland folket. 
ACT.6.9	Då uppträdde några medlemmar i den synagoga som kallades De frigivnas (dit hörde folk från Kyrene, Alexandria, Kilikien och Asien) och började disputera med Stefanos. 
ACT.6.10	Men de kunde inte hävda sig mot visdomen och anden i det han sade. 
ACT.6.11	Därför skickade de fram några som skulle säga att de hört honom yttra sig hädiskt om Mose och Gud. 
ACT.6.12	De hetsade upp folket och de äldste och de skriftlärda, och sedan kom de och grep Stefanos och förde honom till rådet. 
ACT.6.13	Där fick falska vittnen träda fram och säga: »Den här mannen angriper ständigt och jämt både denna heliga plats och lagen. 
ACT.6.14	Vi har hört honom säga att Jesus, han från Nasaret, skall förstöra denna plats och ändra på de seder och bruk som vi har från Mose.« 
ACT.6.15	Alla som satt i rådet gav noga akt på Stefanos och tyckte då att hans ansikte var som en ängels.
ACT.7.1	Översteprästen frågade: »Är detta sant?« 
ACT.7.2	Stefanos svarade: »Bröder och fäder, lyssna på mig. Härlighetens Gud visade sig för vår fader Abraham, som då bodde i Mesopotamien och ännu inte hade flyttat till Harran, 
ACT.7.3	och sade till honom: 
ACT.7.4	Då lämnade Abraham Kaldeen och bosatte sig i Harran. När hans far var död lät Gud honom flytta vidare till det land där ni nu bor. 
ACT.7.5	Han gav honom ingen mark, inte så mycket som en fotsbredd, men han lovade 
ACT.7.6	Detta är vad Gud sade: 
ACT.7.7	, sade Gud, 
ACT.7.8	Och han upprättade med Abraham det förbund som har omskärelsen som tecken. Så blev Abraham far till Isak och omskar honom på åttonde dagen, och Isak blev far till Jakob och Jakob till de tolv stamfäderna.
ACT.7.9	Stamfäderna greps av avund mot Josef och sålde honom till Egypten. Men Gud var med honom 
ACT.7.10	och hjälpte honom ur alla svårigheter. Han gav honom vishet och lät honom komma i gunst hos farao, den egyptiske kungen, och denne satte honom att styra Egypten och sköta hans förvaltning. 
ACT.7.11	Emellertid drabbades hela Egypten och Kanaan av hungersnöd och svåra lidanden, och våra fäder kunde inte skaffa sig mat. 
ACT.7.12	Men Jakob fick höra att det fanns brödsäd i Egypten och skickade dit våra fäder, först en gång och sedan en gång till. 
ACT.7.13	Andra gången gav sig Josef till känna för sina bröder, och farao fick reda på hans släkt. 
ACT.7.14	Josef sände då bud efter sin far Jakob och hela hans familj på sjuttiofem personer, 
ACT.7.15	och Jakob drog ner till Egypten. När han och våra fäder hade dött 
ACT.7.16	fördes de till Shekem och lades i den grav som Abraham hade köpt av Hamors söner i Shekem mot betalning i silver.
ACT.7.17	Tiden närmade sig då Guds löfte till Abraham skulle uppfyllas, och israeliterna blev ett stort och talrikt folk i Egypten. 
ACT.7.19	Han gick fram med list mot vårt folk, förtryckte våra fäder och tvingade dem att sätta ut de nyfödda, så att de inte skulle överleva. 
ACT.7.20	Då föddes Mose, och han var ett sällsynt vackert barn. Under tre månader sköttes han i sin fars hus. 
ACT.7.21	Sedan sattes han ut, men faraos dotter tog upp honom och uppfostrade honom som sin egen son. 
ACT.7.22	Mose blev grundligt insatt i den egyptiska visdomen och uppträdde med kraft i både ord och handling.
ACT.7.23	När han var fyrtio år föddes den tanken hos honom att han skulle besöka sina bröder, israeliterna. 
ACT.7.24	När han då fick se hur en av dem blev misshandlad skyndade han till hans hjälp och gav honom upprättelse genom att slå ihjäl egyptern. 
ACT.7.25	Han trodde att hans bröder skulle förstå att Gud ville rädda dem genom honom, men det gjorde de inte. 
ACT.7.26	Nästa dag kom han dit just som ett par av dem hade råkat i gräl. Han försökte försona dem och sade: ’Ni är ju bröder, varför gör ni varandra illa?’ 
ACT.7.27	Men den som hade angripit sin landsman stötte undan Mose och sade: ’
ACT.7.28	Tänker du döda mig som du dödade egyptern i går?’ 
ACT.7.29	Vid de orden flydde Mose, och han levde sedan som främling i Midjan, där han blev far till två söner.
ACT.7.30	När fyrtio år hade gått visade sig en ängel för honom i öknen vid berget Sinai, i en brinnande törnbuske. 
ACT.7.31	Mose häpnade över synen, och när han gick fram för att se efter vad det var hördes Herrens röst: 
ACT.7.32	 Då darrade Mose av skräck och vågade inte se efter. 
ACT.7.33	Men Herren sade till honom: 
ACT.7.35	Denne Mose som de hade avvisat med orden: 
ACT.7.36	Det var Mose som ledde deras uttåg och som gjorde under och tecken i Egypten och i Röda havet och i öknen under fyrtio år. 
ACT.7.37	Det var Mose som sade till israeliterna: 
ACT.7.38	Det var han som i folkförsamlingen i öknen förmedlade till våra fäder det som ängeln talade till honom på Sinai. Han tog emot levande ord för att ge dem vidare till oss. 
ACT.7.39	Men våra fäder ville inte lyda honom utan stötte honom ifrån sig. De önskade sig tillbaka till Egypten 
ACT.7.40	och sade till Aron: 
ACT.7.41	Under den här tiden gjorde de en kalv och bar fram offer åt avguden och höll fest i glädje över sina händers verk. 
ACT.7.42	Men Gud vände sig bort och lät dem dyrka den himmelska hären, som det står i profetboken: 
ACT.7.43	 Babylon.
ACT.7.44	I öknen hade våra fäder förbundstecknets tält, inrättat så som den som talade med Mose hade bestämt, nämligen efter den förebild Mose fick se. 
ACT.7.45	Och fäderna tog det i arv och förde det hit under Josua, när de tog landet i besittning efter de folk som Gud drev undan för våra fäder. Här stod det till Davids tid, 
ACT.7.46	och David fann nåd inför Gud och bad att han skulle finna en boning åt Jakobs Gud. 
ACT.7.47	Men Salomo byggde ett hus åt honom. 
ACT.7.48	Den Högste bor dock inte i något som är byggt av människohand. Som profeten säger:
ACT.7.51	Styvnackade är ni, oomskurna till hjärta och öron. Alltid gör ni motstånd mot den heliga anden, ni som era fäder. 
ACT.7.52	Finns det någon profet som era fäder inte har förföljt? De dödade dem som förutsade att den Rättfärdige skulle komma, och nu har ni förrått och mördat honom, 
ACT.7.53	ni som fick lagen utfärdad åt er av änglar men inte har hållit den.«
ACT.7.54	När de hörde detta blev de så ursinniga på Stefanos att de skar tänder. 
ACT.7.55	Men fylld av helig ande riktade han blicken mot himlen och såg Guds härlighet och Jesus som stod på Guds högra sida, 
ACT.7.56	och han sade: »Jag ser himlen öppen och Människosonen stå på Guds högra sida.« 
ACT.7.57	Då ropade de högt och höll för öronen, och alla störtade sig över honom på en gång 
ACT.7.58	och släpade ut honom ur staden för att stena honom. Vittnena lade sina mantlar framför fötterna på en ung man som hette Saul. 
ACT.7.59	Så stenade de Stefanos, som åkallade Herren och sade: »Herre Jesus, ta emot min ande.« 
ACT.7.60	Han föll på knä och ropade högt: »Herre, ställ dem inte till svars för denna synd.« Med de orden dog han.
ACT.8.1	Också Saul tyckte det var riktigt att han dödades.
ACT.8.1	Den dagen började en svår förföljelse mot församlingen i Jerusalem, och alla utom apostlarna skingrades över hela Judeen och Samarien. 
ACT.8.2	Några fromma män begravde Stefanos och höll stor dödsklagan över honom. 
ACT.8.3	Men Saul for hårt fram mot församlingen. Han trängde in i hus efter hus, släpade bort män och kvinnor och lät sätta dem i fängelse.
ACT.8.4	De som hade skingrats vandrade omkring och predikade budskapet. 
ACT.8.5	Filippos kom till huvudstaden i Samarien och förkunnade Kristus för folket där. 
ACT.8.6	Alla lyssnade uppmärksamt på hans ord när de hörde honom tala och såg de tecken han gjorde. 
ACT.8.7	Ty från många som var besatta for de orena andarna ut under höga rop, och många lytta och lama botades. 
ACT.8.8	Det blev stor glädje i den staden.
ACT.8.9	Men där fanns en man vid namn Simon som bedrev trolldom och som hade fått folket i Samarien att häpna. Han gav sig ut för att vara något stort 
ACT.8.10	och fick alla med sig, hög som låg, och de sade: »Han är Guds kraft, den som kallas Den stora kraften.« 
ACT.8.11	De slöt upp kring honom därför att han länge hade hänfört dem med sina trollkonster. 
ACT.8.12	Men när de hade börjat tro på Filippos och hans budskap om Guds rike och Jesu Kristi namn lät de döpa sig, både män och kvinnor. 
ACT.8.13	Simon kom själv till tro. Han blev döpt och vek sedan inte från Filippos sida, och han häpnade när han såg vilka tecken och under som skedde.
ACT.8.14	Då apostlarna i Jerusalem fick höra att Samarien hade tagit emot Guds ord sände de dit Petrus och Johannes, 
ACT.8.15	som reste ner och bad för de troende att de skulle få helig ande. 
ACT.8.16	Ty ännu hade Anden inte kommit över någon av dem, de var bara döpta i herren Jesu namn. 
ACT.8.17	Men nu lade apostlarna sina händer på dem, och de fick helig ande.
ACT.8.18	När Simon såg att det var genom apostlarnas handpåläggning som Anden förmedlades erbjöd han dem pengar 
ACT.8.19	och sade: »Ge denna makt åt mig också, så att den jag lägger mina händer på får helig ande.« 
ACT.8.20	Men Petrus svarade: »Förbannelse över dig och dina pengar, om du tror att du kan köpa Guds gåva. 
ACT.8.21	Du har ingen rätt till det vi förkunnar, ty ditt hjärta är inte rättsinnigt inför Gud. 
ACT.8.22	Omvänd dig från denna din ondska och be till Herren, så kanske han förlåter dig ditt uppsåt. 
ACT.8.23	För jag ser att du sprider bitter galla och snärjer med orättfärdighet.« 
ACT.8.24	Simon svarade: »Be för mig till Herren, så att inget av det som ni har sagt drabbar mig.«
ACT.8.25	Sedan apostlarna hade vittnat och förkunnat ordet om Herren vände de tillbaka till Jerusalem och lät under vägen många samariska byar höra evangeliet.
ACT.8.26	En ängel från Herren sade till Filippos: »Gå nu vid middagstiden ut på vägen som leder från Jerusalem ner till Gaza. Den ligger öde.« 
ACT.8.27	Han gick genast. Då kom där en etiopier som var mäktig hoveunuck hos kandake, den etiopiska drottningen, och hade ansvaret för hela hennes skattkammare. Han hade farit till Jerusalem för att tillbe Gud 
ACT.8.28	och var nu på väg hem och satt i sin vagn och läste profeten Jesaja. 
ACT.8.29	Anden sade till Filippos: »Gå fram till vagnen och håll dig intill den.« 
ACT.8.30	Filippos skyndade fram, och när han hörde mannen läsa profeten Jesaja frågade han: »Förstår du vad du läser?« — 
ACT.8.31	»Hur skulle jag kunna det utan att någon vägleder mig?« svarade mannen. Och han bad Filippos stiga upp och sätta sig bredvid honom. 
ACT.8.32	Skriftstället som han läste var detta:
ACT.8.34	Hovmannen frågade Filippos: »Säg mig, vem talar profeten om — sig själv eller någon annan?« 
ACT.8.35	Filippos tog då till orda, och med skriftstället som utgångspunkt förkunnade han budskapet om Jesus för honom. 
ACT.8.36	När de färdades vägen fram kom de till ett ställe med vatten, och hovmannen sade: »Här finns vatten. Är det något som hindrar att jag blir döpt?« 
ACT.8.38	Han lät stanna vagnen, och båda två, Filippos och hovmannen, steg ner i vattnet, och Filippos döpte honom. 
ACT.8.39	När de hade stigit upp ur vattnet ryckte Herrens ande bort Filippos, och hovmannen såg honom inte mer; han fortsatte sin resa, fylld av glädje. 
ACT.8.40	Men Filippos, visade det sig, hade kommit till Ashdod, och sedan gick han från stad till stad och förkunnade budskapet tills han kom till Caesarea.
ACT.9.1	Saul, som ännu rasade av mordlust mot Herrens lärjungar, gick till översteprästen 
ACT.9.2	och bad att få med sig brev till synagogorna i Damaskus: om han fann några som hörde till Vägen, män eller kvinnor, skulle han få fängsla dem och föra dem till Jerusalem. 
ACT.9.3	Men när han på sin resa närmade sig Damaskus omgavs han plötsligt av ett bländande ljussken från himlen. 
ACT.9.4	Han föll till marken och hörde en röst som sade till honom: »Saul, Saul, varför förföljer du mig?« 
ACT.9.5	Han frågade: »Vem är du, herre?« — »Jag är Jesus, den som du förföljer. 
ACT.9.6	Stig upp och gå in i staden, så får du veta vad du skall göra.« 
ACT.9.7	Hans reskamrater stod förstummade; de hörde rösten men såg ingen. 
ACT.9.8	Saul reste sig upp, men fast hans ögon var öppna kunde han inte se. De tog honom då vid handen och ledde honom in i Damaskus. 
ACT.9.9	Under tre dagar var han blind, och han varken åt eller drack.
ACT.9.10	I Damaskus fanns en lärjunge som hette Ananias. Till honom sade Herren i en syn: »Ananias!« Han svarade: »Ja, herre.« 
ACT.9.11	Herren sade: »Gå genast till Raka gatan, och fråga i Judas hus efter en som heter Saul och är från Tarsos. Han ber, 
ACT.9.12	och i en syn har han sett en man som heter Ananias komma in och lägga sina händer på honom för att han skall se igen.« — 
ACT.9.13	»Herre«, svarade Ananias, »jag har hört från många håll om den mannen och allt ont han har gjort mot dina heliga i Jerusalem. 
ACT.9.14	Och nu är han här med fullmakt från översteprästerna att gripa alla som åkallar ditt namn.« 
ACT.9.15	Men Herren sade till honom: »Gå, honom har jag utvalt till mitt redskap. Han skall föra ut mitt namn till hedningar och kungar och Israels folk, 
ACT.9.16	och jag skall låta honom veta hur mycket han måste lida för mitt namns skull.«
ACT.9.17	Ananias gav sig i väg och gick till Judas hus. Han lade sina händer på Saul och sade: »Saul, min broder! Herren själv, Jesus, som visade sig för dig på vägen hit, har sänt mig för att du skall få tillbaka din syn och fyllas av helig ande.« 
ACT.9.18	Då var det som om fjäll hade fallit från Sauls ögon, och han kunde se igen. Han lät genast döpa sig, 
ACT.9.19	och när han hade ätit återfick han krafterna.
ACT.9.19	Han stannade några dagar hos lärjungarna i Damaskus 
ACT.9.20	och började genast förkunna i synagogorna att Jesus är Guds son. 
ACT.9.21	Alla som hörde honom häpnade och sade: »Var det inte han som i Jerusalem ville förgöra alla som åkallar Jesu namn? Har han inte kommit hit för att gripa dem och ställa dem inför översteprästerna?« 
ACT.9.22	Men Saul uppträdde med allt större kraft och gjorde judarna i Damaskus svarslösa när han bevisade att Jesus är Messias.
ACT.9.23	Efter någon tid kom judarna överens om att röja honom ur vägen, 
ACT.9.24	men han fick reda på deras planer. De lurade på honom vid stadsportarna dag och natt för att döda honom, 
ACT.9.25	men en natt tog hans lärjungar och firade ner honom från stadsmuren i en korg.
ACT.9.26	När han hade kommit tillbaka till Jerusalem försökte han ansluta sig till lärjungarna. Men alla var rädda för honom eftersom de inte litade på att han var en lärjunge. 
ACT.9.27	Då tog Barnabas honom med sig till apostlarna och berättade för dem hur Saul på vägen hade sett Herren, som talat till honom, och hur han frimodigt hade predikat i Jesu namn i Damaskus. 
ACT.9.28	Sedan fick Saul komma och gå som han ville hos dem i Jerusalem och talade frimodigt i Herrens namn. 
ACT.9.29	Han predikade också för de grekisktalande judarna och disputerade med dem. De bestämde sig för att röja honom ur vägen, 
ACT.9.30	men när bröderna fick reda på detta tog de honom ner till Caesarea och skickade honom därifrån vidare till Tarsos.
ACT.9.31	Kyrkan fick nu vara i fred i hela Judeen, Galileen och Samarien. Den byggdes upp och levde i gudsfruktan, och den växte genom den heliga andens tröst och stöd.
ACT.9.32	Petrus vandrade från plats till plats och kom då också till de heliga som bodde i Lydda. 
ACT.9.33	Där träffade han en man vid namn Aineas som var förlamad och hade legat till sängs i åtta år. 
ACT.9.34	Petrus sade till honom: »Aineas, Jesus Kristus botar dig. Stig upp och gör själv i ordning din bädd.« Genast steg han upp, 
ACT.9.35	och alla som bodde i Lydda och på Sharonslätten såg honom, och de omvände sig till Herren.
ACT.9.36	I Joppe fanns det bland lärjungarna en kvinna som hette Tabita, på grekiska Dorkas. Hennes liv var fyllt av goda gärningar och frikostighet mot de fattiga. 
ACT.9.37	Vid den här tiden blev hon sjuk och dog, och man tvättade henne och bar upp henne på övervåningen. 
ACT.9.38	Lydda ligger inte långt från Joppe, och då lärjungarna hörde att Petrus var där skickade de dit två män och bad honom komma över till dem så fort som möjligt. 
ACT.9.39	Petrus följde genast med. När han kom fram förde de honom upp på övervåningen, där alla änkorna samlades kring honom och gråtande visade honom de skjortor och mantlar som Dorkas hade gjort medan hon ännu var bland dem. 
ACT.9.40	Petrus sade åt alla att gå ut och föll sedan på knä och bad. Så vände han sig mot den döda och sade: »Tabita, stig upp!« Hon öppnade ögonen, och när hon såg Petrus satte hon sig upp. 
ACT.9.41	Han räckte henne handen och hjälpte henne att resa sig. Sedan kallade han in de heliga och änkorna och lät dem se hur hon stod där levande. 
ACT.9.42	Händelsen blev känd i hela Joppe, och många kom till tro på Herren. 
ACT.9.43	Petrus stannade någon tid i Joppe hos Simon, en garvare.
ACT.10.1	I Caesarea fanns en man som hette Cornelius, officer vid Italiska bataljonen. 
ACT.10.2	Han var from och gudfruktig liksom alla i hans hus, gav rikligt med allmosor till judarna och bad alltid till Gud. 
ACT.10.3	En dag på eftermiddagen såg han tydligt i en syn hur en ängel från Gud kom in till honom och sade: »Cornelius!« 
ACT.10.4	Han såg förskräckt på ängeln och frågade: »Vad vill du, herre?« Ängeln svarade: »Dina böner och allmosor har stigit upp till Gud som en påminnelse om dig. 
ACT.10.5	Skicka nu några av dina män till Joppe för att hämta en viss Simon som kallas Petrus. 
ACT.10.6	Han bor hos en garvare Simon som har sitt hus nere vid havet.« 
ACT.10.7	När ängeln som talat med honom var borta kallade Cornelius till sig två tjänare och en av sina ordonnanser, en from man. 
ACT.10.8	Han berättade alltsammans för dem och sände dem till Joppe.
ACT.10.9	Nästa dag medan de var på väg och närmade sig staden gick Petrus vid middagstiden upp på taket för att be. 
ACT.10.10	Han blev då hungrig och ville ha något att äta. Medan maten gjordes i ordning föll han i hänryckning. 
ACT.10.11	Han såg himlen öppen, och det kom ner något som liknade en stor linneduk. Hängande i sina fyra hörn sänktes den ner på jorden, 
ACT.10.12	och i den fanns alla markens fyrfotadjur och kräldjur och himlens fåglar. 
ACT.10.13	En röst sade till honom: »Petrus, slakta och ät!« 
ACT.10.14	Petrus svarade: »Nej, nej, herre! Aldrig har jag ätit något oheligt eller orent.« 
ACT.10.15	Då hörde han för andra gången en röst: »Vad Gud gjorde till rent skall inte du göra till orent.« 
ACT.10.16	Detta hände tre gånger, och sedan lyftes duken strax upp till himlen.
ACT.10.17	Medan Petrus grubblade över meningen med den syn han haft kom männen som Cornelius hade skickat. De frågade sig fram till Simons hus och stannade vid porten 
ACT.10.18	och ropade och undrade om den Simon som kallades Petrus bodde där. 
ACT.10.19	Petrus funderade ännu över synen, då Anden sade till honom: »Här är tre män som söker dig. 
ACT.10.20	Gå genast ner, och tveka inte att följa med dem, det är jag som har sänt dem.« 
ACT.10.21	Petrus gick ner till männen och sade: »Jag är den ni söker. Varför har ni kommit hit?« 
ACT.10.22	De svarade: »Cornelius, en officer som är rättskaffens och gudfruktig och har gott namn om sig i hela den judiska befolkningen, har blivit tillsagd av en helig ängel att skicka efter dig och höra vad du har att säga.« 
ACT.10.23	Då bad han dem stiga in och lät dem bo över där.
ACT.10.23	Nästa dag gav han sig i väg i sällskap med dem, och några av bröderna i Joppe följde med. 
ACT.10.24	Dagen därpå var han framme i Caesarea, där Cornelius väntade på dem tillsammans med sina släktingar och närmaste vänner som han hade bett komma. 
ACT.10.25	När Petrus skulle stiga in kom Cornelius emot honom och kastade sig vördnadsfullt för hans fötter. 
ACT.10.26	Men Petrus sade åt honom att resa sig: »Stig upp, jag är en människa, jag också.« 
ACT.10.27	Sedan gick han in under samtal med Cornelius. Där inne fann han många församlade, 
ACT.10.28	och han sade till dem: »Som ni vet är det förbjudet för en jude att umgås med någon som tillhör ett annat folk eller att besöka honom. Men mig har Gud visat att man inte skall betrakta någon människa som ohelig eller oren. 
ACT.10.29	Därför kom jag utan invändningar när jag blev efterskickad. Och nu undrar jag varför ni har låtit hämta mig.« 
ACT.10.30	Cornelius svarade: »Just vid den här tiden för tre dagar sedan bad jag eftermiddagsbönen här hemma, när plötsligt en man i skinande vita kläder stod framför mig 
ACT.10.31	och sade: ’Cornelius, Gud har hört din bön, och han kommer ihåg dina allmosor. 
ACT.10.32	Sänd nu bud till Joppe och be Simon som kallas Petrus att komma hit. Han bor i garvaren Simons hus nere vid havet.’ 
ACT.10.33	Jag sände genast bud efter dig, och tack för att du kom. Nu är vi alla samlade här inför Gud för att höra vad Herren har gett dig i uppdrag att säga.«
ACT.10.34	Då tog Petrus till orda: »Nu förstår jag verkligen att Gud inte gör skillnad på människor 
ACT.10.35	utan tar emot var och en som fruktar honom och som gör vad som är rättfärdigt, vilket folk han än tillhör. 
ACT.10.36	Detta var ordet som Gud sände till israeliterna med budskapet om fred genom Jesus Kristus — han är allas herre. 
ACT.10.37	Ni känner till det som har skett i hela Judeen, med början i Galileen efter det dop som Johannes predikade: 
ACT.10.38	hur Jesus från Nasaret blev smord av Gud med helig ande och kraft och hur han vandrade omkring och gjorde gott och botade alla som var i djävulens våld; Gud var med honom. 
ACT.10.39	Vi kan vittna om allt han gjorde både på den judeiska landsbygden och i Jerusalem. Honom hängde de upp på en träpåle och dödade. 
ACT.10.40	Men Gud uppväckte honom på tredje dagen och lät honom visa sig, 
ACT.10.41	inte för hela folket utan för vittnen som Gud i förväg hade utvalt, nämligen för oss som åt och drack med honom efter hans uppståndelse från de döda. 
ACT.10.42	Han gav oss uppdraget att förkunna för folket och vittna om att han är den som Gud har bestämt till att döma levande och döda. 
ACT.10.43	Om honom vittnar alla profeterna att var och en som tror på honom får syndernas förlåtelse genom hans namn.«
ACT.10.44	Medan Petrus ännu talade föll den heliga anden över alla som hörde hans ord. 
ACT.10.45	De omvända judar som hade följt med Petrus häpnade över att den heliga andens gåva blev utgjuten också över hedningarna; 
ACT.10.46	de hörde hur dessa talade med tungor och prisade Gud. 
ACT.10.47	Då frågade Petrus: »Vem kan hindra att de blir döpta med vatten, när de har tagit emot den heliga anden alldeles som vi?« 
ACT.10.48	Och han sade till att de skulle döpas i Jesu Kristi namn. Sedan bad de honom stanna några dagar.
ACT.11.1	Apostlarna och bröderna i Judeen fick höra att också hedningarna hade tagit emot Guds ord. 
ACT.11.2	När Petrus kom upp till Jerusalem ställde de omskurna honom till svars 
ACT.11.3	för att han hade besökt oomskurna och ätit med dem. 
ACT.11.4	Petrus redogjorde då för allt som hade hänt: 
ACT.11.5	»Jag var i Joppe, och medan jag bad föll jag i hänryckning och hade en syn. Det kom ner något som liknade en stor linneduk. Hängande i sina fyra hörn sänktes den från himlen och kom ända ner till mig. 
ACT.11.6	Jag såg efter vad det kunde vara, och då fick jag se markens tama och vilda fyrfotadjur och kräldjur och himlens fåglar. 
ACT.11.7	Jag hörde också en röst som sade till mig: ’Petrus, slakta och ät!’ 
ACT.11.8	Men jag svarade: ’Nej, nej, herre. Något oheligt eller orent har aldrig kommit i min mun.’ 
ACT.11.9	För andra gången talade en röst från himlen: ’Vad Gud gjorde till rent skall inte du göra till orent.’ 
ACT.11.10	Detta hände tre gånger, och sedan drogs alltsammans upp till himlen igen. 
ACT.11.11	Just då stannade tre män utanför huset där vi var. De hade skickats till mig från Caesarea, 
ACT.11.12	och Anden sade åt mig att följa med dem utan att tveka. De sex bröderna här följde också med mig, och vi kom hem till mannen. 
ACT.11.13	Han berättade för oss hur han hade sett ängeln stå i hans hus och säga: ’Skicka bud till Joppe efter Simon som kallas Petrus. 
ACT.11.14	Han har något att säga som skall rädda dig och alla i ditt hus.’ 
ACT.11.15	Och när jag då började tala föll den heliga anden över dem alldeles som över oss i den första tiden. 
ACT.11.16	Då kom jag ihåg att Herren hade sagt: ’Johannes döpte med vatten, men ni skall döpas med helig ande.’ 
ACT.11.17	Sedan de kommit till tro på herren Jesus Kristus har Gud alltså gett dem samma gåva som vi fick. Hur skulle då jag kunna hindra Gud?« 
ACT.11.18	När de hörde detta lugnade de sig, och de prisade Gud och sade: »Så har Gud gett också hedningarna möjlighet att omvända sig och få liv.«
ACT.11.19	De som hade skingrats under den förföljelse som började med Stefanos nådde ända till Fenikien, Cypern och Antiochia, och de förkunnade ordet endast för judar. 
ACT.11.20	Men några av dem var från Cypern och Kyrene, och när de kom till Antiochia predikade de också för icke-judar och lät dem höra budskapet om herren Jesus. 
ACT.11.21	Herrens hand var med dem, så att ett stort antal kom till tro och omvände sig till Herren. 
ACT.11.22	Ryktet om detta nådde församlingen i Jerusalem, och man skickade Barnabas till Antiochia. 
ACT.11.23	När han kom dit och fick se bevisen på Guds nåd blev han glad och manade alla att helhjärtat hålla sig till Herren; 
ACT.11.24	han var en god man, fylld av helig ande och tro. Och åtskilliga människor vanns för Herren. 
ACT.11.25	Barnabas fortsatte sedan till Tarsos för att söka upp Saul, 
ACT.11.26	och när han hade funnit honom tog han honom med sig till Antiochia. Där kom de sedan att vara tillsammans i församlingen ett helt år och kunde undervisa en avsevärd mängd. Och det var i Antiochia som lärjungarna för första gången fick heta kristna.
ACT.11.27	Vid denna tid kom några profeter från Jerusalem till Antiochia. 
ACT.11.28	En av dem, som hette Agabos, lät genom Andens ingivelse förstå att en svår hungersnöd skulle komma över hela världen — den inträffade också under kejsar Claudius. 
ACT.11.29	Då beslöt lärjungarna att man skulle sända understöd till bröderna i Judeen, var och en efter sina tillgångar. 
ACT.11.30	De gjorde så och skickade Barnabas och Saul att överlämna gåvorna till de äldste.
ACT.12.1	Vid den tiden ingrep kung Herodes hårdhänt mot en del av medlemmarna i församlingen. 
ACT.12.2	Han lät halshugga Jakob, Johannes bror, 
ACT.12.3	och när han såg att judarna gillade detta fortsatte han och lät också gripa Petrus; det hände under det osyrade brödets högtid. 
ACT.12.4	Efter arresteringen satte han honom i fängelse, bevakad av fyra vaktstyrkor om vardera fyra man, för att efter påsken ställa honom inför folket. 
ACT.12.5	Petrus hölls alltså fängslad, och i församlingen bad man ivrigt till Gud för honom.
ACT.12.6	Natten innan Herodes hade tänkt ställa honom inför rätta låg Petrus och sov mellan två soldater, bunden med två kedjor, och utanför dörren fanns vakter som bevakade fängelset. 
ACT.12.7	Då stod där plötsligt en ängel från Herren, och ett ljussken fyllde rummet. Ängeln väckte Petrus med en stöt i sidan. »Skynda dig upp«, sade han, och då föll kedjorna från Petrus händer. 
ACT.12.8	Ängeln fortsatte: »Ta på dig bältet och sandalerna.« Petrus lydde, och ängeln sade: »Svep om dig manteln och följ mig.« 
ACT.12.9	Petrus följde med honom ut, men han förstod inte att det var verkligt, det som skedde genom ängeln, utan trodde att det var en syn. 
ACT.12.10	De passerade en vaktpost och sedan en till och kom till järnporten som ledde ut till staden, och den öppnades för dem av sig själv. När de kom ut gick de gatan ner, och då försvann ängeln. 
ACT.12.11	Så snart Petrus hade sansat sig sade han: »Nu vet jag verkligen att Herren har skickat sin ängel och räddat mig ur Herodes händer, undan allt som det judiska folket väntat sig.«
ACT.12.12	När han förstod hur det var gick han till huset där Maria bodde, mor till den Johannes som kallades Markus; där var många samlade till bön. 
ACT.12.13	Petrus bultade på porten, och en tjänsteflicka som hette Rhode gick för att låsa upp. 
ACT.12.14	Men när hon kände igen Petrus röst blev hon så glad att hon i stället för att öppna porten sprang in och berättade att Petrus stod utanför. 
ACT.12.15	»Du är tokig«, svarade de. Men hon stod på sig, och då sade de: »Det är hans ängel.« 
ACT.12.16	Petrus fortsatte att bulta, och när de öppnade såg de till sin häpnad att det var han. 
ACT.12.17	Han gav dem tecken att vara tysta, och så berättade han hur Herren hade fört honom ut ur fängelset. Han bad dem tala om det för Jakob och de andra bröderna, och sedan lämnade han dem och begav sig till en annan plats.
ACT.12.18	När morgonen kom blev det stor uppståndelse bland soldaterna. Vad hade det blivit av Petrus? 
ACT.12.19	När så Herodes skickade efter honom och inte kunde få tag i honom förhörde han vakterna och befallde att de skulle straffas. Därefter for han tillbaka från Judeen och uppehöll sig i Caesarea.
ACT.12.20	Invånarna i Tyros och Sidon hade dragit på sig Herodes vrede. Gemensamt uppvaktade de kungen, och sedan de lyckats vinna hans kammarherre Blastos för sin sak bad de om fred; deras land var beroende av kungen för sin försörjning. 
ACT.12.21	På utsatt dag tog Herodes plats på tribunen, iförd sin kungaskrud, och höll ett tal riktat till dem. 
ACT.12.22	Och folket ropade: »Det är en gud som talar, inte en människa.« 
ACT.12.23	Men i samma ögonblick slog honom en ängel från Herren för att han inte gav Gud äran, och han blev uppäten av maskar och dog.
ACT.12.24	Guds ord fortsatte att sprida sig och tillväxa. 
ACT.12.25	Sedan Barnabas och Saul hade fullgjort sitt uppdrag i Jerusalem vände de tillbaka och tog då med sig Johannes som kallades Markus.
ACT.13.1	I församlingen i Antiochia fanns dessa profeter och lärare: Barnabas, Symeon som kallades Niger, Lucius från Kyrene, Manaen, som var uppfostrad tillsammans med tetrarken Herodes, samt Saul. 
ACT.13.2	Medan de en gång höll gudstjänst och fastade sade den heliga anden till dem: »Avdela Barnabas och Saul för den uppgift som jag har kallat dem till.« 
ACT.13.3	Efter fasta och bön lade de sina händer på dem och skickade i väg dem.
ACT.13.4	Dessa båda, som alltså sändes ut av den heliga anden, for ner till Seleukia, och därifrån seglade de till Cypern. 
ACT.13.5	I Salamis förkunnade de Guds ord i judarnas synagogor. De hade också med sig Johannes som hjälp.
ACT.13.6	Sedan tog de sig tvärs över ön till Pafos, där de träffade på en judisk trollkarl vid namn Barjesus, som påstod sig vara profet. 
ACT.13.7	Han umgicks hos den romerske ståthållaren Sergius Paulus, som var en klok man. Denne kallade till sig Barnabas och Saul och bad att få höra Guds ord. 
ACT.13.8	Men Elymas — namnet kan översättas med »trollkarl« — motarbetade dem och sökte förhindra att ståthållaren kom till tro. 
ACT.13.9	Saul, som även kallades Paulus, fylldes då av helig ande. Han spände blicken i honom 
ACT.13.10	och sade: »Du djävulens son, full av list och fräckhet, du fiende till allt rättfärdigt, skall du aldrig sluta med att göra Herrens raka vägar krokiga? 
ACT.13.11	Nu slår dig Herrens hand. Du skall vara blind en tid och inte se solen.« I detsamma föll töcken och mörker över mannen, och han gick runt och famlade efter någon som kunde leda honom. 
ACT.13.12	När då ståthållaren såg vad som hade hänt kom han till tro, överväldigad av Herrens lära.
ACT.13.13	Från Pafos seglade Paulus och hans följeslagare till Perge i Pamfylien. Där övergav Johannes dem och återvände till Jerusalem. 
ACT.13.14	Själva fortsatte de från Perge och kom till Antiochia i Pisidien. På sabbatsdagen gick de till synagogan och satte sig där. 
ACT.13.15	Efter läsningen ur lagen och profeterna lät synagogföreståndarna hälsa: »Bröder, om ni har något att säga till folkets uppbyggelse, så gör det.« 
ACT.13.16	Paulus reste sig, gav tecken till tystnad och sade: »Israeliter och ni som fruktar Gud, lyssna på mig. 
ACT.13.17	Vårt folks Gud, Israels Gud, utvalde våra fäder. Han gjorde sitt folk stort när de bodde som främlingar i Egypten, och med lyftad arm förde han dem ut därifrån. 
ACT.13.18	I omkring fyrtio år sörjde han för dem i öknen, 
ACT.13.19	och sedan utrotade han sju folk i Kanaan och lät dem ta deras land i besittning. 
ACT.13.20	Allt detta tog omkring fyrahundrafemtio år. Därefter gav han dem domare, fram till profeten Samuels tid. 
ACT.13.21	Sedan bad de att få en kung, och Gud gav dem Saul, son till Kish och av Benjamins stam, för en tid av fyrtio år. 
ACT.13.22	Efter att ha avsatt denne upphöjde han David till kung över dem. Honom gav han sitt vittnesbörd: 
ACT.13.23	Det är bland hans efterkommande som Gud enligt sitt löfte har kallat fram en räddare åt Israel: Jesus, 
ACT.13.24	vars framträdande Johannes förberedde genom att förkunna omvändelse och dop för hela Israels folk. 
ACT.13.25	Och när Johannes verk närmade sig sitt slut sade han: ’Jag är inte den som ni tror. Han kommer efter mig, och jag är inte värdig att knyta av honom sandalerna.’
ACT.13.26	Mina bröder, ni som stammar från Abraham och alla ni här som fruktar Gud, till er har budskapet om denna räddning sänts. 
ACT.13.27	Ty folket i Jerusalem och deras ledare förstod inte vem Jesus var. De dömde honom och uppfyllde därigenom också de profetord som läses varje sabbat. 
ACT.13.28	Fast de inte kunde finna honom skyldig till något som förtjänade dödsstraff krävde de att Pilatus skulle avrätta honom. 
ACT.13.29	När de hade fullgjort allt som var skrivet om honom tog de ner honom från korset och lade honom i en grav. 
ACT.13.30	Men Gud uppväckte honom från de döda, 
ACT.13.31	och han visade sig sedan under en längre tid för dem som hade följt honom från Galileen upp till Jerusalem och som nu är hans vittnen inför folket. 
ACT.13.32	Vi förkunnar alltså för er detta budskap: löftet som fäderna fick 
ACT.13.33	har Gud infriat åt oss, deras barn, genom att låta Jesus uppstå, som det heter i andra psalmen: 
ACT.13.34	Och att han lät honom uppstå från de döda så att han aldrig mer skall återvända till förgängelsen, det har han sagt med dessa ord: 
ACT.13.35	Ty på ett annat ställe säger han: 
ACT.13.36	David, som på sin tid tjänat Guds vilja, insomnade och förenades med sina fäder och mötte förgängelsen. 
ACT.13.37	Men han som Gud uppväckte har inte mött någon förgängelse. 
ACT.13.38+ACT.13.39	Ni skall alltså veta, mina bröder, att genom honom förkunnas syndernas förlåtelse för er, och genom honom blir var och en som tror rättfärdig och friad från allt det som ni inte kunde frias från medan ni stod under Moses lag. 
ACT.13.40	Se därför till att det som står hos profeterna inte slår in:
ACT.13.42	När de gick ut bad man dem att få höra mer om detta nästa sabbat. 
ACT.13.43	Och när man skildes åt efter gudstjänsten gjorde många judar och gudfruktiga proselyter sällskap med Paulus och Barnabas, som talade till dem och uppmanade dem att hålla sig till Guds nåd.
ACT.13.44	Följande sabbat samlades så gott som hela staden för att höra ordet om Herren. 
ACT.13.45	När judarna fick se allt folket fylldes de av avund och bemötte det Paulus sade med smädelser. 
ACT.13.46	Men Paulus och Barnabas svarade frimodigt: »Det var ni som först skulle få höra Guds ord förkunnas. Men när ni nu visar det ifrån er och dömer er själva ovärdiga det eviga livet, då vänder vi oss till hedningarna. 
ACT.13.47	Ty så har Herren befallt oss:
ACT.13.48	När hedningarna hörde detta blev de glada och prisade ordet om Herren. Alla som var bestämda till evigt liv kom till tro, 
ACT.13.49	och ordet om Herren fördes ut i hela den trakten.
ACT.13.50	Men judarna hetsade upp de gudfruktiga kvinnorna av förnäm familj och de ledande männen i staden. De fick i gång en förföljelse mot Paulus och Barnabas och drev bort dem från området. 
ACT.13.51	De båda skakade dammet av sina fötter mot dem och gick till Ikonion. 
ACT.13.52	Och lärjungarna uppfylldes alltmer av glädje och helig ande.
ACT.14.1	Även i Ikonion gick de till judarnas synagoga och predikade där på ett sådant sätt att en stor mängd judar och greker kom till tro. 
ACT.14.2	Men de judar som inte ville tro hetsade upp hedningarna mot bröderna och förgiftade deras sinnen. 
ACT.14.3	Emellertid stannade Paulus och Barnabas där en längre tid och talade öppet och frimodigt i förlitan på Herren, som bekräftade sitt nåderika ord genom att låta dem göra tecken och under. 
ACT.14.4	Men folket i staden delade sig i två läger: somliga höll med judarna och andra med apostlarna. 
ACT.14.5	När dessa förstod att hedningarna och judarna med sina ledare i spetsen hade satt sig i sinnet att misshandla dem och stena dem, 
ACT.14.6	flydde de till Lystra och Derbe, två städer i Lykaonien, och trakterna där omkring, 
ACT.14.7	och där fortsatte de att förkunna budskapet.
ACT.14.8	I Lystra fanns en man som inte kunde bruka sina ben; han hade varit lam från födseln och aldrig kunnat gå. 
ACT.14.9	Han hörde på när Paulus talade. Denne fäste blicken på honom, och då han såg att mannen hade tro så att han kunde bli botad 
ACT.14.10	sade han med hög röst: »Res dig och stå på benen!« Då sprang mannen upp och började gå. 
ACT.14.11	När folket såg vad Paulus hade gjort ropade de högt på lykaoniska: »Gudarna har stigit ner till oss i mänsklig gestalt.« 
ACT.14.12	De kallade Barnabas för Zeus och Paulus för Hermes, eftersom det var han som förde ordet. 
ACT.14.13	Prästen i zeustemplet utanför staden kom med tjurar och blomsterkransar till portarna och ville offra tillsammans med folket. 
ACT.14.14	När apostlarna, Barnabas och Paulus, hörde det rev de sönder sina mantlar och rusade in i folkhopen och ropade: 
ACT.14.15	»Vad tar ni er till? Vi är svaga människor precis som ni. Vi kommer med ett gott budskap till er: ni skall omvända er från dessa maktlösa gudar till den levande Guden, 
ACT.14.16	Förr i tiden lät han alla hednafolk gå sina egna vägar, 
ACT.14.17	men ändå gav han vittnesbörd om att han finns, genom allt gott som han gör. Från himlen har han gett er regn och skördetider, han har mättat er och fyllt era hjärtan med glädje.« 
ACT.14.18	Genom att säga så lyckades de avhålla folket från att offra åt dem.
ACT.14.19	Men från Antiochia och Ikonion kom judar som fick med sig folket. Man stenade Paulus och släpade ut honom ur staden i tron att han var död. 
ACT.14.20	Men när lärjungarna samlades omkring honom reste han sig och gick in i staden. Nästa dag fortsatte han med Barnabas till Derbe.
ACT.14.21	Här förkunnade de evangeliet och gjorde många till lärjungar. Sedan återvände de till Lystra, Ikonion och Antiochia 
ACT.14.22	och styrkte lärjungarna och manade dem att behålla sin tro. »Vi måste gå igenom många lidanden för att komma in i Guds rike«, sade de. 
ACT.14.23	I varje församling utsåg de också äldste, och efter bön och fasta anförtrodde de dem åt den herre som de hade kommit till tro på.
ACT.14.24	Sedan for de vidare genom Pisidien och Pamfylien, 
ACT.14.25	och när de hade förkunnat ordet i Perge fortsatte de ner till Attaleia. 
ACT.14.26	Därifrån seglade de till Antiochia, den plats där man hade överlämnat dem åt Guds nåd inför det uppdrag som de nu hade fullgjort. 
ACT.14.27	Efter sin ankomst dit kallade de samman församlingen och berättade om hur mycket Gud hade gjort genom dem och hur han hade öppnat trons dörr för hedningarna. 
ACT.14.28	Och de stannade en ganska lång tid hos lärjungarna där.
ACT.15.1	Några som hade rest ner från Judeen ville lära bröderna att de inte kunde bli frälsta om de inte lät omskära sig efter mosaiskt bruk. 
ACT.15.2	Detta ledde till ständiga uppträden och diskussioner mellan dem och Paulus och Barnabas. Man beslöt då att dessa båda och några till skulle fara upp till apostlarna och de äldste i Jerusalem för att få frågan utredd av dem. 
ACT.15.3	Församlingen gav dem vad de behövde för resan, och de for sedan genom Fenikien och Samarien och beskrev hur hedningarna omvände sig, vilket väckte stor glädje bland alla bröderna.
ACT.15.4	Vid sin ankomst till Jerusalem togs de emot av församlingen och av apostlarna och de äldste, och de berättade om hur mycket Gud hade gjort genom dem. 
ACT.15.5	Men några från fariseernas parti som hade kommit till tro steg upp och sade att man måste omskära hedningarna och ålägga dem att hålla Moses lag. 
ACT.15.6	Apostlarna och de äldste kom då samman för att utreda frågan. 
ACT.15.7	Efter en lång överläggning reste sig Petrus och sade: »Mina bröder, ni vet att Gud i forna dagar valde ut mig bland er, så att hedningarna genom min mun skulle få höra evangeliets ord och komma till tro. 
ACT.15.8	Gud, som känner allas hjärtan, har vittnat för dem genom att skänka den heliga anden åt dem likaväl som åt oss. 
ACT.15.9	Han har inte gjort någon skillnad mellan oss och dem utan har renat deras hjärtan genom tron. 
ACT.15.10	Varför vill ni då utmana Gud och lägga ett sådant ok på lärjungarnas axlar som varken våra fäder eller vi själva har orkat bära? 
ACT.15.11	Nej, vi tror att det är genom vår herre Jesu nåd som vi blir frälsta och likaså de.« 
ACT.15.12	Då teg alla, och man lyssnade på Barnabas och Paulus, som berättade om de många tecken och under Gud hade gjort bland hedningarna genom dem.
ACT.15.13	När de hade slutat tog Jakob till orda: »Mina bröder, hör på. 
ACT.15.14	Simon har berättat om att Gud först såg till att han vann ett folk åt sitt namn bland hedningarna. 
ACT.15.15	Till detta passar profeternas ord, där det står:
ACT.15.18	känt för länge sedan.
ACT.15.19	Därför anser jag att vi inte skall göra det svårt för de hedningar som omvänder sig till Gud 
ACT.15.20	utan bara skriva till dem att de måste avhålla sig från sådant som har orenats genom avgudadyrkan och från otukt, köttet av kvävda djur och blod. 
ACT.15.21	Ty Mose har i alla tider haft sina förkunnare i varenda stad, och han läses i synagogorna varje sabbat.«
ACT.15.22	Då beslöt apostlarna och de äldste tillsammans med hela församlingen att bland sig utse några som skulle sändas till Antiochia i sällskap med Paulus och Barnabas. Det blev Judas som kallades Barsabbas och Silas, båda i ledande ställning bland bröderna, 
ACT.15.23	och de fick med sig detta brev:
ACT.15.23	»Hälsningar från apostlarna och de äldste till bröderna av hednisk härkomst i Antiochia och Syrien och Kilikien. 
ACT.15.24	Vi har hört att några som kommit härifrån men utan vårt uppdrag har oroat er och vållat förvirring med vad de sagt. 
ACT.15.25	Vi har därför enhälligt beslutat att utse några talesmän och skicka dem till er tillsammans med våra kära bröder Barnabas och Paulus, 
ACT.15.26	dessa båda som har vågat livet för vår herre Jesu Kristi namn. 
ACT.15.27	Vi sänder alltså Judas och Silas, och de skall muntligen framföra samma meddelande. 
ACT.15.28	Den heliga anden och vi har beslutat att inte lägga någon börda på er utöver följande oeftergivliga krav: 
ACT.15.29	att ni avhåller er från kött som offrats till avgudar, blod, kött från kvävda djur och otukt. Om ni undviker allt sådant handlar ni rätt. Allt gott!«
ACT.15.30	Så sände man i väg dem, och när de hade kommit fram till Antiochia sammankallade de ett möte och överlämnade brevet. 
ACT.15.31	Bröderna läste det och blev glada över detta uppmuntrande besked. 
ACT.15.32	Judas och Silas, som också själva var profeter, talade länge till dem och uppmuntrade och styrkte dem. 
ACT.15.33	När de hade varit där en tid skildes de under fridsönskningar från bröderna och återvände till dem som hade sänt ut dem. 
ACT.15.35	Men Paulus och Barnabas stannade i Antiochia, där de tillsammans med många andra undervisade och förkunnade ordet om Herren.
ACT.15.36	Efter någon tid sade Paulus till Barnabas: »Låt oss resa ut igen och se hur det står till med bröderna i alla de städer där vi har förkunnat ordet om Herren.« 
ACT.15.37	Barnabas ville att Johannes som kallades Markus också skulle följa med. 
ACT.15.38	Men Paulus hävdade att den som hade övergett dem i Pamfylien och inte stannat hos dem i deras arbete, den skulle de inte ha med sig. 
ACT.15.39	Det kom till ett så häftigt uppträde att de skildes åt. Barnabas tog med sig Markus och seglade över till Cypern. 
ACT.15.40	Paulus däremot utsåg Silas till sin följeslagare, och sedan bröderna överlämnat honom åt Herrens nåd bröt han upp. 
ACT.15.41	Han reste genom Syrien och Kilikien och styrkte församlingarna där.
ACT.16.1	Så kom han till Derbe och till Lystra. Där fanns en lärjunge som hette Timotheos, vars mor var kristen judinna medan fadern var grek. 
ACT.16.2	Han hade gott namn om sig bland bröderna i Lystra och Ikonion. 
ACT.16.3	Denne Timotheos ville Paulus ha med sig på resan, och med hänsyn till judarna i de trakterna tog han och omskar honom; alla kände ju till att hans far var grek.
ACT.16.4	De reste från stad till stad och meddelade bröderna de föreskrifter som apostlarna och de äldste i Jerusalem hade utfärdat och som man skulle iaktta. 
ACT.16.5	Församlingarna befästes i tron och fick för var dag allt fler medlemmar.
ACT.16.6	De tog sedan vägen genom Frygien och Galatien eftersom den heliga anden hindrade dem från att förkunna ordet i Asien. 
ACT.16.7	När de hade nått Mysien ville de bege sig till Bithynien, men det tillät inte Jesu ande. 
ACT.16.8	Då gick de genom Mysien och kom ner till Troas. 
ACT.16.9	På natten hade Paulus en syn; en makedonier stod där och bad honom: »Kom över till Makedonien och hjälp oss.« 
ACT.16.10	När han hade haft denna syn försökte vi genast ta oss till Makedonien, ty vi förstod att Gud hade kallat oss att förkunna evangeliet där.
ACT.16.11	Vi lade alltså ut från Troas och seglade rakt över till Samothrake och nästa dag till Neapolis. 
ACT.16.12	Därifrån fortsatte vi till Filippi, en stad som ligger i första makedoniska distriktet och är en romersk koloni. Där stannade vi några dagar. 
ACT.16.13	På sabbaten gick vi ut genom stadsporten och ner till en flod, där vi trodde att det skulle finnas ett böneställe. Vi satte oss där och talade till de kvinnor som hade samlats. 
ACT.16.14	En av dem hette Lydia. Hon var från Thyatira och handlade med purpurtyger, och hon hörde till de gudfruktiga. När hon nu lyssnade öppnade Herren hennes hjärta så att hon tog till sig det som Paulus sade. 
ACT.16.15	Hon och alla i hennes hus blev döpta, och sedan bad hon oss: »När ni nu har blivit övertygade om att jag tror på Herren, kom då och bo hos mig.« Och hon gav sig inte.
ACT.16.16	När vi en gång gick till bönestället mötte vi en slavflicka som hade en spådomsande i sig och som skaffade sina ägare goda inkomster genom att spå. 
ACT.16.17	Hon följde efter Paulus och oss andra och ropade: »De här männen står i den högste Gudens tjänst och förkunnar vägen till frälsning för er.« 
ACT.16.18	Så höll hon på i flera dagar, tills Paulus förlorade tålamodet och vände sig om och sade till anden: »Jag befaller dig i Jesu Kristi namn att fara ut ur henne.« Och i samma ögonblick for anden ut. 
ACT.16.19	När hennes ägare såg att hoppet om fortsatt förtjänst hade farit sin väg, tog de fast Paulus och Silas och släpade dem till torget och stadens myndigheter. 
ACT.16.20	De förde dem till de romerska domarna och sade: »De här männen stör lugnet i vår stad. De är judar, 
ACT.16.21	och de talar för seder och bruk som det inte är tillåtet för oss som romerska medborgare att anta och följa.« 
ACT.16.22	Folket tog då parti mot dem, och domarna slet kläderna av dem och befallde att de skulle pryglas. 
ACT.16.23	Man gav dem många rapp och satte dem sedan i fängelse. Fångvaktaren fick order att hålla dem i säkert förvar, 
ACT.16.24	och för den skull lät han dem sitta i det innersta fängelserummet och låste fast deras ben i stocken.
ACT.16.25	Vid midnatt höll Paulus och Silas bön och sjöng lovsånger till Gud, och de andra fångarna hörde på. 
ACT.16.26	Plötsligt kom ett kraftigt jordskalv, så att fängelset skakades i sina grundvalar. I detsamma sprang alla dörrar upp och bojorna föll av dem alla. 
ACT.16.27	Fångvaktaren vaknade, och när han fick se att dörrarna i fängelset stod öppna drog han sitt svärd för att ta sitt liv, eftersom han trodde att fångarna hade rymt. 
ACT.16.28	Men Paulus ropade högt: »Gör dig inget illa! Vi är kvar allihop.« 
ACT.16.29	Då sade fångvaktaren till om ljus och sprang in och kastade sig skräckslagen ner inför Paulus och Silas. 
ACT.16.30	Sedan förde han ut dem och frågade dem: »Vad skall jag göra för att räddas?« 
ACT.16.31	De svarade: »Tro på herren Jesus, så skall du bli räddad, du och din familj.« 
ACT.16.32	Och de förkunnade ordet om Herren för honom och alla i hans hus. 
ACT.16.33	Fångvaktaren tog genast hand om dem, mitt i natten, och tvättade såren efter piskrappen. Sedan döptes han själv med hela sin familj. 
ACT.16.34	Han tog dem med upp i sin bostad och lät duka ett bord, och han och hela hans hushåll visade stor glädje över att ha kommit till tro på Gud.
ACT.16.35	På morgonen skickade domarna dit sina vakter med order om att männen skulle friges. 
ACT.16.36	Fångvaktaren talade om det för Paulus och sade: »Domarna har sänt bud att ni skall släppas. Ni behöver inte stanna längre. Gå i frid!« 
ACT.16.37	Men Paulus svarade: »De har låtit piska oss offentligt, utan dom och rannsakan, fast vi är romerska medborgare, och sedan har de satt oss i fängelse. Och nu vill de skicka i väg oss i tysthet? Å nej, de får själva komma hit och hämta oss.« 
ACT.16.38	Vakterna framförde detta till domarna. Då de fick höra att Paulus och Silas var romerska medborgare blev de rädda. 
ACT.16.39	De kom och talade väl med dem, följde dem ut och vädjade till dem att lämna staden.
ACT.16.40	När de hade kommit ut ur fängelset gick de hem till Lydia. Där träffade de bröderna och intalade dem mod och for sedan vidare.
ACT.17.1	De tog vägen över Amfipolis och Apollonia och kom till Thessalonike, där judarna hade en synagoga. 
ACT.17.2	Efter sin vana besökte Paulus dem, och under tre sabbater talade han till dem. 
ACT.17.3	Utgående från skriftställen som han tolkade visade han att Messias måste lida och uppstå från de döda. »Och Messias«, sade han, »det är just denne Jesus som jag förkunnar för er.« 
ACT.17.4	Några av dem blev övertygade och slöt sig till Paulus och Silas. Det gjorde också en mängd gudfruktiga greker och inte så få förnäma kvinnor. 
ACT.17.5	Detta väckte judarnas avund, de fick med sig en del slödder från gatan och satte i gång ett upplopp i staden. De samlades utanför Jasons hus och försökte få tag på Paulus och Silas för att ställa dem till svars inför folket. 
ACT.17.6	När de inte kunde hitta dem släpade de Jason och några andra bröder inför stadens styresmän och ropade: »Dessa som har vållat oro i hela världen har nu kommit hit också, 
ACT.17.7	och Jason har tagit emot dem hos sig. De bryter alla mot kejsarens förordningar och säger att det är en annan som är kung, en som heter Jesus.« 
ACT.17.8	Med detta hetsade de upp folket och stadens styresmän. 
ACT.17.9	Jason och de andra fick ställa borgen och frigavs sedan.
ACT.17.10	Samma natt skickade bröderna i väg Paulus och Silas till Beroia. Så snart de kom dit gick de till synagogan. 
ACT.17.11	Judarna där var mera vidsynta än de i Thessalonike. De tog emot ordet med stor beredvillighet och forskade dagligen i skrifterna för att se om allt detta stämde. 
ACT.17.12	Många av dem kom till tro, liksom åtskilliga ansedda grekiska kvinnor och män. 
ACT.17.13	Men när judarna i Thessalonike fick veta att Guds ord förkunnades av Paulus också i Beroia, gav de sig dit och hetsade upp folket även där. 
ACT.17.14	Då såg bröderna genast till att Paulus kom i väg ner till kusten. Men både Silas och Timotheos stannade kvar. 
ACT.17.15	De som förde Paulus från Beroia följde honom ända till Athen och återvände sedan med bud till Silas och Timotheos att de skulle komma till honom så fort som möjligt.
ACT.17.16	Medan Paulus gick och väntade på dem i Athen blev han upprörd i sitt innersta när han såg alla de avgudabilder som fyllde staden. 
ACT.17.17	Han talade i synagogan till judarna och de gudfruktiga och på torget var dag till dem som uppehöll sig där. 
ACT.17.18	En del filosofer, både epikureer och stoiker, inlät sig då i diskussion med honom. Några sade: »Vad är det för visdomskorn den där har snappat upp? Vart vill han komma?« Och andra: »Han är tydligen en som vill införa främmande gudar.« Paulus predikade ju budskapet om Jesus och uppståndelsen. 
ACT.17.19	De tog honom med sig till areopagen och sade: »Kan vi få reda på vad det är för en ny lära du förkunnar? 
ACT.17.20	Det är besynnerliga saker som du dukar upp för oss. Nu vill vi veta vad det är fråga om.« 
ACT.17.21	Athenarna liksom de främlingar som bodde i staden ägnade nämligen all sin tid åt att tala om och lyssna på det som var nytt för dagen.
ACT.17.22	Paulus steg fram inför areopagen och sade: »Athenare, jag ser av allt att ni är mycket noga med religiösa ting. 
ACT.17.23	När jag har gått omkring och sett på era gudabilder har jag nämligen också upptäckt ett altare med inskriften: Åt en okänd gud. Det som ni alltså dyrkar utan att känna till, det är vad jag förkunnar för er. 
ACT.17.24	Gud som har skapat världen och allt den rymmer, han som är herre över himmel och jord, bor inte i tempel som är byggda av människohand. 
ACT.17.25	Inte heller låter han betjäna sig av människohänder som om han behövde något, han som själv ger alla liv och anda och allt. 
ACT.17.26	Av en enda människa har han skapat alla folk. Han har låtit dem bo över hela jordens yta, och han har fastställt bestämda tider för dem och de gränser inom vilka de skall bo. 
ACT.17.27	Det har han gjort för att de skulle söka Gud och kanske kunna treva sig fram till honom — han är ju inte långt borta från någon enda av oss. 
ACT.17.28	Ty i honom är det vi lever, rör oss och är till, som också några av era egna skalder har sagt: Vi har vårt ursprung i honom. 
ACT.17.29	När vi nu har vårt ursprung i Gud, då får vi inte föreställa oss det gudomliga som något av guld eller silver eller sten, som något en människa har format efter sina idéer och med sin konstfärdighet. 
ACT.17.30	En lång tid har Gud haft överseende med okunnigheten, men nu ålägger han människorna, alla och överallt, att omvända sig. 
ACT.17.31	Ty han har fastställt en dag då han skall döma världen med rättfärdighet genom en man som han i förväg har bestämt därtill. Det har han bekräftat för alla människor genom att låta honom uppstå från de döda.«
ACT.17.32	När Paulus nämnde uppståndelsen från de döda var det några som gjorde sig lustiga, men andra sade: »Vi vill höra dig tala mera om detta en annan gång.« 
ACT.17.33	Därmed lämnade han de församlade. 
ACT.17.34	Det var dock några som slöt sig till honom och kom till tro, bland dem Dionysios, som var medlem av areopagen, och en kvinna vid namn Damaris och några till.
ACT.18.1	Sedan lämnade han Athen och for till Korinth. 
ACT.18.2	Där träffade han en jude vid namn Aquila, som stammade från Pontos men som tillsammans med sin hustru Priscilla nyligen hade kommit från Italien, eftersom kejsar Claudius hade låtit utvisa alla judar från Rom. Paulus sökte upp dem, 
ACT.18.3	och då han hade samma yrke stannade han hos dem och arbetade; de var sadelmakare.
ACT.18.4	Varje sabbat talade Paulus i synagogan och försökte övertyga både judar och greker. 
ACT.18.5	När Silas och Timotheos kom ner från Makedonien var han fullt upptagen av sin förkunnelse och vittnade inför judarna att Jesus är Messias. 
ACT.18.6	Men när man då svarade med invändningar och smädelser skakade han sina kläder och sade: »Ert blod må komma över era egna huvuden. Jag är utan skuld. Från och med nu vänder jag mig till hedningarna.« 
ACT.18.7	Så gick han därifrån och flyttade över till Titius Justus, en gudfruktig man vars hus låg vägg i vägg med synagogan. 
ACT.18.8	Men synagogföreståndaren Crispus och hela hans familj kom till tro på Herren, och många andra korinthier som hörde Paulus trodde och lät döpa sig. 
ACT.18.9	En natt sade Herren till Paulus i en syn: »Var inte rädd utan fortsätt att predika och låt dig inte tystas, 
ACT.18.10	ty jag är med dig. Ingen skall angripa dig och göra dig något ont; här i staden är det många som hör till mitt folk.« 
ACT.18.11	Paulus stannade kvar där i ett och ett halvt år och undervisade dem om Guds ord.
ACT.18.12	Det år då Gallio var ståthållare i Achaia förenade sig judarna i ett angrepp på Paulus, drog honom inför domstolen 
ACT.18.13	och sade att han förledde människor till att dyrka Gud på ett sätt som stred mot lagen. 
ACT.18.14	Men innan Paulus hann ta till orda sade Gallio till judarna: »Om det gällde något brott eller skurkstreck skulle jag naturligtvis lyssna på er, judar. 
ACT.18.15	Men grälar ni om ord och namn och er egen lag, då är det er ensak. I sådana tvister vill inte jag vara domare.« 
ACT.18.16	Därmed körde han bort dem från domstolen. 
ACT.18.17	Då kastade sig alla över synagogföreståndaren Sosthenes och misshandlade honom mitt framför domartribunen. Men det tog Gallio ingen notis om.
ACT.18.18	Paulus stannade där ännu en tid men tog sedan farväl av bröderna och avseglade till Syrien i sällskap med Priscilla och Aquila; i Kenchreai hade han dessförinnan låtit klippa av håret, eftersom han hade avlagt ett löfte. 
ACT.18.19	När de kom till Efesos skildes han från sina reskamrater. Själv gick han till synagogan och talade till judarna. 
ACT.18.20	De bad honom stanna där längre, men han avböjde 
ACT.18.21	och tog farväl med orden: »Jag kommer tillbaka till er en annan gång, om Gud vill.« Sedan gick han ombord och lämnade Efesos. 
ACT.18.22	Han steg i land i Caesarea och for upp till Jerusalem för att hälsa på församlingen där, varpå han reste till Antiochia. 
ACT.18.23	Efter någon tid bröt han upp och for genom Galatien och vidare genom Frygien, och överallt styrkte han lärjungarna.
ACT.18.24	Till Efesos hade det kommit en jude vid namn Apollos. Han stammade från Alexandria och var en bildad man, väl insatt i skrifterna. 
ACT.18.25	Han hade fått kunskap om Herrens väg, och han predikade med glöd och undervisade noggrant om Jesus, men han kände bara till Johannes-dopet. 
ACT.18.26	Denne man uppträdde nu i synagogan och talade frimodigt. När Priscilla och Aquila hade hört honom tog de sig an honom och gav honom ännu noggrannare kunskap om Guds väg. 
ACT.18.27	När han sedan ville fara över till Achaia uppmuntrade bröderna honom och skrev till lärjungarna där att de skulle ta väl emot honom. I Achaia blev han genom Guds nåd till stor hjälp för de troende, 
ACT.18.28	ty han vederlade judarna energiskt, och med stöd av skrifterna bevisade han inför allt folket att Jesus är Messias.
ACT.19.1	Medan Apollos var i Korinth kom Paulus efter sin resa genom inlandet till Efesos. Där träffade han några lärjungar 
ACT.19.2	och frågade dem om de hade fått helig ande när de kom till tro. De svarade: »Vi har inte ens hört att det finns någon helig ande.« — 
ACT.19.3	»Vilket dop blev ni då döpta med?« frågade Paulus, och de svarade: »Johannes-dopet.« 
ACT.19.4	Paulus sade: »Johannes dop var ett omvändelsedop, och han uppmanade folket att tro på den som skulle komma efter honom, det vill säga Jesus.« 
ACT.19.5	Då lät de döpa sig i herren Jesu namn. 
ACT.19.6	Och när Paulus lade sina händer på dem kom den heliga anden över dem, och de talade med tungor och profeterade. 
ACT.19.7	Tillsammans var det väl tolv män.
ACT.19.8	I synagogan talade Paulus under tre månader öppet och fritt och sökte övertyga dem om Guds rike. 
ACT.19.9	Men en del var oemottagliga och ville inte tro utan smädade Vägen inför alla de närvarande. Då vände han dem ryggen och höll också sina lärjungar därifrån. I stället talade han dagligen i Tyrannos föreläsningssal. 
ACT.19.10	Detta pågick i två års tid, så att alla i Asien, både judar och greker, fick höra ordet om Herren.
ACT.19.11	Gud gjorde märkliga under genom Paulus; 
ACT.19.12	man tog till och med dukar och plagg som hade varit i beröring med hans kropp och lade dem på de sjuka, och då blev de kvitt sina sjukdomar, och de onda andarna lämnade dem.
ACT.19.13	Några kringvandrande judiska andeutdrivare tog sig också för att uttala herren Jesu namn över sådana som hade onda andar. De sade: »Jag besvär er vid den Jesus som Paulus förkunnar.« 
ACT.19.14	Så gjorde sju söner till en viss Skeuas, en judisk överstepräst. 
ACT.19.15	Men den onda anden svarade dem: »Jesus känner jag till, och vem Paulus är vet jag, men vilka är ni?« 
ACT.19.16	Och mannen som hade den onda anden i sig for på dem, övermannade dem alla och tilltygade dem så illa att de måste fly ut ur huset, nakna och blodiga. 
ACT.19.17	Detta blev känt i hela Efesos bland både judar och greker, och alla greps av fruktan, och herren Jesu namn blev ärat. 
ACT.19.18	Många som hade blivit troende kom och bekände öppet vad de hade ägnat sig åt, 
ACT.19.19	och åtskilliga av dem som bedrivit trolldom samlade ihop sina böcker och brände dem offentligt. Man beräknade deras värde och kom fram till 50 000 silverdrachmer. 
ACT.19.20	Så fick ordet genom Herrens kraft ökad framgång och styrka.
ACT.19.21	Efter alla dessa händelser bestämde sig Paulus för att över Makedonien och Achaia fara till Jerusalem: »Och sedan jag varit där måste jag också besöka Rom«, sade han. 
ACT.19.22	Emellertid sände han två av sina medhjälpare, Timotheos och Erastos, till Makedonien och stannade själv kvar en tid i Asien.
ACT.19.23	Men just vid den tiden blev det ett allvarligt upplopp med anledning av Vägen. 
ACT.19.24	En silversmed som hette Demetrios tillverkade artemistempel av silver och skaffade därmed hantverkarna avsevärda inkomster. 
ACT.19.25	Nu kallade han samman dem och andra som hade samma slags sysselsättning och sade: »Ni vet att vi har den här verksamheten att tacka för vårt välstånd. 
ACT.19.26	Men nu både ser och hör ni att den där Paulus har fått en mängd människor att ändra sig, inte bara här i Efesos utan i nästan hela Asien, när han säger att gudar som vi gör med våra händer inte är några gudar. 
ACT.19.27	Det är inte bara vårt hantverk som riskerar att få dåligt rykte, vi kan också befara att vår höga gudinna Artemis tempel mister sitt anseende och att hon själv blir berövad sin storhet, hon som hela Asien, ja hela världen, dyrkar.«
ACT.19.28	Vid dessa ord blev de ursinniga och började ropa: »Stor är den efesiska Artemis!« 
ACT.19.29	Hela staden råkade i uppror, och från alla håll rusade folk till teatern, och man släpade med sig Gaius och Aristarchos, två makedonier som var reskamrater till Paulus. 
ACT.19.30	Paulus ville då gå in och tala till folket men hindrades av lärjungarna. 
ACT.19.31	Några i provinsrådet som var hans vänner skickade också bud till honom att inte visa sig i teatern. 
ACT.19.32	Där ropade alla i munnen på varandra. Mötet var förvirrat, och de flesta visste inte varför de hade kommit dit. 
ACT.19.33	Men några ur hopen satte Alexandros in i saken när judarna skickade fram honom. Han ville hålla ett försvarstal och gav tecken till tystnad. 
ACT.19.34	Men när man upptäckte att han var jude började alla på en gång ropa: »Stor är den efesiska Artemis!« och höll på så i ett par timmar.
ACT.19.35	Stadens sekreterare fick folkmassan att lugna sig och sade: »Efesier, finns det någon människa som inte vet att staden Efesos vårdar den höga Artemis tempel och stenen från himlen? 
ACT.19.36	Ingen har förnekat detta, och därför skall ni hålla er lugna och inte göra något överilat. 
ACT.19.37	Männen som ni har fört hit har varken skändat vårt tempel eller hädat vår gudinna. 
ACT.19.38	Om Demetrios och hans hantverkare vill föra talan mot någon, så finns det en domstol som sammanträder, och det finns ståthållare. Där kan folk anklaga varandra. 
ACT.19.39	Men är det något mer ni yrkar på får det avgöras av den lagliga folkförsamlingen. 
ACT.19.40	Efter vad som har hänt här i dag riskerar vi att anklagas för uppror, eftersom vi inte har något att anföra till försvar för denna oordnade sammankomst.« Med de orden fick han mötet att skingras.
ACT.20.1	När oron hade lagt sig kallade Paulus till sig lärjungarna och intalade dem mod. Därefter tog han farväl och bröt upp för att resa till Makedonien. 
ACT.20.2	Och när han hade farit genom det landet och flitigt uppmuntrat bröderna kom han till Grekland, 
ACT.20.3	där han uppehöll sig i tre månader. Han stod just i begrepp att avsegla till Syrien när en judisk sammansvärjning mot honom fick honom att ändra sig och fara tillbaka genom Makedonien. 
ACT.20.4	I sällskap hade han Sopatros, Pyrrhos son, från Beroia, Aristarchos och Secundus, som hörde till bröderna i Thessalonike, vidare Gaius från Derbe, Timotheos samt Tychikos och Trofimos från Asien. 
ACT.20.5	De reste nu i förväg och inväntade oss i Troas. 
ACT.20.6	Själva seglade vi från Filippi efter det osyrade brödets högtid, och fem dagar senare träffade vi dem i Troas, där vi stannade en vecka.
ACT.20.7	Dagen efter sabbaten hade vi samlats för att bryta bröd. Paulus, som skulle resa nästa dag, talade till bröderna, och han höll på ända till midnatt. 
ACT.20.8	Det fanns många lampor i det rum på översta våningen där vi var samlade. 
ACT.20.9	En ung man som hette Eutychos hade satt sig i fönstret. Han föll i djup sömn då Paulus talade så länge, och i sömnen ramlade han ut från tredje våningen, och när man lyfte upp honom var han död. 
ACT.20.10	Paulus kom då ner och lade sig över honom, slog armarna om honom och sade: »Sluta med er klagan, han lever!« 
ACT.20.11	Och han gick upp igen, bröt brödet och åt. Sedan fortsatte han länge att predika, ända till gryningen, då han lämnade dem. 
ACT.20.12	Ynglingen levde och kunde föras hem, och de kände en stark tillförsikt.
ACT.20.13	Vi gick direkt ombord och avseglade till Assos, där vi skulle hämta Paulus; det hade han bestämt, eftersom han själv ville ta landvägen dit. 
ACT.20.14	När vi mötte honom i Assos tog vi honom ombord och kom så till Mitylene. 
ACT.20.15	Därifrån seglade vi vidare och hade nästa dag nått i höjd med Chios; dagen därpå lade vi till vid Samos, och ännu en dag senare kom vi till Miletos. 
ACT.20.16	Paulus hade nämligen beslutat fara förbi Efesos för att inte förlora någon tid i Asien. Han hade bråttom, eftersom han om möjligt ville vara i Jerusalem på pingstdagen.
ACT.20.17	Från Miletos skickade han emellertid bud till Efesos och kallade till sig församlingens äldste. 
ACT.20.18	När de infunnit sig sade han till dem: »Ni vet hur jag har uppträtt bland er hela tiden, från första dagen jag kom hit till Asien. 
ACT.20.19	Jag har tjänat Herren i all ödmjukhet, under tårar och under prövningar som jag har utsatts för genom judarnas anslag. 
ACT.20.20	Jag har inte varit rädd för att låta er veta det som gagnar er, utan har undervisat er om det, offentligt och i hemmen, 
ACT.20.21	och jag har enträget uppmanat både judar och greker att omvända sig till Gud och tro på vår herre Jesus. 
ACT.20.22	Nu känner jag mig tvingad att resa till Jerusalem utan att veta vad som skall möta mig där. 
ACT.20.23	Jag vet bara att den heliga anden i stad efter stad försäkrar att bojor och lidanden väntar mig. 
ACT.20.24	Men jag anser inte att mitt liv har något värde för mig; jag vill bara fullborda mitt lopp och det uppdrag som jag har fått av herren Jesus: att vittna om Guds nåderika evangelium.
ACT.20.25	Och nu ser ni mig aldrig mer, det vet jag, alla ni som jag har besökt och förkunnat riket för. 
ACT.20.26	Därför vill jag denna dag bedyra att jag är utan skuld om någon går förlorad. 
ACT.20.27	Ty jag har inte varit rädd för att delge er allt som hör till Guds plan. 
ACT.20.28	Ge akt på er själva och på hela den hjord som den heliga anden satt er att ha uppsikt över, för att ni skall vara herdar för Guds församling som han har vunnit åt sig med sin sons blod. 
ACT.20.29	Jag vet att när jag lämnat er skall farliga vargar som inte skonar hjorden tränga in bland er. 
ACT.20.30	Ur era egna led skall det träda fram män som förkunnar villoläror för att dra lärjungarna över på sin sida. 
ACT.20.31	Håll er därför vakna, och kom ihåg att jag i tre års tid dag och natt har väglett var och en av er under tårar. 
ACT.20.32	Och nu anförtror jag er åt Gud och åt hans nåderika ord, det som kan göra er till hans byggstenar och ge er arvslott bland alla dem som helgats. 
ACT.20.33	Jag har aldrig velat få silver eller guld eller kläder av någon. 
ACT.20.34	Ni vet själva att dessa händer har sörjt för mina egna och mina följeslagares behov. 
ACT.20.35	I allt har jag visat er att ni, genom att arbeta på ett sådant sätt, skall ta er an de svaga med herren Jesu egna ord i minne: Det är saligare att ge än att få.«
ACT.20.36	Efter sitt tal föll Paulus på knä och bad tillsammans med alla de andra. 
ACT.20.37	De grät häftigt, omfamnade honom och kysste honom. 
ACT.20.38	Det som smärtade dem mest var hans ord att de aldrig skulle få se honom igen. Slutligen följde de honom till båten.
ACT.21.1	När vi hade skilts från dem och lagt ut seglade vi raka vägen till Kos, nästa dag till Rhodos och därifrån till Patara. 
ACT.21.2	Där fann vi ett skepp som skulle till Fenikien, och vi seglade vidare med det. 
ACT.21.3	Vi siktade Cypern, passerade söder om ön med kurs på Syrien och kom till Tyros, där lasten skulle lossas. 
ACT.21.4	Vi sökte upp lärjungarna och stannade hos dem en vecka. På Andens ingivelse varnade de Paulus för att fara vidare till Jerusalem. 
ACT.21.5	Men när dagarna i Tyros var till ända bröt vi upp för att fortsätta resan. Alla, också kvinnor och barn, följde oss ut ur staden. Vi knäböjde på stranden och bad, 
ACT.21.6	och sedan tog vi farväl av varandra. Vi steg ombord, medan de andra gick hem till sitt igen.
ACT.21.7	Från Tyros kom vi till Ptolemais, där vår sjöresa slutade. Vi hälsade på bröderna och stannade hos dem en dag, 
ACT.21.8	varefter vi fortsatte till Caesarea. Där gick vi hem till förkunnaren Filippos, som var en av de sju, och stannade hos honom. 
ACT.21.9	Han hade fyra ogifta döttrar som kunde profetera. 
ACT.21.10	Vi hade varit där i flera dagar då en profet vid namn Agabos kom ner från Judeen och sökte upp oss. 
ACT.21.11	Han tog Paulus bälte och band sina händer och fötter och sade: »Så säger den heliga anden: Den som äger detta bälte skall judarna i Jerusalem binda så här och överlämna i hedningarnas händer.« 
ACT.21.12	När vi hörde hans ord vädjade både vi och folket där till Paulus att inte gå upp till Jerusalem. 
ACT.21.13	Då svarade han: »Varför gör ni så, gråter och slår ner modet på mig? Jag är beredd att inte bara låta mig fängslas utan också lida döden i Jerusalem för herren Jesu namns skull.« 
ACT.21.14	När han inte lät övertala sig lugnade vi oss och sade: »Må Herrens vilja ske.«
ACT.21.15	Efter dagarna där gjorde vi oss i ordning och fortsatte upp till Jerusalem. 
ACT.21.16	En del av lärjungarna i Caesarea följde med för att visa oss till Mnason, en cypriot som länge hade varit lärjunge; hos honom skulle vi få bo.
ACT.21.17	I Jerusalem tog bröderna emot oss med glädje. 
ACT.21.18	Nästa dag gick Paulus tillsammans med oss andra hem till Jakob, och dit kom också alla de äldste. 
ACT.21.19	Sedan han hade hälsat på dem redogjorde han noggrant för allt som Gud hade utfört bland hedningarna genom hans arbete. 
ACT.21.20	De prisade Gud för vad de fick höra och sade till Paulus: »Du vet, broder, att det finns tiotusentals troende bland judarna, och alla håller de strängt på lagen. 
ACT.21.21	Nu har de fått höra att du lär alla judar ute bland hedningarna att överge Mose och förklarar för dem att de inte skall omskära sina barn och inte leva efter våra seder och bruk. 
ACT.21.22	Vad gör vi nu? De får säkert veta att du är här. 
ACT.21.23	Följ därför vårt råd. Här finns fyra män som har avlagt ett löfte. 
ACT.21.24	Ta med dig dem och rena dig tillsammans med dem och betala för dem så att de kan låta raka huvudet. Då förstår alla att det inte ligger någonting i det som de har fått veta om dig, utan att också du håller fast vid lagen och lever efter den. 
ACT.21.25	Men när det gäller hedningar som har kommit till tro har vi meddelat vårt beslut: de skall avhålla sig från kött som offrats till avgudar, blod, kött från kvävda djur och otukt.« 
ACT.21.26	Då tog Paulus med sig männen och renade sig nästa dag tillsammans med dem. Sedan gick han till templet och tillkännagav när renhetstiden skulle vara avslutad och offer bäras fram för var och en av dem.
ACT.21.27	Strax innan de sju dagarna var slut fick judarna från Asien syn på Paulus i templet. De hetsade upp folkmassan och tog fast honom 
ACT.21.28	och ropade: »Israeliter, kom och hjälp till! Här är mannen som överallt sprider en lära som riktar sig mot vårt folk och vår lag och denna plats. Och nu har han till och med tagit med sig greker till templet och vanhelgat denna heliga plats.« 
ACT.21.29	De hade nämligen sett Trofimos från Efesos tillsammans med Paulus i staden och tog för givet att Paulus tagit med honom till templet. 
ACT.21.30	Hela staden kom i rörelse och folket strömmade till. De grep tag i Paulus och släpade ut honom från templet, och portarna stängdes genast. 
ACT.21.31	De ville döda honom, men den romerske kommendanten fick rapport om att hela Jerusalem var i uppror 
ACT.21.32	och skyndade omedelbart ner till dem med manskap och officerare. När judarna fick se kommendanten och soldaterna slutade de att misshandla Paulus. 
ACT.21.33	Kommendanten steg fram, arresterade honom och lät belägga honom med dubbla bojor, och sedan frågade han vem det var och vad han hade gjort. 
ACT.21.34	Det kom olika svar ur hopen, och då han i allt tumultet inte kunde få klart besked lät han föra Paulus till fästningen. 
ACT.21.35	När man hade fått honom till trappan måste soldaterna bära honom. Så våldsam var trängseln, 
ACT.21.36	för massan följde efter och skrek: »Döda honom!«
ACT.21.37	Just som man skulle föra in Paulus i fästningen frågade han kommendanten: »Får jag säga dig en sak?« — »Jaså, du kan grekiska«, sade denne. 
ACT.21.38	»Då är du inte egyptern som för en tid sedan uppviglade de fyra tusen knivmännen och drog ut med dem i öknen?« 
ACT.21.39	Paulus svarade: »Jag är jude från Tarsos i Kilikien, medborgare i en betydande stad. Jag ber att du låter mig tala till folket.« 
ACT.21.40	Kommendanten gav honom sin tillåtelse, och uppifrån trappan gjorde Paulus tecken åt folket att lyssna. När det blivit tyst började han tala till dem på hebreiska:
ACT.22.1	»Bröder och fäder, lyssna på vad jag nu har att säga er till mitt försvar.« 
ACT.22.2	När de hörde att det var på hebreiska han talade till dem blev det ännu tystare, och han fortsatte: 
ACT.22.3	»Jag är själv jude, född i Tarsos i Kilikien men uppfostrad här i staden. Hos Gamaliel har jag fått grundlig undervisning i vår fäderneärvda lag. Jag har kämpat för Guds sak lika ivrigt som ni alla gör i dag. 
ACT.22.4	Jag har varit dödsfiende till Vägen och tagit fast både män och kvinnor och satt dem i fängelse. 
ACT.22.5	Det kan översteprästen och hela rådet intyga. Av dem fick jag med mig brev till våra bröder i Damaskus och reste dit för att också där fängsla folk och föra dem till Jerusalem, där de skulle få sitt straff.
ACT.22.6	Men under färden, då jag närmade mig Damaskus, omgavs jag plötsligt mitt på dagen av ett bländande ljussken från himlen. 
ACT.22.7	Jag föll till marken och hörde en röst säga till mig: ’Saul, Saul, varför förföljer du mig?’ 
ACT.22.8	Jag frågade: ’Vem är du, herre?’ Han svarade: ’Jag är Jesus från Nasaret, den som du förföljer.’ 
ACT.22.9	De som var med mig såg ljuset men hörde inte rösten som talade till mig. 
ACT.22.10	Jag frågade: ’Vad skall jag göra, herre?’ Och Herren svarade: ’Gå genast till Damaskus. Där skall du få veta allt som du har utsetts att göra.’ 
ACT.22.11	Eftersom strålglansen hade gjort mig blind fick mina följeslagare leda mig vid handen, och så kom jag fram till Damaskus.
ACT.22.12	Ananias, en from och lagtrogen man som hade gott namn om sig bland alla judarna i staden, 
ACT.22.13	kom till mig, ställde sig vid min sida och sade: ’Saul, min broder, öppna dina ögon och se!’ Och strax kunde jag se honom. 
ACT.22.14	Han sade: ’Våra fäders Gud har utvalt dig till att få kunskap om hans vilja, till att se den Rättfärdige och till att höra hans röst. 
ACT.22.15	Du skall bli hans vittne och berätta för alla människor vad du har sett och hört. 
ACT.22.16	Tveka inte! Åkalla hans namn och låt dig genast döpas och tvättas ren från dina synder.’
ACT.22.17	När jag hade kommit tillbaka till Jerusalem och stod och bad i templet föll jag i hänryckning 
ACT.22.18	och fick se Herren som sade till mig: ’Skynda dig och lämna genast Jerusalem, här kommer de inte att ta emot ditt vittnesbörd om mig.’ 
ACT.22.19	Jag svarade: ’Herre, de vet ju att jag i alla synagogor lät gripa och piska dem som trodde på dig. 
ACT.22.20	Och när ditt vittne Stefanos fick offra sitt blod stod jag och såg på, och jag tyckte det som skedde var riktigt, och jag vaktade kläderna åt dem som dödade honom.’ 
ACT.22.21	Då sade han till mig: ’Gå, jag skall sända dig till hedningarna långt borta.’«
ACT.22.22	Ända hit hade de lyssnat, men när han sade detta började de ropa: »Bort med honom från jordens yta! En sådan bör inte få leva.« 
ACT.22.23	De skrek, slet i sina kläder och kastade upp sand i luften. 
ACT.22.24	Kommendanten lät då föra in Paulus i fästningen och gav order att han skulle förhöras under prygel, så att man fick reda på varför de skränade så mot honom. 
ACT.22.25	När man band fast honom för att piska honom sade han till officeren som var med: »Är det tillåtet att prygla en romersk medborgare som inte är dömd för något?« 
ACT.22.26	Då gick officeren till kommendanten och anmälde saken och sade: »Vad är det du tänker göra? Den mannen är romersk medborgare.« 
ACT.22.27	Kommendanten gick till honom och frågade: »Är du verkligen romersk medborgare?« När Paulus svarade ja, 
ACT.22.28	sade kommendanten: »Jag betalade en stor summa pengar för att få detta medborgarskap.« — »Jag fick det när jag föddes«, sade Paulus. 
ACT.22.29	De som skulle förhöra honom lät honom då genast vara, och kommendanten själv blev förskräckt när han insåg att det var en romersk medborgare som han hade låtit fängsla. 
ACT.22.30	Då kommendanten ville få klarhet om vad judarna anklagade Paulus för lät han nästa dag ta av honom bojorna, befallde att översteprästerna och hela rådet skulle samlas och förde ner Paulus och ställde honom inför dem.
ACT.23.1	Paulus såg på rådet och sade: »Mina bröder. Jag har alltid, intill denna dag, tjänat Gud med gott uppsåt.« 
ACT.23.2	Då befallde översteprästen Ananias dem som stod bredvid att slå Paulus över munnen. 
ACT.23.3	Men Paulus sade till honom: »Gud skall slå dig, din vitmenade vägg! Du sitter här för att döma mig efter lagen, men mot lagen befaller du dem att slå mig.« — 
ACT.23.4	»Förolämpar du Guds överstepräst!« sade de som stod bredvid. 
ACT.23.5	Paulus svarade: »Jag visste inte, bröder, att han var överstepräst. Det står ju skrivet: 
ACT.23.6	Eftersom Paulus visste att en del av dem var saddukeer och en annan del fariseer höjde han rösten och sade till rådet: »Mina bröder, jag är farisé och mina fäder var fariseer. Det är för hoppet om de dödas uppståndelse som jag nu har ställts inför rätta.« 
ACT.23.7	När han sade så utbröt ett gräl mellan fariseerna och saddukeerna, och man delade sig i två läger. 
ACT.23.8	Saddukeerna menar nämligen att det inte finns någon uppståndelse och inte heller änglar eller andar, medan fariseerna tror på allt detta. 
ACT.23.9	Det blev ett väldigt ropande, och några skriftlärda som hörde till fariseernas parti reste sig och hävdade sin åsikt, och de sade: »Vi kan inte finna att den här mannen har gjort något ont. Tänk om en ande har talat till honom, eller en ängel.« 
ACT.23.10	Grälet blev så häftigt att kommendanten fruktade att de skulle slita Paulus i stycken, och han kallade ner vaktstyrkan för att rädda honom undan dem och föra honom tillbaka till fästningen.
ACT.23.11	På natten kom Herren till honom och sade: »Var inte rädd. Så som du har vittnat om mig i Jerusalem måste du också vittna i Rom.«
ACT.23.12	Nästa morgon höll judarna ett möte och svor att varken äta eller dricka förrän de hade dödat Paulus. 
ACT.23.13	Det var mer än fyrtio män som deltog i denna sammansvärjning, 
ACT.23.14	och de gick till översteprästerna och de äldste och sade: »Vi har svurit en ed att inte röra mat eller dryck förrän vi har dödat Paulus. 
ACT.23.15	Ni skall därför nu tillsammans med det övriga rådet lämna in en anmälan till kommendanten, så att han skickar ner Paulus till er; säg att ni vill undersöka hans fall närmare. Vi står färdiga att döda honom innan han kommer fram.« 
ACT.23.16	Paulus systerson hade emellertid varit där och fått reda på detta bakhåll, och han gick till Paulus i fästningen och talade om det. 
ACT.23.17	Paulus kallade på en av officerarna och sade: »För den här ynglingen till kommendanten, han har något att berätta.« 
ACT.23.18	Officeren tog honom till kommendanten och sade: »Fången Paulus kallade på mig och bad mig ta den här unge mannen till dig, för han har något att säga dig.« 
ACT.23.19	Kommendanten tog ynglingen vid handen och gick avsides med honom och frågade: »Vad är det du vill berätta för mig?« 
ACT.23.20	Han svarade: »Judarna har kommit överens om att be dig skicka ner Paulus till rådet i morgon, för att de skall få utreda hans fall närmare. 
ACT.23.21	Men gå inte med på det, för mer än fyrtio av dem har planerat ett bakhåll och svurit att varken äta eller dricka förrän de har dödat honom. De står färdiga och väntar bara på att du skall svara ja.« 
ACT.23.22	Kommendanten sade åt ynglingen att inte tala om för någon att han hade avslöjat detta och lät honom sedan gå.
ACT.23.23	Därefter kallade han till sig två av sina officerare och sade: »Tre timmar efter mörkrets inbrott skall tvåhundra man stå färdiga att gå till Caesarea, dessutom sjuttio ryttare och tvåhundra man hjälptrupp.« 
ACT.23.24	De skulle ha med sig riddjur åt Paulus och se till att han kom oskadd fram till ståthållaren Felix. 
ACT.23.25	Han skrev också ett brev av följande lydelse: 
ACT.23.26	»Från Claudius Lysias till Felix. Högt ärade ståthållare. 
ACT.23.27	Den här mannen hade gripits av judarna och var nära att dödas av dem, när jag ingrep med min trupp och förde honom i säkerhet sedan jag erfarit att han var romersk medborgare. 
ACT.23.28	Då jag ville veta vad de anklagade honom för tog jag ner honom till deras råd. 
ACT.23.29	Jag fann att anklagelserna mot honom gällde tolkningar av deras lag; något som förtjänar döden eller fängelse anklagades han inte för. 
ACT.23.30	Eftersom det nu har meddelats mig att judarna planerar ett överfall på honom, skickar jag honom direkt ner till dig. Samtidigt har jag anmodat hans anklagare att föra sin talan mot honom inför dig.«
ACT.23.31	Soldaterna tog enligt sina order hand om Paulus och förde honom under natten till Antipatris. 
ACT.23.32	Nästa dag återvände de till sin förläggning medan ryttarna fortsatte med honom. 
ACT.23.33	När de kom fram till Caesarea gav de ståthållaren brevet och förde också in Paulus till honom. 
ACT.23.34	Han läste brevet och frågade Paulus från vilken provins han var och fick veta att han var från Kilikien. 
ACT.23.35	»Jag skall höra dig när dina anklagare också har infunnit sig«, sade han och befallde att Paulus skulle hållas under bevakning i Herodes palats.
ACT.24.1	Fem dagar senare kom översteprästen Ananias dit ner med några av de äldste och en advokat Tertullus och lämnade ståthållaren sin anmälan mot Paulus. 
ACT.24.2	Sedan Paulus kallats in började Tertullus sitt anklagelsetal med följande ord: 
ACT.24.3	»Högt ärade Felix. Att vi tack vare dig får leva i djupaste fred och att genom din omtanke villkoren har förbättrats för vårt folk är något som vi alla erkänner oförbehållsamt och med den största tacksamhet. 
ACT.24.4	Jag vill inte uppehålla dig alltför länge men ber dig att godhetsfullt lyssna till några korta ord från oss. 
ACT.24.5	Vi har funnit att den här mannen är en smitthärd som sprider oro bland judarna på alla håll i världen och att han är ledare för nasareernas sekt. 
ACT.24.6	Han har till och med försökt vanhelga templet. Vi har gripit honom, 
ACT.24.8	och när du själv förhör honom kommer du att vinna klarhet om allt det vi anklagar honom för.« 
ACT.24.9	Judarna instämde och försäkrade att det förhöll sig på det viset.
ACT.24.10	På ståthållarens tecken tog Paulus till orda: »Jag vet att du i många år har varit domare för detta folk, och därför är det med tillförsikt jag försvarar min sak. 
ACT.24.11	Du kan själv förvissa dig om att det inte är mer än tolv dagar sedan jag kom upp till Jerusalem för att be i templet. 
ACT.24.12	Varken där eller i synagogorna eller ute i staden har de sett mig diskutera med någon eller hetsa upp folk, 
ACT.24.13	och de kan heller inte inför dig styrka sina anklagelser mot mig. 
ACT.24.14	Men jag erkänner att jag följer Vägen, som de kallar för en sekt, och att jag på det sättet tjänar våra fäders Gud, samtidigt som jag tror på allt som lagen säger och allt som står skrivet hos profeterna. 
ACT.24.15	Jag hyser samma hopp som dessa mina anklagare, att Gud skall låta både rättfärdiga och orättfärdiga stå upp från de döda. 
ACT.24.16	Därför strävar också jag efter att alltid ha ett gott samvete gentemot Gud och människor.
ACT.24.17	Efter flera år kom jag tillbaka till mitt folk för att ge allmosor och offra. 
ACT.24.18	Det var då man fann mig i templet; jag hade renat mig, och där var ingen folkmassa och inget tumult. 
ACT.24.19	Men där var några judar från Asien — de borde stå här inför dig och anklaga mig om de har något att anföra. 
ACT.24.20	Eller också får de som är här tala om vad de fann mig skyldig till när jag stod inför rådet, 
ACT.24.21	om det inte var just de ord som jag ropade mitt ibland dem: ’Det är för de dödas uppståndelse som jag i dag står till svars inför er.’«
ACT.24.22	Felix, som var mycket väl underrättad om Vägen, uppsköt nu rättegången och sade: »När kommendanten Lysias kommer hit skall jag avdöma ert mål.« 
ACT.24.23	Officeren fick order att hålla Paulus i häkte men ge honom lättnader och inte hindra hans anhängare från att sörja för honom.
ACT.24.24	Några dagar därefter infann sig Felix tillsammans med sin hustru Drusilla, som var judinna. Han lät hämta Paulus för att höra vad han hade att säga om tron på Kristus Jesus. 
ACT.24.25	Men när Paulus började tala om rättfärdighet och försakelser och den kommande domen blev Felix förskräckt och sade: »Det räcker för den här gången. Men jag skall kalla på dig när jag får tid.« 
ACT.24.26	Samtidigt hoppades han att Paulus skulle erbjuda honom pengar, och därför lät han ofta hämta honom för att samtala med honom.
ACT.24.27	När två år hade gått efterträddes Felix av Porcius Festus. Eftersom Felix ville hålla sig väl med judarna lät han Paulus stanna kvar i fängelse.
ACT.25.1	Tre dagar efter det att Festus hade tillträtt som ståthållare reste han från Caesarea upp till Jerusalem. 
ACT.25.2	Översteprästerna och judarnas främsta män lämnade då en anmälan mot Paulus till honom, 
ACT.25.3	och de bad Festus att gynna deras sak och låta hämta Paulus till Jerusalem. De förberedde nämligen ett bakhåll för att döda honom under vägen. 
ACT.25.4	Festus svarade att Paulus hölls i häkte i Caesarea och att han själv snart skulle fara dit. 
ACT.25.5	»Era ledare«, sade han, »får alltså följa med dit ner och anklaga mannen om han har gjort något som är fel.«
ACT.25.6	Festus stannade inte mer än åtta tio dagar och for sedan ner till Caesarea. Följande dag intog han sin plats på domartribunen och befallde att Paulus skulle föras in. 
ACT.25.7	När han kom omringades han av de judar som hade rest ner från Jerusalem. De riktade en mängd svåra beskyllningar mot honom utan att kunna styrka dem, 
ACT.25.8	medan Paulus försvarade sig med att säga: »Varken mot judarnas lag eller templet eller kejsaren har jag förbrutit mig.« 
ACT.25.9	Men Festus, som ville hålla sig väl med judarna, frågade Paulus: »Går du med på att fara upp till Jerusalem och dömas av mig där?« 
ACT.25.10	Paulus svarade: »Jag står inför kejsarens domstol, och det är här jag skall dömas. Judarna har jag inte gjort något ont, det vet du själv mycket väl. 
ACT.25.11	Om jag har gjort mig skyldig till något som förtjänar döden är jag beredd att dö. Men om deras anklagelser saknar grund kan ingen utlämna mig åt dem. Jag vädjar till kejsaren.« 
ACT.25.12	Efter överläggning med sina rådgivare sade Festus: »Du har vädjat till kejsaren, till kejsaren skall du fara.«
ACT.25.13	Några dagar senare anlände kung Agrippa och Berenike till Caesarea och besökte Festus. 
ACT.25.14	De stannade i flera dagar, och Festus lade fram fallet Paulus för kungen. »Här finns en fånge«, sade han, »som Felix har lämnat efter sig. 
ACT.25.15	När jag var i Jerusalem gjorde judarnas överstepräster och äldste en anmälan mot honom där de krävde att få honom dömd. 
ACT.25.16	Jag svarade dem att romarna inte har för sed att utlämna en anklagad innan han har fått möta sina anklagare och haft tillfälle att försvara sig. 
ACT.25.17	När de så hade kommit hit spillde jag ingen tid utan satte mig redan nästa dag att hålla dom och lät föra fram mannen. 
ACT.25.18	Men när hans anklagare uppträdde beskyllde de honom inte för något sådant brott som jag hade väntat, 
ACT.25.19	utan det gällde en del tvistefrågor i deras egen religion och en viss Jesus, som är död men som Paulus säger är i livet. 
ACT.25.20	Då jag inte visste hur jag skulle reda ut detta, föreslog jag honom att resa till Jerusalem och låta sig dömas där. 
ACT.25.21	När han då yrkade på att hållas i förvar för att få sin sak avgjord av kejsaren, gav jag order att han skall sitta kvar här tills jag skickar honom till kejsaren.«
ACT.25.22	Agrippa sade att han själv skulle vilja höra mannen tala, och Festus svarade att det kunde ske dagen därpå.
ACT.25.23	Följande dag kom alltså Agrippa och Berenike med prakt och ståt och tog plats i audienssalen tillsammans med överstarna och de förnämsta i staden. 
ACT.25.24	Festus lät föra in Paulus och sade: »Kung Agrippa och alla andra här närvarande. Ni ser framför er den man för vars skull hela mängden av judar har legat över mig, både i Jerusalem och här, och högljutt krävt att han inte skall få leva längre. 
ACT.25.25	Jag kan inte finna att han har gjort något som förtjänar döden, 
ACT.25.26	och när han själv vädjade till kejsaren beslöt jag att skicka honom dit. Men jag har ingenting påtagligt att skriva om honom till min härskare. Därför låter jag honom framträda inför er och först och främst inför dig, kung Agrippa, så att jag efter den här utfrågningen vet vad jag skall skriva. 
ACT.25.27	Det kan inte vara rimligt att skicka en fånge utan att också ange vad han anklagas för.«
ACT.26.1	Agrippa sade då till Paulus: »Du har min tillåtelse att föra din talan.« Då lyfte Paulus handen och började tala till sitt försvar: 
ACT.26.2	»Kung Agrippa, jag är lycklig över att det är inför dig som jag i dag får försvara mig mot allt som judarna beskyller mig för, 
ACT.26.3	särskilt som du så väl känner till alla judiska seder och bruk och tolkningsfrågor. Därför ber jag dig lyssna på mig med tålamod. 
ACT.26.4	Hur mitt liv har varit från det jag var ung, ända från början, bland mina landsmän och sedan i Jerusalem, det vet alla judar. 
ACT.26.5	De känner mig sedan gammalt, och om de bara vill kan de intyga att jag har levt som farisé, i överensstämmelse med vår religions strängaste riktning. 
ACT.26.6	Vad jag nu står till svars för är hoppet om det som Gud har lovat våra fäder 
ACT.26.7	och som vårt folks tolv stammar väntar sig att få se uppfyllt genom att oavlåtligt tjäna Gud dag och natt. Det är för det hoppets skull, kung Agrippa, som jag nu anklagas av judarna. 
ACT.26.8	Varför anser man det otroligt bland er att Gud uppväcker döda?
ACT.26.9	Jag fann det själv vara min plikt att på allt sätt bekämpa nasarén Jesu namn, 
ACT.26.10	och jag gjorde det också i Jerusalem. Med fullmakt från översteprästerna satte jag många av de heliga i fängelse, och när man ville döda dem röstade jag för det. 
ACT.26.11	Överallt i synagogorna fick jag dem gång på gång straffade och tvang dem att häda, ja, i mitt raseri förföljde jag dem till och med i städer utanför Judeen. 
ACT.26.12	När jag för den skull reste till Damaskus med översteprästernas fullmakt och på deras uppdrag 
ACT.26.13	fick jag under färden, kung Agrippa, mitt på dagen se ett ljus som kom från himlen och omgav mig och mina reskamrater med ett sken som var starkare än solen. 
ACT.26.14	Vi föll alla till marken, och jag hörde en röst som sade till mig på hebreiska: ’Saul, Saul, varför förföljer du mig? Det går dig illa om du spjärnar emot.’ 
ACT.26.15	Jag sade: ’Vem är du, herre?’ Och Herren svarade: ’Jag är Jesus, den som du förföljer. 
ACT.26.16	Stig upp och stå på dina ben! Jag har visat mig för dig för att utse dig till min tjänare och till vittne om vad du har sett av mig och vad du kommer att få se av mig i framtiden, 
ACT.26.17	då jag räddar dig undan ditt eget folk och undan hedningarna. Till dem skall jag sända ut dig, 
ACT.26.18	för att du skall öppna deras ögon och vända dem från mörkret till ljuset och från Satans makt till Gud. Genom att tro på mig skall de vinna syndernas förlåtelse och få en plats bland dem som helgats.’
ACT.26.19	Därför, kung Agrippa, kunde jag inte annat än lyda denna syn från himlen. 
ACT.26.20	Först i Damaskus och Jerusalem och sedan över hela Judeen och inför hedningarna har jag predikat att man måste ångra sig och vända om till Gud och utföra sådana gärningar som svarar mot ångern. 
ACT.26.21	Det var därför judarna grep mig i templet och försökte mörda mig. 
ACT.26.22	Men tack vare Guds hjälp ända till denna dag kan jag stå som vittne inför både hög och låg, och vad jag talar om är ingenting annat än vad profeterna och Mose har förutsagt: 
ACT.26.23	att Messias måste lida och att han som den förste som uppstod från de döda skulle förkunna ljuset både för vårt folk och för hedningarna.«
ACT.26.24	På denna punkt i hans försvarstal avbröt Festus honom och ropade: »Du yrar, Paulus. Din stora lärdom gör dig galen.« 
ACT.26.25	Paulus svarade: »Högt ärade Festus, jag yrar inte, jag talar sanna och förnuftiga ord. 
ACT.26.26	Kungen är väl insatt i dessa frågor, därför kan jag också tala öppet och frimodigt till honom. För jag är säker på att inget av detta är obekant för honom, det har ju inte tilldragit sig i någon avkrok. 
ACT.26.27	Tror du på profeterna, kung Agrippa? Jag vet att du tror.«
ACT.26.28	Agrippa svarade Paulus: »Det går fort för dig att få mig till kristen.« — 
ACT.26.29	»Fort eller långsamt«, svarade Paulus, »Gud give att inte bara du utan alla som i dag lyssnar på mig blir sådana som jag — men utan de här bojorna.«
ACT.26.30	Kungen och ståthållaren och Berenike samt deras uppvaktning reste sig nu, 
ACT.26.31	och när de hade dragit sig tillbaka sade de till varandra: »Den mannen gör ingenting som förtjänar döden eller fängelse.« 
ACT.26.32	Och Agrippa sade till Festus: »Om han inte hade vädjat till kejsaren hade han kunnat friges.«
ACT.27.1	När det var bestämt att vi skulle avsegla till Italien överlämnades Paulus och några andra fångar till en av Kejsarbataljonens officerare som hette Julius. 
ACT.27.2	Vi steg ombord på ett fartyg från Adramyttion som skulle till hamnar i Asien och seglade ut. Aristarchos, en makedonier från Thessalonike, följde med oss. 
ACT.27.3	Dagen därpå gick vi in till Sidon. Julius behandlade Paulus väl och lät honom gå till sina vänner för att få vad han behövde. 
ACT.27.4	När vi lagt ut därifrån seglade vi i lä av Cypern, eftersom vi hade motvind. 
ACT.27.5	Och efter att ha gått över öppna havet utanför Kilikien och Pamfylien kom vi till Myra i Lykien. 
ACT.27.6	Där fick officeren tag på ett fartyg från Alexandria som skulle till Italien och satte oss ombord på det. 
ACT.27.7	Under åtskilliga dagar gick seglatsen långsamt, och när vi omsider nått i höjd med Knidos och vinden fortfarande låg emot oss gick vi in i lä av Kreta vid Salmone. 
ACT.27.8	Längs kusten lyckades vi så småningom ta oss fram till en plats i närheten av staden Lasaia som hette Goda hamnarna.
ACT.27.9	Då hade lång tid förflutit, fastedagen var redan förbi och det började bli riskfyllt att segla. Paulus varnade dem 
ACT.27.10	och sade: »Jag ser tydligt att resan blir strapatsrik och leder till stora förluster, inte bara av last och skepp utan också av våra egna liv.« 
ACT.27.11	Men officeren litade mer på skepparen och fartygets ägare än på vad Paulus sade. 
ACT.27.12	Eftersom platsen var olämplig som vinterhamn röstade flertalet för att man skulle segla därifrån och försöka nå fram till Foinix och ligga där över vintern. Det är en hamn på Kreta som är öppen mot sydväst och nordväst. 
ACT.27.13	När så en sydlig bris blåste upp menade de att de kunde genomföra sin plan.
ACT.27.13	De lättade ankar och följde Kretas kust. 
ACT.27.14	Men det dröjde inte länge förrän en våldsam storm, den så kallade Nordosten, svepte ner från land. 
ACT.27.15	Fartyget fångades av den och kunde inte hålla upp mot vinden, utan vi föll av och länsade undan för den. 
ACT.27.16	Vi kom i lä av en liten ö som hette Kauda och lyckades där med nöd och näppe bärga skeppsbåten. 
ACT.27.17	Sedan den tagits ombord stagade man fartyget som en säkerhetsåtgärd. De var rädda för att de skulle driva upp på Syrtenbankarna, och därför sänkte de rån och seglade vidare så. 
ACT.27.18	Då vi var svårt ansatta av stormen gjorde de sig nästa dag av med en del av lasten, 
ACT.27.19	och på tredje dagen vräkte de med egna händer allt löst överbord. 
ACT.27.20	Varken sol eller stjärnor visade sig på flera dygn, och stormen låg hårt på. Till slut förlorade vi allt hopp om räddning.
ACT.27.21	Ingen hade nu på länge fått någon mat. Paulus steg då fram bland dem och sade: »Ni skulle ha lytt mitt råd och inte gett er ut från Kreta, så hade ni besparat er dessa strapatser och förluster. 
ACT.27.22	Men nu uppmanar jag er att vara vid gott mod. Inga liv skall gå förlorade, bara skeppet. 
ACT.27.23	I natt kom nämligen en ängel till mig från den Gud som jag tillhör och som jag tjänar, 
ACT.27.24	och han sade: ’Var inte rädd, Paulus. Du skall stå inför kejsaren, och alla som är med dig ombord har Gud skänkt dig!’ 
ACT.27.25	Var därför vid gott mod! Jag litar på Gud, det blir som han har sagt mig. 
ACT.27.26	Men vi kommer att drivas i land på någon ö.«
ACT.27.27	På fjortonde dygnet av vår färd över Adriahavet började sjömännen vid midnatt förstå att vi närmade oss land. 
ACT.27.28	De lodade och fann att djupet var tjugo famnar. Strax efteråt lodade de på nytt och fick det nu till femton famnar. 
ACT.27.29	De fruktade att vi skulle drivas mot klippor och lade ut fyra ankare från aktern och önskade bara att det skulle bli dag. 
ACT.27.30	Sjömännen gjorde ett försök att överge fartyget och firade ner skeppsbåten under förevändning att de skulle lägga ut ankare från fören. 
ACT.27.31	Då sade Paulus till officeren och soldaterna: »Om inte de där stannar kvar ombord är ni förlorade.« 
ACT.27.32	Då kapade soldaterna linorna och lät skeppsbåten driva i land.
ACT.27.33	Innan det dagades uppmanade Paulus alla att äta. »Nu har ni varit utan mat i fjorton dagar och inte fått någon näring. 
ACT.27.34	Därför råder jag er att äta, det behöver ni för att kunna klara er. Ingen av er skall nämligen mista så mycket som ett hårstrå.« 
ACT.27.35	Sedan tog han ett bröd, tackade Gud inför dem alla, bröt det och började äta. 
ACT.27.36	Då repade alla mod och intog föda. 
ACT.27.37	Allt som allt var vi 276 personer ombord. 
ACT.27.38	Efter att ha ätit sig mätta vräkte de spannmålslasten i sjön för att göra fartyget lättare.
ACT.27.39	När det blev dag kände de inte igen landet, men de upptäckte en bukt med sandstrand, där de tänkte att de skulle kunna sätta fartyget på land. 
ACT.27.40	De släppte trossarna och lämnade ankarna i sjön. Samtidigt fällde de ner styrårorna, hissade förseglet för vinden och styrde in mot stranden. 
ACT.27.41	Men de gick på ett rev och rände upp med skeppet där. Fören körde fast och stod orubbligt kvar, men aktern började brytas sönder av bränningarna. 
ACT.27.42	Soldaterna beslöt då att döda fångarna så att ingen skulle kunna simma i land och fly. 
ACT.27.43	Men officeren ville rädda Paulus och hindrade dem i deras avsikt. Han befallde att först skulle de simkunniga hoppa i vattnet och ta sig i land och därefter de övriga, 
ACT.27.44	en del på plankor och andra med hjälp av folk från fartyget. Så lyckades alla rädda sig i land.
ACT.28.1	När vi var i säkerhet fick vi veta att ön hette Malta. 
ACT.28.2	De infödda var ytterst vänliga mot oss; de tände ett bål och tog hand om oss alla, för det började regna och var kallt. 
ACT.28.3	Paulus drog ihop ett fång torrt ris, och då han lade det på elden kom en huggorm fram på grund av värmen och högg sig fast vid hans hand. 
ACT.28.4	När de infödda såg ormen hänga från handen på honom sade de till varandra: »Den där mannen måste vara en mördare. Han har räddats från havet, men rättvisans gudinna ville inte att han skulle få leva.« 
ACT.28.5	Men Paulus skakade av sig ormen i elden och tog ingen skada. 
ACT.28.6	De andra trodde att han skulle svullna upp eller plötsligt falla död ner. När de sedan hade väntat en lång stund och sett att ingenting särskilt hände honom slog de om och sade att han var en gud.
ACT.28.7	I närheten låg det gårdar som tillhörde Publius, öns främste man, och han tog emot oss och visade oss gästfrihet i tre dagar. 
ACT.28.8	Hans far låg till sängs med feberanfall och svår diarré. Paulus gick in till honom, bad och lade händerna på honom och botade honom. 
ACT.28.9	Efter det kom också de andra sjuka på ön dit och blev botade. 
ACT.28.10	De gav oss många bevis på sin uppskattning, och när vi skulle segla därifrån försåg de oss med allt vi behövde.
ACT.28.11	Efter tre månader avseglade vi med »Dioskurerna«, ett fartyg från Alexandria som hade legat vid ön över vintern. 
ACT.28.12	Vi gick in till Syrakusa och låg där i tre dagar. 
ACT.28.13	Därifrån kom vi så småningom fram till Regium. Efter en dags väntan fick vi sydlig vind och nådde efter två dagar Puteoli. 
ACT.28.14	Där fann vi trosbröder och blev inbjudna att stanna hos dem en vecka. Och på det sättet kom vi till Rom. 
ACT.28.15	Bröderna där hade fått besked om oss och kom ända ut till Forum Appii och Tres Tabernae för att möta oss. När Paulus såg dem tackade han Gud och fylldes med tillförsikt. 
ACT.28.16	Efter ankomsten till Rom fick han tillstånd att ha egen bostad tillsammans med den soldat som skulle bevaka honom.
ACT.28.17	Tre dagar senare bad Paulus de ledande bland judarna att komma till honom, och när de var samlade sade han till dem: »Mina bröder. Fast jag inte har förbrutit mig mot vårt folk eller våra fäderneärvda seder och bruk blev jag i Jerusalem utlämnad till romarna och bortförd som fånge. 
ACT.28.18	Sedan de hade förhört mig ville de frige mig, eftersom jag inte var skyldig till något som förtjänar döden. 
ACT.28.19	Men judarna satte sig emot det, och jag blev tvungen att vädja till kejsaren, dock inte för att anklaga mitt folk. 
ACT.28.20	Detta är bakgrunden till att jag har kallat er hit för att få träffa er och tala till er, ty det är Israels hopp som är anledning till att jag bär dessa bojor.« 
ACT.28.21	De svarade: »Vi har inte fått något brev om dig från Judeen, och inte heller har någon av de bröder som kommit hit haft något ont att säga om dig, vare sig öppet eller i enrum. 
ACT.28.22	Men vi vill gärna höra av dig själv vad du har för åsikter. Om den här sekten vet vi ju att den möter motstånd överallt.«
ACT.28.23	De kom överens om en viss dag, och då infann sig ännu fler hos honom där han bodde. Från morgonen till sena kvällen vittnade han om Guds rike och utlade vad det innebär, och utgående från Moses lag och profeterna sökte han vinna dem för tron på Jesus. 
ACT.28.24	Somliga lät sig övertygas av hans ord, men andra ville inte tro. 
ACT.28.25	I stor oenighet bröt de upp sedan Paulus tillagt detta enda: »Det var med rätta som den heliga anden 
ACT.28.26	sade till era fäder genom profeten Jesaja: 
ACT.28.28	Därför skall ni veta att det är till hedningarna som Gud nu har sänt frälsningen. De kommer att lyssna.«
ACT.28.30	Där stannade han i hela två år på egen bekostnad. Han tog emot alla som kom för att besöka honom, 
ACT.28.31	och han förkunnade Guds rike och undervisade om herren Jesus Kristus med stor frimodighet och utan att bli hindrad.
ROM.1.1	Från Paulus, Kristi Jesu tjänare, kallad till apostel, avdelad för att förkunna Guds evangelium, 
ROM.1.2	som Gud har utlovat genom sina profeter i de heliga skrifterna, 
ROM.1.3	evangeliet om hans son, som till sin mänskliga härkomst var av Davids ätt 
ROM.1.4	och genom sin andes helighet blev insatt som Guds son i makt och välde vid sin uppståndelse från de döda: Jesus Kristus, vår herre. 
ROM.1.5	Genom honom har jag fått nåden och uppdraget att som apostel föra alla hedningar till lydnad i tro, hans namn till ära. 
ROM.1.6	Bland dessa är också ni, som är kallade att tillhöra Jesus Kristus.
ROM.1.7	Jag hälsar er, alla Guds älskade i Rom, kallade att vara hans heliga. Nåd och frid från Gud, vår fader, och herren Jesus Kristus.
ROM.1.8	Först och främst: jag tackar alltid min Gud genom Jesus Kristus för er alla, därför att man i hela världen talar om er tro. 
ROM.1.9	Gud, som jag tjänar med min ande när jag förkunnar evangeliet om hans son, kan vittna om att jag ständigt nämner er i mina böner. 
ROM.1.10	Jag ber att jag äntligen skall få möjlighet att resa till er, om det är Guds vilja. 
ROM.1.11	Ty jag längtar efter att få träffa er och dela med mig av Andens gåvor för att ni skall bli stärkta, 
ROM.1.12	eller snarare: för att vi tillsammans skall få tröst genom vår gemensamma tro, er och min. 
ROM.1.13	Jag vill att ni skall veta, bröder, att jag ofta — fast det hittills alltid kommit något i vägen — har tänkt besöka er för att kunna skörda någon frukt bland er liksom bland alla andra hedningar. 
ROM.1.14	Greker och barbarer, lärda och olärda — alla har jag skyldigheter mot. 
ROM.1.15	Därav min iver att förkunna evangeliet också för er i Rom.
ROM.1.16	Jag skäms inte för evangeliet. Det är en Guds kraft som räddar var och en som tror, juden främst men också greken. 
ROM.1.17	I evangeliet uppenbaras nämligen en rättfärdighet från Gud, genom tro till tro, som det står skrivet: 
ROM.1.18	Ty Guds vrede uppenbaras från himlen och drabbar all gudlöshet och orätt hos de människor som håller sanningen fången i orättfärdighet. 
ROM.1.19	Det man kan veta om Gud kan de ju själva se; Gud har gjort det uppenbart för dem. 
ROM.1.20	Ty alltsedan världens skapelse har hans osynliga egenskaper, hans eviga makt och gudomlighet, kunnat uppfattas i hans verk och varit synliga. Därför finns det inget försvar för dem; 
ROM.1.21	de har haft kunskap om Gud men inte ärat honom som Gud eller tackat honom. Deras tankemöda ledde dem ingenstans, och deras oförståndiga hjärtan förmörkades. 
ROM.1.22	De ville gälla för visa men blev till dårar. 
ROM.1.23	De bytte ut den oförgänglige Gudens härlighet mot bilder av förgängliga människor, av fåglar, fyrfotadjur och kräldjur.
ROM.1.24	Därför lät Gud dem följa sina begär och utlämnade dem åt orenhet, så att de förnedrade sina kroppar med varandra. 
ROM.1.25	De bytte ut Guds sanning mot lögnen; de dyrkade och tjänade det skapade i stället för skaparen, som är välsignad i evighet, amen. 
ROM.1.26	Därför utlämnade Gud dem åt förnedrande lidelser. Kvinnorna bytte ut det naturliga umgänget mot ett onaturligt, 
ROM.1.27	likaså övergav männen det naturliga umgänget med kvinnorna och upptändes av begär till varandra, så att män bedrev otukt med män. Därmed drog de själva på sig det rätta straffet för sin villfarelse. 
ROM.1.28	Eftersom de föraktade kunskapen om Gud lät han dem hemfalla åt föraktliga tänkesätt så att de gjorde det som inte får göras, 
ROM.1.29	uppfyllda av allt slags orättfärdighet, elakhet, själviskhet och ondska, fulla av avund, blodtörst, stridslystnad, svek och illvilja. 
ROM.1.30	De skvallrar och baktalar. De föraktar Gud. De är fräcka, övermodiga och skrytsamma, uppfinningsrika i det onda, uppstudsiga mot sina föräldrar, 
ROM.1.31	tanklösa, trolösa, kärlekslösa, hjärtlösa. 
ROM.1.32	De vet vad Gud har bestämt: att alla som lever så förtjänar döden. Ändå är det just så de lever, ja än värre, de tycker det är bra när andra gör det.
ROM.2.1	Därför finns det inget försvar för dig som dömer, vem du än är. Ty med din dom över andra dömer du dig själv, eftersom du handlar likadant som den du dömer. 
ROM.2.2	Vi vet att Guds dom över dem som lever så är väl grundad. 
ROM.2.3	Men du som dömer dem som lever så och ändå själv gör samma sak, inbillar du dig att just du skall undgå Guds dom? 
ROM.2.4	Bryr du dig inte om Guds oändliga godhet, fördragsamhet och tålamod? Förstår du inte att hans godhet vill föra dig till omvändelse? 
ROM.2.5	Med ditt hårda och obotfärdiga hjärta hopar du vrede över dig till vredens dag, då det blir uppenbart att Gud dömer rättvist. 
ROM.2.6	Han skall löna var och en efter hans gärningar: 
ROM.2.7	evigt liv åt dem som uthålligt gör det goda och söker härlighet, ära och oförgänglighet, 
ROM.2.8	men vrede och straff över dem som i självhävdelse vänder ryggen åt sanningen och följer orätten. 
ROM.2.9	Nöd och ångest över varje människa som gör det onda, juden främst men också greken. 
ROM.2.10	Härlighet, ära och frid åt var och en som gör det goda, juden främst men också greken. 
ROM.2.11	Gud gör inte skillnad på människor.
ROM.2.12	Alla som har syndat utan lag skall också gå under utan lag. Och alla som har syndat under lagen skall dömas genom lagen. 
ROM.2.13	Det är inte lagens hörare som blir rättfärdiga inför Gud, utan lagens görare. 
ROM.2.14	Hedningarna har inte lagen, men om de av naturen fullgör lagens krav, då är de sin egen lag fast de saknar lagen. 
ROM.2.15	Därmed visar de att det som lagen kräver är skrivet i deras hjärtan; om det vittnar också deras samvete och deras tankar när tankarna anklagar varandra och försvarar sig. 
ROM.2.16	Det skall framgå den dag då Gud, enligt det evangelium jag har fått från Jesus Kristus, dömer vad som är fördolt hos människan.
ROM.2.17	Du kallar dig jude och förlitar dig på lagen, du är stolt över din Gud, 
ROM.2.18	känner hans vilja och kan avgöra vad som är väsentligt — du har ju vägledning i lagen. 
ROM.2.19	Du tror dig om att vara en ledare för blinda, ett ljus för människor i mörker, 
ROM.2.20	en fostrare för oförståndiga, en lärare för omogna — du äger ju kunskapen och sanningen i lagens gestalt. 
ROM.2.21	Du undervisar alltså andra men inte dig själv. Du förbjuder stöld men är själv en tjuv. 
ROM.2.22	Du fördömer äktenskapsbrott men begår det själv. Du avskyr de hedniska gudarna men drar dig inte för att plundra dem. 
ROM.2.23	Du är stolt över lagen men vanärar Gud genom att överträda den, 
ROM.2.24	ty som det står skrivet: 
ROM.2.25	Omskärelse är till nytta om du lever efter lagen. Men överträder du lagen är du trots omskärelsen på nytt en oomskuren. 
ROM.2.26	Om nu en oomskuren följer lagens bud, skall inte han få räknas som omskuren? 
ROM.2.27	Då kommer han som till kroppen är oomskuren men fullgör lagen att döma dig som överträder lagen fast du har skriftens bokstav och omskärelsen. 
ROM.2.28	Ty jude är man inte till det yttre, och omskärelsen är inte det som syns utanpå kroppen. 
ROM.2.29	Jude är man i sitt inre, och omskuren är den som är det i sitt hjärta, i ande och inte efter bokstaven. Han får sitt beröm av Gud, inte av människor.
ROM.3.1	Vilket företräde har då judarna, vilken fördel ger omskärelsen? 
ROM.3.2	En stor fördel, på alla sätt. Först och främst: Guds ord anförtroddes åt dem. 
ROM.3.3	Och om nu några har visat sig trolösa, skall då deras trolöshet upphäva Guds trofasthet? 
ROM.3.4	Nej, inte alls: Gud är sann — sedan må varje människa visa sig vara en lögnare; som det står skrivet: 
ROM.3.5	Och om vår orättfärdighet skall bevisa Guds rättfärdighet, vad innebär då detta? Är kanske Gud mänskligt talat orättvis när han låter sin vrede drabba oss? 
ROM.3.6	Nej, inte alls, ty hur skulle Gud då kunna döma världen? 
ROM.3.7	Men om min lögn ökar Guds härlighet genom att framhäva hans sannfärdighet, varför skall jag då dömas som syndare? 
ROM.3.8	Inte kan vi säga: »Låt oss göra det onda för att frambringa det goda.« Sådana ord lägger några i vår mun, men de som förtalar oss på det sättet förtjänar sitt straff.
ROM.3.9	Hur är det då, har vi något försteg? Inte utan vidare. Jag har förut anklagat både judar och greker för att stå under syndens välde. 
ROM.3.10	Det står ju skrivet:
ROM.3.19	Vi vet att lagens ord riktas till dem som äger lagen, för att varje mun skall tystas och hela världen underkastas Guds dom. 
ROM.3.20	Ty genom laggärningar blir ingen människa rättfärdig inför honom. Lagen kan bara ge insikt om synd.
ROM.3.21	Men nu har Gud uppenbarat en rättfärdighet som inte beror av lagen men som lagen och profeterna har vittnat om — 
ROM.3.22	en rättfärdighet från Gud genom tron på Jesus Kristus, för alla dem som tror. Här görs ingen åtskillnad. 
ROM.3.23	Alla har syndat och gått miste om härligheten från Gud, 
ROM.3.24	och utan att ha förtjänat det blir de rättfärdiga av hans nåd, eftersom han har friköpt dem genom Kristus Jesus. 
ROM.3.25	Gud har låtit hans blod bli ett försoningsoffer för dem som tror. Så ville han visa sin rättfärdighet, eftersom han förut hade lämnat synderna ostraffade, 
ROM.3.26	under uppskovets tid. I vår egen tid ville han visa sin rättfärdighet: att han är rättfärdig och gör den rättfärdig som tror på Jesus.
ROM.3.27	Vad blir då kvar av vår stolthet? Ingenting. Vilken lag säger det, gärningarnas? Nej, trons lag. 
ROM.3.28	Ty vi menar att människan blir rättfärdig på grund av tro, oberoende av laggärningar. 
ROM.3.29	Eller är Gud bara judarnas Gud och inte hedningarnas? Jo, också hedningarnas, 
ROM.3.30	så visst som Gud är en, han som skall göra de omskurna rättfärdiga av tro och de oomskurna rättfärdiga genom tro. 
ROM.3.31	Upphäver vi då lagen genom tron? Inte alls! Vi befäster lagen.
ROM.4.1	Vad innebär nu detta om vi tänker på Abraham, vårt folks stamfar? Hur gick det för honom? 
ROM.4.2	Om han blev rättfärdig genom gärningar har han något att vara stolt över. Men inte inför Gud. 
ROM.4.3	Ty vad säger skriften? 
ROM.4.4	Den som har gärningar att peka på får sin lön inte som en nåd utan som en rättighet. 
ROM.4.5	Den däremot som står utan gärningar men tror på honom som gör syndaren rättfärdig, han får sin tro räknad som rättfärdighet. 
ROM.4.6	Så prisar också David den människa salig som Gud räknar som rättfärdig oberoende av hennes gärningar: 
ROM.4.9	Denna saligprisning, gäller den bara de omskurna eller också de oomskurna? Jag har redan sagt: för sin tros skull räknades Abraham som rättfärdig. 
ROM.4.10	Och när skedde det, före eller efter omskärelsen? Före, inte efter. 
ROM.4.11	Omskärelsens tecken fick han som bekräftelse på att han redan som oomskuren var rättfärdig genom sin tro. Så skulle han bli far till alla oomskurna som tror, så att dessa kunde räknas som rättfärdiga. 
ROM.4.12	Han skulle också bli far till de omskurna, för dem som inte bara är omskurna utan också följer trons väg, den som vår fader Abraham vandrade redan innan han blev omskuren.
ROM.4.13	Det var inte genom lagen som Abraham eller hans efterkommande fick löftet att ärva världen, utan genom den rättfärdighet som kommer av tro. 
ROM.4.14	Om arvingarna är de som håller sig till lagen, då är tron tom och löftet upphävt. 
ROM.4.15	Ty lagen framkallar vrede; utan lag ingen överträdelse. 
ROM.4.16	Därför är tron grunden för att nåden skall gälla och löftet stå fast för alla hans efterkommande, inte bara för dem som håller sig till lagen utan också för dem som har tro som Abraham. Han är allas vår far, 
ROM.4.17	som det står skrivet: 
ROM.4.18	Där allt hopp var ute höll Abraham fast vid hoppet och trodde, så att han kunde bli far till många folk, enligt ordet: 
ROM.4.19	Han sviktade inte i tron då han tänkte på att hans egen kropp var utan livskraft — han var omkring hundra år gammal — och att Saras moderssköte var dött. 
ROM.4.20	Inför Guds löfte tvivlade han inte i otro utan fick kraft genom tron. Han gav Gud äran 
ROM.4.21	och var förvissad om att det Gud har lovat kan han också infria. 
ROM.4.23	Men inte bara om honom skrevs orden 
ROM.4.24	utan också med tanke på oss. Vi skall räknas som rättfärdiga, ty vi tror på honom som från de döda har uppväckt vår herre Jesus, 
ROM.4.25	som blev utlämnad för våra överträdelsers skull och uppväckt för vår rättfärdiggörelses skull.
ROM.5.1	Då vi nu har gjorts rättfärdiga genom tro har vi frid med Gud genom vår herre Jesus Kristus. 
ROM.5.2	Han har gett oss tillträde till den nåd som vi nu lever i, och vi är stolta över hoppet att få del av Guds härlighet. 
ROM.5.3	Mer än så, vi är stolta över våra lidanden, eftersom vi vet att lidandet skapar uthållighet, 
ROM.5.4	uthålligheten fasthet och fastheten hopp. 
ROM.5.5	Och hoppet sviker oss inte, ty Guds kärlek har ingjutits i våra hjärtan genom att han har gett oss den heliga anden. 
ROM.5.6	Medan vi ännu var svaga dog Kristus för alla gudlösa, när tiden var inne. 
ROM.5.7	Knappast vill någon dö för en rättfärdig — kanske går någon i döden för en som är god. 
ROM.5.8	Men Gud bevisar sin kärlek till oss genom att Kristus dog för oss medan vi ännu var syndare. 
ROM.5.9	Då vi nu har gjorts rättfärdiga genom hans blod skall vi av honom så mycket säkrare bli räddade från vreden. 
ROM.5.10	Ty om vi var Guds fiender och blev försonade med honom genom hans sons död, då skall vi, när vi nu är försonade, så mycket säkrare bli räddade genom hans sons liv. 
ROM.5.11	Ja inte bara det, vi har vår stolthet i Gud tack vare vår herre Jesus Kristus, genom vilken vi nu har vunnit försoningen.
ROM.5.12	Genom en enda människa kom synden in i världen, och genom synden döden, och så nådde döden alla människor därför att de alla syndade. 
ROM.5.13	Redan före lagen fanns alltså synd i världen, men synd räknas inte där det inte finns någon lag. 
ROM.5.14	Ändå härskade döden från Adam till Mose också över dem som inte gjort sig skyldiga till en överträdelse som Adams. Och Adam motsvarar honom som skulle komma, 
ROM.5.15	men överträdelsen kan inte jämföras med nåden. Om alla dog genom en endas överträdelse, så har nu alla fått del av Guds överflödande nåd, nådegåvan som bestod i en enda människa, Jesus Kristus. 
ROM.5.16	Och följderna av en enda mans synd kan inte jämföras med denna gåva. Ty domen följde på vad han ensam hade gjort och blev fällande, men nåden följde på mångas överträdelser och innebar ett frikännande. 
ROM.5.17	Om en enda mans överträdelse betydde att döden fick herravälde genom denne ende, så skall nu i stället de som blir rättfärdiga genom nådens överflödande rika gåva leva och få herravälde tack vare en enda, Jesus Kristus. 
ROM.5.18	Alltså: liksom en endas överträdelse ledde till fällande dom för alla människor, så har också en endas rättfärdiga gärning lett till frikännande och liv för alla människor. 
ROM.5.19	Liksom en enda människas olydnad gjorde alla till syndare, så skall en endas lydnad göra alla rättfärdiga. 
ROM.5.20	Lagen kom in för att överträdelserna skulle bli större. Men där synden blev större, där överflödade nåden än mer, 
ROM.5.21	och på samma sätt som synden härskade och förde till döden, skall därför nåden härska genom rättfärdighet och föra till evigt liv genom Jesus Kristus, vår herre.
ROM.6.1	Vad innebär nu detta? Skall vi stanna kvar i synden för att nåden skall bli större? 
ROM.6.2	Naturligtvis inte. Vi som har dött bort från synden, hur skall vi kunna leva vidare i den? 
ROM.6.3	Vet ni då inte att alla vi som har döpts in i Kristus Jesus också har blivit döpta in i hans död? 
ROM.6.4	Genom dopet har vi alltså dött och blivit begravda med honom för att också vi skall leva i ett nytt liv, så som Kristus uppväcktes från de döda genom Faderns härlighet. 
ROM.6.5	Ty har vi blivit ett med honom genom att dö som han skall vi också bli förenade med honom genom att uppstå som han. 
ROM.6.6	Vi vet att vår gamla människa har blivit korsfäst med honom för att den syndiga kroppen skall berövas sin makt, så att vi inte längre är slavar under synden. 
ROM.6.7	Ty den som är död är frikänd från synden. 
ROM.6.8	När vi nu har dött med Kristus är vår tro att vi också skall leva med honom. 
ROM.6.9	Vi vet ju att Kristus har uppväckts från de döda och inte mer skall dö. Döden är inte längre herre över honom. 
ROM.6.10	När han dog, dog han bort från synden, en gång för alla. När han nu lever, lever han för Gud. 
ROM.6.11	Så skall också ni se på er själva: i Kristus Jesus är ni döda för synden men lever för Gud.
ROM.6.12	Synden skall alltså inte få härska i er dödliga kropp, så att ni lyder dess begär. 
ROM.6.13	Låt inte synden bruka era lemmar som redskap för orättfärdigheten, utan låt Gud bruka er, ni som ju har återvänt till livet från döden; låt honom använda era lemmar som redskap för rättfärdigheten. 
ROM.6.14	Synden skall inte vara herre över er; ni står inte under lagen utan under nåden.
ROM.6.15	Hur är det då: skall vi synda eftersom vi inte står under lagen utan under nåden? Naturligtvis inte. 
ROM.6.16	Ni vet ju att om ni gör er till slavar under någon och lyder honom, då är ni slavar under den ni lyder, antingen under synden, vilket för till döden, eller under den lydnad som för till rättfärdighet. 
ROM.6.17	Men Gud vare tack! Ni var slavar under synden men valde att av hela ert hjärta lyda den lära som ni blivit införda i. 
ROM.6.18	Och när ni då gjordes fria från synden blev ni slavar under rättfärdigheten — 
ROM.6.19	jag väljer en mänsklig bild med tanke på er mänskliga otillräcklighet. Ty liksom ni gjorde era lemmar till slavar åt orenheten och laglösheten och blev laglösa skall ni nu göra dem till slavar åt rättfärdigheten och bli heliga. 
ROM.6.20	När ni var slavar under synden stod ni fria gentemot rättfärdigheten. 
ROM.6.21	Vad gav det för frukt? Sådant som ni nu känner skam över därför att det till slut leder till döden. 
ROM.6.22	Nu däremot, när ni blivit fria från synden men är slavar under Gud, blir frukten ni skördar helighet och till slut evigt liv. 
ROM.6.23	Syndens lön är döden, men Guds gåva är evigt liv i Kristus Jesus, vår herre.
ROM.7.1	Vet ni inte, bröder — jag talar ju till sådana som känner lagen — att lagen råder över människan bara så länge hon lever? 
ROM.7.2	Den gifta kvinnan är genom lagen bunden vid sin man så länge han lever. Men om mannen dör är hon löst från lagen som band henne vid mannen. 
ROM.7.3	Om hon går till en annan medan hennes man lever kallas hon alltså äktenskapsbryterska. Men om mannen dör är hon fri från lagen och bryter inte sitt äktenskap om hon går till en annan. 
ROM.7.4	Så är det också med er, mina bröder: ni har dött bort från lagen med Kristi kropp och tillhör nu en annan, honom som blev uppväckt från de döda, och så kan vi bära frukt åt Gud. 
ROM.7.5	Så länge vi levde på människans villkor var de synder och lidelser som väcks av lagen verksamma i våra lemmar, så att vi bar frukt åt döden. 
ROM.7.6	Men nu har vi blivit fria från lagen, sedan vi dött bort från det som höll oss bundna, och kan tjäna på ett nytt sätt, med vår ande, och inte på det gamla, efter bokstaven.
ROM.7.7	Vad innebär nu detta? Att lagen är synd? Visst inte, men först genom lagen har jag lärt känna synden. Jag hade inte vetat vad begäret var, om inte lagen hade sagt: 
ROM.7.8	Men synden grep tillfället och väckte genom budordet alla slags begär inom mig. Finns ingen lag är synden död. 
ROM.7.9	Jag levde en gång, när lagen inte fanns för mig. Men när budordet kom fick synden liv, 
ROM.7.10	och jag dog. Det visade sig att det budord som skulle föra till liv förde mig till döden. 
ROM.7.11	Ty synden grep tillfället, den bedrog mig med budordet och dödade mig genom det. 
ROM.7.12	Lagen är alltså helig och budordet heligt, rättvist och gott. 
ROM.7.13	Var det då något gott som blev min död? Nej, inte alls. Det var synden. För att den skulle avslöjas som synd vållade den mig döden genom det som är gott; så skulle genom budordet synden kunna visa sin fruktansvärda syndighet.
ROM.7.14	Vi vet att lagen hör till det andliga. Men själv är jag av köttslig natur, såld till slav under synden. 
ROM.7.15	Ty jag förstår inte mitt sätt att handla. Det jag vill, det gör jag inte, men det jag avskyr, det gör jag. 
ROM.7.16	Men om jag gör det jag inte vill, då medger jag att lagen är något gott. 
ROM.7.17	Då är det inte längre jag som handlar, utan synden som bor i mig. 
ROM.7.18	Jag vet att det inte bor något gott i mig, det vill säga i min köttsliga natur. Viljan finns hos mig, men inte förmågan att göra det som är gott. 
ROM.7.19	Det goda som jag vill, det gör jag inte, men det onda som jag inte vill, det gör jag. 
ROM.7.20	Men om jag gör det jag inte vill, då är det inte längre jag som handlar, utan synden som bor i mig. 
ROM.7.21	Jag har alltså upptäckt att eftersom det onda finns hos mig så är lagen något gott för mig som vill göra det goda — 
ROM.7.22	i mitt inre bejakar jag ju Guds lag. 
ROM.7.23	Men jag ser en annan lag i mina lemmar; den ligger i strid med lagen i mitt förnuft och gör mig till fånge hos syndens lag i mina lemmar. 
ROM.7.24	Jag arma människa, vem skall befria mig från denna dödens kropp? 
ROM.7.25	Men jag tackar Gud, genom Jesus Kristus, vår herre! Lämnad åt mig själv tjänar jag alltså med mitt förnuft Guds lag och med min köttsliga natur syndens lag.
ROM.8.1	Nu blir det alltså ingen fällande dom för dem som tillhör Kristus Jesus. 
ROM.8.2	Ty den andliga lag som gäller för livet i Kristus Jesus har gjort mig fri från syndens och dödens lag. 
ROM.8.3	Det som lagen inte kunde göra, eftersom den kom till korta inför vår köttsliga natur, det gjorde Gud. Då han lät sin egen son bli lik en syndfull människa och sände honom som ett syndoffer, dömde han synden i människan. 
ROM.8.4	Därmed kunde lagens krav på rättfärdighet uppfyllas hos oss som lever efter vår ande och inte efter vår köttsliga natur. 
ROM.8.5	Ty de som lever efter köttet har dess sinnelag, men de som lever efter anden är andligt sinnade. 
ROM.8.6	Köttets sinnelag betyder död, men andens liv och frid. 
ROM.8.7	Köttets sinnelag innebär ju fiendskap med Gud; det underordnar sig inte Guds lag och kan inte heller göra det. 
ROM.8.8	De som är kvar i sin köttsliga natur kan inte behaga Gud. 
ROM.8.9	Ni däremot är inte kvar i den utan lever andligt, när nu Guds ande bor i er. Men den som inte har Kristi ande tillhör inte honom. 
ROM.8.10	Om Kristus bor i er, så är visserligen kroppen död på grund av synden, men anden har liv på grund av rättfärdigheten. 
ROM.8.11	Om anden från honom som har uppväckt Jesus från de döda bor i er, då skall han som har uppväckt Kristus från de döda göra också era dödliga kroppar levande genom att hans ande bor i er.
ROM.8.12	Vi har alltså skyldigheter, bröder, men inte mot köttet, inte att leva efter vår köttsliga natur. 
ROM.8.13	Om ni lever på det sättet kommer ni att dö, men om ni med ande dödar kroppens gärningar skall ni leva. 
ROM.8.14	Alla som leds av ande från Gud är Guds söner. 
ROM.8.15	Ni har inte fått en ande som gör er till slavar så att ni måste leva i fruktan igen; ni har fått en ande som ger söners rätt så att vi kan ropa: »Abba! Fader!« 
ROM.8.16	Anden själv vittnar tillsammans med vår ande om att vi är Guds barn. 
ROM.8.17	Men är vi barn, då är vi också arvingar, Guds arvingar och Kristi medarvingar, om vi delar hans lidande för att också få dela hans härlighet.
ROM.8.18	Jag menar att våra lidanden i denna tid ingenting betyder mot den härlighet som skall uppenbaras och bli vår. 
ROM.8.19	Ty skapelsen väntar otåligt på att Guds söner skall uppenbaras. 
ROM.8.20	Allt skapat har lagts under tomhetens välde, inte av egen vilja utan på grund av honom som vållade det, men med hopp om 
ROM.8.21	att också skapelsen skall befrias ur sitt slaveri under förgängelsen och nå den frihet som Guds barn får när de förhärligas.
ROM.8.22	Vi vet att hela skapelsen ännu ropar som i födslovåndor. 
ROM.8.23	Och till och med vi, som har fått Anden som en första gåva, också vi ropar i vår väntan på att Gud skall göra oss till söner och befria vår kropp. 
ROM.8.24	I hoppet är vi räddade — ett hopp som man ser uppfyllt är inte något hopp, vem hoppas på det han redan ser? 
ROM.8.25	Men om vi hoppas på det vi inte ser, då väntar vi uthålligt. 
ROM.8.26	På samma sätt är det när Anden stöder oss i vår svaghet. Vi vet ju inte hur vår bön egentligen bör vara, men Anden vädjar för oss med rop utan ord, 
ROM.8.27	och han som utforskar våra hjärtan vet vad Anden menar, eftersom Anden vädjar för de heliga så som Gud vill.
ROM.8.28	Vi vet att Gud på allt sätt hjälper dem som älskar honom att nå det goda, dem som han har kallat efter sin plan. 
ROM.8.29	Ty dem han i förväg har utvalt har han också bestämt till att formas efter hans sons bild, så att denne skulle vara den förstfödde bland många bröder. 
ROM.8.30	Dem han i förväg har utsett har han också kallat, och dem han har kallat har han också gjort rättfärdiga, och dem han har gjort rättfärdiga, dem har han också skänkt sin härlighet.
ROM.8.31	Vad innebär nu detta? Om Gud är för oss, vem kan då vara mot oss? 
ROM.8.32	Han som inte skonade sin egen son utan utlämnade honom för att hjälpa oss alla, varför skall han inte skänka oss allt med honom? 
ROM.8.33	Vem kan anklaga Guds utvalda? Gud frikänner, 
ROM.8.34	vem kan då fälla? Kristus är den som har dött och därtill den som har uppväckts och sitter på Guds högra sida och vädjar för oss. 
ROM.8.35	Vem kan då skilja oss från Kristi kärlek? Nöd eller ångest, förföljelse eller svält, nakenhet, fara eller svärd? 
ROM.8.36	Det står ju skrivet: 
ROM.8.37	Nej, över allt detta triumferar vi genom honom som har visat oss sin kärlek. 
ROM.8.38	Ty jag är viss om att varken död eller liv, varken änglar eller andemakter, varken något som finns eller något som kommer, 
ROM.8.39	varken krafter i höjden eller krafter i djupet eller något annat i skapelsen skall kunna skilja oss från Guds kärlek i Kristus Jesus, vår herre.
ROM.9.1	Jag talar sanning i Kristus, jag ljuger inte. Den heliga anden låter även mitt samvete bestyrka det, 
ROM.9.2	ty jag är fylld av sorg och mitt hjärta plågas ständigt. 
ROM.9.3	Jag skulle önska att jag själv fördömdes och skildes från Kristus om det kunde hjälpa mina bröder och stamfränder. 
ROM.9.4	De är ju israeliterna, som har fått söners rätt, härligheten, förbunden, lagen, gudstjänsten och löftena, 
ROM.9.5	de har fäderna, och från dem kommer Kristus som människa, han som är över allting, gud, välsignad i evighet, amen.
ROM.9.6	Det är inte så att Guds ord har visat sig felaktigt, ty Israel är inte alla som kommer från Israel, 
ROM.9.7	och inte heller är alla Abrahams efterkommande hans barn. Det heter ju: 
ROM.9.8	det vill säga: inte alla de barn som han blev upphov till är barn som Gud har gett honom; det är löftets barn som räknas som hans efterkommande. 
ROM.9.9	Ty detta ord var ett löfte: 
ROM.9.10	Likadant var det när Rebecka hade blivit havande med två barn genom en och samme man, vår fader Isak. 
ROM.9.11	Innan de var födda och hunnit göra vare sig gott eller ont — Guds beslut att välja fritt skulle stå fast 
ROM.9.12	och gärningar ingenting betyda, endast han själv, han som kallar — redan då fick hon höra orden: 
ROM.9.13	Det är också skrivet: 
ROM.9.14	Vad innebär nu detta? Kan Gud göra orätt? Naturligtvis inte. 
ROM.9.15	Han säger ju till Mose: 
ROM.9.16	Alltså kommer det inte an på människans vilja eller strävanden utan på Guds förbarmande. 
ROM.9.17	Skriften säger ju till farao: 
ROM.9.18	Så förbarmar han sig över vem han vill och förhärdar vem han vill.
ROM.9.19	Nu säger någon: Varför fortsätter han att förebrå oss? Ingen kan ju göra motstånd mot hans vilja. 
ROM.9.20	Men tror du, stackars människa, att du kan göra invändningar mot Gud? Kan det formade säga till formaren: Varför gjorde du mig sådan? 
ROM.9.21	Bestämmer inte krukmakaren över sin lera, så att han av en och samma klump kan göra både ett fint kärl och ett som inte är så fint? 
ROM.9.22	Kanske har Gud, för att visa sin vrede och göra sin makt känd, länge sparat de kärl som han har gjort för att förstöra i sin vrede? 
ROM.9.23	Och kanske ville han göra hela sin härlighet känd genom de kärl som han har bestämt till att förhärligas genom hans barmhärtighet? 
ROM.9.24	Till att vara sådana har han kallat oss, vare sig vi är judar eller hedningar. 
ROM.9.25	Så heter det också hos Hosea: 
ROM.9.27	Och Jesaja utropar om Israel: 
ROM.9.29	Likaså har Jesaja sagt: 
ROM.9.30	Vad innebär nu detta? Jo, att hedningarna, som inte strävade efter rättfärdighet, har vunnit rättfärdighet, men en rättfärdighet som bygger på tro. 
ROM.9.31	Israel däremot, som strävade efter en lag som ger rättfärdighet, kom inte fram till den lagen. 
ROM.9.32	Varför? Därför att de inte höll sig till tron utan ville hålla sig till gärningarna. De snubblade över den stötesten 
ROM.9.33	som skriften talar om: 
ROM.10.1	Bröder, mitt hjärtas önskan och min bön till Gud är att de skall bli räddade. 
ROM.10.2	Jag kan vittna om ivern i deras gudstro, men de saknar den rätta insikten. 
ROM.10.3	De vet inte vad rättfärdighet från Gud vill säga utan söker hävda sin egen, och därför har de inte underordnat sig rättfärdigheten från Gud.
ROM.10.4	Kristus är slutet på lagen, så att var och en som tror kan bli rättfärdig. 
ROM.10.5	Ty om den rättfärdighet som lagen ger skriver Mose: 
ROM.10.6	Men den rättfärdighet som tron ger säger: 
ROM.10.7	eller: 
ROM.10.8	Vad säger den då? 
ROM.10.9	Ty om du med din mun bekänner att Jesus är herre, och i ditt hjärta tror att Gud har uppväckt honom från de döda, skall du bli räddad. 
ROM.10.10	Hjärtats tro leder till rättfärdighet och munnens bekännelse till räddning. 
ROM.10.11	Skriften säger ju: 
ROM.10.12	Det är ingen skillnad på jude och grek; alla har samme herre, och han ger av sin rikedom åt alla som åkallar honom. 
ROM.10.13	Ty 
ROM.10.14	Men hur skall de kunna åkalla den som de inte har kommit till tro på? Hur skall de kunna tro på den som de inte har hört? Hur skall de kunna höra utan att någon förkunnar? 
ROM.10.15	Hur kan någon förkunna utan att vara utsänd? Det står skrivet: 
ROM.10.16	Men alla lyssnade inte till budskapet. Ty Jesaja säger: 
ROM.10.17	Så bygger tron på förkunnelsen och förkunnelsen på Kristi ord. 
ROM.10.18	Men då frågar jag: kanske har de aldrig hört den? Visst har de! 
ROM.10.19	Då frågar jag: kanske Israel inte förstod? Nej, redan Mose säger: 
ROM.10.20	Och Jesaja går så långt att han säger: 
ROM.10.21	Men om Israel säger han: 
ROM.11.1	Jag frågar då: kanske Gud har förskjutit sitt folk? Visst inte. Jag är ju själv israelit, ättling till Abraham och av Benjamins stam. 
ROM.11.2	Gud har inte förskjutit sitt folk, som han en gång har utvalt. Ni vet ju vad skriften säger i berättelsen om Elia, då han anklagar Israel inför Gud: 
ROM.11.4	Vad får han för svar från Gud? 
ROM.11.5	På samma sätt finns det i vår tid en rest som Gud har utvalt av nåd. 
ROM.11.6	Men om det var av nåd var det inte för gärningars skull — då vore nåden inte nåd. 
ROM.11.7	Det betyder att Israel inte har uppnått vad det strävar efter, bara de utvalda har uppnått det. De andra har blivit förstockade, 
ROM.11.8	som det står skrivet: 
ROM.11.9	Och David säger: 
ROM.11.11	Jag frågar då: kanske snavade de för att de skulle falla? Visst inte. Men när de föll blev det till räddning för hedningarna, för att detta skulle sporra deras egen avund. 
ROM.11.12	Om deras fall gav världen rikedom och deras nederlag gav hedningarna rikedom, vad skall då inte deras fulla styrka ge?
ROM.11.13	Men till er hedningar vill jag säga: just som apostel för hedningarna prisar jag min tjänst. 
ROM.11.14	Kanske kan jag väcka mina stamfränders avund och rädda några av dem. 
ROM.11.15	Ty om detta att de försköts gav världen försoning, vad skall då deras upptagande ge, om inte liv för de döda? 
ROM.11.16	Om det första brödet är heligt är hela baket heligt. Och om roten är helig är också grenarna heliga.
ROM.11.17	Om några av olivträdets grenar har brutits bort och du, som är en gren av en vildoliv, har ympats in i stället och får del av saven från det äkta trädets rot, 
ROM.11.18	så förhäv dig inte över de andra grenarna. Om du gör det skall du veta: det är inte du som bär roten utan roten som bär dig. 
ROM.11.19	Nu säger du kanske att grenarna bröts bort för att du skulle ympas in. 
ROM.11.20	Ja visst, de bröts bort därför att de inte trodde, men du är kvar därför att du tror. Var inte övermodig utan ta dig i akt; 
ROM.11.21	ty om Gud inte skonade de ursprungliga grenarna skall han inte heller skona dig. 
ROM.11.22	Du ser att Gud är både god och sträng: sträng mot dem som har fallit, god mot dig om du håller fast vid hans godhet; annars blir också du bortskuren. 
ROM.11.23	De andra blir däremot inympade, såvida de inte framhärdar i sin otro. Det står i Guds makt att ympa in dem igen. 
ROM.11.24	Ty om du skars ut ur den vildoliv som du av naturen hörde till och mot naturens ordning ympades in på ett odlat olivträd, hur mycket lättare kan då inte de äkta grenarna ympas in på sitt eget träd.
ROM.11.25	Bröder, för att ni inte skall förlita er på ert eget förstånd vill jag att ni skall känna till denna hemlighet. En del av israeliterna är förstockade och skall förbli det tills hedningarna i fullt antal har nått målet. 
ROM.11.26	Men då skall hela Israel bli räddat, som det står skrivet: 
ROM.11.28	Ser man till evangeliet är de Guds fiender, för er skull. Ser man till utkorelsen är de hans älskade, för fädernas skull. 
ROM.11.29	Gud tar inte tillbaka sina gåvor och sin kallelse. 
ROM.11.30	Ni var tidigare olydiga mot Gud men har nu fått förbarmande genom deras olydnad. 
ROM.11.31	Nu har de varit olydiga medan ni har fått förbarmande för att även de skall få förbarmande. 
ROM.11.32	Gud har gjort alla till olydnadens fångar för att kunna förbarma sig över alla.
ROM.11.33	Vilket djup av rikedom, vishet och kunskap hos Gud! Aldrig kan någon utforska hans beslut eller spåra hans vägar. 
ROM.11.36	Ty av honom och genom honom och till honom är allting. Hans är härligheten i evighet, amen.
ROM.12.1	Därför ber jag er, bröder, vid Guds barmhärtighet, att frambära er själva som ett levande och heligt offer som behagar Gud. Det skall vara er andliga gudstjänst. 
ROM.12.2	Anpassa er inte efter denna världen, utan låt er förvandlas genom förnyelsen av era tankar, så att ni kan avgöra vad som är Guds vilja: det som är gott, behagar honom och är fullkomligt.
ROM.12.3	I kraft av den nåd jag har fått säger jag till var och en av er: ha inte för höga tankar om er själva utan tänk som man bör tänka, med självbesinning, så att var och en rättar sig efter det mått av tro som Gud har tilldelat honom. 
ROM.12.4	Ty liksom vi har en enda kropp men många lemmar, alla med olika uppgifter, 
ROM.12.5	så utgör vi, fast många, en enda kropp i Kristus, men var för sig är vi lemmar som är till för varandra. 
ROM.12.6	Vi har olika gåvor allt efter den nåd vi har fått: profetisk gåva i förhållande till vår tro, 
ROM.12.7	tjänandets gåva hos den som tjänar, undervisningens gåva hos den som undervisar, 
ROM.12.8	tröstens gåva hos den som tröstar och förmanar, gåvan att frikostigt dela med sig, att vara nitisk som ledare och att med glatt hjärta visa barmhärtighet.
ROM.12.9	Er kärlek skall vara uppriktig. Avsky det onda, håll fast vid det goda. 
ROM.12.10	Visa varandra tillgivenhet och broderlig kärlek, överträffa varandra i ömsesidig aktning. 
ROM.12.11	Slappna inte i er iver, håll er brinnande i anden. Tjäna Herren. 
ROM.12.12	Gläd er i hoppet, var uthålliga i lidandet och ihärdiga i bönen. 
ROM.12.13	Hjälp Guds heliga med vad de behöver, vinnlägg er om gästfrihet. 
ROM.12.14	Välsigna dem som förföljer er, välsigna dem och förbanna dem inte. 
ROM.12.15	Gläd er med dem som gläder sig och gråt med dem som gråter. 
ROM.12.16	Bemöt alla lika och håll er inte för goda att umgås med dem som är ringa. Var inte självkloka. 
ROM.12.17	Löna inte ont med ont. Tänk på vad som är riktigt för alla människor. 
ROM.12.18	Håll fred med alla människor så långt det är möjligt och kommer an på er. 
ROM.12.19	Ta inte rätten i egna händer, mina kära, utan låt Guds vrede ha sin gång, ty det står skrivet: 
ROM.12.20	Men 
ROM.12.21	Låt dig inte besegras av det onda, utan besegra det onda med det goda.
ROM.13.1	Varje människa skall underordna sig all den överhet hon har över sig. Ty det finns ingen överhet som inte är av Gud, och den som finns är förordnad av honom. 
ROM.13.2	De som motsätter sig överheten gör därför motstånd mot Guds ordning, och de som gör motstånd drar straff över sig själva. 
ROM.13.3	De styrande är inget hot mot goda gärningar, men mot onda. Vill du slippa känna fruktan för överheten, gör då det goda, och den skall berömma dig; 
ROM.13.4	den står ju i Guds tjänst för att du skall kunna nå det goda. Men gör du det onda, känn då fruktan. Det är inte för inte som överheten bär sitt svärd; den står ju i Guds tjänst som hämnare, för att vreden skall drabba den som gör det onda.
ROM.13.5	Därför är det nödvändigt att underordna sig, inte bara för vredens skull utan också i insikt om vad som är riktigt. 
ROM.13.6	Det är ju därför ni betalar skatt, ty de styrande är Guds tjänare när de vakar över allt sådant. 
ROM.13.7	Ge alla vad ni är skyldiga dem, åt var och en det han skall ha: skatt, tullar, respekt, vördnad. 
ROM.13.8	Stå inte i skuld till någon, utom i er kärlek till varandra. Ty den som älskar sin medmänniska har uppfyllt lagen. 
ROM.13.9	Buden 
ROM.13.10	Kärleken vållar inte din nästa något ont. Kärleken är alltså lagen i dess fullhet.
ROM.13.11	Ni vet ju ändå vad tiden lider: det är dags för er att vakna. Ty nu är vår räddning närmare än när vi kom till tro. 
ROM.13.12	Natten går mot sitt slut och dagen är nära. Låt oss då lägga av oss mörkrets gärningar och ta på oss ljusets rustning. 
ROM.13.13	Låt oss leva värdigt, som det hör dagen till, inte med festande och drickande, inte med otukt och orgier, inte med strider och avund. 
ROM.13.14	Nej, ikläd er herren Jesus Kristus, och ha inte så mycket omsorg om det jordiska att begären väcks.
ROM.14.1	Den som är svag i tron skall ni godta utan att sätta er till doms över olika uppfattningar. 
ROM.14.2	Den enes tro tillåter honom att äta vad som helst, medan den som är svag i tron bara äter grönsaker. 
ROM.14.3	Den som vågar äta skall inte förakta den som inte gör det; den som inte vågar äta skall inte döma den som vågar, Gud har ju godtagit honom. 
ROM.14.4	Vad har du för rätt att döma den som är i en annans tjänst? Om han står eller faller angår bara hans egen herre. Men han faller inte, ty Herren är stark nog att hålla honom upprätt. 
ROM.14.5	Den ene gör skillnad på dagar; för den andre är de alla likvärdiga. Var och en skall vara fast i sin övertygelse. 
ROM.14.6	Den som alltid tänker på vad det är för dag gör det för Herren. Och den som äter gör det för Herren; han tackar ju Gud. Den som inte äter avstår med tanke på Herren, och han tackar också Gud. 
ROM.14.7	Ty ingen av oss lever för sin egen skull, och ingen dör för sin egen skull. 
ROM.14.8	Om vi lever, lever vi för Herren, och om vi dör, dör vi för Herren. Vare sig vi lever eller dör tillhör vi alltså Herren. 
ROM.14.9	Ty Kristus dog och fick liv igen för att härska över både döda och levande. 
ROM.14.10	Hur kan du då döma din broder? Eller hur kan du förakta din broder? Alla skall vi en gång stå inför Guds domstol. 
ROM.14.11	Ty det är skrivet: 
ROM.14.12	Alltså skall var och en av oss avlägga räkenskap inför Gud.
ROM.14.13	Låt oss därför inte längre döma varandra. I stället skall ni se till att ni inte kommer någon broder att snava eller falla. 
ROM.14.14	I min tro på herren Jesus vet jag fullt och fast att ingenting är orent i sig självt, men den som betraktar det som orent, för honom är det orent. 
ROM.14.15	Om du sårar din broder med vad du äter, då lever du inte längre efter kärlekens bud. Låt inte din mat bringa den i fördärvet som Kristus dog för. 
ROM.14.16	Se till att man inte talar illa om det goda som är ert. 
ROM.14.17	Ty Guds rike är inte mat och dryck utan rättfärdighet och frid och glädje i den heliga anden. 
ROM.14.18	Den som tjänar Kristus på det sättet behagar Gud och blir uppskattad av människor. 
ROM.14.19	Låt oss därför sträva efter det som gagnar friden och bygger upp gemenskapen. 
ROM.14.20	Riv inte ner Guds verk för matens skull. Allt är rent men är inte bra för den som äter och kommer på fall. 
ROM.14.21	Det är bra att avstå från kött och vin och annat som blir en stötesten för din broder. 
ROM.14.22	Låt din egen tro vara en sak mellan dig och Gud. Salig den som inte behöver döma sig själv för det val han träffar. 
ROM.14.23	Men den som äter fast han hyser betänkligheter är dömd därför att han inte handlar i tro. Allt som inte sker i tro är synd.
ROM.15.1	Vi som är starka är skyldiga att hjälpa de svaga med deras bördor och får inte tänka på oss själva. 
ROM.15.2	Vi skall var och en tänka på vår nästa, på vad som är gott och bygger upp. 
ROM.15.3	Kristus tänkte inte på sig själv, nej, det står skrivet: 
ROM.15.4	Alla profetior i skriften står där för att undervisa oss, så att vi genom vår uthållighet och den tröst skriften ger oss kan bevara vårt hopp. 
ROM.15.5	Måtte uthållighetens och tröstens Gud göra er eniga efter Kristi Jesu vilja, 
ROM.15.6	så att ni alla med en mun prisar vår herre Jesu Kristi Gud och fader.
ROM.15.7	Godta därför varandra, så som Kristus har godtagit er till Guds ära. 
ROM.15.8	Jag menar: Kristus blev de omskurnas tjänare för att visa att Gud är sannfärdig och bekräfta de löften som getts åt fäderna, 
ROM.15.9	och hedningarna har fått prisa Gud för hans barmhärtighet. Det står ju skrivet: 
ROM.15.10	Vidare heter det: 
ROM.15.11	Och en annan gång: 
ROM.15.12	Och Jesaja säger: 
ROM.15.13	Må hoppets Gud fylla er tro med all glädje och frid och ge er ett allt rikare hopp genom den heliga andens kraft.
ROM.15.14	Mina bröder, för min del har jag blivit övertygad om att ni själva är så fyllda av godhet och har så mycket av den fulla kunskapen att ni kan vägleda varandra. 
ROM.15.15	Ändå har jag skrivit till er, ibland lite väl uppriktigt, och påmint er om en del saker. Jag har gjort det därför att Gud i sin nåd 
ROM.15.16	gett mig uppdraget att gå ut till hedningarna som Kristi Jesu tempelpräst och i helig tjänst förvalta Guds evangelium. Så skall hedningarna bli ett offer som är helgat genom den heliga anden och som Gud därför tar emot.
ROM.15.17	Det är alltså tack vare Kristus Jesus som jag kan berömma mig av vad jag gör inför Gud. 
ROM.15.18	Jag vågar inte tala om annat än det som Kristus har gjort genom mig för att hedningarna skall föras till lydnad, i ord och gärning, 
ROM.15.19	genom kraften i tecken och under, genom Andens kraft. Så har jag överallt spritt evangeliet om Kristus, från Jerusalem åt alla håll, ända till Illyrien. 
ROM.15.20	Jag har alltid satt en ära i att inte förkunna evangeliet där Kristus redan är känd; jag vill inte bygga på en grund som någon annan har lagt. 
ROM.15.21	Det står ju skrivet: 
ROM.15.22	Det är därför som jag gång på gång har blivit förhindrad att komma till er. 
ROM.15.23	Men nu har jag inte längre några uppgifter i den här delen av världen, och jag har i åratal längtat efter att få besöka er 
ROM.15.24	när jag far till Spanien. Jag hoppas att jag träffar er under den resan och att ni hjälper mig vidare på min väg, sedan jag väl, en alltför kort tid, har fått vara tillsammans med er. 
ROM.15.25	Men först far jag till Jerusalem med hjälpen till de heliga. 
ROM.15.26	Makedonien och Achaia har nämligen beslutat att göra en insamling för de fattiga bland de heliga i Jerusalem. 
ROM.15.27	Så beslöt de; de står ju också i skuld till dem. Ty eftersom hedningarna har fått del av deras andliga goda är de i sin tur skyldiga att bistå dem med det materiella. 
ROM.15.28	Sedan jag har fullgjort detta uppdrag och överlämnat resultatet till dem tänker jag fara till Spanien och besöka er på vägen. 
ROM.15.29	Och jag vet att när jag kommer till er för jag med mig välsignelse från Kristus i fullt mått.
ROM.15.30	För vår herre Jesu Kristi skull och för den kärleks skull som Anden ger uppmanar jag er, bröder, att bistå mig i min kamp genom att be till Gud för mig, 
ROM.15.31	så att han räddar mig från dem i Judeen som vägrar att tro och så att den hjälp jag har med mig till Jerusalem blir väl mottagen av de heliga. 
ROM.15.32	Då kan jag komma till er med glädje och vila ut tillsammans med er, om Gud så vill. 
ROM.15.33	Fridens Gud är med er alla, amen.
ROM.16.1	Jag vill lägga ett gott ord för vår syster Foibe, som tjänar församlingen i Kenchreai. 
ROM.16.2	Ta emot henne i Herren på ett sätt som anstår de heliga. Hjälp henne med allt hon kan begära av er. Hon har själv varit ett stöd för många, också för mig.
ROM.16.3	Hälsa Prisca och Aquila, mina medarbetare i Kristus Jesus. 
ROM.16.4	De har vågat livet för mig, och inte bara jag utan alla hednakristna församlingar tackar dem. 
ROM.16.5	Hälsa också församlingen som möts i deras hus. Hälsa min käre Epainetos, Asiens första gåva till Kristus. 
ROM.16.6	Hälsa Maria, som har arbetat mycket för er. 
ROM.16.7	Hälsa Andronikos och Junias, mina stamfränder och medfångar; de är högt ansedda som apostlar och har bekänt sig till Kristus före mig. 
ROM.16.8	Hälsa Ampliatus, min käre broder i Herren. 
ROM.16.9	Hälsa Urbanus, vår medarbetare i Kristi tjänst, och min käre Stachys. 
ROM.16.10	Hälsa Apelles, denne pålitlige kristne. Hälsa alla hos Aristoboulos. 
ROM.16.11	Hälsa min stamfrände Herodion. Hälsa alla dem hos Narkissos som tillhör Herren. 
ROM.16.12	Hälsa Tryfaina och Tryfosa, som arbetar i Herrens tjänst. Hälsa den kära Persis, som har arbetat mycket i Herrens tjänst. 
ROM.16.13	Hälsa Rufus, som Herren har utvalt, och hans mor, som är en mor också för mig. 
ROM.16.14	Hälsa Asynkritos, Flegon, Hermes, Patrobas, Hermas och bröderna kring dem. 
ROM.16.15	Hälsa Filologos och Julia, Nereus och hans syster, Olympas och alla de andra heliga hos dem. 
ROM.16.16	Hälsa varandra med en helig kyss. Alla Kristi församlingar hälsar er.
ROM.16.17	Jag uppmanar er, bröder, att se upp med dem som vållar splittring och lockar till avfall från den lära som ni har undervisats i. Håll er undan från dem. 
ROM.16.18	Den sortens människor tjänar inte vår herre Kristus utan bara sin egen buk, och med sin insmickrande svada förleder de godtrogna själar. 
ROM.16.19	Er lydnad har dock blivit känd överallt. Därför gläder jag mig över er och önskar bara att ni skall vara kunniga i allt gott och obesmittade av allt ont. 
ROM.16.20	Fridens Gud skall snart låta Satan krossas under era fötter. Nåd från vår herre Jesus Kristus åt er alla.
ROM.16.21	Min medarbetare Timotheos hälsar er, likaså mina stamfränder Lucius, Jason och Sosipatros. 
ROM.16.22	En hälsning också från mig, Tertius, som i Herrens tjänst har skrivit ner detta brev. 
ROM.16.23	Gaius, som har upplåtit sitt hus åt mig och hela församlingen, skickar också sin hälsning, liksom stadskassören Erastos och brodern Quartus.
ROM.16.25	Honom som förmår styrka er, enligt mitt evangelium och förkunnelsen om Jesus Kristus — där en hemlighet avslöjas som från tidens början varit outsagd 
ROM.16.26	men nu har uppenbarats och på den evige Gudens befallning gjorts känd med hjälp av profetiska skrifter för att alla folk skall föras till lydnad i tron — 
ROM.16.27	honom, den Gud som ensam är vis, tillhör härligheten, genom Jesus Kristus, i evighet, amen.
1CO.1.1	Från Paulus, genom Guds vilja kallad att vara Kristi Jesu apostel, och från vår broder Sosthenes 
1CO.1.2	till Guds församling i Korinth, till dem som helgats genom Kristus Jesus och kallats att vara heliga tillsammans med alla dem på varje plats som åkallar vår herre Jesu Kristi namn, deras och vår herre. 
1CO.1.3	Nåd och frid från Gud, vår fader, och herren Jesus Kristus.
1CO.1.4	Jag tackar alltid min Gud för att han har gett er sin nåd genom Kristus Jesus. 
1CO.1.5	Genom honom har ni blivit rika på allt, allt slags tal och allt slags kunskap. 
1CO.1.6	Ty vittnesbördet om Kristus har vunnit sådan fasthet hos er 
1CO.1.7	att det inte saknas något i era nådegåvor medan ni väntar på att vår herre Jesus Kristus skall uppenbaras. 
1CO.1.8	Han skall också ge er fasthet ända till slutet, så att ni inte kan anklagas på vår herre Jesu Kristi dag. 
1CO.1.9	Gud är trofast, han som har kallat er till gemenskap med sin son Jesus Kristus, vår herre.
1CO.1.10	Men i vår herre Jesu Kristi namn uppmanar jag er, bröder, att vara överens och inte dela upp er i olika läger, utan återigen stå eniga i tankar och åsikter. 
1CO.1.11	Av Chloes folk har jag nämligen fått höra, mina bröder, att det förekommer motsättningar bland er. 
1CO.1.12	Vad jag menar är att ni alla säger: »Jag hör till Paulus«, eller »Jag hör till Apollos«, eller »Jag hör till Kefas«, eller »Jag hör till Kristus«. 
1CO.1.13	Har Kristus blivit delad? Var det kanske Paulus som korsfästes för er, eller var det i Paulus namn ni döptes? 
1CO.1.14	Jag är tacksam för att det bara är Crispus och Gaius som jag har döpt bland er, 
1CO.1.15	så att ingen kan säga att ni har blivit döpta i mitt namn. 
1CO.1.16	Jo, Stefanas och hans familj har jag också döpt, annars vet jag mig inte ha döpt någon. 
1CO.1.17	Kristus har inte sänt mig för att döpa utan för att förkunna budskapet, men inte med en vältalares vishet: det skulle göra Kristi kors till tomma ord.
1CO.1.18	Talet om korset är en dårskap för dem som går förlorade, men för oss som räddas är det en Guds kraft. 
1CO.1.19	Det står skrivet: 
1CO.1.20	Var finns nu de visa, de skriftlärda och denna världens kloka huvuden? Har inte Gud gjort världens vishet till dårskap? 
1CO.1.21	Ty eftersom världen, omgiven av Guds vishet, inte lärde känna Gud genom visheten, beslöt Gud att genom dårskapen i förkunnelsen rädda dem som tror. 
1CO.1.22	Judarna begär tecken och grekerna söker vishet, 
1CO.1.23	men vi förkunnar en Kristus som blivit korsfäst, en stötesten för judarna och en dårskap för hedningarna, 
1CO.1.24	men för de kallade, judar som greker, en Kristus som är Guds kraft och Guds vishet. 
1CO.1.25	Guds dårskap är visare än människorna och Guds svaghet starkare än människorna.
1CO.1.26	Bröder, tänk på när ni blev kallade: inte många var visa i världslig mening, inte många var mäktiga, inte många förnäma. 
1CO.1.27	Men det som är dåraktigt för världen utvalde Gud för att låta de visa stå där med skam, och det som är svagt i världen utvalde Gud för att låta det starka stå där med skam, 
1CO.1.28	och det som världen ser ner på, det som ringaktas, ja, som inte finns till, just det utvalde Gud för att göra slut på det som finns till, 
1CO.1.29	så att ingen människa skulle kunna vara stolt inför Gud. 
1CO.1.30	Genom honom finns ni i Kristus Jesus, som har blivit vår vishet från Gud, vår rättfärdighet, vår helighet och vår frihet. 
1CO.1.31	Som det står skrivet: 
1CO.2.1	När jag kom till er, bröder, var det inte med förkrossande vältalighet och vishet jag förkunnade Guds hemlighet för er. 
1CO.2.2	Det enda jag ville veta av när jag var hos er, det var Jesus Kristus, den korsfäste Kristus. 
1CO.2.3	Jag var svag och rädd och full av ängslan när jag uppträdde inför er. 
1CO.2.4	Mitt tal och min förkunnelse övertygade inte med vishet utan bevisade med ande och kraft; 
1CO.2.5	er tro skulle inte vila på mänsklig vishet utan på Guds kraft.
1CO.2.6	Vishet förkunnar vi för de andligt fullvuxna, men inte en vishet som hör till denna världen eller denna världens förgängliga makter. 
1CO.2.7	Vad vi förkunnar är Guds hemlighetsfulla vishet, som var fördold men som redan före tidens början av Gud var bestämd att leda oss till härlighet. 
1CO.2.8	Den kände ingen av denna världens makter till — om de hade känt till den skulle de inte ha korsfäst härlighetens herre. 
1CO.2.9	Vi förkunnar, som det står i skriften, 
1CO.2.10	Och för oss har Gud uppenbarat det genom Anden, ty det är Anden som utforskar allt, också djupen hos Gud.
1CO.2.11	Vem utom anden i människan vet vad som finns i människan? Ingen utom Guds ande vet heller vad som finns i Gud. 
1CO.2.12	Och vi har inte fått världens ande utan Anden som kommer från Gud, för att vi skall veta vilka gåvor Gud har gett oss. 
1CO.2.13	Därför talar vi heller inte om dessa ting med ord som mänsklig vishet har lärt oss utan med ord som Anden har lärt oss — vi tolkar andliga ting med Andens hjälp. 
1CO.2.14	Den oandlige tar inte emot vad Guds ande säger, det är dårskap för honom, och han kan inte förstå det eftersom det måste bedömas på ett andligt sätt. 
1CO.2.15	Den som är andlig däremot kan bedöma allt, men själv kan han inte bedömas av någon. 
1CO.2.16	 Men vi tänker Kristi tankar.
1CO.3.1	Och jag kunde inte heller tala till er, bröder, som till andliga människor, jag fick tala till sådana som var kvar i sin köttsliga natur, till spädbarn i Kristus. 
1CO.3.2	Jag gav er mjölk, inte fast föda; den tålde ni ännu inte. Och ni tål den inte heller nu 
1CO.3.3	eftersom ni fortfarande har kvar er gamla natur. För om det finns ofördragsamhet och strid hos er, har ni då inte kvar er gamla natur och lever på vanligt mänskligt vis? 
1CO.3.4	När den ene säger: »Jag hör till Paulus«, och den andre: »Jag hör till Apollos«, är ni inte då som alla andra? 
1CO.3.5	Vad är Apollos? Vad är Paulus? Tjänare som har fört er till tro, var och en med den gåva han fått av Herren. 
1CO.3.6	Jag planterade, Apollos vattnade, men Gud gav växten. 
1CO.3.7	Varken den som planterar eller den som vattnar betyder något, bara Gud, han som ger växten. 
1CO.3.8	Den som planterar och den som vattnar är ett, men var och en skall få sin lön efter sitt arbete. 
1CO.3.9	Vi är ju Guds medhjälpare, och ni är Guds åker, Guds bygge.
1CO.3.10	Tack vare den nåd Gud har gett mig har jag som en klok byggmästare lagt en grund som någon annan bygger vidare på. Men var och en måste tänka på hur han bygger. 
1CO.3.11	Ingen kan lägga en annan grund än den som redan finns, och den är Jesus Kristus. 
1CO.3.12	På den grunden kan man bygga med guld, silver eller ädelstenar, trä, gräs eller halm, 
1CO.3.13	och det skall visa sig hur var och en har byggt. Den dagen skall avslöja det, ty den kommer med eld, och elden skall pröva vad vars och ens arbete är värt. 
1CO.3.14	Den vars byggnad består skall få lön. 
1CO.3.15	Den vars verk brinner ner skall bli utan. Själv skall han dock räddas, men som ur eld. 
1CO.3.16	Förstår ni inte att ni är Guds tempel och att Guds ande bor i er? 
1CO.3.17	Om någon förstör Guds tempel skall Gud förgöra honom. Ty Guds tempel är heligt, och ni är det templet.
1CO.3.18	Bedra inte er själva. Den av er som tycker sig vara vis i världslig mening måste först bli en dåre för att bli vis. 
1CO.3.19	Ty denna världens vishet är dårskap i Guds ögon. Det står skrivet: 
1CO.3.20	och vidare: 
1CO.3.21	Därför skall ingen grunda sin stolthet på människor. Allt tillhör er — 
1CO.3.22	Paulus, Apollos och Kefas, hela världen, liv och död, nutid och framtid, allt är ert. 
1CO.3.23	Men ni tillhör Kristus, och Kristus tillhör Gud.
1CO.4.1	Vi bör alltså betraktas som Kristi tjänare och som förvaltare av Guds hemligheter. 
1CO.4.2	Nu krävs ju av en förvaltare att han skall visa sig pålitlig. 
1CO.4.3	Men mig är det likgiltigt om ni eller någon mänsklig domstol dömer mig. Inte heller dömer jag mig själv. 
1CO.4.4	Mitt samvete är rent, men det betyder inte att jag är frikänd. Den som dömer mig är Herren. 
1CO.4.5	Fäll därför ingen dom i förtid, innan Herren kommer. Han skall låta ljus falla över det som ligger dolt i mörkret och avslöja allt som människorna har i sinnet. Och då får var och en sitt beröm från Gud.
1CO.4.6	Detta, bröder, har jag här för er skull tillämpat på mig själv och Apollos, för att ni genom vårt exempel skall lära er vad som menas med »Håll er till skriften« och inte skryta med den ene på den andres bekostnad. 
1CO.4.7	Vem ger dig någon särställning? Vad äger du som du inte har fått? Och har du fått det, varför skryter du som om det inte var en gåva? 
1CO.4.8	Ni är förstås redan mätta, redan rika, ni har förstås blivit kungar oss förutan? Ja, om ni ändå hade blivit kungar, så att vi hade fått vara kungar tillsammans med er! 
1CO.4.9	Det förefaller mig som om Gud hade ställt oss apostlar sist av alla, som dödsdömda; vi står på arenan inför hela världen, inför både änglar och människor. 
1CO.4.10	Vi är dårar för Kristi skull, ni är förståndiga kristna. Vi är svaga, ni är starka. Ni är ansedda, vi är föraktade. 
1CO.4.11	Ännu i denna stund hungrar och törstar vi; vi saknar kläder, blir misshandlade, är hemlösa 
1CO.4.12	och arbetar hårt med egna händer för att försörja oss. Man smädar oss och vi välsignar. Man förföljer oss och vi härdar ut. 
1CO.4.13	Man talar illa om oss och vi svarar med goda ord. Hela tiden har vi behandlats som jordens avskum, som mänsklighetens drägg.
1CO.4.14	Jag skriver inte detta för att få er att skämmas utan för att visa er till rätta som mina kära barn. 
1CO.4.15	Om ni så skulle ha tio tusen lärare som vill göra er till kristna, har ni ändå inte många fäder. Det var jag som blev er far i Kristus Jesus genom evangeliet. 
1CO.4.16	Jag ber er: ta mig till föredöme.
1CO.4.17	Därför har jag skickat Timotheos till er, mitt kära, trogna barn i Herren. Han skall påminna er om mina regler för ett kristet liv så som jag lär ut dem i varenda församling. 
1CO.4.18	Somliga har gjort sig viktiga i tanke att jag inte skulle komma till er. 
1CO.4.19	Men jag kommer snart, om Herren vill, och då får jag veta hur det är bevänt med dessa sturska, inte med deras ord, utan med deras kraft, 
1CO.4.20	för Guds rike är inte ord, utan kraft. 
1CO.4.21	Hur vill ni ha det? Skall jag komma till er med käppen eller med kärlek och mildhet i sinnet?
1CO.5.1	Man säger att det förekommer otukt bland er, till och med sådan otukt som inte finns ens bland hedningarna, nämligen att någon lever ihop med sin fars hustru. 
1CO.5.2	Men ni är sturska, fast ni borde ha blivit förtvivlade och stött ut den som gjort sig skyldig till detta. 
1CO.5.3	Själv har jag redan — som om jag hade varit där, frånvarande till kroppen men närvarande till anden — fällt domen över den skyldige, 
1CO.5.4	i vår herre Jesu Kristi namn, när ni och min ande kom samman och vår herre Jesu kraft var med oss: 
1CO.5.5	en sådan person skall överlämnas åt Satan så att hans kropp går under för att hans ande skall bli räddad på Herrens dag.
1CO.5.6	Ni har ingen anledning att skryta. Vet ni inte: lite surdeg får hela degen att jäsa. 
1CO.5.7	Rensa bort den gamla surdegen så att ni blir en ny deg. Ni är ju osyrade, för vårt påsklamm, Kristus, är slaktat. 
1CO.5.8	Låt oss därför fira högtid, inte med gammal surdeg, inte med ondskans och fördärvets surdeg, utan med renhetens och sanningens osyrade bröd.
1CO.5.9	I mitt brev till er skrev jag att ni inte får ha med otuktiga människor att göra. 
1CO.5.10	Jag menade inte alla som är otuktiga här i världen, inte alla själviska och utsugare och avgudadyrkare; i så fall hade ni fått lämna världen. 
1CO.5.11	Nej, vad jag skrev till er var att ni inte får ha något att göra med den som kallas broder men som förfaller till otukt, själviskhet, avgudadyrkan, ovettigt tal, fylleri och utsugning. Ni får inte äta tillsammans med honom. 
1CO.5.12	De utomstående är det väl inte min sak att döma? Själva dömer ni ju bara inom er egen krets. 
1CO.5.13	De utomstående skall Gud döma. 
1CO.6.1	Hur kan någon av er som ligger i tvist med en broder komma på tanken att processa inför de orättfärdiga och inte inför de heliga! 
1CO.6.2	Vet ni inte att de heliga skall döma världen? Och om ni skall döma världen, duger ni då inte till att döma i småsaker? 
1CO.6.3	Vet ni inte att vi skall döma änglar? Då bör vi väl klara av vardagliga tvister. 
1CO.6.4	Men när ni nu har sådana tvister, då tar ni till domare folk som församlingen ser ner på. 
1CO.6.5	Ni borde skämmas! Finns det då ingen bland er som är klok nog att döma mellan två kristna bröder? 
1CO.6.6	I stället processar broder mot broder, och detta inför otroende! 
1CO.6.7	Redan det att ni processar med varandra är ett nederlag för er. Varför finner ni er inte hellre i en oförrätt? Varför tar ni inte hellre en förlust? 
1CO.6.8	I stället vållar ni andra orätt och förluster — era egna bröder. 
1CO.6.9	Har ni glömt att ingen orättfärdig skall få ärva Guds rike? Låt inte bedra er. Inga otuktiga eller avgudadyrkare eller horkarlar eller män som ligger med andra män, 
1CO.6.10	inga som är tjuvaktiga eller själviska, inga drinkare, ovettiga och utsugare — ingen sådan får ärva Guds rike. 
1CO.6.11	Så har somliga av er levt, men ni har låtit tvätta er rena, ni har helgats och gjorts rättfärdiga genom herren Jesu Kristi namn och genom vår Guds ande.
1CO.6.12	Allt är tillåtet för mig — men allt är inte nyttigt. Allt är tillåtet för mig — men ingenting får ta makten över mig. 
1CO.6.13	Maten är till för magen och magen för maten, tills Gud gör båda överflödiga. Men kroppen är inte till för otukt utan för Herren, och Herren är till för kroppen. 
1CO.6.14	Gud har uppväckt Herren, och genom sin makt skall han uppväcka oss. 
1CO.6.15	Vet ni inte att era kroppar är Kristi lemmar? Skall jag ta Kristi lemmar och göra dem till en skökas lemmar? Nej! 
1CO.6.16	Vet ni inte att den som förenar sig med en sköka blir till en enda kropp med henne? Det heter ju: 
1CO.6.17	Men den som förenar sig med Herren blir till en enda ande med honom. 
1CO.6.18	Håll er borta från otukten. All annan synd som en människa begår lämnar kroppen utanför, men den otuktige syndar mot sin egen kropp. 
1CO.6.19	Vet ni inte att er kropp är ett tempel för den heliga anden, som ni har inom er och som ni har fått från Gud? Ni tillhör inte er själva. 
1CO.6.20	Gud har köpt er och priset är betalt. Ära då Gud med er kropp.
1CO.7.1	Nu till det ni skrev. Det är bäst för en man att inte alls röra någon kvinna. 
1CO.7.2	Men med tanke på all den otukt som finns skall mannen leva med sin hustru och kvinnan med sin man. 
1CO.7.3	Mannen skall ge hustrun vad han är skyldig henne och på samma sätt hustrun sin man. 
1CO.7.4	Hustrun bestämmer inte själv över sin kropp, det gör mannen. Likaså bestämmer inte mannen över sin kropp, det gör hustrun. 
1CO.7.5	Håll er inte ifrån varandra annat än för en tid, om ni har enats om det för att ostört kunna ägna er åt bön och sedan vara tillsammans igen. Annars kan Satan fresta er, eftersom ni inte förmår leva avhållsamt. 
1CO.7.6	Detta säger jag som ett medgivande, inte som en befallning. 
1CO.7.7	Helst ville jag att alla levde som jag. Men var och en har fått sin särskilda nådegåva från Gud, den ene av ett slag, den andre av ett annat.
1CO.7.8	Till de ogifta och till änkorna säger jag att det är bäst för dem om de förblir vad de är, liksom jag. 
1CO.7.9	Men om de inte kan behärska sig bör de gifta sig; det är bättre att gifta sig än att brinna av åtrå. 
1CO.7.10	De gifta ger jag denna föreskrift som inte är min utan Herrens: en hustru får inte lämna sin man — 
1CO.7.11	men gör hon det ändå, skall hon förbli ogift eller försona sig med mannen — och en man får inte skilja sig från sin hustru.
1CO.7.12	Till de övriga säger jag själv, inte Herren: om någon broder har en hustru som inte är troende men är villig att leva med honom, får han inte skilja sig från henne. 
1CO.7.13	Och om någon kvinna har en man som inte är troende men är villig att leva med henne, får hon inte skilja sig från honom. 
1CO.7.14	Ty mannen som inte tror har helgats genom sin hustru, och hustrun som inte tror har helgats genom sin troende man. Annars vore era barn orena, inte heliga som nu. 
1CO.7.15	Men om den som inte tror vill skilja sig, så må han göra det. I sådana fall är den troende brodern eller systern inte bunden. Gud har kallat er att leva i frid, 
1CO.7.16	och hur vet du, kvinna, att du kan rädda din man och du, man, att du kan rädda din hustru?
1CO.7.17	I övrigt skall var och en leva med den lott som Herren har tilldelat honom, sådan han var då Gud kallade honom. Det är den regel jag ger alla församlingar. 
1CO.7.18	Den som var omskuren när han blev kallad skall inte ändra på det. Den som var oomskuren skall inte låta omskära sig. 
1CO.7.19	Omskärelse eller förhud, det är likgiltigt, vad som betyder något är att man håller Guds bud. 
1CO.7.20	Var och en skall förbli vad han var när han blev kallad. 
1CO.7.21	Var du slav när du blev kallad, så fäst dig inte vid det. Och även om du kan bli fri, så förbli hellre vad du är. 
1CO.7.22	Ty slaven som har kallats att tillhöra Herren är Herrens frigivne. Och likaså är den frie som har blivit kallad Kristi slav. 
1CO.7.23	Gud har köpt er och priset är betalt; bli inte slavar under människor. 
1CO.7.24	Bröder, var och en skall inför Gud förbli vad han var när han blev kallad.
1CO.7.25	I fråga om dem som lever ogifta har jag ingen befallning från Herren. Men jag kan ge ett råd tack vare den tilltro som Herren i sin barmhärtighet har visat mig. 
1CO.7.26	Jag anser alltså detta vara bäst i den svåra tid som nu är inne — det är bäst att leva på det viset. 
1CO.7.27	Är du bunden vid en kvinna, sök då inte att bli löst. Har du blivit löst från en kvinna, sök då inte att finna någon annan. 
1CO.7.28	Men om du gifter dig är det ingen synd. Och om den ogifta kvinnan gifter sig är det ingen synd. Men de som gör så kommer att få det svårt här på jorden, och jag vill inte kräva för mycket av er. 
1CO.7.29	Men det säger jag, bröder: tiden krymper. Även de som har en hustru måste nu leva som om de ingen hade, 
1CO.7.30	de som gråter som om de inte grät, de som gläder sig som om de inte gladde sig, de som köper något som om de inte fick behålla det 
1CO.7.31	och de som lever i världen som om de inte levde av den. Ty den värld som nu är går mot sitt slut, 
1CO.7.32	och jag ser helst att ni slipper bekymra er. Den ogifte tänker på vad som hör Herren till, hur han skall vara Herren till lags. 
1CO.7.33	Men den gifte tänker på vad som hör världen till, hur han skall vara sin hustru till lags, 
1CO.7.34	och det gör honom kluven. En ogift kvinna eller flicka tänker på vad som hör Herren till, på att hon skall vara helig till kropp och själ. Men den gifta kvinnan tänker på vad som hör världen till, hur hon skall vara sin man till lags.
1CO.7.35	Detta säger jag för ert eget bästa, inte för att lägga band på er utan för att hjälpa er att leva anständigt och troget hålla fast vid Herren. 
1CO.7.36	Men om någon tycker att han handlar otillbörligt mot sin flicka när han ansätts av driften och inte har något val, då får han göra det han vill: han syndar inte, de får gifta sig. 
1CO.7.37	Men den som står fast i sin föresats och inte känner något tvång utan är herre över sin vilja och i sitt inre har bestämt sig för att låta flickan förbli orörd, han handlar rätt. 
1CO.7.38	Alltså: den som gifter sig med flickan handlar rätt, och den som inte gifter sig handlar bättre.
1CO.7.39	En kvinna är bunden så länge hennes man lever. Men om mannen dör är hon fri att gifta sig med vem hon vill, bara det är med en kristen. 
1CO.7.40	Men långt bättre är det för henne om hon förblir som hon är, det är min uppfattning, och jag menar att även jag har Guds ande.
1CO.8.1	I fråga om offerkött vet vi att vi alla har kunskap. Men kunskapen gör oss uppblåsta, det som bygger upp är kärleken. 
1CO.8.2	Den som tror sig ha kunskap har ännu inte fått den rätta kunskapen, 
1CO.8.3	men den som har kärlek, han är känd av Gud. 
1CO.8.4	När det alltså gäller frågan om man får äta kött som har offrats åt avgudar, vet vi att det inte finns någon avgud i världen och ingen annan gud än den ende. 
1CO.8.5	Ty även om det finns så kallade gudar, i himlen eller på jorden — och det finns ju många gudar och många herrar — 
1CO.8.6	så har vi bara en Gud, fadern från vilken allting utgår och som är vårt mål, och bara en herre, Jesus Kristus genom vilken allt är till och genom vilken vi är till.
1CO.8.7	Denna kunskap finns dock inte hos alla. Somliga sitter så fast i sin gamla avgudatro att de äter köttet just som offerkött, och det tynger deras samvete, osäkert som det är. 
1CO.8.8	Men det är inte maten som kommer att föra oss till Gud. Vi förlorar inget om vi inte äter, vinner heller inget om vi äter. 
1CO.8.9	Se bara till att den frihet ni kan ta er inte blir till skada för de osäkra. 
1CO.8.10	För om någon får se hur du som äger kunskap ligger till bords i ett avgudatempel, kan han då inte bli så styrkt i sitt samvete att han äter offerkött fast han är osäker? 
1CO.8.11	Då går den osäkre förlorad genom din kunskap, denne broder som Kristus har dött för. 
1CO.8.12	Om ni på detta sätt försyndar er mot era bröder och våldför er på deras osäkra samveten syndar ni mot Kristus. 
1CO.8.13	Alltså: om maten bringar min broder på fall avstår jag från kött för evigt för att inte bli orsak till min broders fall.
1CO.9.1	Är jag inte fri? Är jag inte apostel? Har jag inte sett Jesus, vår herre? Är inte ni det verk som jag har utfört för Herren? 
1CO.9.2	Om jag inte är apostel för andra är jag det åtminstone för er. Ni är ju Herrens egen bekräftelse på mitt uppdrag som apostel.
1CO.9.3	Detta är mitt svar till dem som kritiserar mig: 
1CO.9.4	Har vi inte rätt till mat och dryck? 
1CO.9.5	Har vi inte rätt att ta med oss en troende hustru liksom de andra apostlarna och Herrens bröder och Kefas? 
1CO.9.6	Är det bara jag och Barnabas som inte har rätt att slippa arbeta? 
1CO.9.7	Vem tar värvning utan att räkna med lön? Vem anlägger en vingård och avstår från vad den ger? Vem vallar en hjord utan att få sin del av mjölken? 
1CO.9.8	Är detta bara mänskligt tal, eller säger inte lagen samma sak? 
1CO.9.9	Det står ju i Moses lag: 
1CO.9.10	Nej, det är klart att han säger det med tanke på oss. Det är för vår skull det står skrivet att den som plöjer och den som tröskar skall göra det med hopp om lön för sin möda. 
1CO.9.11	Om vi har sått vårt andliga utsäde hos er, är det då för mycket om ni ger oss något materiellt som avkastning? 
1CO.9.12	Om andra har rätt att ställa krav på er, har inte vi det ännu mer? Men vi har aldrig utnyttjat denna rätt utan finner oss i allt för att inte lägga hinder i vägen för evangeliet om Kristus. 
1CO.9.13	Ni vet ju att de som arbetar i templet lever av templets intäkter och att de som gör tjänst vid altaret får sin del av offren. 
1CO.9.14	Så har också Herren bestämt att de som förkunnar evangeliet skall få sitt uppehälle av evangeliet. 
1CO.9.15	Men jag har inte gjort bruk av några sådana förmåner, och jag skriver inte det här för att skaffa mig dem. Hellre dör jag — ingen skall få ta ifrån mig det som är min stolthet. 
1CO.9.16	Ty att jag sprider evangeliet är inget att vara stolt över, jag är ju tvungen till det. Ve mig om jag inte förkunnar evangeliet! 
1CO.9.17	Om jag gör det av eget val har jag ju lön att vänta. Men gör jag det därför att jag måste utför jag bara ett uppdrag. 
1CO.9.18	Vad får jag då för lön? Jo, att få förkunna evangeliet utan kostnad för någon och inte utnyttja den rätt evangeliet ger mig.
1CO.9.19	Fri och oberoende av alla har jag alltså gjort mig till allas slav för att vinna så många som möjligt. 
1CO.9.20	För att vinna judar har jag för dem varit som en jude. För att vinna dem som står under lagen har jag för dem varit som en som står under lagen, fast jag själv inte står under lagen. 
1CO.9.21	För att vinna dem som är utan lag har jag för dem varit som en som är utan lag, fast jag inte är utan Guds lag, jag har ju Kristi lag. 
1CO.9.22	För att vinna de svaga har jag inför dem varit svag. Allt har jag varit inför alla, för att åtminstone rädda några. 
1CO.9.23	Allt gör jag för evangeliets skull, för att också jag skall få del av dess löften.
1CO.9.24	Ni vet ju att alla löparna i en tävling springer men att bara en får priset. Löp då för att vinna det. 
1CO.9.25	Var och en som tävlar måste försaka allt — löparen gör det för en krans som vissnar, vi för en som aldrig vissnar. 
1CO.9.26	Jag har målet i sikte när jag löper, och jag slår inte i luften när jag boxas. 
1CO.9.27	Jag går hårt åt min kropp och tvingar den till lydnad, för jag vill inte predika för andra och själv komma till korta.
1CO.10.1	Jag vill att ni skall ha kunskap om detta, bröder: våra fäder hade alla molnet över sig och gick alla genom havet. 
1CO.10.2	Alla blev de döpta i molnet och i havet till gemenskap med Mose. 
1CO.10.3	Alla åt de samma andliga mat, 
1CO.10.4	och alla drack de samma andliga dryck, de drack ur en andlig klippa som följde dem, och den klippan var Kristus. 
1CO.10.5	Men de flesta av dem fann inte nåd inför Gud utan blev liggande döda i öknen. 
1CO.10.6	Allt detta är exempel som säger oss att vi inte skall ha begär till det onda, som de hade. 
1CO.10.7	Bli inte avgudadyrkare som många av dem blev. Om dem står det i skriften: 
1CO.10.8	Låt oss inte heller begå otukt som många av dem gjorde; så dödades också 23 000 på en enda dag. 
1CO.10.9	Och låt oss inte sätta Herren på prov som många av dem gjorde; de föll offer för ormar. 
1CO.10.10	Knota inte som många av dem gjorde; de dödades av Förgöraren. 
1CO.10.11	Allt det som hände dem är exempel, och det skrevs ner för att vägleda oss som har tidsåldrarnas slut inpå oss. 
1CO.10.12	Därför skall den som tror sig stå stadigt se till att han inte faller. 
1CO.10.13	Era prövningar har inte varit övermänskliga. Gud är trofast och skall inte låta er prövas över förmåga: när han sänder prövningen visar han er också en utväg, så att ni kommer igenom den.
1CO.10.14	Håll er alltså borta från avgudadyrkan, mina kära. 
1CO.10.15	Jag talar till förnuftiga människor, bedöm själva vad jag säger. 
1CO.10.16	Välsignelsens bägare som vi välsignar, ger den oss inte gemenskap med Kristi blod? Brödet som vi bryter, ger det oss inte gemenskap med Kristi kropp? 
1CO.10.17	Eftersom brödet är ett enda är vi — fast många — en enda kropp, för alla får vi vår del av ett och samma bröd. 
1CO.10.18	Se på israeliterna: har inte de som äter av offren gemenskap med offeraltaret? 
1CO.10.19	Vad vill jag säga med detta? Att det som offras till avgudar är något i sig eller att avgudar är något? 
1CO.10.20	Nej, men att det som de offrar offrar de åt demoner och inte åt Gud, och jag vill inte att ni skall ha gemenskap med demonerna. 
1CO.10.21	Ni kan inte dricka både ur Herrens bägare och ur demonernas bägare, inte äta både vid Herrens bord och vid demonernas bord. 
1CO.10.22	Eller skall vi väcka Herrens svartsjuka? Är vi starkare än han?
1CO.10.23	Allt är tillåtet — men allt är inte nyttigt. Allt är tillåtet — men allt bygger inte upp. 
1CO.10.24	Sök inte ert eget bästa utan andras. 
1CO.10.25	Allt som säljs i köttstånden kan ni äta utan att undersöka det för ert samvetes skull — 
1CO.10.26	. 
1CO.10.27	Om en som inte tror bjuder hem er och ni tackar ja, ät då allt som sätts fram för er utan att för samvetets skull undersöka vad det är. 
1CO.10.28	Men om någon säger: »Det här är offerkött«, ät det då inte, av hänsyn till den som säger det och för samvetets skull — 
1CO.10.29	jag menar inte det egna samvetet utan den andres. Varför då? Skall jag låta min frihet bestämmas av en annans samvete? 
1CO.10.30	Äter jag med tacksamhet, varför skall jag klandras för det som jag tackar Gud för? 
1CO.10.31	Om ni äter eller dricker eller vad ni än gör, så gör allt till Guds ära. 
1CO.10.32	Väck inte anstöt vare sig bland judar eller greker eller inom Guds församling. 
1CO.10.33	Själv försöker jag alltid rätta mig efter alla och söker inte mitt eget bästa utan de mångas, för att de skall bli räddade.
1CO.11.1	Ha mig till föredöme liksom jag har Kristus till föredöme.
1CO.11.2	Jag måste berömma er för att ni kommer ihåg allt jag har sagt och håller fast vid det som jag har fört vidare till er precis som jag förmedlade det. 
1CO.11.3	Nu vill jag att ni skall veta att Kristus är varje mans huvud, att mannen är kvinnans huvud och att Gud är Kristi huvud. 
1CO.11.4	En man som ber eller profeterar med något på huvudet drar skam över sitt huvud. 
1CO.11.5	Men en kvinna drar skam över sitt huvud om hon ber eller profeterar barhuvad. Det är samma sak som om hon hade rakat av sig håret, 
1CO.11.6	för om en kvinna uppträder barhuvad kan hon lika gärna ha håret avklippt. Men när det nu är en skam för kvinnan att klippa eller att raka av håret måste hon ha någon huvudbonad. 
1CO.11.7	En man behöver ju inte ha något på huvudet eftersom han är en avbild och avglans av Gud. Men kvinnan är en avglans av mannen, 
1CO.11.8	ty mannen kommer inte från kvinnan utan kvinnan från mannen, 
1CO.11.9	och mannen skapades inte för kvinnan utan kvinnan för mannen. 
1CO.11.10	Därför måste kvinnan på huvudet bära ett tecken på sin rätt för änglarnas skull. 
1CO.11.11	Och ändå: i Herren kan inte kvinnan tänkas utan mannen och inte heller mannen utan kvinnan. 
1CO.11.12	Ty liksom kvinnan har kommit från mannen, så blir också mannen till genom kvinnan, och allt kommer från Gud.
1CO.11.13	Döm själva: passar det sig att en kvinna ber till Gud barhuvad? 
1CO.11.14	Lär er inte redan naturen att det är en vanära för mannen att ha långt hår 
1CO.11.15	men en heder för kvinnan, hon har ju fått sitt hår som slöja. 
1CO.11.16	Någon kanske vill börja strida om detta, men vi har ingen annan ordning, och det har inte någon av Guds församlingar.
1CO.11.17	När jag ger denna föreskrift kan jag inte berömma er för era sammankomster, som snarare skadar än gagnar. 
1CO.11.18	Först och främst har jag hört att ni delar upp er i grupper när ni möts i församlingen, och det tror jag delvis är sant. 
1CO.11.19	Det måste till och med finnas olika partier bland er, så att det visar sig vilka av er som är att lita på. 
1CO.11.20	Men vid era sammankomster går det inte att hålla Herrens måltid, 
1CO.11.21	för var och en tar genast för sig av sin egen mat, och den ene sitter hungrig medan den andre har druckit sig berusad. 
1CO.11.22	Har ni inte era hem där ni kan äta och dricka? Bryr ni er inte om att det är Guds församling? Skall de som inte har något behöva skämmas? Vad vill ni jag skall säga, skall jag berömma er? Nej, för det här får ni inget beröm.
1CO.11.23	Jag har själv tagit emot från Herren det som jag har fört vidare till er: Den natten då herren Jesus blev förrådd tog han ett bröd, 
1CO.11.24	tackade Gud, bröt det och sade: »Detta är min kropp som offras för er. Gör detta till minne av mig.« 
1CO.11.25	Likaså tog han bägaren efter måltiden och sade: »Denna bägare är det nya förbundet genom mitt blod. Var gång ni dricker av den, gör det till minne av mig.«
1CO.11.26	Var gång ni äter det brödet och dricker den bägaren förkunnar ni alltså Herrens död, till dess han kommer. 
1CO.11.27	Den som äter Herrens bröd eller dricker hans bägare på ett ovärdigt sätt har därför syndat mot Herrens kropp och blod. 
1CO.11.28	Var och en måste pröva sig själv, sedan kan han äta brödet och dricka bägaren. 
1CO.11.29	Ty den som äter och dricker utan att tänka på vems kropp det gäller, han äter och dricker en dom över sig. 
1CO.11.30	Därför finns det så många sjuka och klena bland er, och inte så få har avlidit. 
1CO.11.31	Om vi gick till rätta med oss själva skulle vi slippa bli dömda. 
1CO.11.32	Men när vi nu döms av Herren tuktas vi för att inte bli fördömda tillsammans med världen.
1CO.11.33	Alltså, mina bröder, när ni samlas för att äta, vänta då på varandra. 
1CO.11.34	Om någon är hungrig skall han äta hemma, så att inte era sammankomster leder till att ni blir dömda. Allt det andra skall jag ge anvisningar om när jag kommer.
1CO.12.1	I fråga om de andliga gåvorna, bröder, vill jag också att ni skall ha kunskap. 
1CO.12.2	Ni vet att när ni var hedningar drogs ni viljelöst med, bort till de stumma avgudarna. 
1CO.12.3	Därför vill jag att ni skall förstå att ingen som är fylld av Guds ande säger: »Förbannelse över Jesus«, och att ingen kan säga: »Jesus är herre«, om han inte är fylld av den heliga anden.
1CO.12.4	Nådegåvorna är olika, men Anden densamma. 
1CO.12.5	Tjänsterna är olika, men Herren densamme. 
1CO.12.6	Verksamheterna är olika, men Gud är densamme, han som verkar i allt och överallt. 
1CO.12.7	Hos var och en framträder Anden så att den blir till nytta. 
1CO.12.8	Den ene får genom Anden gåvan att meddela vishet, den andre kan med samma Andes hjälp meddela kunskap. 
1CO.12.9	En får tron genom Anden, en annan genom samma Ande gåvan att bota, 
1CO.12.10	en annan får kraft att göra under. En får förmågan att tala profetiskt, en annan att skilja mellan olika andar. En kan tala olika slags tungotal, en annan kan tolka tungotal. 
1CO.12.11	Allt detta åstadkommer en och samma Ande genom att fördela sina gåvor på var och en så som den själv vill.
1CO.12.12	Ty liksom kroppen är en och har många delar och alla de många kroppsdelarna bildar en enda kropp, så är det också med Kristus. 
1CO.12.13	Med en och samma Ande har vi alla döpts att höra till en och samma kropp, vare sig vi är judar eller greker, slavar eller fria, och alla har vi fått en och samma Ande att dricka. 
1CO.12.14	Kroppen består inte av en enda del utan av många. 
1CO.12.15	Om foten säger: »Jag är ingen hand, jag hör inte till kroppen«, så hör den likafullt till kroppen. 
1CO.12.16	Och om örat säger: »Jag är inget öga, jag hör inte till kroppen«, så hör det likafullt till kroppen. 
1CO.12.17	Om hela kroppen var öga, vad blev det då av hörseln? Om allt var hörsel, vad blev det då av luktsinnet? 
1CO.12.18	Men nu har Gud gett varje enskild del just den plats i kroppen som han ville. 
1CO.12.19	Om alltsammans var en enda kroppsdel, vad blev det då av kroppen? 
1CO.12.20	Nu är det emellertid många delar, men en enda kropp.
1CO.12.21	Ögat kan inte säga till handen: »Jag behöver dig inte«, och inte heller huvudet till fötterna: »Jag behöver er inte.« 
1CO.12.22	Tvärtom, också de delar av kroppen som verkar svagast är nödvändiga, 
1CO.12.23	och de delar av kroppen som vi inte tycker är fina, dem gör vi så mycket finare, och de delar vi skäms för omger vi med så mycket större anständighet, 
1CO.12.24	något som de anständiga delarna inte behöver. Men när Gud satte samman kroppen lät han de ringare delarna bli särskilt ärade, 
1CO.12.25	för att det inte skulle uppstå splittring inom kroppen och för att alla delarna skulle visa varandra samma omsorg. 
1CO.12.26	Lider en kroppsdel, så lider också alla de andra. Blir en del hedrad, så gläder sig också alla de andra.
1CO.12.27	Ni utgör Kristi kropp och är var för sig delar av den. 
1CO.12.28	I sin församling har Gud gjort några till apostlar, andra till profeter, andra till lärare; åt några har han gett gåvan att göra under, att bota sjuka, att hjälpa, att styra, att tala olika slags tungotal. 
1CO.12.29	Kan alla vara apostlar? Eller profeter? Eller lärare? Kan alla göra under? 
1CO.12.30	Eller bota sjuka? Kan alla tala med tungor eller tolka sådant tal? 
1CO.12.31	Nej, men sök vinna de nådegåvor som är störst. Och då skall jag visa er en väg som är överlägsen alla andra.
1CO.13.1	Om jag talar både människors och änglars språk, men saknar kärlek, är jag bara ekande brons, en skrällande cymbal. 
1CO.13.2	Och om jag har profetisk gåva och känner alla hemligheterna och har hela kunskapen, och om jag har all tro så att jag kan flytta berg, men saknar kärlek, är jag ingenting. 
1CO.13.3	Och om jag delar ut allt jag äger och om jag låter bränna mig på bål, men saknar kärlek, har jag ingenting vunnit.
1CO.13.4	Kärleken är tålmodig och god. Kärleken är inte stridslysten, inte skrytsam och inte uppblåst. 
1CO.13.5	Den är inte utmanande, inte självisk, den brusar inte upp, den vill ingen något ont. 
1CO.13.6	Den finner inte glädje i orätten men gläds med sanningen. 
1CO.13.7	Allt bär den, allt tror den, allt hoppas den, allt uthärdar den.
1CO.13.8	Kärleken upphör aldrig. Den profetiska gåvan, den skall förgå. Tungotalet, det skall tystna. Kunskapen, den skall förgå. 
1CO.13.9	Ty vår kunskap är begränsad, och den profetiska gåvan är begränsad. 
1CO.13.10	Men när det fullkomliga kommer skall det begränsade förgå.
1CO.13.11	När jag var barn talade jag som ett barn, förstod som ett barn och tänkte som ett barn. Men sedan jag blev vuxen har jag lagt bort det barnsliga. 
1CO.13.12	Ännu ser vi en gåtfull spegelbild; då skall vi se ansikte mot ansikte. Ännu är min kunskap begränsad; då skall den bli fullständig som Guds kunskap om mig.
1CO.13.13	Men nu består tro, hopp och kärlek, dessa tre, och störst av dem är kärleken.
1CO.14.1	Sträva efter kärleken, men sök också vinna de andliga gåvorna, helst gåvan att profetera. 
1CO.14.2	Ty den som talar med tungor talar inte till människor utan till Gud; ingen förstår honom, i sin ande talar han hemligheter. 
1CO.14.3	Men den som profeterar, han talar till människor, han bygger upp, förmanar och tröstar. 
1CO.14.4	Den som talar med tungor bygger upp sig själv, men den som profeterar bygger upp församlingen. 
1CO.14.5	Jag vill gärna att ni alla talar med tungor men helst att ni profeterar. Att profetera är bättre än att tala med tungor, såvida man inte kan tolka sina ord så att församlingen blir uppbyggd.
1CO.14.6	Nej, bröder, vad hjälper det er om jag kommer till er och talar med tungor men inte ger er någon uppenbarelse eller kunskap eller profetia eller undervisning? 
1CO.14.7	Om ett livlöst instrument, en flöjt eller en harpa, ger ifrån sig toner som inte kan skiljas från varandra, hur skall man då kunna uppfatta vad som spelas? 
1CO.14.8	Och om en trumpetsignal är otydlig, vem gör sig då färdig till strid? 
1CO.14.9	På samma sätt med er: om ni inte använder tungan till att tala begripligt, hur skall man då kunna uppfatta vad ni säger? Då talar ni ju ut i tomma luften. 
1CO.14.10	Hur många språk det än finns i världen, så är inget utan ljud. 
1CO.14.11	Men om jag inte vet vad ljuden betyder blir jag en främling för den som talar och han en främling för mig. 
1CO.14.12	På samma sätt med er: när ni nu söker vinna andekrafter, försök då att få dem i överflöd till församlingens uppbyggelse. 
1CO.14.13	Därför skall den som talar med tungor be om förmågan att tolka sitt tal. 
1CO.14.14	Ty om jag ber med tungor är det min ande som ber, medan mitt förnuft är overksamt.
1CO.14.15	Vad innebär nu detta? Jo, att jag vill be med min ande men också med mitt förnuft. Jag vill sjunga med min ande men också med mitt förnuft. 
1CO.14.16	För om det är i ande du ber en tackbön, hur skall då den som har sin plats bland oinvigda kunna säga sitt Amen till din tacksägelse? Han förstår ju inte vad du säger. 
1CO.14.17	Det är bra att du tackar, men den andre blir inte uppbyggd av det. 
1CO.14.18	Gud vare tack, jag talar mer med tungor än någon av er, 
1CO.14.19	men i församlingen vill jag hellre tala fem ord med mitt förnuft, så att också andra får lära sig något, än tusentals ord med tungor.
1CO.14.20	Bröder, var inte barn till förståndet, nej, var barn i fråga om allt ont och fullvuxna till förståndet. 
1CO.14.21	I lagen står det: 
1CO.14.22	Därför blir tungotalet ett tecken för de otroende, inte för de troende, medan det profetiska talet blir ett tecken för de troende och inte för de otroende. 
1CO.14.23	Anta att hela församlingen håller gudstjänst och att alla talar med tungor. Om det då kommer in oinvigda eller otroende, så säger de: »Ni är galna.« 
1CO.14.24	Men anta att allesammans talar profetiskt. Om det då kommer en som är otroende eller oinvigd blir han genomskådad av alla, ställd till svars av alla, 
1CO.14.25	och vad som gömmer sig i hans innersta blottas. Då kastar han sig ner och tillber Gud och ropar: »Hos er finns verkligen Gud.«
1CO.14.26	Vad innebär nu detta, bröder? Jo, att när ni samlas har var och en något att bidra med: sång, undervisning, uppenbarelse, tungotal eller uttolkning. Men allt skall syfta till att bygga upp. 
1CO.14.27	Vid tungotal får två eller högst tre tala, en i sänder, och någon skall tolka. 
1CO.14.28	Finns det ingen uttolkare skall tungotalaren tiga vid sammankomsterna och tala till sig själv och till Gud. 
1CO.14.29	Som profeter får två eller tre tala, och de övriga skall pröva vad som sägs. 
1CO.14.30	Om någon annan av de närvarande får en uppenbarelse skall den som då talar sluta. 
1CO.14.31	Alla har ni möjlighet att profetera, en i sänder, så att alla får lära sig något och alla får uppmuntran. 
1CO.14.32	Profeternas ande behärskas av profeterna; 
1CO.14.33	Gud är inte oordningens Gud utan fridens.
1CO.14.33	Liksom överallt i de heligas församlingar 
1CO.14.34	skall kvinnorna tiga vid sammankomsterna: de har inte lov att tala utan skall underordna sig, som också lagen säger. 
1CO.14.35	Om de vill ha reda på något skall de fråga sina män när de har kommit hem, för det passar sig inte för en kvinna att tala vid sammankomsten. 
1CO.14.36	Är det kanske från er som Guds ord har utgått, och är det bara till er som det har kommit?
1CO.14.37	Om någon tror sig vara profet eller ha andegåvor skall han veta att vad jag skriver till er är Herrens bud. 
1CO.14.38	Den som inte erkänner detta blir själv inte erkänd. 
1CO.14.39	Mina bröder, sök att vinna profetians gåva, men hindra inte tungotalet. 
1CO.14.40	Låt allt ske värdigt och med ordning.
1CO.15.1	Bröder, jag vill påminna er om evangeliet som jag förkunnade, som ni också tog emot, på vars grund ni står 
1CO.15.2	och genom vilket ni blir räddade. Jag vill påminna er om orden i min förkunnelse — den håller ni väl fast vid, annars var det bortkastat att ni kom till tro. 
1CO.15.3	Bland det första jag förde vidare till er var detta som jag själv hade tagit emot: att Kristus dog för våra synder i enlighet med skrifterna, 
1CO.15.4	att han blev begravd, att han uppstod på tredje dagen i enlighet med skrifterna 
1CO.15.5	och att han visade sig för Kefas och sedan för de tolv. 
1CO.15.6	Därefter visade han sig för mer än femhundra bröder vid ett och samma tillfälle, de flesta är ännu i livet, men några har avlidit. 
1CO.15.7	Därefter visade han sig för Jakob och sedan för alla apostlarna. 
1CO.15.8	Allra sist visade han sig också för mig, detta ofullgångna foster. 
1CO.15.9	Jag är ju den allra minste av apostlarna, inte värdig att kallas apostel, eftersom jag har förföljt Guds församling. 
1CO.15.10	Men genom Guds nåd är jag vad jag är, och hans nåd mot mig har inte varit förspilld. Jag har arbetat mer än någon av dem, fast inte jag själv, utan Guds nåd som har varit med mig. 
1CO.15.11	Jag eller de — så är det vi förkunnar, och så är det ni har lärt er att tro.
1CO.15.12	Men om det nu förkunnas att Kristus har uppstått från de döda, hur kan då några bland er säga att det inte finns någon uppståndelse från de döda? 
1CO.15.13	Om det inte finns någon uppståndelse från de döda har inte heller Kristus uppstått. 
1CO.15.14	Men om Kristus inte har uppstått, ja, då är vår förkunnelse tom, och tom är också er tro. 
1CO.15.15	Och då visar det sig att vi har vittnat falskt om Gud, eftersom vi har vittnat om Gud att han har uppväckt Kristus, som han ju inte kan ha uppväckt om det är sant att de döda inte uppstår. 
1CO.15.16	Ty om inga döda uppstår har heller inte Kristus uppstått. 
1CO.15.17	Men om Kristus inte har uppstått, då är er tro meningslös, och ni är ännu kvar i era synder. 
1CO.15.18	Då är också de som har avlidit i tron på Kristus förlorade. 
1CO.15.19	Gäller vårt hopp till Kristus bara detta livet, då är vi de mest ömkansvärda bland människor.
1CO.15.20	Men nu har Kristus uppstått från de döda, som den förste av de avlidna. 
1CO.15.21	Ty eftersom döden kom genom en människa kommer också uppståndelsen från de döda genom en människa. 
1CO.15.22	Liksom alla dör genom Adam, så skall också alla få nytt liv genom Kristus. 
1CO.15.23	Men i tur och ordning: först Kristus och därefter, vid hans ankomst, de som tillhör honom. 
1CO.15.24	Sedan kommer slutet, när han överlämnar riket åt Gud, fadern. Då har han förintat varje välde och varje makt och kraft, 
1CO.15.25	ty han måste härska tills han har lagt alla fiender under sina fötter. 
1CO.15.26	Den siste fienden som förintas är döden, 
1CO.15.27	ty 
1CO.15.28	Men när allt har lagts under honom skall Sonen själv underordna sig den som har lagt allt under honom, så att Gud blir allt, överallt.
1CO.15.29	Vad skall annars de göra som låter döpa sig för de dödas skull? Om de döda inte alls uppstår, varför låter man då döpa sig för deras skull? 
1CO.15.30	Och jag själv, varför sätter jag livet på spel i varje ögonblick? 
1CO.15.31	Ja, bröder, så sant som ni är min stolthet i Kristus Jesus, vår herre: jag står inför döden varje dag. 
1CO.15.32	Om jag bara hade tänkt på människors sätt när jag kämpade mot vilddjuren i Efesos, vad hade det då tjänat till? Om de döda inte uppstår, 
1CO.15.33	Låt inte bedra er. »Av dåligt sällskap blir den bäste snart förstörd.« 
1CO.15.34	Nyktra till på allvar och synda inte mer! Det finns ju några som inte vill veta något om Gud, det säger jag till er skam.
1CO.15.35	Nu undrar någon: »Hur uppstår de döda? Hurdan kropp har de när de kommer?« 
1CO.15.36	Vilken enfaldig fråga! Det du sår får inte liv om det inte dör. 
1CO.15.37	Och när du sår är det inte den blivande växten du sår utan ett naket sädeskorn eller något annat frö. 
1CO.15.38	Men Gud ger det den gestalt han har bestämt, och varje frö får sin egen gestalt. 
1CO.15.39	Alla kroppar är inte likadana, människorna har sina, boskapen sina, fåglarna sina och fiskarna sina. 
1CO.15.40	Vidare finns det himmelska kroppar och jordiska, men de himmelska har sin glans och de jordiska har en annan. 
1CO.15.41	Solen har sin glans, månen sin och stjärnorna sin. Ja, alla stjärnor har olika glans.
1CO.15.42	Så är det också med de dödas uppståndelse. Det som blir sått förgängligt uppstår oförgängligt. 
1CO.15.43	Det som blir sått föraktat uppstår i härlighet. Det som blir sått svagt uppstår fullt av kraft. 
1CO.15.44	Det som blir sått som en kropp med fysiskt liv uppstår som en kropp med ande. Finns det en kropp med fysiskt liv, så finns det också en med ande. 
1CO.15.45	Och så står det skrivet: Den första 
1CO.15.46	Det andliga kommer alltså inte först, utan det fysiska; därefter kommer det andliga. 
1CO.15.47	Den första människan kom från jorden och var jord; den andra människan kom från himlen. 
1CO.15.48	Som den jordiska var, så är också de jordiska, och som den himmelska är, så är de himmelska. 
1CO.15.49	Och liksom vi blev en avbild av den jordiska, skall vi också bli en avbild av den himmelska.
1CO.15.50	Men det vill jag ha sagt, bröder: kött och blod kan inte ärva Guds rike, och det förgängliga kan inte ärva oförgänglighet. 
1CO.15.51	Vad jag nu säger er är ett mysterium: vi skall inte alla dö, men vi skall alla förvandlas, 
1CO.15.52	i ett nu, på ett ögonblick, vid den sista basunens ljud. Ty den kommer att ljuda, och då uppstår de döda i oförgänglig gestalt, och vi förvandlas. 
1CO.15.53	Detta förgängliga måste kläs i oförgänglighet och detta dödliga kläs i odödlighet. 
1CO.15.54	Men när det förgängliga kläs i oförgänglighet och det dödliga i odödlighet, då blir det så som skriftordet säger: 
1CO.15.56	Dödens udd är synden, och synden har sin kraft i lagen. 
1CO.15.57	Gud vare tack som ger oss segern genom vår herre Jesus Kristus. 
1CO.15.58	Stå därför fasta och orubbliga, mina kära bröder, och ge ut er helt i arbetet för Herren. Ni vet ju att han inte låter er möda vara förspilld.
1CO.16.1	När det gäller insamlingen till de heliga skall ni följa de anvisningar jag har gett församlingarna i Galatien. 
1CO.16.2	Dagen efter sabbaten skall var och en regelbundet lägga undan vad han har råd med, så att inte insamlingen börjar först när jag kommer. 
1CO.16.3	När jag väl är hos er skall jag förse dem som ni finner lämpliga med brev och skicka dem till Jerusalem med er gåva. 
1CO.16.4	Om det visar sig bäst att också jag reser gör jag sällskap med dem.
1CO.16.5	Jag skall komma till er när jag har varit i Makedonien, för jag tänker fara genom Makedonien. 
1CO.16.6	Men hos er stannar jag kanske en tid, möjligen hela vintern, och då kan ni hjälpa mig när jag far vidare, vart det nu blir. 
1CO.16.7	Den här gången tänker jag nämligen inte besöka er bara i förbifarten utan hoppas kunna stanna hos er en tid, om Herren tillåter det. 
1CO.16.8	Jag blir kvar i Efesos fram till pingst. 
1CO.16.9	Här står dörren på vid gavel för mig: det är gott om uppgifter och motståndarna är många.
1CO.16.10	När Timotheos kommer, se då till att han slipper oroa sig för er. Han arbetar för Herren precis som jag, 
1CO.16.11	och därför får ingen se ner på honom. Hjälp honom sedan i väg och önska honom frid så att han kan resa tillbaka till mig. Jag väntar på honom, och bröderna också.
1CO.16.12	Vad vår broder Apollos beträffar, så har jag ivrigt uppmanat honom att fara till er tillsammans med bröderna. Men det var säkert inte meningen att han skulle fara nu; han kommer vid lämpligt tillfälle.
1CO.16.13	Håll er vakna, stå fasta i tron, var manliga och starka. 
1CO.16.14	Gör allting i kärlek.
1CO.16.15	En sak ber jag er om, mina bröder. Ni vet att Stefanas och hans hushåll var Achaias första gåva till Kristus och att de har tagit på sig att tjäna de heliga. 
1CO.16.16	Jag vill att ni i er tur skall underordna er sådana människor och alla andra som delar arbetet och mödan. 
1CO.16.17	Jag är glad över att Stefanas, Fortunatus och Achaikos har kommit hit. 
1CO.16.18	De gör saknaden efter er mindre, de har varit till glädje för mig liksom för er. Sådana män skall ni sätta värde på.
1CO.16.19	Församlingarna i Asien hälsar till er. Aquila och Prisca och församlingen som möts i deras hus hälsar hjärtligt till er, sina medkristna. 
1CO.16.20	Alla bröderna hälsar till er. Hälsa varandra med en helig kyss.
1CO.16.21	Här skriver jag, Paulus, min hälsning med egen hand. 
1CO.16.22	Om någon inte älskar Herren: förbannelse över honom. Marana ta. 
1CO.16.23	Nåd från vår herre Jesus åt er alla. 
1CO.16.24	Min kärlek är med er alla i Kristus Jesus.
2CO.1.1	Från Paulus, genom Guds vilja Kristi Jesu apostel, och från vår broder Timotheos till Guds församling i Korinth och till alla heliga runt om i Achaia. 
2CO.1.2	Nåd och frid från Gud, vår fader, och herren Jesus Kristus.
2CO.1.3	Välsignad är vår herre Jesu Kristi Gud och fader, barmhärtighetens fader och all trösts Gud. 
2CO.1.4	Han tröstar oss i alla våra svårigheter, så att vi med den tröst vi själva får av Gud kan trösta var och en som har det svårt. 
2CO.1.5	Ty liksom vi har fått en riklig del av Kristi lidanden får vi också riklig tröst genom Kristus. 
2CO.1.6	Har vi det svårt är det för er tröst och frälsning. Blir vi tröstade är det för att ni skall få den tröst som hjälper er att bära samma lidanden som vi själva. 
2CO.1.7	Vi har ett fast hopp när det gäller er; vi vet att liksom ni delar lidandena med oss, delar ni också trösten.
2CO.1.8	Jag vill att ni skall ha klart för er, bröder, hur svårt vi hade det i Asien. Vi pressades så långt över vår förmåga att vi rent av misströstade om livet. 
2CO.1.9	Men en dödsdom har vi alltid haft inom oss, för att vi inte skulle förlita oss på oss själva utan på den Gud som uppväcker de döda. 
2CO.1.10	Och han räddade oss från dessa dödens angrepp och kommer att rädda oss igen. Till honom står vårt hopp, han skall rädda oss. 
2CO.1.11	Och ni skall hjälpa till med er bön för oss, så att det blir många som tackar Gud för den nåd vi får genom mångas medverkan.
2CO.1.12	Detta är vår stolthet: att vårt samvete kan vittna om att vi inte har styrts av världslig vishet utan av Guds nåd; vi har här i världen och särskilt mot er uppträtt med den heliga renhet som kommer från Gud. 
2CO.1.13	I det som vi skriver till er ligger ingenting annat än det ni läser och även kan förstå. Och jag hoppas att ni helt skall förstå 
2CO.1.14	det som ni redan delvis har förstått: att ni kan vara stolta över oss på herren Jesu dag, liksom vi över er.
2CO.1.15	I förlitan på detta ville jag fara till er först, för att ni skulle få glädjen av två besök; 
2CO.1.16	från er tänkte jag fara vidare till Makedonien och därifrån tillbaka till er för att få hjälp av er med min resa till Judeen.
2CO.1.17	Det var min tanke. Var det ett lättsinnigt infall? Är jag så mänskligt svag i mina beslut att jag säger ja och nej på en gång? 
2CO.1.18	Gud kan gå i god för att vad jag säger till er inte är både ja och nej. 
2CO.1.19	Guds son, Kristus Jesus, som vi har förkunnat bland er, jag och Silvanus och Timotheos, han var inte både ja och nej, i honom finns bara ett ja. 
2CO.1.20	Ty alla Guds löften har fått sitt ja genom honom. Därför säger vi också genom honom vårt Amen, Gud till ära. 
2CO.1.21	Det är Gud som befäster både er och mig i tron på Kristus och som har smort oss; 
2CO.1.22	han har satt sitt sigill på oss och gett oss Anden som en borgen i våra hjärtan.
2CO.1.23	Jag tar Gud till vittne och sätter mitt liv i pant på att det är för att skona er som jag ännu inte har kommit till Korinth. 
2CO.1.24	Det är inte så att vi vill råda över er tro, nej, vi vill hjälpa er till glädje — i tron står ni fasta.
2CO.2.1	Jag har nämligen föresatt mig att inte komma till er med bedrövelse igen. 
2CO.2.2	För om jag gör er bedrövade, finns det då någon som kan göra mig glad? Jo, den som blivit bedrövad genom mig. 
2CO.2.3	Jag skrev som jag skrev för att slippa komma och bli bedrövad genom dem som borde vara mig till glädje, och jag var övertygad om att min glädje är allas er glädje. 
2CO.2.4	I svårt betryck och med tungt hjärta, ja gråtande, skrev jag till er, inte för att göra er bedrövade, utan för att ni skulle förstå vilken kärlek jag hyser till just er.
2CO.2.5	Om det nu är någon som har vållat sorg, så är det inte mig han har gjort bedrövad utan alla er — åtminstone i någon mån, för att inte överdriva. 
2CO.2.6	Det räcker för mannen med den bestraffning som flertalet av er redan har gett honom; 
2CO.2.7	nu skall ni i stället förlåta och trösta honom, så att inte hans sorg blir så stor att han går under. 
2CO.2.8	Därför ber jag er att verkligen visa honom kärlek. 
2CO.2.9	När jag skrev till er var det just för att se om ni skulle bestå provet och vara lydiga i allt. 
2CO.2.10	Den som ni förlåter, honom förlåter också jag. Och när jag har förlåtit, om jag nu har haft något att förlåta, har jag gjort det för er skull och inför Kristus, 
2CO.2.11	för att inte Satan skulle få övertaget över oss. Vad han har för avsikter vet vi ju.
2CO.2.12	När jag kom till Troas med evangeliet om Kristus stod dörren öppen för mitt arbete i Herren. 
2CO.2.13	Men jag fick ingen ro i sinnet eftersom jag inte fann min broder Titus där, så jag tog farväl och for vidare till Makedonien.
2CO.2.14	Gud vare tack som genom Kristus alltid för mig med i sitt triumftåg och överallt låter mig sprida kristuskunskapens doft. 
2CO.2.15	Ty till Guds ära är jag en kristusdoft bland dem som räddas och bland dem som går förlorade, 
2CO.2.16	en doft av död till död för dem som går förlorade, av liv till liv för dem som räddas. Vem förmår något sådant? 
2CO.2.17	Jag är ju inte som de många som schackrar med Guds ord, nej, jag förkunnar det oförfalskat, som det kommer från Gud, inför Gud och i Kristi tjänst.
2CO.3.1	Börjar jag nu rekommendera mig själv igen? Behöver jag kanske, som vissa andra, rekommendationsbrev till er eller från er? 
2CO.3.2	Nej, för ni är mitt brev, och det är skrivet i era hjärtan och känt och läst av alla människor. 
2CO.3.3	Det är ju uppenbart att ni är ett brev från Kristus, utskrivet av mig, inte med bläck utan med den levande Gudens ande, inte på tavlor av sten utan i era hjärtan, på tavlor av kött och blod.
2CO.3.4	En sådan tillit till Gud har jag genom Kristus. 
2CO.3.5	Det är inte så att jag skulle förmå tänka ut något på egen hand, något som kommer från mig. Nej, min förmåga kommer från Gud. 
2CO.3.6	Han har gett mig förmågan att vara tjänare åt ett nytt förbund, som inte är bokstav utan är ande. Ty bokstaven dödar, men Anden ger liv.
2CO.3.7	Redan dödens tjänst, som byggde på bokstäver inhuggna i stentavlor, tillkom under en sådan härlighet att israeliterna måste vända bort blicken från Moses ansikte; så stark var strålglansen från hans ansikte, fast den snart försvann. 
2CO.3.8	Hur mycket större härlighet skall då inte omge Andens tjänst! 
2CO.3.9	Om domens tjänst hade sin härlighet, hur mycket rikare på härlighet måste då inte rättfärdighetens tjänst vara. 
2CO.3.10	Det som förr hade sin härlighet visar sig inte ha någon, så snart den jämförs med den överväldigande härligheten. 
2CO.3.11	Ty om det som försvinner hade härlighet, hur mycket större är inte härligheten hos det som består.
2CO.3.12	När jag nu har detta hopp kan jag uppträda med stor frimodighet och gör inte som Mose. 
2CO.3.13	Han dolde sitt ansikte med en duk för att israeliterna inte skulle se hur det som var på väg att försvinna tog slut. 
2CO.3.14	Och deras förstånd blev förstockat, ty ännu i denna dag hänger den slöjan kvar när det gamla förbundets skrifter läses upp, och den lyfts inte bort eftersom det är genom Kristus den försvinner. 
2CO.3.15	Än i dag ligger en slöja över deras hjärtan när man läser ur Moses lag. 
2CO.3.16	Men för den som vänder sig till Herren tas slöjan bort. 
2CO.3.17	Herren, det är Anden, och där Herrens ande är, där är frihet. 
2CO.3.18	Och alla vi som utan slöja för ansiktet skådar Herrens härlighet förvandlas till en och samma avbild; vi förhärligas av denna härlighet som kommer från Herren, Anden.
2CO.4.1	När jag genom Guds barmhärtighet har denna tjänst, ger jag alltså inte upp. 
2CO.4.2	Jag avhåller mig från allt skamligt smussel, jag använder inga knep och förfalskar inte Guds ord utan lägger öppet fram sanningen och överlåter i Guds åsyn åt varje människa att själv bedöma mig. 
2CO.4.3	Om mitt evangelium är dolt är det dolt för dem som går förlorade. 
2CO.4.4	Ty denna världens gud har förblindat förståndet hos dem som inte tror, så att de inte ser ljuset från evangeliet om härligheten hos Kristus, Guds avbild. 
2CO.4.5	Jag förkunnar inte mig själv utan Jesus Kristus: han är herre, och jag är er tjänare för Jesu skull. 
2CO.4.6	Ty Gud, som sade: »Ljus skall lysa ur mörkret«, har lyst upp mitt hjärta, för att kunskapen om Guds härlighet som strålar från Kristi ansikte skall sprida sitt ljus.
2CO.4.7	Men denna skatt har jag i lerkärl, för att den väldiga kraften skall vara Guds och inte komma från mig. 
2CO.4.8	Alltid är jag ansatt, men inte kringränd, rådvill men inte rådlös, 
2CO.4.9	förföljd men inte övergiven, slagen till marken men inte förlorad. 
2CO.4.10	Alltid bär jag med mig i min kropp den död som Jesus fick lida, för att också Jesu liv skall bli synligt i min kropp. 
2CO.4.11	Ty jag, som är vid fullt liv, utlämnas för Jesu skull ständigt till att dö, för att också Jesu liv skall bli synligt i min dödliga kropp. 
2CO.4.12	Alltså verkar döden i mig och livet i er. 
2CO.4.13	Jag har samma trosvissa ande som i skriften, där det står: 
2CO.4.14	Jag vet ju att han som uppväckt herren Jesus skall uppväcka mig med Jesus och låta mig träda fram tillsammans med er.
2CO.4.15	Allt detta sker för er skull, för att nåden skall nå allt fler och hos allt fler väcka en överflödande tacksamhet, till Guds ära.
2CO.4.16	Därför ger jag inte upp. Även om min yttre människa bryts ner förnyas min inre människa dag för dag. 
2CO.4.17	Mina kortvariga lidanden väger ju oändligt lätt mot den överväldigande, eviga härlighet de bereder åt mig, som inte riktar blicken mot det synliga utan mot det osynliga. 
2CO.4.18	Det synliga är förgängligt, men det osynliga är evigt.
2CO.5.1	Vi vet att då det tält som är vår jordiska boning rivs ner har Gud en byggnad åt oss i himlen, en evig boning som inte är gjord av människohand. 
2CO.5.2	Medan vi är här ropar vi av längtan efter att få ikläda oss vår himmelska boning. 
2CO.5.3	Ty har vi väl klätt oss i den skall vi inte stå där nakna. 
2CO.5.4	Vi som ännu bor i tältet ropar i vårt betryck; vi vill ju inte bli avklädda, vi vill bli påklädda, så att det som är dödligt uppslukas av livet. 
2CO.5.5	Gud har själv skapat oss just för detta, och som en borgen har han gett oss Anden.
2CO.5.6	Därför är vi alltid vid gott mod, även om vi vet att så länge vi har vårt hem i kroppen är vi borta från Herren — 
2CO.5.7	vi lever i tro, utan att se. 
2CO.5.8	Vi är vid gott mod och skulle helst vilja flytta bort från kroppen och få vårt hem hos Herren. 
2CO.5.9	Därför är vi så angelägna om att vara honom till behag, vare sig vi är borta eller hemma. 
2CO.5.10	Ty alla skall vi stå inför Kristi domstol, sådana vi är, och där skall var och en få igen för vad han har gjort under sitt jordiska liv, gott som ont.
2CO.5.11	Jag vet alltså vad fruktan för Herren är och försöker därför vinna människor; Gud vet hurdan jag är, och jag hoppas att ni också gör det innerst inne. 
2CO.5.12	Jag vill inte rekommendera mig själv igen men ge er möjlighet att vara stolta över mig, så att ni kan bemöta dem som skryter med det som ligger på ytan och inte med det som finns i hjärtat. 
2CO.5.13	Har jag varit i extas, är det för Gud. Är jag sansad, är det för er. 
2CO.5.14	Kristi kärlek lämnar mig inget val, ty jag har förstått att om en har dött för alla, då har alla dött. 
2CO.5.15	Och han har dött för alla, för att de som lever inte mer skall leva för sin egen skull utan för honom som dog och uppväcktes för dem.
2CO.5.16	Därför bedömer jag inte längre någon på människors vis. Och om jag också har uppfattat Kristus på det sättet, så gör jag det inte nu längre. 
2CO.5.17	Den som är i Kristus är alltså en ny skapelse, det gamla är förbi, något nytt har kommit. 
2CO.5.18	Allt detta har sitt upphov i Gud, som har försonat oss med sig genom Kristus och ställt mig i försoningens tjänst. 
2CO.5.19	Ty Gud försonade hela världen med sig genom Kristus: han ställde inte människorna till svars för deras överträdelser, och han anförtrodde mig budskapet om denna försoning. 
2CO.5.20	Jag är alltså Kristi sändebud, och Gud manar er genom mig. Jag ber er på Kristi vägnar: låt försona er med Gud. 
2CO.5.21	Han som inte visste vad synd var, honom gjorde Gud till ett med synden för vår skull, för att vi genom honom skulle bli till ett med Guds rättfärdighet.
2CO.6.1	Som Guds medhjälpare uppmanar jag er också att inte kasta bort den nåd ni tar emot från Gud. 
2CO.6.2	Han säger ju: 
2CO.6.3	Jag vill inte vara till anstöt för någon, ingen skall kunna anmärka på min tjänst. 
2CO.6.4	Som Guds tjänare visar jag på allt sätt vad jag duger till: med stor uthållighet under påfrestningar, trångmål och nöd, 
2CO.6.5	under prygel, fångenskap och upplopp, under möda, vaka och svält, 
2CO.6.6	med renhet, kunskap, tålamod och godhet, med helig ande, uppriktig kärlek, 
2CO.6.7	sanningens ord och Guds kraft, med rättfärdighetens vapen till anfall och försvar, 
2CO.6.8	i ära och vanära, med dåligt rykte och gott rykte. Jag kallas villolärare men säger sanningen, 
2CO.6.9	jag är misskänd men ändå erkänd, jag är nära döden men ändå lever jag, tuktad men inte till döds, 
2CO.6.10	plågad men alltid glad. Jag är fattig men gör många rika, jag har ingenting men äger allt.
2CO.6.11	Jag talar fritt till er, bröder i Korinth. Mitt hjärta står öppet för er. 
2CO.6.12	Ni har det inte trångt hos mig, det är i ert eget bröst som det är trångt. 
2CO.6.13	Ge mig lika för lika — till er som är mina barn säger jag så — och öppna era hjärtan, ni också. 
2CO.6.14	Gå inte i par med de otroende. Vad har rättfärdighet med laglöshet att skaffa, och vad har ljuset gemensamt med mörkret? 
2CO.6.15	Hur rimmar Kristus med Beliar, och vad förenar den troende med den otroende? 
2CO.6.16	Hur kan Guds tempel förlikas med avgudar? Vi är den levande Gudens tempel, ty Gud har sagt: 
2CO.6.17	Därför säger Herren: 
2CO.6.18	 och döttrar, 
2CO.7.1	Mina kära barn, detta är de löften vi har. Låt oss därför rena oss från allt som befläckar kropp och ande och i gudsfruktan nå fram till helighet.
2CO.7.2	Ge rum åt mig i era hjärtan! Jag har inte gjort orätt mot någon, inte skadat någon, inte utnyttjat någon. 
2CO.7.3	Detta säger jag inte för att döma er — jag har redan sagt att ni finns i mitt hjärta för att dö och leva tillsammans med mig. 
2CO.7.4	Till er kan jag tala öppet, över er kan jag vara stolt. Jag har fått all tröst jag kan önska, jag har glädje i överflöd, mitt i alla mina lidanden. 
2CO.7.5	När jag kom till Makedonien fick jag visserligen ingen ro utan plågades på alla sätt, utifrån av strider och inifrån av fruktan. 
2CO.7.6	Men Gud som tröstar de förödmjukade tröstade mig genom att Titus kom, 
2CO.7.7	och inte bara genom hans ankomst, utan också genom den tröst han hade fått hos er. Han berättade för mig om er längtan, er förtvivlan, er omtanke om mig, och detta har glatt mig ännu mer.
2CO.7.8	Ty även om jag gjorde er bedrövade med mitt brev, så ångrar jag det inte. Först ångrade jag det kanske, jag inser ju att brevet bedrövade er, åtminstone för en tid. 
2CO.7.9	Men nu gläder jag mig, inte över att ni blev bedrövade utan över att sorgen ledde till omvändelse. Ni blev ju bedrövade på det sätt som Gud vill och har därför inte lidit någon skada genom mig. 
2CO.7.10	En sorg efter Guds vilja leder till en omvändelse som ger frälsning och som ingen behöver ångra, medan världens sätt att sörja leder till död. 
2CO.7.11	Just detta att ni kom att känna en sorg efter Guds vilja — vilken hängivenhet har det inte medfört bland er, vilka förklaringar, vilken harm, vilken oro, vilken längtan, vilken iver, vilken räfst. På alla sätt har ni gjort er skuldfria i den här saken. 
2CO.7.12	Om jag skrev till er var det alltså inte med tanke på den som gjort orätt, inte heller med tanke på den som lidit orätt, utan för att ni själva inför Gud skulle se med vilken iver ni sluter upp bakom mig. 
2CO.7.13	Detta har tröstat mig.
2CO.7.13	Till denna tröst kom den ännu större glädjen att se Titus så lycklig; ni hade alla gett honom nytt mod. 
2CO.7.14	Och att jag hade skrutit med er inför honom skall jag inte behöva skämmas för. Tvärtom, liksom allt jag sagt er varit sant, så har också mina lovord om er till Titus visat sig vara sanna. 
2CO.7.15	Han minns er med särskild värme, när han tänker på hur villigt ni alla lydde honom och hur ni tog emot honom med respekt och vördnad. 
2CO.7.16	Jag är glad att jag så helt kan lita på er.
2CO.8.1	Jag vill tala om för er, bröder, vilken nådegåva församlingarna i Makedonien har fått av Gud. 
2CO.8.2	Under många svåra prövningar har deras översvallande glädje och deras djupa fattigdom överflödat i den rikaste givmildhet. 
2CO.8.3	Jag kan försäkra: efter sin förmåga, ja, över sin förmåga har de gett. De kom självmant 
2CO.8.4	till mig och tiggde och bad om att få vara med och hjälpa de heliga. 
2CO.8.5	Och de gav inte bara det jag hade hoppats — efter Guds vilja gav de först och främst sig själva, åt Herren och åt mig. 
2CO.8.6	Därför kunde jag be Titus fortsätta som han börjat och se till att även denna frikostighetens gåva blir fulländad hos er. 
2CO.8.7	Ni som har allt i överflöd: tro, tal, kunskap, hängivenhet och den kärlek som jag har uppväckt hos er, se till att ni också ger överflödande prov på denna nådegåva.
2CO.8.8	Det här är ingen befallning. Men jag vill pröva äktheten i er kärlek genom att ställa den mot andras hängivenhet. 
2CO.8.9	Ni känner vår herre Jesu Kristi stora gåva: han, som var rik, blev fattig för er skull, för att ni skulle bli rika genom hans fattigdom. 
2CO.8.10	Det är ett råd jag ger er, och det kan ni ha nytta av, ni som i fjol påbörjade arbetet, och det med god vilja. 
2CO.8.11	Fullfölj nu arbetet, så att resultatet svarar mot den goda viljan — allt efter er förmåga. 
2CO.8.12	Har någon bara den goda viljan, så är han välkommen med vad han har och bedöms inte efter vad han inte har. 
2CO.8.13	Meningen är ju inte att andra skall få det bättre och ni få det svårt. Nej, det är en fråga om jämvikt; 
2CO.8.14	nu skall ert överflöd avhjälpa deras brist, för att en annan gång deras överflöd skall avhjälpa er brist. Så blir det jämvikt, 
2CO.8.15	som det står skrivet: 
2CO.8.16	Gud vare tack som har låtit Titus känna samma hängivenhet för er. 
2CO.8.17	Han sade ja då jag bad honom, och han var så ivrig att han självmant gav sig i väg till er. 
2CO.8.18	I hans sällskap har jag skickat den andre brodern. Hans arbete för evangeliet får beröm i alla församlingar, 
2CO.8.19	ja inte bara det, församlingarna har utsett honom till att vara min följeslagare när jag till Herrens ära och för att visa min goda vilja tar hand om den här kärleksgåvan. 
2CO.8.20	Jag vill undvika klander för mitt sätt att ta hand om alla dessa pengar; 
2CO.8.21	jag tänker på vad som är riktigt inte bara inför Herren utan också inför människor. 
2CO.8.22	Samtidigt har jag skickat ytterligare en broder, som har gett mig många olika prov på sin hängivenhet och nu är ännu ivrigare, därför att han har sådan tilltro till er. 
2CO.8.23	Titus är min kamrat och hjälper mig i mitt arbete för er, och våra bröder är församlingarnas sändebud och en heder för Kristus. 
2CO.8.24	Ge dem nu bevis på er kärlek så att församlingarna ser det, och visa att det är med rätta jag har skrutit över er.
2CO.9.1	Egentligen är det onödigt att jag skriver till er om hjälpen till de heliga. 
2CO.9.2	Jag känner ju er goda vilja, och inför makedonierna skryter jag med er och säger: »Achaia har förberett sig sedan i fjol.« Er iver har sporrat de flesta här. 
2CO.9.3	Men jag har skickat bröderna, för att det jag sagt om er i det här sammanhanget inte skall framstå som tomt skryt, och för att ni skall visa er redo, så som jag sade. 
2CO.9.4	Annars får jag — för att inte tala om er själva — stå där med skam i den här saken, om några makedonier följer med mig och finner att ni inte är förberedda. 
2CO.9.5	Därför har jag ansett det nödvändigt att be bröderna resa till er i förväg och redan nu ordna med den rikliga gåva som ni har utlovat, så att den kan ligga färdig och visa att ni ger rikligt och inte motvilligt.
2CO.9.6	Kom ihåg: den som sår snålt får en snål skörd, och den som sår rikligt får en riklig skörd. 
2CO.9.7	Var och en skall ge som han har beslutat i sitt hjärta, inte med olust eller av tvång, ty Gud älskar en glad givare. 
2CO.9.8	Gud förmår ge er allt gott i överflöd, så att ni alltid har allt vad ni behöver och själva kan ge i överflöd till varje gott ändamål. 
2CO.9.9	Det står ju skrivet: 
2CO.9.10	Han som ger säd att så och bröd att äta, han skall ge er utsäde och mångdubbla det och låta er rättfärdighet ge god avkastning. 
2CO.9.11	Ni blir rika på allt och kan visa en gränslös frikostighet, som framkallar tacksägelser till Gud när jag förmedlar gåvan. 
2CO.9.12	Den tjänst som ni fullgör med denna insamling fyller inte bara de heligas behov utan får också tacksägelserna till Gud att överflöda. 
2CO.9.13	När ni genom denna tjänst visar er pålitlighet kommer de att prisa Gud för att ni följer er bekännelse till Kristi evangelium och frikostigt delar med er till dem och till alla. 
2CO.9.14	De kommer att be för er och längta efter er på grund av Guds överväldigande nåd mot er. 
2CO.9.15	Gud vare tack för hans oerhörda gåva.
2CO.10.1	Jag, Paulus, som är så beskedlig när jag är hos er och så myndig mot er när jag är långt borta, jag besvär er vid Kristi mildhet och godhet: 
2CO.10.2	tvinga mig inte att hos er visa den djärvhet och myndighet som jag dock inte tänker dra mig för att använda mot somliga som menar att jag drivs av världsliga motiv. 
2CO.10.3	Jag lever i världen men strider inte med världsliga vapen. 
2CO.10.4	Ty de vapen jag brukar i min kamp hör inte denna världen till utan får kraft av Gud att bryta ner starka fästen. Jag bryter ner tankebyggnader 
2CO.10.5	och allt som trotsigt reser sig mot kunskapen om Gud, jag gör varje tanke till en lydig fånge hos Kristus 
2CO.10.6	och är beredd att straffa all olydnad, så snart er lydnad har blivit fullständig.
2CO.10.7	Ni ser bara till det yttre. Om någon är säker på att han tillhör Kristus, då bör han också göra klart för sig att liksom han tillhör Kristus gör också jag det. 
2CO.10.8	Även om jag skulle skryta väl mycket med den fullmakt som Herren har gett mig för att bygga upp er, inte för att bryta ner, kommer jag inte att behöva skämmas. 
2CO.10.9	Tro inte att det bara är med breven jag kan sätta mig i respekt hos er. 
2CO.10.10	Breven, säger man, är myndiga och kraftfulla, men när vi har honom här är det slut med kraften och ingen bryr sig om vad han säger. 
2CO.10.11	Det skall vederbörande göra klart för sig, att så som jag talar till er i mina brev långt bortifrån, så kommer jag också att handla när jag är hos er.
2CO.10.12	Jag skulle aldrig komma på tanken att likställa eller jämföra mig med somliga som rekommenderar sig själva. De är oförståndiga nog att mäta sig med sig själva och jämföra sig med sig själva. 
2CO.10.13	Men när jag berömmer mig gör jag det inte måttlöst utan använder den måttstock som Gud har tilldelat mig: att jag skulle nå fram ända till er. 
2CO.10.14	Om jag inte hade kommit ända till er, då hade jag verkligen överdrivit min insats. Men nu var jag den förste hos er med evangeliet om Kristus. 
2CO.10.15	Jag saknar inte måttstock för min stolthet och tar inte åt mig äran av andras mödor. Men när er tro växer till hoppas jag vinna ännu större ära hos er enligt det mått som gäller för mig. 
2CO.10.16	Jag hoppas få förkunna evangeliet också i länder ännu längre bort och slippa använda någon annans måttstock och vara stolt över vad som redan är gjort. 
2CO.10.18	Den som rekommenderar sig själv är inte att lita på, bara den som Herren rekommenderar.
2CO.11.1	Om ni ändå kunde stå ut med lite dårskap hos mig — visst gör ni det. 
2CO.11.2	Jag vakar över er lika svartsjukt som Gud, jag har ju trolovat er med en enda man, Kristus, och vill överlämna en ren jungfru till honom. 
2CO.11.3	Men jag är rädd för att liksom ormen överlistade Eva med sin slughet, så skall också era tankar förföras och lockas bort från uppriktigheten och renheten gentemot Kristus. 
2CO.11.4	Ty om någon kommer och förkunnar en annan Jesus än den jag förkunnade, eller om ni får en annan ande än den ni en gång fick eller ett annat evangelium än det ni tog emot, då står ni gladeligen ut med det. 
2CO.11.5	Jag menar att jag inte på något vis är underlägsen dessa väldiga apostlar. 
2CO.11.6	Även om jag är klen som talare är jag inte klen i min kunskap, och den har alltid och i alla stycken varit tillgänglig för er.
2CO.11.7	Var det rent av en synd jag begick när jag gjorde mig ödmjuk för att ni skulle upphöjas och förkunnade Guds evangelium för er utan ersättning? 
2CO.11.8	Andra församlingar har jag plundrat genom att ta betalt av dem för att kunna hjälpa er. 
2CO.11.9	När jag var hos er och hade det svårt låg jag ändå ingen till last; bröderna som kom från Makedonien försåg mig med vad jag behövde. Jag har alltid varit noga med att inte ligga er till last och kommer alltid att vara det. 
2CO.11.10	Vid Kristi sanning som är i mig: min stolthet över detta skall ingen i hela Achaia kunna ta ifrån mig. 
2CO.11.11	Varför handlar jag så? För att jag inte älskar er? Det vet Gud att jag gör.
2CO.11.12	Jag kommer att fortsätta som hittills för att inte ge dem något tillfälle som vill kunna skryta med att de är lika goda som jag. 
2CO.11.13	Ty de är falska apostlar, ohederliga arbetare, som uppträder som Kristi apostlar. 
2CO.11.14	Och det är inget att förvåna sig över, Satan själv uppträder ju som en ljusets ängel. 
2CO.11.15	Inte underligt då om hans tjänare uppträder som om de tjänade rättfärdigheten. Men de skall få ett slut som svarar mot deras gärningar.
2CO.11.16	Jag upprepar: ta mig inte för en dåre, men om ni ändå gör det, så lyssna på denne dåre, så att jag kan få skryta lite, jag också. 
2CO.11.17	Vad jag här säger, det säger jag inte i Herrens anda utan som i dårskap, när det nu är fråga om skryt. 
2CO.11.18	När så många skryter på människors vis kan också jag göra det. 
2CO.11.19	Ni står ju villigt ut med dåraktiga människor, ni som är så kloka. 
2CO.11.20	Ni finner er i att man förslavar er, äter er ur huset, kuvar er, hunsar er, slår er i ansiktet. 
2CO.11.21	Till min skam måste jag medge att jag tydligen har varit svag. Men vad andra vågar komma med — nu talar jag i dårskap — det vågar också jag. 
2CO.11.22	De är hebreer — jag med; israeliter — jag med; Abrahams ättlingar — jag med. 
2CO.11.23	De tjänar Kristus — det gör jag ännu mer, för att nu tala som en dåre. Jag har arbetat mer än de flesta, suttit i fängelse mer än de flesta, fått prygel i övermått och ofta riskerat livet. 
2CO.11.24	Av judarna har jag fem gånger fått fyrtio minus ett slag, 
2CO.11.25	tre gånger har jag slitit spö, en gång har jag stenats, tre gånger har jag lidit skeppsbrott, ett helt dygn har jag drivit omkring på öppna havet. 
2CO.11.26	Ofta har jag varit ute på resor, utsatt för faror i floder, faror från rövare, faror bland landsmän och bland hedningar, faror i städer, i öknar och på havet, faror bland falska bröder. 
2CO.11.27	Jag har arbetat och slitit och ofta vakat, jag har svultit och törstat och ofta fastat, jag har frusit och varit utan kläder. 
2CO.11.28	Till allt annat kommer det som trycker mig varje dag: mina bekymmer för alla församlingarna. 
2CO.11.29	Ingen är svag utan att jag blir svag. Ingen kommer på fall utan att jag prövas som i eld.
2CO.11.30	Om det ändå skall skrytas vill jag skryta med min svaghet. 
2CO.11.31	Vår herre Jesu Gud och fader, som är välsignad i evighet, vet att jag inte ljuger. 
2CO.11.32	I Damaskus lät kung Aretas hövding bevaka staden för att gripa mig. 
2CO.11.33	Och från en öppning i muren firades jag ner i en korg och räddade mig undan honom.
2CO.12.1	Jag är tvungen att skryta, visserligen till ingen nytta, men jag kommer nu till syner och uppenbarelser från Herren. 
2CO.12.2	Jag vet en man som lever i Kristus och som för fjorton år sedan — om det nu var med kroppen eller utan den vet jag inte, men Gud vet det — han blev i alla fall uppryckt till den tredje himlen. 
2CO.12.3	Och jag vet att den mannen — om med kroppen eller utan, det vet bara Gud — 
2CO.12.4	blev uppryckt till paradiset och fick höra ord som ingen människa kan eller får uttala. 
2CO.12.5	Den mannen vill jag skryta med; med mig själv vill jag inte skryta, bara med min svaghet.
2CO.12.6	Om jag skulle vilja skryta är jag ändå inte från förståndet, för vad jag då skulle säga är sant. Men jag avstår för att ingen skall tänka högre om mig än han gör när han ser eller hör mig. 
2CO.12.7	Och för de väldiga uppenbarelsernas skull, för att jag inte skall bli högfärdig, har jag fått en tagg som sticker mig, en ängel från Satan som misshandlar mig så att jag inte blir högfärdig. 
2CO.12.8	Tre gånger har jag bett Herren att den skall lämna mig i fred. 
2CO.12.9	Men han svarade: »Min nåd är allt du behöver.« Ja, i svagheten blir kraften störst. Därför vill jag helst skryta med min svaghet, så att Kristi kraft kan omsluta mig. 
2CO.12.10	Jag gläds åt svaghet, förolämpningar, svårigheter, förföljelser och nöd när det är för Kristi skull. Ty när jag är svag, då är jag stark.
2CO.12.11	Jag har varit som en dåre. Ni har tvingat mig till det. I stället borde ni ha fört min talan, för jag är inte på något sätt underlägsen dessa väldiga apostlar, även om jag ingenting är. 
2CO.12.12	Allt som kännetecknar en apostel har jag utfört bland er utan att någonsin svikta, med tecken, under och kraftgärningar. 
2CO.12.13	Är det något ni har fått sakna i jämförelse med de andra församlingarna, utom det att jag själv inte har legat er till last? Förlåt mig den oförrätten! 
2CO.12.14	Nu står jag beredd att komma till er för tredje gången, och jag skall inte bli en börda för er. Det är er jag vill ha, inte det ni äger. Barnen är inte skyldiga att spara åt sina föräldrar, men föräldrarna åt sina barn. 
2CO.12.15	Jag skall med glädje offra allt, ja, offra mig själv, för att rädda er. Och om jag blir mindre älskad för att jag älskar mer? 
2CO.12.16	Det gör detsamma, jag har inte varit en börda för er. Men slug som jag är har jag kanske lurat er ändå? 
2CO.12.17	Kanske jag har utnyttjat er med hjälp av någon av dem som jag skickade till er? 
2CO.12.18	Jag bad Titus resa och skickade den andre brodern med honom. Har Titus utnyttjat er? Har inte vi båda handlat i samma anda, går vi inte i samma spår?
2CO.12.19	Nu tänker ni väl hela tiden att jag försvarar mig mot er. Nej, det är inför Gud och i Kristi tjänst jag talar; alltsammans syftar till att uppbygga er, mina kära. 
2CO.12.20	Jag är rädd att jag, när jag kommer, skall finna er annorlunda än jag önskar — och att ni skall finna mig annorlunda än ni önskar — att jag får möta strider, ofördragsamhet, vrede, intriger, förtal, skvaller, inbilskhet och bråk. 
2CO.12.21	Måtte min Gud inte än en gång förödmjuka mig när jag kommer till er, och måtte jag slippa sörja över de många som har syndat och ännu inte omvänt sig från orenheten, otukten och utsvävningarna som de har levat i.
2CO.13.1	Det här är tredje gången som jag kommer till er: 
2CO.13.2	Jag varnade er vid mitt andra besök, och i min frånvaro varnar jag er nu, både dem som har syndat och alla övriga: jag skall inte visa skonsamhet när jag kommer på nytt; 
2CO.13.3	ni vill ju ha bevis på att det är Kristus som talar genom mig. Han är inte svag mot er, utan han visar sin kraft hos er. 
2CO.13.4	När han blev korsfäst var han svag, men han lever genom Guds kraft. Vi är också svaga med honom, men vi skall leva tillsammans med honom genom Guds kraft, som ni skall få känna.
2CO.13.5	Undersök själva om ni har tro, pröva er själva. Märker ni inte att Kristus Jesus finns hos er? Eller är det så att ni inte består provet? 
2CO.13.6	Jag hoppas ni skall inse att jag för min del har bestått det. 
2CO.13.7	Jag ber till Gud att ni inte skall göra något som är ont, inte för att jag skall visa mig hålla måttet, utan för att ni skall göra det som är gott; sedan får det gärna se ut som om jag inte höll måttet. 
2CO.13.8	Jag kan inte skada sanningen, bara främja den. 
2CO.13.9	Jag gläder mig när jag själv är svag och ni är starka. Just det ber jag om, att ni skall bli alltmer felfria. 
2CO.13.10	Därför skriver jag detta redan nu, för att jag sedan skall slippa uppträda bryskt hos er, i kraft av den fullmakt Herren har gett mig för att bygga upp, inte för att riva ner.
2CO.13.11	Gläd er nu, mina bröder, och låt mina förmaningar göra er alltmer felfria, var eniga och håll fred, så skall kärlekens och fridens Gud vara med er. 
2CO.13.12	Hälsa varandra med en helig kyss. Alla de heliga hälsar till er.
2CO.13.13	Nåd från vår herre Jesus Kristus, kärlek från Gud och gemenskap från den heliga Anden åt er alla.
GAL.1.1	Från Paulus, apostel, utsänd inte av människor eller genom någon människa utan av Jesus Kristus och Gud fadern som uppväckt honom från de döda. 
GAL.1.2	Jag och alla bröderna här hälsar församlingarna i Galatien. 
GAL.1.3	Nåd och frid från Gud, vår fader, och herren Jesus Kristus, 
GAL.1.4	som offrade sig för våra synder för att rädda oss ur den nuvarande onda tidsåldern, efter vår Guds och faders vilja. 
GAL.1.5	Hans är härligheten i evigheters evighet, amen.
GAL.1.6	Jag är förvånad över att ni så snart överger honom som har kallat er genom sin nåd, för ett annat evangelium — 
GAL.1.7	fast det inte finns något annat; det är bara några som ställer till förvirring bland er och söker förvränga evangeliet om Kristus. 
GAL.1.8	Men om någon, vore det så jag själv eller en ängel från himlen, skulle förkunna ett annat evangelium än det jag har förkunnat för er — förbannelse över honom! 
GAL.1.9	Vad jag redan har sagt säger jag nu en gång till: om någon förkunnar ett annat evangelium för er än det ni har fått — förbannelse över honom!
GAL.1.10	Är det människor jag nu vill vinna för mig — eller Gud? Söker jag vara människor till lags? Om jag ännu ville vara människor till lags skulle jag inte vara Kristi tjänare. 
GAL.1.11	Jag försäkrar er, bröder: det evangelium som jag har förkunnat är inte något mänskligt påfund. 
GAL.1.12	Jag har inte fått det från någon människa, ingen har lärt mig det, jag har fått det genom en uppenbarelse av Jesus Kristus.
GAL.1.13	Ni har ju hört hur jag förut levde som lagtrogen jude, hur jag hänsynslöst förföljde Guds församling och försökte utrota den. 
GAL.1.14	I trohet mot judendomen överträffade jag de flesta av mina judiska jämnåriga, ivrigare än någon annan hävdade jag traditionen från våra fäder. 
GAL.1.15	Men han som utsåg mig redan i moderlivet och som kallade mig genom sin nåd beslöt 
GAL.1.16	att uppenbara sin son för mig, för att jag skulle förkunna evangeliet om honom för hedningarna. Då frågade jag inte någon av kött och blod till råds, 
GAL.1.17	inte heller for jag upp till Jerusalem, till dem som var apostlar före mig. I stället begav jag mig till Arabien, och därifrån vände jag tillbaka till Damaskus.
GAL.1.18	Först tre år senare for jag upp till Jerusalem för att få tala med Kefas, och jag stannade fjorton dagar hos honom. 
GAL.1.19	Någon annan av apostlarna såg jag inte, bara Herrens bror Jakob. 
GAL.1.20	Vad jag skriver är sant, det tar jag Gud till vittne på.
GAL.1.21	Sedan kom jag till Syrien och Kilikien, 
GAL.1.22	utan att ha haft någon beröring med de kristna församlingarna i Judeen. 
GAL.1.23	Det enda de hade hört var att »han som en gång förföljde oss förkunnar nu den tro som han förut ville utrota«. 
GAL.1.24	Och man prisade Gud för min skull.
GAL.2.1	Fjorton år senare for jag på nytt upp till Jerusalem, nu tillsammans med Barnabas; också Titus tog jag med mig. 
GAL.2.2	Jag for dit efter att ha haft en uppenbarelse. Där lade jag fram — enskilt, inför de ansedda — det evangelium som jag förkunnar bland hedningarna, för jag ville inte slita, eller ha slitit, förgäves. 
GAL.2.3	Och det blev inte ens nödvändigt att omskära Titus, som jag hade med mig och som är grek. 
GAL.2.4	Det ville annars de falska bröder som nästlat sig in för att spionera på den frihet vi äger genom Kristus Jesus, så att de skulle kunna göra oss till slavar. 
GAL.2.5	Men inte ett ögonblick gav vi efter för dem och underordnade oss, för evangeliets sanning måste bevaras åt er. 
GAL.2.6	Och de som ansågs vara något — vad de en gång varit frågar jag inte efter, Gud tar inte hänsyn till person — inte heller dessa ansedda ville ålägga mig något mera. 
GAL.2.7	Tvärtom. De såg att jag är betrodd med att föra evangeliet till de oomskurna på samma sätt som Petrus till de omskurna — 
GAL.2.8	han som har gett Petrus kraft att vara apostel bland de omskurna har också gett mig kraft att vara det bland hedningarna. 
GAL.2.9	Och när de förstod vilken nåd jag hade fått — det var Jakob, Kefas och Johannes, dessa som ansågs vara pelarna — räckte de mig och Barnabas handen som tecken på vår samhörighet. Vi skulle gå ut till hedningarna och de till de omskurna. 
GAL.2.10	Dock skulle vi tänka på deras fattiga, och det har jag verkligen lagt mig vinn om.
GAL.2.11	Men när Kefas kom till Antiochia vände jag mig öppet mot honom. Han hade ju dömt sig själv. 
GAL.2.12	Ty innan det kom några från Jakob brukade han äta tillsammans med hedningarna, men när de hade kommit ville han inte vara med längre utan drog sig undan av fruktan för dem som höll fast vid omskärelsen. 
GAL.2.13	Samma hyckleri gjorde sig också de andra judarna skyldiga till, så att till och med Barnabas drogs med. 
GAL.2.14	Men när jag såg att de avvek från sanningen i evangeliet sade jag till Kefas i allas närvaro: »Om du som är jude kan leva på hedningarnas vis i stället för på judarnas, varför vill du då tvinga hedningarna att göra sig till judar?«
GAL.2.15	Vi är visserligen judar till födseln, inte hedningar och syndare. 
GAL.2.16	Men vi vet att människan inte blir rättfärdig genom laggärningar utan genom tron på Jesus Kristus. Därför har vi också satt vår tro till Kristus Jesus för att bli rättfärdiga genom tron på Kristus och inte genom laggärningar, ty av laggärningar blir ingen människa rättfärdig. 
GAL.2.17	Men om vi under vår strävan att bli rättfärdiga genom Kristus skulle uppfattas som syndare, vi också, står då Kristus i syndens tjänst? Naturligtvis inte. 
GAL.2.18	Bara om jag åter bygger upp detta som jag har rivit ner gör jag mig till lagöverträdare. 
GAL.2.19	Jag har ju genom lagen dött bort från lagen för att leva för Gud. Jag har blivit korsfäst med Kristus, 
GAL.2.20	men jag lever, fast inte längre jag själv, det är Kristus som lever i mig. Så långt jag ännu lever här i världen lever jag i tron på Guds son, som har älskat mig och offrat sig för mig. 
GAL.2.21	Jag kastar inte bort Guds nåd; om lagen kunde ge rättfärdighet hade ju Kristus inte behövt dö.
GAL.3.1	Vilka dårar ni är, ni galater! Vem har förhäxat er? Ni har ju ändå fått Jesus Kristus framställd för era ögon som korsfäst. 
GAL.3.2	Svara mig på en enda sak: var det genom att fullgöra lagen som ni fick Anden eller genom att tro på vad ni fick höra? 
GAL.3.3	Hur kan ni vara sådana dårar? Skall det som för er började med Anden nu sluta med köttet? 
GAL.3.4	Har allt ni varit med om varit förgäves? Det kan inte ha varit förgäves. 
GAL.3.5	När han nu ger er Anden och låter underverk ske bland er, är det för att ni fullgör lagen eller för att ni tror på vad ni fått höra? 
GAL.3.6	Se på Abraham: 
GAL.3.7	Ni skall alltså veta att de som tror, de är söner till Abraham. 
GAL.3.8	Skriften förutsåg att Gud skulle göra hedningarna rättfärdiga på grund av deras tro, och därför lät den redan Abraham få budskapet: 
GAL.3.9	Alltså blir alla som tror välsignade tillsammans med Abraham, som trodde. 
GAL.3.10	Men över alla dem som litar på laggärningar vilar en förbannelse; det står ju skrivet: 
GAL.3.11	Och klart är att ingen blir rättfärdig i Guds ögon genom lagen, ty 
GAL.3.12	och lagen bygger inte på tron: det heter ju att 
GAL.3.13	Kristus har friköpt oss från lagens förbannelse genom att för vår skull ta förbannelsen på sig, som det står skrivet: 
GAL.3.14	Så skulle hedningarna genom Kristus Jesus få den välsignelse som gavs åt Abraham och vi sedan få den utlovade Anden på grund av tron.
GAL.3.15	Bröder, för att ta ett exempel: inte heller ett vanligt mänskligt testamente kan upphävas eller ändras sedan det en gång har blivit giltigt. 
GAL.3.16	Men nu gavs löftena åt Abraham och hans avkomma. Och det heter inte: »och åt dina avkomlingar«, som om det gällde många, utan det talas om en enda: 
GAL.3.17	Jag menar: ett testamente som Gud själv en gång har förklarat giltigt kan inte upphävas av den fyrahundratrettio år yngre lagen, så att löftet skulle sättas ur kraft. 
GAL.3.18	Om arvet berodde på lagen kunde det ju inte längre bero på löftet. Men nu är det genom sitt löfte som Gud har skänkt arvet åt Abraham.
GAL.3.19	Vad är då lagen? Jo, den blev tillagd för överträdelsernas skull och var avsedd att gälla tills avkomlingen framträdde, han som hade fått löftet. Den utfärdades genom änglar och med hjälp av en förmedlare. 
GAL.3.20	Och förmedlaren företräder fler än en, men Gud är en.
GAL.3.21	Strider då lagen mot Guds löften? Nej, inte alls. Om vi hade fått en lag som kunde skänka liv hade rättfärdigheten verkligen berott av lagen. 
GAL.3.22	Men nu har skriften lagt allt under synden, och då kan löftet till dem som tror uppfyllas bara genom tron på Jesus Kristus. 
GAL.3.23	Innan tron kom hölls vi under uppsikt, med lagen över oss, tills tron skulle uppenbaras. 
GAL.3.24	Så har alltså lagen varit vår övervakare tills Kristus kom, för att vi skulle göras rättfärdiga genom tron. 
GAL.3.25	Men nu när tron är här har vi inte längre någon övervakare.
GAL.3.26	Alla är ni nämligen genom tron Guds söner, i Kristus Jesus. 
GAL.3.27	Är ni döpta in i Kristus har ni också iklätt er Kristus. 
GAL.3.28	Nu är ingen längre jude eller grek, slav eller fri, man eller kvinna. Alla är ni ett i Kristus Jesus. 
GAL.3.29	Men om ni tillhör Kristus är ni också avkomlingar till Abraham och arvtagare enligt löftet.
GAL.4.1	Jag menar så här: så länge en arvtagare är omyndig är det ingen skillnad mellan honom och en slav, fast han är ägare till alltsammans. 
GAL.4.2	Han har förmyndare och förvaltare över sig ända fram till den dag hans far har bestämt. 
GAL.4.3	På samma sätt med oss. Så länge vi var omyndiga var vi slavar under de kosmiska makterna. 
GAL.4.4	Men när tiden var inne sände Gud sin son, född av en kvinna och född att stå under lagen, 
GAL.4.5	för att han skulle friköpa dem som står under lagen och vi få söners rätt. 
GAL.4.6	Och eftersom ni är söner har Gud sänt sin sons ande in i vårt hjärta, och den ropar: »Abba! Fader!« 
GAL.4.7	Alltså är du inte längre slav, utan son. Och är du son har Gud också gjort dig till arvtagare.
GAL.4.8	Förut, när ni ännu inte kände Gud, var ni slavar under gudar som i verkligheten inte är några gudar. 
GAL.4.9	Men nu när ni känner Gud, eller rättare, när Gud känner er, hur kan ni nu vända tillbaka till dessa svaga och ömkliga makter och vilja bli deras slavar igen? 
GAL.4.10	Ni håller ju så noga räkning på dagar och månader och särskilda tider och år! 
GAL.4.11	Jag är rädd att jag har slitit förgäves för er.
GAL.4.12	Jag ber er, bröder: bli som jag när jag nu har blivit som ni. Ni har aldrig gjort mig något ont. 
GAL.4.13	Ni vet att det var på grund av sjukdom som jag första gången kom att förkunna evangeliet för er. 
GAL.4.14	Min kroppsliga svaghet frestade er inte till förakt eller motvilja, utan ni tog emot mig som en ängel från Gud, ja, som Kristus Jesus. 
GAL.4.15	Var är er hänförelse nu? Jag kan intyga att ni gärna skulle ha rivit ut era ögon och gett dem åt mig. 
GAL.4.16	Har jag blivit er fiende genom att säga er sanningen? 
GAL.4.17	De som så ivrigt intresserar sig för er gör det inte i god avsikt. De vill skilja oss åt för att ni skall intressera er för dem. 
GAL.4.18	Det ivriga intresset för er är gott om avsikten är god — alltid och inte bara när jag är hos er, 
GAL.4.19	mina barn, som jag än en gång måste föda med smärta tills Kristus har förkroppsligats i er. 
GAL.4.20	Om jag bara var hos er nu, så att jag kunde slå an den rätta tonen — jag vet mig ingen råd med er.
GAL.4.21	Svara mig, ni som vill stå under lagen: har ni inte hört vad lagen säger? 
GAL.4.22	Där står skrivet att Abraham fick två söner, en med sin slavinna och en med den fria kvinnan. 
GAL.4.23	Men hans son med slavinnan var född efter naturens ordning, sonen med den fria kvinnan tack vare ett löfte. 
GAL.4.24	Häri ligger en djupare innebörd: de två kvinnorna är två förbund. Det ena kommer från berget Sinai och föder sina barn till slavar, det är Hagar. 
GAL.4.25	Sinai är ett berg i Arabien men svarar mot det nuvarande Jerusalem, som ju lever i slaveri tillsammans med sina barn. 
GAL.4.26	Men det Jerusalem som finns i himlen är fritt; det är vår moder, 
GAL.4.27	som det står skrivet:
GAL.4.28	Ni, bröder, är löftets barn, liksom Isak. 
GAL.4.29	Den gången förföljde han som var född efter naturens ordning den andre som var född på ett andligt sätt, och så är det också nu. 
GAL.4.30	Och skriften säger: 
GAL.4.31	Alltså, bröder, är vi inte barn till en slavinna utan till den fria kvinnan.
GAL.5.1	Till den friheten har Kristus befriat oss. Stå därför fasta, och låt ingen lägga på er slavoket igen.
GAL.5.2	Hör på vad jag säger er, jag Paulus: om ni låter omskära er har ni ingen nytta alls av Kristus. 
GAL.5.3	Jag försäkrar er igen: var och en som låter omskära sig är skyldig att hålla hela lagen. 
GAL.5.4	Ni är utestängda från Kristus, ni som söker er rättfärdighet i lagen; ni har hamnat utanför nåden. 
GAL.5.5	Ty vi väntar oss i vår ande att genom tron vinna den rättfärdighet som är vårt hopp. 
GAL.5.6	I ett liv med Kristus Jesus kommer det inte an på omskärelse eller förhud, utan på tron, som får sitt uttryck i kärlek.
GAL.5.7	Ni kom bra i väg. Vem har nu hejdat er, så att ni inte lyssnar till sanningen? 
GAL.5.8	Den ni har lyssnat till är inte han som kallade er. 
GAL.5.9	Lite surdeg och hela degen jäser. 
GAL.5.10	Jag tror på Herren och litar på att ni inte skall ändra tänkesätt. Men den som försöker ställa till förvirring bland er får ta sin dom, vem han än är. 
GAL.5.11	Bröder, om jag fortfarande predikar omskärelse, varför är jag då ständigt förföljd? Då är ju det anstötliga i korset borta. 
GAL.5.12	De borde skära av sig alltihop, dessa som sprider oro bland er.
GAL.5.13	Ni är ju kallade till frihet, bröder. Låt bara inte den friheten ge köttet något tillfälle, utan tjäna varandra i kärlek. 
GAL.5.14	Hela lagen sammanfattas i detta enda bud: 
GAL.5.15	Men om ni biter och sliter i varandra är det fara värt att ni gör slut på varandra.
GAL.5.16	Nej, säger jag, låt er ande leda er, så ger ni aldrig efter för köttets begär. 
GAL.5.17	Köttet är fiende till anden och anden till köttet. De två ligger i strid så att ni inte kan göra det ni vill. 
GAL.5.18	Men om anden får styra er står ni inte längre under lagen.
GAL.5.19	Vad köttet ger är lätt att se: otukt, orenhet, liderlighet, 
GAL.5.20	avguderi, trolldom, fiendskap, strider, ofördragsamhet, vrede, intriger, splittringar, kätterier, 
GAL.5.21	maktkamp, dryckenskap, utsvävningar och annat av samma slag. Än en gång varnar jag er: de som gör sig skyldiga till sådant skall inte få del i Guds rike.
GAL.5.22	Men andens frukter är kärlek, glädje, frid, tålamod, vänlighet, godhet, trofasthet, 
GAL.5.23	ödmjukhet och självbehärskning. Mot sådant vänder sig inte lagen. 
GAL.5.24	De som tillhör Kristus Jesus har korsfäst sitt kött med alla dess lidelser och begär. 
GAL.5.25	Om vi har andligt liv, låt oss då följa en andlig väg. 
GAL.5.26	Låt oss inte bli inbilska, inte utmana varandra, inte avundas varandra.
GAL.6.1	Bröder, om någon ändå skulle ertappas med en överträdelse skall ni som är andliga människor visa honom till rätta, men gör det med ödmjukhet, och se till att du inte själv blir frestad. 
GAL.6.2	Bär varandras bördor, så uppfyller ni Kristi lag. 
GAL.6.3	Den som menar sig vara något, fast han ingenting är, bedrar sig själv. 
GAL.6.4	Var och en skall pröva sina handlingar och söka skäl till stolthet enbart hos sig själv och inte hos andra. 
GAL.6.5	Var och en måste bära sin egen börda. 
GAL.6.6	Men den som blir vägledd i ordet skall ha samma del som sin vägledare i allt som är gott. 
GAL.6.7	Låt inte bedra er, Gud lurar man inte: vad man sår får man också skörda. 
GAL.6.8	Den som sår i sitt kött skall skörda förgängelse ur köttet, men den som sår i anden skall skörda evigt liv ur anden. 
GAL.6.9	Låt oss inte tröttna på att göra det som är rätt. När tiden är inne får vi skörda, bara vi inte ger upp. 
GAL.6.10	Så länge det finns tid skall vi därför göra gott mot alla människor, framför allt mot våra trosfränder.
GAL.6.11	Se här med vilka stora bokstäver jag skriver till er med egen hand: 
GAL.6.12	de som vill skaffa sig anseende genom något yttre söker tvinga er till omskärelse, bara för att de inte vill bli förföljda för Kristi kors. 
GAL.6.13	Dessa som håller på omskärelsen bryr sig inte själva så mycket om lagen, men de vill att ni skall omskäras, så att de kan berömma sig av det som har skett med er kropp. 
GAL.6.14	Men jag vill aldrig någonsin berömma mig av annat än vår herre Jesu Kristi kors, genom vilket världen är korsfäst och död för mig och jag för världen. 
GAL.6.15	Omskärelsen har ingen betydelse och inte förhuden heller, det är fråga om en ny skapelse. 
GAL.6.16	Frid och förbarmande åt dem som vill leva efter denna ordning, åt Guds Israel.
GAL.6.17	I fortsättningen får ingen ställa till besvär för mig, jag bär Jesu märken på min kropp.
GAL.6.18	Nåd från vår herre Jesus Kristus åt er ande, bröder. Amen.
EPH.1.1	Från Paulus, genom Guds vilja Kristi Jesu apostel, till de heliga som bor i Efesos och som lever i tron på Kristus Jesus. 
EPH.1.2	Nåd och frid från Gud, vår fader, och herren Jesus Kristus.
EPH.1.3	Välsignad är vår herre Jesu Kristi Gud och fader. Han har välsignat oss med all den andliga välsignelse som genom Kristus finns i himlen, 
EPH.1.4	liksom han före världens skapelse har utvalt oss i honom till att stå heliga och fläckfria inför sig i kärlek. 
EPH.1.5	Han har förutbestämt oss till att få söners rätt genom Jesus Kristus och förenas med honom — det var hans viljas beslut — 
EPH.1.6	till pris och ära för den nåd som han har skänkt oss med sin älskade son. 
EPH.1.7	I honom och genom hans blod har vi friköpts och fått förlåtelse för våra överträdelser — så rik är den nåd 
EPH.1.8	med vilken Gud har låtit all vishet och klokhet flöda över oss. 
EPH.1.9	Och han har yppat sin viljas hemlighet för oss, det beslut om Kristus som han hade fattat från början 
EPH.1.10	och som skulle genomföras när tiden var inne: att sammanfatta allting i Kristus, allt i himlen och på jorden. 
EPH.1.11	I honom har vi fått vår arvslott, förutbestämda därtill av honom som låter allt ske efter sin vilja och sitt beslut: 
EPH.1.12	vi skall vara Gud till pris och ära, vi som redan på förhand hade satt vårt hopp till Kristus. 
EPH.1.13	I honom har också ni, sedan ni hört det sanna ordet, evangeliet om er frälsning — i honom har också ni, sedan ni kommit till tro, fått den utlovade heliga anden som ett sigill. 
EPH.1.14	Den är en borgen för vårt arv, att Guds folk skall bli friköpt och Gud få pris och ära.
EPH.1.15+EPH.1.16	Jag upphör därför aldrig att tacka Gud för er när jag nämner er i mina böner, sedan jag nu har hört om er tro på herren Jesus och er kärlek till alla de heliga. 
EPH.1.17	Jag ber att vår herre Jesu Kristi Gud, härlighetens fader, skall ge er en vishetens och uppenbarelsens ande som låter er få kunskap om honom. 
EPH.1.18	Må han ge ert inre öga ljus, så att ni kan se vilket hopp han har kallat oss till, vilket rikt och härligt arv han ger oss bland de heliga, 
EPH.1.19	hur väldig hans styrka är för oss som tror — samma oerhörda kraft som han med sin makt 
EPH.1.20	lät verka i Kristus när han uppväckte honom från de döda och satte honom på sin högra sida i himlen, 
EPH.1.21	högt över alla härskare och makter och krafter och herravälden, över alla namn som finns att nämna, såväl i denna tiden som i den kommande. 
EPH.1.22	, och honom som är huvud över allting gjorde han till huvud för kyrkan, 
EPH.1.23	som är hans kropp, fullheten av honom som helt uppfyller allt.
EPH.2.1	Ni var döda genom era överträdelser och synder 
EPH.2.2	den gång ni levde i dem på denna tidens och världens vis och lät er ledas av fursten över luftens rike, över den andemakt som nu är verksam i olydnadens människor. 
EPH.2.3	Sådana var vi alla en gång, då vi följde våra mänskliga begär och handlade som kroppen och våra egna tankar ville, och av födseln var vi vredens barn, vi som de andra. 
EPH.2.4	Men Gud, som är rik på barmhärtighet, har älskat oss med så stor kärlek 
EPH.2.5	att fast vi var döda genom våra överträdelser har han gjort oss levande tillsammans med Kristus — av nåd är ni frälsta — 
EPH.2.6	och uppväckt oss med honom och gett oss en plats i himlen genom Kristus Jesus. 
EPH.2.7	Därmed ville han för kommande tider visa den överväldigande rika nåden i sin godhet mot oss genom Kristus Jesus. 
EPH.2.8	Ty av nåd är ni frälsta genom tron, inte av er själva, Guds gåva är det. 
EPH.2.9	Det beror inte på gärningar, ingen skall kunna berömma sig. 
EPH.2.10	Vi är hans verk, skapade genom Kristus Jesus till att göra de goda gärningar som Gud från början har bestämt oss till.
EPH.2.11	Kom därför ihåg att ni som av födseln var hedningar och kallades oomskurna av dem som kallas omskurna, med den omskärelse som utförs på kroppen av människohand, 
EPH.2.12	kom ihåg att ni på den tiden var utan Kristus, utanför medborgarskapet i Israel, utan del i förbunden och deras löfte, utan hopp och utan Gud när ni levde i världen. 
EPH.2.13	Men nu, tack vare Kristus Jesus, har ni som en gång var långt borta kommit nära, genom Kristi blod.
EPH.2.14	Ty han är vår fred, han har med sitt liv på jorden gjort de två lägren till ett och rivit skiljemuren, fiendskapen. 
EPH.2.15	Han har upphävt lagen med dess bud och stadgar för att i sin person skapa en enda människa av de två, en ny människa, och så stifta fred. 
EPH.2.16	I en enda kropp försonade han de båda med Gud genom korset, då han i sin person dödade fiendskapen. 
EPH.2.17	Han har kommit med budskap om fred för er som var långt borta och fred för dem som var nära. 
EPH.2.18	Ty genom honom kan både vi och ni nalkas Fadern, i en enda Ande. 
EPH.2.19	Alltså är ni inte längre gäster och främlingar utan äger samma medborgarskap som de heliga och har ert hem hos Gud. 
EPH.2.20	Ni har fogats in i den byggnad som har apostlarna och profeterna till grund och Kristus Jesus själv till hörnsten. 
EPH.2.21	Genom honom hålls hela byggnaden ihop och växer upp till ett heligt tempel i Herren; 
EPH.2.22	genom honom fogas också ni samman till en andlig boning åt Gud.
EPH.3.1	Därför vill jag, Paulus, Kristi Jesu fånge för er skull som var hedningar … 
EPH.3.2	ni har ju hört om Guds plan med den nåd han gav mig med tanke på er; 
EPH.3.3	genom en uppenbarelse avslöjades hemligheten för mig så som jag redan i korthet har skrivit. 
EPH.3.4	Och när ni läser det kan ni förstå att jag har fått insikt i hemligheten med Kristus. 
EPH.3.5	För människorna i tidigare släktled hade den inte avslöjats så som den nu har uppenbarats i anden för hans heliga apostlar och profeter: 
EPH.3.6	tack vare Kristus Jesus är hedningarna genom evangeliet arvingar som vi, tillhör samma kropp som vi och har del i löftet som vi. 
EPH.3.7	Och evangeliets tjänare har jag blivit genom den nådegåva som Gud ger mig med sin kraft och styrka. 
EPH.3.8	Jag, den allra obetydligaste av alla heliga, har fått denna nåd: att ge hedningarna budskapet om den outgrundliga rikedom som finns i Kristus 
EPH.3.9	och att upplysa alla om planen med den hemlighet som från världens början varit dold hos Gud, som har skapat allt. 
EPH.3.10	Nu skulle härskarna och makterna i himlarymderna genom kyrkan få kunskap om Guds vishet i hela dess mångfald. 
EPH.3.11	Detta var den avsikt med världen som han förverkligade i och med Kristus Jesus, vår herre. 
EPH.3.12	Genom honom och med den tillförsikt vi hämtar ur tron på honom kan vi frimodigt nalkas Gud. 
EPH.3.13	Alltså ber jag er att inte tappa modet när jag lider för er skull; mitt lidande är er härlighet.
EPH.3.14	Därför vill jag falla på knä för Fadern, 
EPH.3.15	efter vilken allt vad fader heter i himlen och på jorden har sitt namn. 
EPH.3.16	Måtte han i sin härlighets rikedom ge kraft och styrka åt er inre människa genom sin ande, 
EPH.3.17	så att Kristus genom tron kan bo i era hjärtan med kärlek. Stå fasta och var stadigt rotade i honom, 
EPH.3.18	så att ni tillsammans med alla de heliga förmår fatta bredden och längden och höjden och djupet 
EPH.3.19	och lära känna Kristi kärlek som är väldigare än all kunskap, tills hela Guds fullhet uppfyller er. 
EPH.3.20	Han som verkar i oss med sin kraft och förmår göra långt mer än vi kan begära eller tänka, 
EPH.3.21	hans är härligheten genom kyrkan och genom Kristus Jesus, i alla släktled i evigheters evighet, amen.
EPH.4.1	Jag uppmanar er alltså, jag som är fånge för Herrens skull, att leva värdigt er kallelse, 
EPH.4.2	alltid ödmjuka och milda. Ha fördrag med varandra i tålamod och kärlek. 
EPH.4.3	Sträva efter att med friden som band bevara den andliga enheten: 
EPH.4.4	en enda kropp och en enda ande, liksom ni en gång kallades till ett och samma hopp. 
EPH.4.5	En är Herren, en är tron, ett är dopet, 
EPH.4.6	en är Gud och allas fader, han som står över allting, verkar genom allt och finns i allt.
EPH.4.7	Var och en av oss har fått just den nåd som Kristus har velat ge honom. 
EPH.4.8	Därför heter det: 
EPH.4.9	Att han steg upp, måste inte det betyda att han också har stigit ner i underjorden? 
EPH.4.10	Han som har stigit ner är också den som steg upp högt över alla himlar för att uppfylla allting.) 
EPH.4.11	Så gjorde han några till apostlar, andra till profeter, till förkunnare eller till herdar och lärare. 
EPH.4.12	De skall göra de heliga mera fullkomliga och därigenom utföra sin tjänst och bygga upp Kristi kropp, 
EPH.4.13	tills vi alla kommer fram till enheten i tron och i kunskapen om Guds son, blir fullvuxna och når en mognad som svarar mot Kristi fullhet. 
EPH.4.14	Vi skall inte längre vara barn och låta oss drivas omkring av alla lärovindar, inte vara lekbollar för människorna, som vill sprida villfarelse med sina bedrägliga påfund. 
EPH.4.15	Nej, låt oss i kärlek hålla fast vid sanningen och växa i alla avseenden så att vi förenas med honom som är huvudet, Kristus. 
EPH.4.16	Han låter hela kroppen fogas samman och hållas ihop genom att alla lederna hjälper och stöder, med just den kraft han ger åt varje särskild del. Då växer hela kroppen till och byggs upp i kärlek.
EPH.4.17	Därför besvär jag er för Herrens skull: lev inte längre som hedningarna. Deras tankar är tomhet, 
EPH.4.18	deras förstånd förmörkat, och de står utanför det liv som Gud ger därför att de behärskas av okunnighet och är förstockade i sina hjärtan. 
EPH.4.19	Utan någon skamkänsla ger de sig hän åt utsvävningar och lever ett alltigenom orent och själviskt liv. 
EPH.4.20	Men så är det inte med er. Ni har lärt känna Kristus — 
EPH.4.21	såvida ni nu har hört om honom och undervisats om honom efter den sanning som finns hos Jesus. 
EPH.4.22	Därför skall ni sluta leva som förut; ni skall lägga av er den gamla människan, som går under, bedragen av sina begär. 
EPH.4.23	Se till att ni förnyas i ande och förstånd 
EPH.4.24	och att ni klär er i den nya människan, som har skapats efter Guds bild, med den rättfärdighet och den helighet som hör sanningen till.
EPH.4.25	Lägg därför bort lögnen och 
EPH.4.26	 Låt inte solen gå ner över er vrede. 
EPH.4.27	Ge inte djävulen något tillfälle. 
EPH.4.28	Den som stjäl skall sluta stjäla och i stället arbeta och sträva med egna händer, så att han kan dela med sig av sitt goda åt dem som behöver. 
EPH.4.29	Öppna inte munnen för ofruktbart prat, utan säg bara sådant som tjänar till att bygga upp där det behövs, så att det blir till välsignelse för dem som hör på. 
EPH.4.30	Gör inte Guds heliga ande bedrövad, den är sigillet som utlovar frihetens dag åt er. 
EPH.4.31	Gör er av med all elakhet, vrede och häftighet, med skymford och förolämpningar och all annan ondska. 
EPH.4.32	Var goda mot varandra, visa medkänsla och förlåt varandra, liksom Gud har förlåtit er i Kristus.
EPH.5.1	Ta alltså Gud till föredöme, som hans älskade barn. 
EPH.5.2	Lev i kärlek, så som Kristus har älskat oss och utlämnat sig själv för vår skull som en offergåva, ett välluktande offer åt Gud. 
EPH.5.3	Otukt och annan orenhet eller själviskhet får det inte ens vara tal om bland er, det anstår inte de heliga. 
EPH.5.4	Inte heller oanständigt och tanklöst eller lättsinnigt tal — sådant passar sig inte — utan bara tacksägelse till Gud. 
EPH.5.5	Ni vet ju mycket väl att ingen kan få del i Kristi och Guds rike om han är otuktig eller oren eller självisk, alltså avgudadyrkare. 
EPH.5.6	Låt ingen lura er med tomma ord, det är sådant som drar Guds vrede över olydnadens människor. 
EPH.5.7	Ha därför ingenting med dem att göra.
EPH.5.8	En gång var ni mörker, men i Herren har ni nu blivit ljus. 
EPH.5.9	Lev som ljusets barn — ljuset bär frukt överallt där det finns godhet, rättfärdighet och sanning — 
EPH.5.10	och tänk på vad Herren vill ha. 
EPH.5.11	Ta inte del i mörkrets ofruktbara gärningar. Mer än så, avslöja dem — 
EPH.5.12	vad sådant folk har för sig i skymundan är en skam till och med att tala om. 
EPH.5.13	Men när alltsammans avslöjas av ljuset blir det synligt, 
EPH.5.14	för överallt där något blir synligt finns ljus. Därför heter det: »Vakna, du som sover, stå upp från de döda, och Kristus skall lysa över dig.«
EPH.5.15	Se alltså noga upp med hur ni lever, inte som ovisa människor utan som visa. 
EPH.5.16	Ta väl vara på den tid som är kvar, ty dagarna är onda. 
EPH.5.17	Var därför aldrig oförståndiga, utan sök förstå vad som är Herrens vilja. 
EPH.5.18	Berusa er inte med vin, där börjar lastbarheten, utan låt er uppfyllas av ande 
EPH.5.19	och tala till varandra med psalmer och hymner och andlig sång. Sjung och spela för Herren av hela ert hjärta, 
EPH.5.20	och tacka alltid vår Gud och fader för allt i vår herre Jesu Kristi namn.
EPH.5.21	Underordna er varandra i vördnad för Kristus. 
EPH.5.22	Ni kvinnor, foga er efter era män som efter Herren. 
EPH.5.23	Ty en man är sin hustrus huvud liksom Kristus är kyrkans huvud — han som också är frälsare för denna sin kropp. 
EPH.5.24	Och liksom kyrkan underordnar sig Kristus, så skall också kvinnorna i allt underordna sig sina män.
EPH.5.25	Ni män, älska era hustrur så som Kristus har älskat kyrkan och utlämnat sig själv för den 
EPH.5.26	för att helga den genom reningsbadet i vatten och genom dopordet. 
EPH.5.27	Ty han ville själv låta kyrkan träda fram till sig i härlighet utan minsta fläck eller skrynkla; helig och felfri skulle den vara. 
EPH.5.28	På samma sätt är också mannen skyldig att älska sin hustru som sin egen kropp. Den som älskar sin hustru älskar sig själv, 
EPH.5.29	ty ingen har någonsin avskytt sin egen kropp, utan man ger den näring och sköter om den så som Kristus gör med kyrkan — 
EPH.5.30	vi är ju delarna som bildar hans kropp. 
EPH.5.32	Detta rymmer en stor hemlighet, här låter jag det syfta på Kristus och kyrkan. 
EPH.5.33	Men dessutom skall var och en av er älska sin hustru som sig själv, och hustrun skall visa respekt för sin man.
EPH.6.1	Ni barn, lyd era föräldrar för Herrens skull, det är er skyldighet. 
EPH.6.2	; det är det första bud som följs av ett löfte: 
EPH.6.3	. 
EPH.6.4	Och ni fäder, reta inte upp era barn, utan fostra och vägled dem efter Herrens vilja.
EPH.6.5	Ni slavar, lyd era jordiska herrar ärligt och uppriktigt och med respekt och fruktan så som ni lyder Kristus. 
EPH.6.6	Var inte inställsamma ögontjänare, utan var Kristi tjänare som helhjärtat gör Guds vilja. 
EPH.6.7	Tjäna villigt och glatt, det gäller ju Herren och inte människor. 
EPH.6.8	Ni vet att var och en som gör något gott får sin lön för det av Herren, vare sig han är slav eller fri. 
EPH.6.9	Och ni som har slavar, handla på samma sätt mot dem och använd inga hårda ord. Ni vet ju att de och ni har samme herre i himlen, och han tar inte hänsyn till person.
EPH.6.10	Hämta nu styrka hos Herren, av hans oerhörda kraft. 
EPH.6.11	Ta på er Guds rustning, så att ni kan hålla stånd mot djävulens lömska angrepp. 
EPH.6.12	Ty det är inte mot varelser av kött och blod vi har att kämpa utan mot härskarna, mot makterna, mot herrarna över denna mörkrets värld, mot ondskans andekrafter i himlarymderna. 
EPH.6.13	Ta därför på er Guds rustning, så att ni kan göra motstånd på den onda dagen och stå upprätt efter att ha fullgjort allt. 
EPH.6.14	Stå alltså fasta, spänn på er sanningen som bälte och klä er i rättfärdighetens pansar 
EPH.6.15	och sätt som skor på era fötter villigheten att gå ut med budskapet om fred. 
EPH.6.16	Håll ständigt trons sköld framför er, med den skall ni få den Ondes alla brinnande pilar att slockna, 
EPH.6.17	och grip frälsningens hjälm och Andens svärd, som är Guds ord. 
EPH.6.18	Gör det under åkallan och bön, och be i er ande varje stund. Därför skall ni hålla er vakna och aldrig tröttna i er bön för alla de heliga. 
EPH.6.19	Be också för mig att orden läggs i min mun och att jag talar frimodigt när jag bär fram hemligheten i evangeliet, 
EPH.6.20	vars sändebud jag är i min fångenskap. Be att jag förkunnar det så frimodigt som jag bör.
EPH.6.21	För att ni skall veta hur det står till här och hur jag har det kommer Tychikos, min käre broder och trogne medhjälpare i Herren, att berätta allt för er. 
EPH.6.22	Jag sänder honom till er just för att ni skall få veta hur det är med oss och få uppmuntran av honom.
EPH.6.23	Frid och den kärlek som hör tron till åt er, bröder, från Gud fadern och herren Jesus Kristus. 
EPH.6.24	Nåd åt alla som älskar vår herre Jesus Kristus i hans oförgänglighet.
PHP.1.1	Från Paulus och Timotheos, Kristi Jesu tjänare, till alla de heliga i Kristus Jesus som bor i Filippi, särskilt församlingsledarna och medhjälparna. 
PHP.1.2	Nåd och frid från Gud, vår fader, och herren Jesus Kristus.
PHP.1.3	Jag tackar min Gud var gång jag tänker på er, 
PHP.1.4	alltid, i alla mina böner för er alla. Och det är med glädje jag ber för er: 
PHP.1.5	ni har varit med i arbetet för evangeliet ända från första dagen, 
PHP.1.6	och jag är övertygad om att han som har börjat ett gott verk hos er också skall fullborda det till Kristi Jesu dag. 
PHP.1.7	Det är som sig bör att jag tänker så om er alla. Jag har er ju i mitt hjärta; både när jag bär bojor och när jag försvarar och befäster evangeliet delar ni allesammans nåden med mig. 
PHP.1.8	Gud kan vittna om att jag längtar efter er alla med Kristi Jesu ömhet. 
PHP.1.9	Och min bön är att er kärlek ständigt skall växa och bli rik på insikt och urskillning, 
PHP.1.10	så att ni kan avgöra vad som är väsentligt och stå rena och skuldfria på Kristi dag, 
PHP.1.11	fyllda av den rättfärdighet som är frukten av Jesu Kristi verk, Gud till ära och pris.
PHP.1.12	Jag vill att ni skall veta, bröder, att det som hänt mig snarast har fört evangeliet framåt. 
PHP.1.13	Det har nu blivit klart för hela pretoriet, och alla andra också, att det är för Kristi skull som jag sitter fången, 
PHP.1.14	och de flesta av bröderna har genom min fångenskap stärkts i sin tro på Herren, så att de vågar predika Guds ord ännu mera oförskräckt än förut. 
PHP.1.15	Visst finns det en del som förkunnar Kristus för att de är avundsjuka och vill ställa till bråk. En del däremot har goda avsikter, 
PHP.1.16	och de förkunnar av kärlek; de vet ju att jag är satt att försvara evangeliet. 
PHP.1.17	Men de andra är bråkmakare och talar om Kristus inte av rena motiv utan för att göra det svårare för mig i min fångenskap. 
PHP.1.18	Än sen? Falska eller hederliga syften — i vilket fall som helst blir Kristus förkunnad, och det gläder jag mig över.
PHP.1.18	Men också i fortsättningen skall jag kunna glädja mig. 
PHP.1.19	Jag vet ju att allt detta kommer att leda till min räddning, tack vare era böner och den hjälp som Jesu Kristi ande ger. 
PHP.1.20	Jag väntar och hoppas att jag aldrig skall stå där med skam, utan att jag nu som alltid öppet skall våga lovprisa Kristus med min kropp, vare sig den skall leva eller dö. 
PHP.1.21	Ty för mig är livet Kristus och döden en vinning — 
PHP.1.22	såvida inte ett fortsatt liv här på jorden ger mig en vinst genom mitt arbete, för då vet jag inte vad jag skall välja. 
PHP.1.23	Jag slits åt båda hållen: jag längtar efter att bryta upp och vara hos Kristus, det vore ju det allra bästa. 
PHP.1.24	Men för er skull är det viktigare att jag lever kvar här, 
PHP.1.25	det är jag övertygad om, och jag vet att jag kommer att bli kvar och stanna hos er alla för att hjälpa er till framsteg och glädje i tron. 
PHP.1.26	Och genom mig, genom att jag kommer till er igen, skall ni bli allt stoltare över att tillhöra Kristus Jesus.
PHP.1.27	Lev nu bara på ett sätt som är värdigt Kristi evangelium, så att jag — vare sig jag besöker er eller är någon annanstans — får höra om er att ni står fasta i en och samma anda, att ni sida vid sida kämpar för tron på evangeliet 
PHP.1.28	och aldrig någonsin låter er skrämmas av motståndarna. Det gör klart för dem att de skall gå under och ni räddas, som en gåva från Gud. 
PHP.1.29	Ty ni har fått nåden att — ja, inte bara att tro på Kristus, utan också att lida för hans skull. 
PHP.1.30	Ni har samma strid att utkämpa som ni såg att jag hade och hör att jag fortfarande har.
PHP.2.1	Om det alltså finns tröst genom Kristus, uppmuntran från kärleken och gemenskap från Anden, om det finns ömhet och medkänsla, 
PHP.2.2	gör då min glädje fullkomlig genom att visa enighet. Lev i samma kärlek, eniga i tanke och sinnelag, 
PHP.2.3	fria från självhävdelse och fåfänga. Var ödmjuka och sätt andra högre än er själva. 
PHP.2.4	Tänk inte bara på ert eget bästa utan också på andras. 
PHP.2.5	Låt det sinnelag råda hos er som också fanns hos Kristus Jesus. 
PHP.2.6	Han ägde Guds gestalt men vakade inte över sin jämlikhet med Gud 
PHP.2.7	utan avstod från allt och antog en tjänares gestalt då han blev som en av oss. När han till det yttre hade blivit människa 
PHP.2.8	gjorde han sig ödmjuk och var lydig ända till döden, döden på ett kors. 
PHP.2.9	Därför har Gud upphöjt honom över allt annat och gett honom det namn som står över alla andra namn, 
PHP.2.10	för att alla knän skall böjas för Jesu namn, i himlen, på jorden och under jorden, 
PHP.2.11	och alla tungor bekänna att Jesus Kristus är herre, Gud fadern till ära.
PHP.2.12	Därför, mina kära, ni som alltid har varit lydiga: arbeta med fruktan och bävan på er frälsning, inte bara så som när jag var hos er utan ännu mer nu när jag är långt borta. 
PHP.2.13	Ty det är Gud som verkar i er så att ni både i vilja och gärning förverkligar hans syfte. 
PHP.2.14	Gör allting utan knot och utan förbehåll, 
PHP.2.15	så att ni blir oförvitliga och rena, Guds fläckfria barn mitt i ett ont och fördärvat släkte, där ni lyser som stjärnor på himlen 
PHP.2.16	när ni håller er till livets ord. Då kan jag vara stolt på Kristi dag: mitt lopp har inte varit förgäves, min möda inte förspilld. 
PHP.2.17	Ja, även om mitt blod skulle utgjutas när jag bär fram er tro som ett offer till Gud är jag glad och gläds med er alla. 
PHP.2.18	På samma sätt skall ni vara glada och glädjas med mig.
PHP.2.19	Herren Jesus ger mig hopp om att snart kunna skicka Timotheos till er, så att jag kan få nyheter om er och vara vid gott mod även jag. 
PHP.2.20	Jag har ingen annan med samma förmåga att känna det rätta ansvaret för er. 
PHP.2.21	Alla tänker bara på sitt, ingen på Jesu Kristi sak. 
PHP.2.22	Men ni vet vad han har gett prov på. Som en son hjälper sin far, så har han arbetat för evangeliet tillsammans med mig. 
PHP.2.23	Honom hoppas jag alltså kunna skicka så snart jag har sett hur det går för mig. 
PHP.2.24	I min tro på Herren litar jag på att snart också kunna komma själv.
PHP.2.25	Jag har emellertid funnit det nödvändigt att skicka vår broder Epafroditos till er, min medarbetare och medkämpe som ni sände hit för att han skulle hjälpa mig med det jag behövde. 
PHP.2.26	Han har längtat efter er alla och har varit olycklig över att ni hörde att han hade blivit sjuk. 
PHP.2.27	Och sjuk var han verkligen, nära döden, men Gud förbarmade sig över honom, och inte bara över honom utan också över mig, så att jag skulle slippa uppleva sorg på sorg. 
PHP.2.28	Därför är jag så mycket mer angelägen om att skicka honom, för att ni skall få glädjen att återse honom och jag själv få mina bekymmer lättade. 
PHP.2.29	Ta alltså emot honom i Herren och med stor glädje. En man som han skall ni hedra; 
PHP.2.30	det var i sitt arbete för Kristus som han var nära döden. Han satte sitt liv på spel för att ge mig den hjälp som ni inte kunde ge.
PHP.3.1	Alltså, mina bröder, gläd er i Herren. Att jag upprepar vad jag redan har sagt besvärar inte mig, och er ger det trygghet.
PHP.3.2	Var på er vakt mot de där hundarna, de där skadegörarna, den där sönderskärelsen. 
PHP.3.3	Ty omskärelsen, det är vi som tjänar Gud i vår ande och har vår stolthet i Kristus Jesus och inte förlitar oss på något yttre, 
PHP.3.4	fast jag för min del kunde ha rätt att göra det också. Ja, om någon tror att han kan förlita sig på något yttre, så kan jag det ännu mer, 
PHP.3.5	jag som blev omskuren på åttonde dagen, som är av Israels folk och Benjamins stam, en hebré född av hebreer, i laglydnad en farisé, 
PHP.3.6	i trosiver en kyrkans förföljare, i rättfärdighet efter lagen en oförvitlig man.
PHP.3.7	Men allt sådant som var en vinst för mig har jag för Kristi skull kommit att räkna som en ren förlust. 
PHP.3.8	Ja, jag räknar faktiskt allt som en förlust jämfört med det som är långt mera värt, kunskapen om min herre Kristus Jesus. För hans skull har allt det andra förlorat sitt värde för mig. Jag kastar det på sophögen för att vinna Kristus 
PHP.3.9	och få leva i honom, inte med den rättfärdighet som lagen ger utan med den som kommer av tro på Kristus, den rättfärdighet som Gud ger åt dem som tror. 
PHP.3.10	Jag vill lära känna Kristus och kraften från hans uppståndelse och dela hans lidanden, genom att bli lik honom i en död som hans — 
PHP.3.11	kanske jag då kan nå fram till uppståndelsen från de döda.
PHP.3.12	Tro inte att jag redan har nått detta eller redan har blivit fullkomlig. Men jag gör allt för att gripa det, när nu Kristus Jesus har fått mig i sitt grepp. 
PHP.3.13	Bröder, jag menar inte att jag har det i min hand, men ett är säkert: jag glömmer det som ligger bakom mig och sträcker mig mot det som ligger framför mig 
PHP.3.14	och löper mot målet för att vinna det pris där uppe som Gud har kallat oss till genom Kristus Jesus. 
PHP.3.15	Det är så vi skall tänka, alla vi fullkomliga. Och har ni en annan mening på någon punkt skall Gud upplysa er även där. 
PHP.3.16	Men låt oss fortsätta på den väg som fört oss hit.
PHP.3.17	Ta mig till föredöme allesammans, och se på dem som lever efter det exempel vi har gett er. 
PHP.3.18	Många — jag har ofta sagt det och säger det nu med tårar — är fiender till Kristi kors, 
PHP.3.19	de lever så att de slutar i fördärvet, deras gud är buken och sin ära får de genom könet, dessa som bara tänker på det jordiska. 
PHP.3.20	Vårt hemland är himlen, och därifrån väntar vi också den som skall rädda oss, herren Jesus Kristus. 
PHP.3.21	Han skall förvandla den kropp vi har i vår ringhet så att den blir lik den kropp han har i sin härlighet, ty han har kraft att lägga allt under sig.
PHP.4.1	Stå därför fasta i Herren, mina kära bröder som jag älskar och längtar efter, ni som är min glädje och min segerkrans.
PHP.4.2	Jag uppmanar Euodia och uppmanar Syntyche att vara eniga för Herrens skull. 
PHP.4.3	Ja, dig också, som är en verklig vän, ber jag: hjälp dem, ty de har kämpat för evangeliet tillsammans med mig, liksom Clemens och mina andra medarbetare som har sina namn i livets bok.
PHP.4.4	Gläd er alltid i Herren. Än en gång vill jag säga: gläd er. 
PHP.4.5	Låt alla människor se hur fördragsamma ni är. Herren är nära. 
PHP.4.6	Gör er inga bekymmer, utan när ni åkallar och ber, tacka då Gud och låt honom få veta alla era önskningar. 
PHP.4.7	Då skall Guds frid, som är mera värd än allt vi tänker, ge era hjärtan och era tankar skydd i Kristus Jesus.
PHP.4.8	Och så, mina bröder: det som är sant, det som är upphöjt, rätt och rent, det som är värt att älska och akta, allt som kallas dygd och allt som förtjänar beröm, ta fasta på allt detta. 
PHP.4.9	Vad ni har lärt och tagit emot, hört och sett hos mig, det skall ni göra. Då skall fridens Gud vara med er.
PHP.4.10	Jag har glatt mig mycket i Herren över att er omtanke om mig äntligen har kunnat skjuta nya skott. Omtanke hade ni ju förut också, men inte tillfälle. 
PHP.4.11	Inte för att jag har lidit någon nöd. Jag har lärt mig att klara mig med det jag har. 
PHP.4.12	Jag kan leva fattigt och jag kan leva i överflöd. Jag har verkligen erfarenhet av allt: att vara mätt och att hungra, att leva i överflöd och att lida brist. 
PHP.4.13	Allt förmår jag genom honom som ger mig kraft. 
PHP.4.14	Men ni skall ha tack för att ni ville bistå mig i mitt svåra läge. 
PHP.4.15	Ni filipper vet själva att när evangeliet var nytt och jag hade lämnat Makedonien, då var er församling den enda som visade sådan gemenskap med mig att det gick att föra bok över utgivet och mottaget. 
PHP.4.16	Redan när jag var i Thessalonike fick jag ju hjälp från er mer än en gång. 
PHP.4.17	Men det är inte era gåvor jag är angelägen om utan den allt rikare vinsten för er egen räkning. 
PHP.4.18	Jag har fått vad jag skall ha och mer än det. Jag har fullt upp av allt nu när jag genom Epafroditos har fått det som ni skickade mig — en rökelsedoft, ett offer som Gud tar emot med välbehag. 
PHP.4.19	Min Gud skall med sin härliga rikedom i Kristus Jesus fylla alla era behov. 
PHP.4.20	Härligheten tillhör vår Gud och fader i evigheters evighet, amen.
PHP.4.21	Hälsa alla som är heliga i Kristus Jesus. Bröderna här hos mig hälsar er. 
PHP.4.22	Alla de heliga hälsar er, särskilt de som arbetar vid kejsarens hov.
PHP.4.23	Nåd från herren Jesus Kristus åt er ande.
COL.1.1	Från Paulus, genom Guds vilja Kristi Jesu apostel, 
COL.1.2	och från vår broder Timotheos till de heliga i Kolossai, våra bröder som lever i tron på Kristus. Nåd och frid från Gud, vår fader.
COL.1.3	Vi tackar alltid Gud, vår herre Jesu Kristi fader, var gång vi ber för er, 
COL.1.4	ty vi har hört berättas om er tro på Kristus Jesus och om den kärlek ni hyser till alla de heliga, 
COL.1.5	i hoppet om det som väntar er i himlen. Om detta hopp har ni tidigare hört genom sanningens ord, evangeliet, 
COL.1.6	som har nått fram till er liksom det bär frukt och växer till i hela världen; så har det gjort hos er också ända sedan den dag då ni först hörde det och fick kunskap om Guds nåd sådan den verkligen är. 
COL.1.7	Det fick ni lära er av Epafras, vår käre medarbetare, som till ert bästa är en trogen tjänare åt Kristus. 
COL.1.8	Han har talat om för oss vilken kärlek som fyller er ande.
COL.1.9	Från den dag då vi fick höra detta har vi därför ständigt bett för er. Vår bön är att ni skall fyllas av kunskap om Guds vilja, med all andlig vishet och insikt, 
COL.1.10	så att ni kan leva värdigt Herren och på allt sätt behaga honom med alla slags goda gärningar när ni bär frukt och växer till i kunskapen om Gud. 
COL.1.11	Hans härlighets kraft skall på allt sätt ge er styrka att alltid och med glädje vara uthålliga och tålmodiga, 
COL.1.12	och ni skall tacka Fadern, som har gjort er värdiga att få del i det arv som väntar de heliga i ljuset. 
COL.1.13	Han har räddat oss ur mörkrets välde och fört oss in i sin älskade sons rike, 
COL.1.14	och genom Sonen har vi friköpts och fått förlåtelse för våra synder. 
COL.1.15	Han är den osynlige Gudens avbild, den förstfödde i hela skapelsen, 
COL.1.16	ty i honom skapades allt i himlen och på jorden, synligt och osynligt, troner och herravälden, härskare och makter; allt är skapat genom honom och till honom. 
COL.1.17	Han finns före allting, och allting hålls samman i honom. 
COL.1.18	Och han är huvudet för kroppen, för kyrkan, han som är begynnelsen, förstfödd från de döda till att överallt vara den främste, 
COL.1.19	ty Gud beslöt att låta all fullhet bo i honom 
COL.1.20	och att genom hans blod på korset stifta fred och försona allt med sig genom honom och till honom, allt på jorden och allt i himlen.
COL.1.21	Och ni, som förut stod utanför och visade ert fientliga sinnelag i era onda gärningar, 
COL.1.22	också er har han nu försonat med sig genom att Kristus led döden med sin jordiska kropp. Han skall låta er träda fram inför sig, heliga och fläckfria och oförvitliga, 
COL.1.23	om ni håller fast vid er tro, har en stadig grund och inte viker från det hopp ni har fått höra om i evangeliet, som har förkunnats för allt skapat under himlen och vars tjänare jag, Paulus, har blivit.
COL.1.24	Nu gläder jag mig över att få lida för er. Vad som ännu fattas i Kristi lidanden, det lider jag i mitt eget kött, för hans kropp, som är kyrkan. 
COL.1.25	Dess tjänare har jag blivit, enligt det uppdrag som Gud har gett mig för er skull: att låta Guds ord nå sin fullbordan. 
COL.1.26	Detta är den hemlighet som har varit fördold i alla tider och släktled men nu har uppenbarats för hans heliga. 
COL.1.27	Gud ville låta dem veta vilken härlig skatt hedningarna har i denna hemlighet: Kristus finns hos er, hoppet om härligheten. 
COL.1.28	Honom förkunnar vi genom att vägleda alla människor och undervisa dem alla med all vishet för att kunna föra fram alla som fullvuxna i Kristus. 
COL.1.29	Det är för detta jag strävar och kämpar med den kraft som han så mäktigt låter verka i mig.
COL.2.1	Jag vill att ni skall veta hur jag kämpar för er och för dem i Laodikeia och för alla som inte har träffat mig personligen, 
COL.2.2	för att de skall styrkas i sina hjärtan, förenas i kärlek och nå fram till hela den djupa och rika insikt som är kunskapen om Guds hemlighet, Kristus; 
COL.2.3	i honom finns vishetens och kunskapens alla skatter gömda. 
COL.2.4	Detta säger jag för att ingen skall kunna övertala er under falska förespeglingar. 
COL.2.5	Ty även om jag är kroppsligen frånvarande, så är jag hos er i anden och gläder mig när jag ser er goda ordning och fastheten i er tro på Kristus.
COL.2.6	Ni har lärt känna herren Kristus Jesus, lev då i honom, 
COL.2.7	med rot och grund i honom, allt fastare i den tro som ni har undervisats i, och låt er tacksamhet överflöda. 
COL.2.8	Låt ingen göra er till fångar i de tomma och bedrägliga vishetsläror som bygger på mänskliga traditioner och kosmiska makter och inte på Kristus. 
COL.2.9	Ty i honom har hela den gudomliga fullheten förkroppsligats och tagit sin boning. 
COL.2.10	Och i honom, som är huvudet för alla härskare och makter, har ni nått er fullhet. 
COL.2.11	I honom har ni också blivit omskurna, men inte som människor gör det, utan genom att bli av med den syndiga kroppen — det är omskärelsen genom Kristus — 
COL.2.12	när ni begravdes med honom i dopet. I dopet har ni också uppstått med honom genom tron på kraften hos Gud som uppväckte honom från de döda. 
COL.2.13	Och ni, som var döda genom era överträdelser och ert oomskurna tillstånd, er har Gud gjort levande tillsammans med Kristus, i och med att han förlät oss alla våra överträdelser 
COL.2.14	och drog ett streck över det skuldebrev som belastade oss med lagens krav. Han har utplånat det genom att spika det på korset. 
COL.2.15	Han avväpnade härskarna och makterna och utsatte dem för allas förakt, när han triumferade över dem genom Kristus.
COL.2.16	Låt därför ingen döma er för vad ni äter eller dricker eller hur ni iakttar högtider eller nymånar eller sabbater. 
COL.2.17	Sådant är skuggan av det som skulle komma; själva kroppen är Kristus. 
COL.2.18	Låt er inte berövas segern av dem som hänger sig åt självförnekelse och ängladyrkan och som fördjupar sig i sina syner. De blåser upp sig med sina fåfänga människotankar 
COL.2.19	och håller sig inte till honom som är huvudet och som försörjer hela kroppen och binder ihop den med leder och senor, så att den växer som Gud vill.
COL.2.20	Om ni med Kristus har dött bort från de kosmiska makterna, varför beter ni er då som om ni levde i världen och underkastar er påbud som: 
COL.2.21	Låt bli! Smaka inte! Rör inte! 
COL.2.22	Det gäller ju saker som skall förbrukas och upplösas och är bara människors bud och läror, 
COL.2.23	låt vara att det kallas vishet eftersom det ser ut som fromhetsövningar, självförnekelse och späkningar, förakt för kroppens behov.
COL.3.1	Om ni alltså har uppstått med Kristus, sträva då efter det som finns där uppe där Kristus sitter på Guds högra sida. 
COL.3.2	Tänk på det som finns där uppe, inte på det som finns på jorden. 
COL.3.3	Ni har ju dött, och ni lever ett osynligt liv tillsammans med Kristus hos Gud. 
COL.3.4	Men när Kristus träder fram, han som är ert liv, då skall också ni träda fram i härlighet tillsammans med honom.
COL.3.5	Döda därför det jordiska hos er: otukt, orenhet, lidelser och onda lustar och själviskheten, detta avguderi. 
COL.3.6	Sådant framkallar Guds vrede, 
COL.3.7	och det fyllde även er tillvaro när ni levde mitt uppe i det. 
COL.3.8	Men nu måste också ni lägga bort allt detta: vrede, häftighet, ondska, oförskämdhet och alla skändligheter som kommer ur er mun. 
COL.3.9	Ljug inte för varandra, ni har ju klätt av er den gamla människan och hennes vanor 
COL.3.10	och klätt er i den nya, som förnyas till verklig kunskap och blir en bild av sin skapare. 
COL.3.11	Då är ingen grek eller jude, omskuren eller oomskuren, barbar, skyt, slav eller fri. Nej, Kristus blir allt och i alla.
COL.3.12	Som Guds utvalda, heliga och älskade skall ni alltså klä er i innerlig medkänsla, vänlighet, ödmjukhet, mildhet och tålamod. 
COL.3.13	Ha fördrag med varandra och var överseende om ni har något att förebrå någon. Liksom Herren har förlåtit er skall också ni förlåta. 
COL.3.14	Men över allt detta skall ni ha kärleken, det band som ger fullkomlighet. 
COL.3.15	Låt Kristi frid råda i era hjärtan, den som ni kallades till som lemmar i en och samma kropp. Visa er tacksamhet. 
COL.3.16	Låt Kristi ord bo hos er i hela sin rikedom och med all sin vishet. Lär och vägled varandra, med psalmer, hymner och andlig sång i kraft av nåden, och sjung Guds lov i era hjärtan. 
COL.3.17	Låt allt vad ni gör i ord eller handling ske i herren Jesu namn och tacka Gud fadern genom honom.
COL.3.18	Ni kvinnor, underordna er era män, som det anstår kristna. 
COL.3.19	Ni män, älska era hustrur och var inte elaka mot dem. 
COL.3.20	Ni barn, lyd era föräldrar i allt, ty så bör det vara bland kristna. 
COL.3.21	Ni fäder, reta inte upp era barn, då tappar de modet.
COL.3.22	Ni slavar, lyd i allt era jordiska herrar, inte som inställsamma ögontjänare, utan ärligt och uppriktigt, i fruktan för Herren. 
COL.3.23	Vad ni gör skall ni göra helhjärtat, det gäller ju Herren och inte människor: 
COL.3.24	tänk på att det är Herren som skall ge er belöningen, er del av arvet. Kristus är er herre, och ni skall tjäna honom. 
COL.3.25	Ty den som gör orätt skall få sitt straff för vad han har gjort, och då tas ingen hänsyn till person.
COL.4.1	Ni som är herrar och har slavar, låt dem få vad som är rätt och skäligt. Tänk på att ni också har en herre — i himlen.
COL.4.2	Var uthålliga i bönen, vaka och be under tacksägelse. 
COL.4.3	Be då också för oss att Gud öppnar en dörr för ordet, så att jag kan predika hemligheten med Kristus — det är för den jag är fängslad — 
COL.4.4	och göra den känd och tala som jag bör. 
COL.4.5	Visa klokhet i umgänget med de utomstående och ta väl vara på tiden. 
COL.4.6	Lägg alltid era ord väl och ge dem sälta; ni måste veta hur ni skall svara var och en.
COL.4.7	Tychikos, en kär broder och trogen medarbetare i Herrens tjänst, skall berätta allt om hur jag har det. 
COL.4.8	Jag sänder honom till er just för att ni skall få veta hur det är med oss och få uppmuntran av honom. 
COL.4.9	Han har sällskap med vår trogne och käre broder Onesimos, som ju är en av er, och de kommer att berätta om allting här.
COL.4.10	Min medfånge Aristarchos hälsar er, och likaså Markus, Barnabas kusin. För hans del har ni redan fått anvisningar: ta väl emot honom om han kommer. 
COL.4.11	Jesus, han som kallas Justus, hälsar också. Av de omskurna är dessa de enda som arbetar tillsammans med mig för Guds rike, och de har gett mig stöd och uppmuntran. 
COL.4.12	Hälsningar från Epafras, som ju är en av er. Han tjänar Kristus Jesus och kämpar alltid för er i sina böner för att ni skall stå fasta och vara fullkomliga och helt uppfyllda av Guds vilja. 
COL.4.13	Jag kan vittna om hur han arbetar för er och för dem i Laodikeia och Hierapolis. 
COL.4.14	Vår käre Lukas, läkaren, hälsar liksom Demas.
COL.4.15	Hälsa till bröderna i Laodikeia och till Nymfas och församlingen som möts i hans hus. 
COL.4.16	När mitt brev har blivit uppläst hos er, ordna då så att det blir uppläst också i församlingen i Laodikeia och att ni får läsa det brev som de har fått. 
COL.4.17	Och säg åt Archippos: »Se till att du fullgör den tjänst som Herren har gett dig.«
COL.4.18	Här skriver jag, Paulus, min hälsning med egen hand. Glöm inte mina bojor. Nåd åt er alla.
1TH.1.1	Från Paulus, Silvanus och Timotheos till församlingen i Thessalonike som lever i Gud fadern och herren Jesus Kristus. Nåd och frid.
1TH.1.2	Vi tackar alltid Gud för er alla och nämner er ständigt i våra böner, 
1TH.1.3	ty vi tänker på vad ni uträttar i tron, hur ni uppoffrar er i kärleken och hur ni håller ut i hoppet till vår herre Jesus Kristus inför Gud, vår fader. 
1TH.1.4	Gud älskar er, bröder, och vi vet att han har utvalt er. 
1TH.1.5	Vårt evangelium kom inte till er bara som ord utan också med kraft och helig ande, i fullt mått; ni vet ju vad vi förmådde göra bland er, för er skull. 
1TH.1.6	Och när ni hade tagit emot ordet följde ni vårt exempel och därmed Herrens eget under många lidanden, med den glädje som den heliga anden ger. 
1TH.1.7	Så har ni också blivit ett föredöme för alla troende i Makedonien och Achaia. 
1TH.1.8	Ni har fått Herrens ord att höras, och inte bara i Makedonien och Achaia: överallt har man hört talas om er tro på Gud, och vi behöver inte säga någonting. 
1TH.1.9	Alla berättar av sig själva om vad vårt besök hos er ledde till, hur ni vände er från avgudarna till Gud för att tjäna den levande och sanne Guden 
1TH.1.10	och vänta på att hans son, som han har uppväckt från de döda, skall komma från himlen, Jesus, som räddar oss från den stundande vreden.
1TH.2.1	Ni vet själva, bröder, att vårt besök hos er inte var förgäves. 
1TH.2.2	Tidigare hade vi, som ni vet, plågats och förödmjukats i Filippi, men vår Gud gav oss mod att predika hans evangelium för er trots hårt motstånd. 
1TH.2.3	Bakom våra förmaningar ligger inte villfarelser, orena motiv eller bedrägliga avsikter. 
1TH.2.4	Gud har funnit oss värdiga att anförtros evangeliet, och därför talar vi som vi gör; det är inte människor vi vill vara till lags, utan Gud, som prövar våra hjärtan. 
1TH.2.5	Vi har aldrig farit med smicker, det vet ni, eller haft någon baktanke på egen fördel — Gud är vårt vittne — 
1TH.2.6	och inte har vi strävat efter att bli ärade av människor, varken av er eller andra. 
1TH.2.7	Ändå hade vi som Kristi apostlar kunnat komma med anspråk. I stället uppträdde vi lika kärleksfullt bland er som en mor när hon sköter om sina barn. 
1TH.2.8	Av ömhet för er ville vi gärna ge er inte bara Guds evangelium utan också våra egna liv, så kära hade ni blivit för oss. 
1TH.2.9	Ni minns ju, bröder, hur vi slet och släpade; dag och natt arbetade vi för att inte behöva ligga någon av er till last när vi förkunnade Guds evangelium för er. 
1TH.2.10	Ni, och Gud, kan vittna om hur heligt, rätt och oförvitligt vi handlade mot er som tror. 
1TH.2.11+1TH.2.12	Ni vet att vi förmanade och uppmuntrade varenda en av er som en far sina barn och enträget vädjade till er att leva ett liv värdigt den Gud som kallar er till sitt rike och sin härlighet.
1TH.2.13	Därför tackar vi också ständigt Gud för att ni lyssnade till Guds ord i vår predikan och tog emot det, inte som ett människoord utan som vad det verkligen är: Guds ord, som också visar sin kraft hos er troende. 
1TH.2.14	Ni, bröder, har ju följt exemplet från Guds församlingar i Judeen som lever i Kristus Jesus. Vad de har fått utstå av judarna, det har ni fått utstå av era landsmän. 
1TH.2.15	Judarna dödade herren Jesus liksom de dödade profeterna, och oss har de förföljt. De trotsar Gud och är fiender till hela mänskligheten, 
1TH.2.16	eftersom de försöker hindra oss från att predika för hedningarna och hjälpa dem att bli räddade. Så fyller de ständigt sina synders mått. Men nu nås de till slut av Guds vrede.
1TH.2.17	Bröder, när vi nu för en tid har varit skilda från er, till kroppen men inte till själen, hur har vi inte saknat er och gjort allt för att få se er igen. 
1TH.2.18	Vi har verkligen försökt komma till er — jag, Paulus, mer än en gång — men Satan har hindrat oss. 
1TH.2.19	Vem är vårt hopp, vår glädje, vår stolta segerkrans inför vår herre Jesus vid hans ankomst om inte ni! 
1TH.2.20	Ja, ni är vår ära och vår glädje.
1TH.3.1	När vi därför inte stod ut längre beslöt vi att själva stanna kvar i Athen 
1TH.3.2	och skicka vår broder Timotheos, Guds medhjälpare vid förkunnandet av evangeliet om Kristus. Han skulle styrka och uppmuntra er i tron 
1TH.3.3	så att ingen vacklade under alla dessa påfrestningar. De hör till vår lott, det vet ni själva. 
1TH.3.4	Redan när vi var hos er förutsade vi att vi skulle få lida, och så har det också gått, som ni vet. 
1TH.3.5	När jag inte stod ut längre skickade jag därför honom för att få veta hur det var med er tro. Frestaren kunde ju ha frestat er, så att all vår möda hade varit förspilld.
1TH.3.6	Men nu har Timotheos kommit tillbaka med goda nyheter om er tro och kärlek, och han har berättat att ni alltid tänker på oss med glädje och längtar lika mycket efter oss som vi efter er. 
1TH.3.7	Därför har ni, bröder, mitt i alla våra svårigheter och lidanden gett oss nytt mod med er tro: 
1TH.3.8	nu lever vi, när ni står fasta i Herren. 
1TH.3.9	Hur skall vi tillräckligt kunna tacka Gud för er, för all den glädje över er som vi känner inför vår Gud, 
1TH.3.10	när vi dag och natt bönfaller honom om att få återse er för att rätta till bristerna i er tro?
1TH.3.11	Måtte vår Gud och fader själv och vår herre Jesus hålla vägen till er öppen för oss. 
1TH.3.12	Och måtte Herren låta er kärlek till varandra och till alla människor bli rik och överflödande som vår kärlek till er, 
1TH.3.13	så att ni blir styrkta i era hjärtan och kan stå oförvitliga och heliga inför vår Gud och fader, när vår herre Jesus kommer med alla sina heliga.
1TH.4.1	Och nu, bröder, när ni har fått lära er av oss hur ni skall leva för att behaga Gud — och det är ju så ni lever — vill vi i herren Jesu namn vädja till er och mana er att göra ännu mer. 
1TH.4.2	Ni vet ju vilka föreskrifter vi gav er från herren Jesus. 
1TH.4.3	Detta är Guds vilja: att ni skall bli heliga. Ni skall avhålla er från all otukt. 
1TH.4.4	Var och en skall lära sig att hålla sin kropp i helgd och ära, 
1TH.4.5	inte utlämna den åt lidelser och begär som hedningarna, som inte känner Gud. 
1TH.4.6	Ingen får kränka och utnyttja sin broder i det som det här gäller. Herren straffar allt sådant, det har vi redan klart och tydligt låtit er veta. 
1TH.4.7	Gud har inte kallat oss till orenhet utan till helighet. 
1TH.4.8	Om någon sätter sig över detta är det alltså inte en människa han sätter sig över utan Gud, honom som ger er sin heliga ande.
1TH.4.9	Om broderskärleken behöver vi inte skriva till er; Gud har själv lärt er att älska varandra, 
1TH.4.10	och kärlek visar ni ju också alla bröderna i hela Makedonien. Men vi manar er, bröder, att göra ännu mer. 
1TH.4.11	Sätt en ära i att leva lugnt och stilla, sköta ert eget och arbeta med era händer så som vi har föreskrivit er. 
1TH.4.12	Lever ni på det sättet vinner ni de utomståendes aktning och blir inte beroende av någon.
1TH.4.13	Bröder, vi vill att ni skall veta hur det går med dem som avlider, så att ni inte behöver sörja som de andra, de som inte har något hopp.
1TH.4.14	Om Jesus har dött och uppstått, vilket vi tror, då skall Gud också genom Jesus föra till sig de avlidna tillsammans med honom. 
1TH.4.15	Med stöd av vad Herren lärt oss säger vi er detta: vi som är kvar här i livet då Herren kommer skall inte gå före de avlidna. 
1TH.4.16	Ty när Herren själv stiger ner från himlen och hans befallning ljuder genom ärkeängelns röst och Guds basun, då skall de som är döda i Kristus uppstå först, 
1TH.4.17	och därefter skall vi som är kvar i livet föras bort bland molnen tillsammans med dem för att möta Herren i rymden. Och sedan skall vi alltid vara hos honom. 
1TH.4.18	Ge nu varandra tröst med dessa ord.
1TH.5.1	Men om tid och stund, bröder, behöver man inte skriva till er, 
1TH.5.2	för ni vet själva mycket väl att Herrens dag kommer som en tjuv om natten. 
1TH.5.3	Just när folk säger: »Allt är lugnt och tryggt«, då kommer katastrofen lika plötsligt som värkarna när en kvinna skall föda, och de slipper inte undan. 
1TH.5.4	Men ni, bröder, lever inte i mörkret, och dagen kan inte överraska er som en tjuv. 
1TH.5.5	Ni är alla ljusets söner och dagens söner. Vi tillhör inte natten eller mörkret. 
1TH.5.6	Därför får vi heller inte sova som de andra utan måste hålla oss vakna och nyktra. 
1TH.5.7	De som sover sover om natten, och de som berusar sig är druckna om natten. 
1TH.5.8	Men vi som tillhör dagen skall vara nyktra och iföra oss trons och kärlekens rustning och ha hoppet om frälsning som hjälm. 
1TH.5.9	Gud har inte bestämt oss till att bli offer för vreden utan till att vinna frälsning genom vår herre Jesus Kristus, 
1TH.5.10	som har dött för oss för att vi skall leva tillsammans med honom, vare sig vi nu är vakna eller sover. 
1TH.5.11	Därför skall ni trösta och bygga upp varandra, så som ni ju också gör.
1TH.5.12	Vi vädjar till er, bröder, att sätta värde på dem som har det tyngsta arbetet bland er, som står i spetsen för församlingen och vägleder er. 
1TH.5.13	Visa dem den största kärlek och uppskattning för allt vad de uträttar. Håll fred med varandra. 
1TH.5.14	Vi uppmanar er, bröder: tala de oordentliga till rätta, uppmuntra de modfällda, stöd de svaga, ha tålamod med alla. 
1TH.5.15	Se till att ingen lönar ont med ont. Sträva alltid efter att göra gott, mot varandra och mot alla andra.
1TH.5.16	Var alltid glada, 
1TH.5.17	be ständigt 
1TH.5.18	och tacka hela tiden Gud. Gör så, det är Guds vilja i Kristus Jesus. 
1TH.5.19	Släck inte anden, 
1TH.5.20	förakta inga profetior 
1TH.5.21	men pröva allt. Ta vara på det som är bra, 
1TH.5.22	och avhåll er från allt slags ont.
1TH.5.23	Må han som är fridens Gud helga er helt igenom, och må er ande, själ och kropp bevaras hela och oskadda, så att de är utan fläck när vår herre Jesus Kristus kommer. 
1TH.5.24	Han som kallar er är trofast, han skall åstadkomma det.
1TH.5.25	Bröder, be också för oss. 
1TH.5.26	Hälsa alla bröderna med en helig kyss. 
1TH.5.27	Lova mig i Herrens namn att alla bröderna får höra brevet läsas upp.
1TH.5.28	Nåd från vår herre Jesus Kristus åt er alla.
2TH.1.1	Från Paulus, Silvanus och Timotheos till församlingen i Thessalonike som lever i Gud, vår fader, och herren Jesus Kristus. 
2TH.1.2	Nåd och frid från Gud fadern och herren Jesus Kristus.
2TH.1.3	Vi måste alltid tacka Gud för er, bröder, det finns det goda skäl till, ty er tro växer ständigt, och den kärlek ni alla hyser till varandra blir allt större hos var och en av er. 
2TH.1.4	Vi kan med stolthet tala om er i Guds församlingar, om er uthållighet och er tro mitt under alla de förföljelser och lidanden som ni får utstå. 
2TH.1.5	De förebådar Guds rättvisa dom, att han skall förklara er värdiga Guds rike, som ni får lida för. 
2TH.1.6	Guds rättvisa innebär ju att han låter dem som plågar er bli plågade 
2TH.1.7	och låter er som nu plågas vila ut tillsammans med oss, när herren Jesus uppenbaras från himlen med sin makts änglar 
2TH.1.8	och i lågande eld, för att utkräva hämnd på dem som inte erkänner Gud och inte lyssnar till evangeliet om vår herre Jesus. 
2TH.1.9	Deras straff blir evigt fördärv, fjärran från Herrens ansikte och från hans makt och härlighet, 
2TH.1.10	när han kommer på den dagen för att förhärligas bland sina heliga och hyllas bland alla som har kommit till tro — och ni har trott på vårt vittnesbörd. 
2TH.1.11	Därför ber vi alltid för er att vår Gud skall finna er värdiga hans kallelse och ge framgång åt varje gott uppsåt och varje handling, gjord i tro och med hans kraft, 
2TH.1.12	så att vår herre Jesu namn förhärligas genom er och ni genom honom, tack vare nåden från vår gud och herre Jesus Kristus.
2TH.2.1	När det gäller vår herre Jesu Kristi ankomst, då vi skall samlas hos honom, ber vi er, bröder, 
2TH.2.2	att inte strax tappa fattningen och bli uppskrämda, om man hänvisar till Anden eller till något som vi skulle ha sagt eller skrivit och säger att Herrens dag är här. 
2TH.2.3	Låt inte lura er på något vis. Ty först måste avfallet ske och laglöshetens människa uppenbaras, undergångens son, 
2TH.2.4	motståndaren, han som förhäver sig över allt som kallas gud eller heligt och sätter sig i Guds tempel och utger sig för att vara Gud. 
2TH.2.5	Minns ni inte att jag sade detta redan när jag var hos er? 
2TH.2.6	Och ni vet vad det är som nu hindrar honom så att han inte kan träda fram förrän hans stund är inne. 
2TH.2.7	Ty laglösheten är redan verksam, som en hemlighet; det som återstår är att han som ännu hindrar röjs ur vägen. 
2TH.2.8	Då skall den Laglöse uppenbaras, han som herren Jesus skall dräpa med andedräkten ur sin mun och förinta med glansen vid sin ankomst. 
2TH.2.9	Den Laglöses ankomst är ett verk av Satan och sker med stor makt, falska tecken och under 
2TH.2.10	och med orättfärdighetens alla konster, som bedrar dem som går i fördärvet — de har ju inte velat ta emot den kärlek till sanningen som kunde ha räddat dem. 
2TH.2.11	Därför låter Gud villfarelsen få makt över dem så att de tror på lögnen 
2TH.2.12	och blir dömda, alla dessa som inte har trott på sanningen utan har valt orättfärdigheten.
2TH.2.13	Men vi måste alltid tacka Gud för er, bröder som Herren älskar. Ty Gud har utsett er att vara de första som skall räddas genom att ni helgas i er ande och tror på sanningen. 
2TH.2.14	Till detta har Gud kallat er med vårt evangelium, för att ni skall vinna vår herre Jesu Kristi härlighet. 
2TH.2.15	Stå alltså fasta, bröder, och håll er till de läror som vi har fört vidare till er, muntligen eller i brev. 
2TH.2.16	Må vår herre Jesus Kristus själv och Gud, vår fader, som älskar oss och i sin nåd har gett oss evig tröst och säkert hopp, 
2TH.2.17	uppmuntra och styrka er till allt gott i gärning och ord.
2TH.3.1	Och så, bröder, be för oss att Herrens ord vinner spridning och anseende, så som har skett hos er, 
2TH.3.2	och att vi förskonas från brottsliga och onda människor — alla har ju inte tron. 
2TH.3.3	Men Herren är trofast, han skall styrka er och skydda er för det onda. 
2TH.3.4	I vår tro på Herren litar vi på att ni gör och kommer att göra vad vi här föreskriver. 
2TH.3.5	Må Herren leda er fram till Guds kärlek och Kristi uthållighet.
2TH.3.6	Vi föreskriver er i herren Jesu Kristi namn att dra er undan de bröder som lever utan ordning och inte följer de regler de har fått genom oss. 
2TH.3.7	Ni vet ju själva på vilket sätt ni skall efterlikna oss. Vi var aldrig oordentliga hos er 
2TH.3.8	och åt aldrig av andras bröd utan att ha gjort rätt för oss. Vi slet och släpade, arbetade dag och natt för att inte ligga någon av er till last. 
2TH.3.9	Inte för att vi skulle sakna rätt till det, men vi har velat ge er ett föredöme att följa. 
2TH.3.10	När vi kom till er gav vi er som föreskrift: den som inte vill arbeta får inte heller äta. 
2TH.3.11	Och nu har vi hört att några ibland er lever utan ordning. De gör inte vad de skall, bara vad de inte skall. 
2TH.3.12	Den sortens människor föreskriver och förmanar vi i herren Jesu Kristi namn att arbeta lugnt och stilla och äta sitt eget bröd.
2TH.3.13	Och ni, bröder, tröttna inte på att göra vad som är riktigt. 
2TH.3.14	Om någon inte rättar sig efter det vi säger här i brevet, peka då ut honom så att han ställs utanför — kanske tar han varning. 
2TH.3.15	Men betrakta honom inte som en fiende, utan tala honom till rätta som en broder.
2TH.3.16	Må han som är fridens herre skänka er sin frid, alltid och på alla sätt. Herren är med er alla.
2TH.3.17	Här skriver jag, Paulus, min hälsning med egen hand. På det tecknet känns alla mina brev igen, så skriver jag. 
2TH.3.18	Nåd från vår herre Jesus Kristus åt er alla.
1TI.1.1	Från Paulus, Kristi Jesu apostel på uppdrag av Gud, vår frälsare, och Kristus Jesus, vårt hopp, 
1TI.1.2	till Timotheos, hans äkta barn i tron. Nåd, barmhärtighet och frid från Gud fadern och Kristus Jesus, vår herre.
1TI.1.3	Redan när jag gav mig i väg till Makedonien bad jag dig stanna i Efesos och förmana somliga där att inte förkunna avvikande läror 
1TI.1.4	och ägna sig åt ändlösa legender om förfäderna. Sådant för bara till diskussioner och tjänar inte Guds plan, som verkar genom tro. 
1TI.1.5	Målet för dina förmaningar skall vara en kärlek som kommer ur rent hjärta, gott uppsåt och uppriktig tro. 
1TI.1.6	Somliga har glömt bort allt detta och spårat ur i tomt prat. 
1TI.1.7	De vill lära ut lagen men förstår varken vad de själva säger eller vad de med sådan säkerhet uttalar sig om.
1TI.1.8	Men vi vet att lagen är något gott, om man brukar den rätt 
1TI.1.9	och tänker på att den inte är till för rättfärdiga utan för dem som lever utan lag och ordning, för gudlösa och syndare, hädare och förnekare, för dem som bär hand på sin far eller mor, för dråpare, 
1TI.1.10	för otuktiga och män som ligger med män, för människorövare, lögnare och menedare och allt annat som strider mot den sunda läran. 
1TI.1.11	Så är det enligt det evangelium om härligheten hos den salige Guden som jag har fått mig anförtrott.
1TI.1.12	Jag tackar honom som har gett mig kraft, Kristus Jesus, vår herre, för att han fann mig värd förtroende och tog mig i sin tjänst, 
1TI.1.13	mig som förut var en hädare och hänsynslös förföljare. Men jag mötte förbarmande därför att jag handlade i okunnighet, i min otro. 
1TI.1.14	Vår herres nåd har överflödat, med tro och kärlek i Kristus Jesus. 
1TI.1.15	Detta är ett ord att lita på och värt att helt ta till sig, Kristus Jesus har ju kommit till världen för att rädda syndare — och bland dem är jag den störste. 
1TI.1.16	Men jag mötte förbarmande, och det för att Kristus Jesus skulle kunna visa allt sitt tålamod på mig som den förste, urtypen för dem som skall komma till tro på honom och vinna evigt liv. 
1TI.1.17	Evighetens konung, oförgänglig, osynlig, den ende Guden — hans är äran och härligheten i evigheters evighet, amen.
1TI.1.18	Timotheos, mitt barn, detta uppdrag att förmana ger jag dig i enlighet med de profetior som utpekade dig för att du med stöd av dem skall strida den goda striden, 
1TI.1.19	i tro och med gott uppsåt. Det uppsåtet har somliga släppt, och de har lidit skeppsbrott i tron, 
1TI.1.20	bland dem Hymenaios och Alexandros, som jag har överlämnat åt Satan för att de skall lära sig att inte häda.
1TI.2.1	Först och främst uppmanar jag till bön och åkallan, till förbön och tacksägelse för alla människor, 
1TI.2.2	för kungar och alla som har makt, så att vi kan leva ett lugnt och stilla liv, på allt sätt fromt och värdigt. 
1TI.2.3	Att be så är riktigt och behagar Gud, vår frälsare, 
1TI.2.4	som vill att alla människor skall räddas och komma till insikt om sanningen. 
1TI.2.5	Gud är en, och en är förmedlaren mellan Gud och människor, människan Kristus Jesus, 
1TI.2.6	som gav sig själv till lösen för alla, vittnesbördet när tiden var inne, 
1TI.2.7	och för det har jag satts att vara förkunnare och apostel — jag talar sanning, jag ljuger inte — en lärare för hedningarna i tro och sanning.
1TI.2.8	Jag vill att männen på varje ort skall be med renade, lyfta händer, utan vrede och utan förbehåll. 
1TI.2.9	Likaså skall kvinnornas prydnad vara ett anständigt, blygsamt och återhållsamt uppträdande, inte konstfulla håruppsättningar och guld eller pärlor eller dyrbara kläder, 
1TI.2.10	utan goda gärningar, som det anstår kvinnor som vill gälla för att vara gudfruktiga.
1TI.2.11	Kvinnan skall ta emot undervisning i stillhet och alltid underordna sig. 
1TI.2.12	Att själv undervisa tillåter jag henne inte och inte heller att bestämma över mannen, utan hon skall hålla sig tyst och stilla. 
1TI.2.13	Ty Adam skapades först och sedan Eva. 
1TI.2.14	Och det var inte Adam som lockades utan kvinnan som lät sig lockas och förleddes till överträdelse. 
1TI.2.15	Men hon skall bli räddad genom sitt moderskap om hon lever ett ärbart liv i tro, kärlek och helgelse.
1TI.3.1	Det är ett ord att lita på.
1TI.3.1	Den som önskar bli församlingsledare eftersträvar ett viktigt arbete. 
1TI.3.2	Därför måste församlingsledaren vara höjd över allt klander, gift bara en gång, nykter, behärskad, anständig, gästfri och en god lärare. 
1TI.3.3	Han får inte missbruka vin och inte vara hårdhänt utan skall vara försynt och fridsam och fri från penningbegär. 
1TI.3.4	Han skall kunna styra sitt hus och få sina barn att underordna sig, allt i värdiga former. 
1TI.3.5	För hur skall någon som inte kan styra sitt eget hus kunna ta hand om Guds församling? 
1TI.3.6	Han får inte vara nyomvänd, så att han blir högmodig och faller under djävulens dom. 
1TI.3.7	Dessutom måste han ha gott rykte bland utomstående, så att han inte blir förhånad och går i djävulens fälla.
1TI.3.8	På samma sätt skall medhjälparna vara värdiga och uppriktiga. De får inte vara begivna på vin eller lystna på pengar. 
1TI.3.9	De skall förena trons hemlighet med ett rent uppsåt. 
1TI.3.10	Men först skall också de prövas, sedan får de bli medhjälpare om det inte finns något att anföra mot dem. 
1TI.3.11	Är de kvinnor skall de på samma sätt uppträda värdigt, inte förtala någon utan vara nyktra och pålitliga i allt. 
1TI.3.12	En medhjälpare får inte vara gift mer än en gång och skall kunna styra sina barn och sitt hus. 
1TI.3.13	De som sköter sin tjänst väl får en god ställning och kan visa stor frimodighet i sin tro på Kristus Jesus.
1TI.3.14	Jag skriver detta i hopp om att snart få komma till dig. 
1TI.3.15	Men skulle jag dröja så vet du nu hur man bör uppföra sig i Guds hushåll — den levande Gudens församling, sanningens pelare och grundval. 
1TI.3.16	Och erkänt stor är vår religions hemlighet:
1TI.3.16	Han uppenbarades som jordisk varelse,
1TI.3.16	rättfärdigades som andlig,
1TI.3.16	skådades av änglarna,
1TI.3.16	förkunnades bland hedningarna,
1TI.3.16	vann tro i världen
1TI.3.16	och togs upp i härligheten.
1TI.4.1	Anden säger uttryckligen att under den återstående tiden skall några avfalla från tron och lyssna till andar som bedrar och till demoners läror, 
1TI.4.2	spridda av hycklande lögnare med bortbränt samvete, 
1TI.4.3	folk som förbjuder äktenskap och kräver att man avstår från föda som Gud har skapat till att ätas under tacksägelse av dem som tror och som känner sanningen. 
1TI.4.4	Allt som Gud har skapat är bra och ingenting behöver vrakas, om det tas emot med tacksägelse; 
1TI.4.5	det blir rent genom Guds ord och genom bön.
1TI.4.6	Om du framhåller detta för bröderna tjänar du Kristus Jesus på rätt sätt, styrkt av den goda troslära som du troget har följt. 
1TI.4.7	Men befatta dig inte med de gudlösa amsagorna. Öva dig i gudsfruktan. 
1TI.4.8	Kroppsövningar är nyttiga på sitt sätt, men gudsfruktan är nyttig på alla sätt, med sitt löfte om liv både för denna tiden och den kommande. 
1TI.4.9	Detta är ett ord att lita på och värt att ta till sig. 
1TI.4.10	Det är därför vi strävar och kämpar, ty vi har satt vårt hopp till den levande Guden, som är en frälsare för alla människor, särskilt för dem som tror.
1TI.4.11	Inskärp detta i din undervisning. 
1TI.4.12	Låt ingen se ner på dig för att du är ung, utan var en förebild för de troende i allt du säger och gör, i kärlek, tro och renhet. 
1TI.4.13	Läs högt ur skrifterna, förmana och undervisa, tills jag kommer. 
1TI.4.14	Ta vara på den nådegåva du har, den som du fick när profetior utpekade dig och de äldstes råd lade sina händer på dig. 
1TI.4.15	Tänk på detta, lev i detta, så att alla ser dina framsteg. 
1TI.4.16	Ge akt på dig själv och din undervisning. Stå fast vid detta, ty gör du det räddar du både dig själv och dem som lyssnar på dig.
1TI.5.1	Mot en äldre man skall du inte använda hårda ord. Vädja till honom som till en far, till yngre män som till bröder, 
1TI.5.2	till äldre kvinnor som till mödrar, till yngre kvinnor som till systrar, rent och oskyldigt.
1TI.5.3	Ge värdigheten som änka endast åt dem som verkligen är änkor. 
1TI.5.4	Om en änka har barn eller barnbarn, så låt dessa lära sig att vara fromma först och främst inom den egna familjen och visa tacksamhet mot de äldre, ty det är vad Gud vill. 
1TI.5.5	Den som verkligen är änka och ensamstående har satt sitt hopp till Gud och upphör inte att be och åkalla både dag och natt. 
1TI.5.6	Men den som bara vill leva gott är död fast hon lever. 
1TI.5.7	Inskärp detta, så att ingen skall kunna klandra dem. 
1TI.5.8	Men om någon inte sörjer för sina anhöriga, i synnerhet den egna familjen, har han förnekat tron och är sämre än en som aldrig har trott.
1TI.5.9	För att en änka skall räknas som änka måste hon vara minst sextio år och får inte ha varit gift mer än en gång. 
1TI.5.10	Hon måste vara känd för goda gärningar: ha tagit sig an barn, visat gästfrihet, tvättat de heligas fötter, bistått nödlidande — ja, på allt sätt vinnlagt sig om att göra gott.
1TI.5.11	Yngre änkor skall du däremot vägra att godta. Ty när åtrån vaknar glömmer de Kristus och vill gifta sig 
1TI.5.12	och faller under domen att ha brutit sitt första trohetslöfte. 
1TI.5.13	Dessutom lär de sig att lata sig och springa omkring i husen. Och inte bara att lata sig utan också att sladdra, vara nyfikna och tala om otillåtna ting. 
1TI.5.14	Jag vill därför att yngre änkor skall gifta om sig, föda barn och sköta sina hus, så att man inte talar illa om dem och fienden får sitt tillfälle. 
1TI.5.15	Några av dem har redan kommit på avvägar och följt Satan. 
1TI.5.16	Om någon troende kvinna har änkor att sörja för skall hon ta hand om dem själv och inte lägga bördan på församlingen, som måste sörja för dem som är verkliga änkor.
1TI.5.17	Sådana äldste som sköter sin ledaruppgift bra är värda dubbel lön, särskilt de som ägnar sina krafter åt ordet och undervisningen. 
1TI.5.18	Skriften säger ju: 
1TI.5.19	Ta inte upp klagomål mot någon av de äldste annat än på två eller tre vittnens ord. 
1TI.5.20	Ställ dem som felar till svars i allas närvaro, så att också de andra tar varning.
1TI.5.21	Jag besvär dig inför Gud och inför Kristus Jesus och de utvalda änglarna att alltid iaktta detta, utan förutfattade meningar och personliga hänsyn. 
1TI.5.22	Lägg inte förhastat dina händer på någon och gör dig inte medskyldig till någon annans synder, håll dig själv ren. — 
1TI.5.23	Drick inte längre bara vatten, utan ta dig lite vin för din mage och dina ständiga krämpor.
1TI.5.24	En del människors synder ligger i öppen dag och får sin dom i förväg, andras synder släpar efter. 
1TI.5.25	På samma sätt med de goda gärningarna, de ligger i öppen dag, och de som inte gör det kan inte förbli dolda.
1TI.6.1	De som bär slavoket skall visa sina herrar tillbörlig aktning, så att Guds namn och läran inte blir smädade. 
1TI.6.2	De som har troende herrar får inte brista i respekt mot dem därför att de är deras bröder. Tvärtom bör de tjäna dem ännu villigare därför att de som drar nytta av deras tjänster är troende och älskade bröder.
1TI.6.2	Så skall du undervisa och förmana. 
1TI.6.3	Den som lär annorlunda och inte håller sig till vår herre Jesu Kristi sunda ord och till det som vår religion lär, 
1TI.6.4	han är förblindad och okunnig, med en sjuklig lust att diskutera och träta. Sådant leder till avund, strider, förtal, misstänkliggöranden 
1TI.6.5	och ständiga bråk bland människor som har mist förståndet och tappat bort sanningen och som anser att religionen skall löna sig. 
1TI.6.6	Och visst ger religionen god lön om man nöjer sig med det nödvändiga, 
1TI.6.7	för tomhänta kom vi till världen och tomhänta skall vi gå ur den. 
1TI.6.8	Har vi mat och kläder skall vi vara nöjda. 
1TI.6.9	De som vill bli rika låter sig snärjas av frestelsen och faller offer för alla de dåraktiga och skadliga begär som störtar människorna i fördärv och undergång. 
1TI.6.10	Kärleken till pengar är roten till allt ont; genom den har många förts bort från tron och vållat sig själva mycket lidande.
1TI.6.11	Men du som tillhör Gud, håll dig borta från sådant. Sträva efter rättfärdighet, gudsfruktan, tro, kärlek, uthållighet och ödmjukhet. 
1TI.6.12	Kämpa trons goda kamp, sök vinna det eviga livet, som du har kallats till och för vars skull du har avlagt den rätta bekännelsen inför många vittnen. 
1TI.6.13	Jag uppmanar dig inför Gud, som ger liv åt allt, och inför Kristus Jesus, som under Pontius Pilatus vittnade med den rätta bekännelsen — 
1TI.6.14	håll ditt uppdrag obefläckat och klanderfritt till vår herre Jesu Kristi ankomst, 
1TI.6.15	som den salige och ende härskaren skall låta oss uppleva när tiden är inne, han som är alla konungars konung och alla herrars herre, 
1TI.6.16	som ensam är odödlig, som bor i ett ljus som ingen kan nalkas, han som ingen människa har sett eller kan se. Hans är äran och den eviga makten, amen.
1TI.6.17	Säg åt dem som är rika i denna världen att inte vara högmodiga och inte bygga sitt hopp på något så osäkert som rikedom, utan på Gud, som rikligt skänker oss allt vi behöver. 
1TI.6.18	Säg åt dem att göra gott, att skaffa sig en rikedom av goda gärningar, att vara frikostiga och dela med sig. 
1TI.6.19	Så kan de samla en skatt som är en god grund för den kommande tiden och vinna det verkliga livet.
1TI.6.20	Käre Timotheos, ta väl vara på det som har anförtrotts dig. Undvik det gudlösa pratet och invändningarna från en kunskap som bara är kunskap till namnet. 
1TI.6.21	Somliga berömmer sig av den — så har de också kommit bort från tron.
1TI.6.21	Nåd åt er alla.
2TI.1.1	Från Paulus, genom Guds vilja Kristi Jesu apostel enligt löftet om liv i Kristus Jesus, 
2TI.1.2	till hans kära barn Timotheos. Nåd, barmhärtighet och frid från Gud fadern och Kristus Jesus, vår herre.
2TI.1.3	Jag tackar Gud, som jag liksom mina förfäder tjänar med rent uppsåt, och minns dig ständigt i mina böner, dag och natt. 
2TI.1.4	Jag minns dina tårar och längtar efter att få se dig igen för att fyllas av glädje. 
2TI.1.5	Jag har blivit påmind om den uppriktiga tro som finns hos dig och som fanns redan hos din mormor Lois och din mor Eunike; jag är viss om att den finns också hos dig.
2TI.1.6	Därför påminner jag dig om att du skall blåsa liv i den nådegåva från Gud som finns hos dig sedan jag lade mina händer på dig. 
2TI.1.7	Ty Gud har inte gett oss modlöshetens ande utan kraftens, kärlekens och självbesinningens. 
2TI.1.8	Skäms alltså inte för vittnesbördet om vår Herre och inte heller för mig som är fånge för hans skull, utan lid för evangeliet du också, med kraften från Gud. 
2TI.1.9	Han har räddat oss och kallat oss med en helig kallelse, inte på grund av våra gärningar utan genom sitt beslut och sin nåd, som han skänkte oss i Kristus Jesus redan före tidens början 
2TI.1.10	men som har blivit uppenbar nu när vår frälsare Kristus Jesus trätt fram. Han har utplånat döden och dragit liv och oförgänglighet fram i ljuset genom evangeliet, 
2TI.1.11	för vilket jag har satts att vara förkunnare, apostel och lärare. 
2TI.1.12	Därför måste jag utstå allt detta, men jag skäms inte, för jag vet vem jag tror på, och jag är viss om att det står i hans makt att bevara det som jag har fått mig anförtrott, ända fram till den dagen.
2TI.1.13	Ta det som du har hört av mig till mönster för en sund förkunnelse, i tro och kärlek genom Kristus Jesus. 
2TI.1.14	Bevara genom den heliga anden som bor i oss det goda som har anförtrotts dig.
2TI.1.15	Som du vet har alla i Asien vänt sig bort ifrån mig, bland dem Fygelos och Hermogenes. 
2TI.1.16	Måtte Herren förbarma sig över Onesiforos familj: han har ofta gett mig nytt mod och har inte skämts för mina bojor, 
2TI.1.17	nej, när han kom till Rom sökte han ivrigt efter mig tills han fann mig — 
2TI.1.18	måtte Herren låta honom finna barmhärtighet hos Herren Gud på den dagen. Och till vilken hjälp han var i Efesos, det vet du bättre än någon annan.
2TI.2.1	Och du mitt barn, hämta styrka i den nåd som vi får genom Kristus Jesus. 
2TI.2.2	Det du har hört av mig i många vittnens närvaro, det skall du anförtro åt pålitliga människor som kan lära ut det i sin tur. 
2TI.2.3	Var också du beredd att slita ont som en god soldat åt Kristus Jesus. 
2TI.2.4	Ingen soldat låter sig upptas av civila angelägenheter om han vill vara sin befälhavare till lags. 
2TI.2.5	Ingen idrottsman kan få segerkransen om han inte följer reglerna. 
2TI.2.6	Arrendatorn som gör det tunga arbetet bör vara den förste som får sin del av skörden. 
2TI.2.7	Tänk igenom vad jag här har sagt. Herren skall låta dig förstå allt.
2TI.2.8	Minns att Jesus Kristus, ättling till David, har uppstått från de döda, enligt mitt evangelium, 
2TI.2.9	för vars skull jag far illa och till och med har satts i fängelse som en förbrytare. Men Guds ord har inte fängslats. 
2TI.2.10	Jag uthärdar allt för de utvaldas skull, för att också de skall vinna frälsning genom Kristus Jesus och evig härlighet. 
2TI.2.11	Detta är ett ord att lita på. Ty har vi dött med honom skall vi också leva med honom; 
2TI.2.12	härdar vi ut skall vi också härska med honom; förnekar vi honom skall han också förneka oss; 
2TI.2.13	är vi trolösa förblir han ändå trogen, för han kan inte förneka sig själv.
2TI.2.14	Påminn alla om detta och besvär dem vid Gud att inte diskutera. Det för inget gott med sig utan blir förödande för åhörarna. 
2TI.2.15	Gör allt du kan för att bestå provet inför Gud, som en arbetare som inte har något att skämmas för, en som rätt utlägger sanningens ord. 
2TI.2.16	Håll dig ifrån deras gudlösa prat, för de kommer att gå längre och längre i ogudaktighet, 
2TI.2.17	och deras ord kommer att sprida sig som kallbrand. Till dem hör Hymenaios och Filetos. 
2TI.2.18	När de säger att uppståndelsen redan har skett har de kommit bort från sanningen och bryter ner tron för många. 
2TI.2.19	Men den grund som Gud har lagt står fast. Den är märkt med orden: 
2TI.2.20	I ett stort hushåll finns kärl inte bara av guld och silver utan också av trä och lera, de förra för fint bruk och de senare för mindre fint. 
2TI.2.21	Den som gör sig kvitt det onda jag har talat om blir ett kärl för finbruk, rent, användbart för sin ägare, färdigt att nyttjas till allt gott.
2TI.2.22	Ge inte efter för ungdomliga impulser. Sök i stället rättfärdighet, tro, kärlek och frid tillsammans med dem som åkallar Herren med rent hjärta. 
2TI.2.23	Tillåt inga dumma och oordnade diskussioner. Du vet att de vållar strid, 
2TI.2.24	och en Herrens tjänare skall inte strida; han skall vara vänlig mot alla, kunna undervisa, ha tålamod 
2TI.2.25	och med mildhet föra dem till ordningen som säger emot honom. Kanske låter Gud dem omvända sig och komma till insikt om sanningen, 
2TI.2.26	så att de nyktrar till och slipper ur den fälla där de hålls fångna av djävulen för att göra hans vilja.
2TI.3.1	Det skall du veta, att i de sista dagarna blir tiden svår. 
2TI.3.2	Då kommer människorna att tänka bara på sig själva och på pengar; de blir skrytsamma, högmodiga, fräcka, olydiga mot sina föräldrar, otacksamma, ogudaktiga, 
2TI.3.3	kärlekslösa, oförsonliga, fulla av förtal, obehärskade, våldsamma, främmande för allt gott, 
2TI.3.4	svekfulla, hänsynslösa och inbilska. De älskar njutningar mer än Gud. 
2TI.3.5	De bär fromheten som en mask men vill inte veta av dess kraft. Håll dig borta från dem. 
2TI.3.6	Det är sådana som nästlar sig in i hemmen och skaffar sig makt över stackars kvinnor som är tyngda av sina synder och drivs av alla möjliga nycker, 
2TI.3.7	som ständigt blir undervisade men aldrig lyckas komma till insikt om sanningen. 
2TI.3.8	Liksom Jannes och Jambres trotsade Mose, så trotsar dessa män sanningen. De har mist förståndet, deras tro håller inte måttet. 
2TI.3.9	Men det är snart slut på deras framgångar; deras galenskap kommer att stå klar för alla, så som det gick för de båda andra.
2TI.3.10	Men du har troget följt mig i min lära, mitt liv, mina föresatser, min tro, mitt tålamod, min kärlek och min uthållighet, 
2TI.3.11	mina förföljelser och lidanden, som i Antiochia, Ikonion och Lystra, ja, alla de förföljelser som jag har fått utstå — Herren har räddat mig ur dem alla. 
2TI.3.12	Så kommer var och en som vill leva gudfruktigt i Kristus Jesus att förföljas. 
2TI.3.13	Onda människor och svindlare kommer att gå allt längre på vägen mot fördärvet, på en gång bedragare och bedragna. 
2TI.3.14	Stå kvar vid det som du har lärt dig och fått visshet om. Kom ihåg vilka lärare du har haft 
2TI.3.15	och att du ända sedan dina barnaår är hemma i de heliga skrifterna; de förmår ge dig den kunskap du behöver för att bli räddad genom tron på Kristus Jesus. 
2TI.3.16	Varje bok i skriften är inspirerad av Gud och till nytta när man undervisar, vederlägger, vägleder och fostrar till ett rättfärdigt liv, 
2TI.3.17	så att den som tillhör Gud blir fri från sina brister och rustad för alla slags goda gärningar.
2TI.4.1	Jag besvär dig vid Gud och Kristus Jesus, som skall döma levande och döda, jag besvär dig vid hans ankomst och vid hans rike: 
2TI.4.2	förkunna ordet, träd upp i tid och otid, vederlägg, tillrättavisa, vädja — tålmodigt och med ständig undervisning. 
2TI.4.3	Det kommer en tid då människorna inte längre vill lyssna till den sunda läran utan skaffar sig den ene läraren efter den andre, därför att det kliar i dem att få höra sådant som de önskar. 
2TI.4.4	De slår dövörat till för sanningen och vänder sig till legenderna. 
2TI.4.5	Men håll alltid huvudet kallt, var beredd att slita ont, gör vad som åligger en förkunnare och fullfölj din tjänst.
2TI.4.6	Mitt eget liv utgjuts redan som ett offer, och tiden är inne då jag måste bryta upp. 
2TI.4.7	Jag har kämpat den goda kampen, jag har fullbordat loppet, jag har bevarat tron. 
2TI.4.8	Nu väntar mig rättfärdighetens segerkrans, som Herren, den rättvise domaren, skall ge mig den dagen, och inte bara mig utan alla som längtar efter hans ankomst.
2TI.4.9	Försök komma hit snart. 
2TI.4.10	Demas har av kärlek till denna världen övergett mig och rest till Thessalonike. Crescens har farit till Galatien och Titus till Dalmatien. 
2TI.4.11	Bara Lukas är kvar hos mig. Ta med dig Markus hit, han är till god hjälp i mitt arbete. 
2TI.4.12	Tychikos har jag skickat till Efesos. 
2TI.4.13	När du kommer, ha då med dig manteln som jag lämnade kvar i Troas hos Karpos, och så böckerna, framför allt mina häften.
2TI.4.14	Smeden Alexandros har gjort mig mycket ont. Herren skall vedergälla honom efter hans gärningar. 
2TI.4.15	Akta dig också du för honom, han har gjort häftigt motstånd mot vår förkunnelse. 
2TI.4.16	När jag första gången stod inför rätta trädde ingen upp till min hjälp, utan alla svek mig. Måtte de inte behöva göra räkenskap för det. 
2TI.4.17	Men Herren bistod mig och gav mig kraft att fullfölja förkunnelsen för att alla hedningar skulle få höra den, och jag räddades ur lejonets gap, 
2TI.4.18	ja, Herren skall rädda mig från allt ont och hjälpa mig in i sitt himmelska rike. Hans är härligheten i evigheters evighet, amen.
2TI.4.19	Hälsa Prisca och Aquila och Onesiforos familj. 
2TI.4.20	Erastos stannade kvar i Korinth, och Trofimos som var sjuk lämnade jag i Miletos. 
2TI.4.21	Försök att komma före vintern. Euboulos och Pudens, Linos, Claudia och alla bröderna hälsar dig.
2TI.4.22	Herren är med din ande. Nåd åt er alla.
TIT.1.1	Från Paulus, Guds tjänare och Jesu Kristi apostel, sänd att föra Guds utvalda till tro och till kunskap om vår religions sanning, 
TIT.1.2	med dess hopp om evigt liv som Gud, som aldrig ljuger, har utlovat för oändligt länge sedan — 
TIT.1.3	när tiden var inne gjorde han sitt ord känt för alla genom den förkunnelse som har anförtrotts mig enligt Guds, vår frälsares, befallning — 
TIT.1.4	från Paulus till Titus, hans äkta barn i den gemensamma tron. Nåd och frid från Gud fadern och Kristus Jesus, vår frälsare.
TIT.1.5	När jag lämnade dig kvar på Kreta var det för att du skulle ordna det som återstod att göra och tillsätta äldste i varje stad efter mina anvisningar: 
TIT.1.6	oförvitliga män, som inte har gift sig mer än en gång och vilkas barn är troende och inte kan beskyllas för ett vilt och självsvåldigt liv. 
TIT.1.7	Församlingsledaren måste ju vara oförvitlig, eftersom han är Guds förvaltare. Han får inte vara självgod, inte häftig, inte missbruka vin, inte vara hårdhänt, inte sniken, 
TIT.1.8	utan skall vara gästfri, godhjärtad, behärskad, rättrådig, from och sträng mot sig själv. 
TIT.1.9	Han skall hålla sig till lärans pålitliga ord, så att han kan styrka andra med en sund undervisning och vederlägga motståndarna. 
TIT.1.10	Det finns, särskilt bland de omskurna, många som inte vet sin plats, pratmakare som förvrider huvudet på andra. 
TIT.1.11	Dem måste man tysta munnen på, för de vänder upp och ner på hela familjer genom att för snöd vinnings skull sprida otillåtna läror. 
TIT.1.12	En landsman till dem, en av deras egna profeter, har sagt: »Kreterna ljuger i ett och är odjur, glupska och lata.« 
TIT.1.13	Det vittnesbördet är sant. Vederlägg dem därför med kraft, så att de blir sunda i tron 
TIT.1.14	och inte ägnar sig åt judiska legender och åt påbud från människor som vänder sig bort från sanningen. 
TIT.1.15	För de rena är allting rent, men för dem som lever i orenhet och otro är ingenting rent, de är orena både i sinne och samvete. 
TIT.1.16	De försäkrar att de känner Gud, men i sina handlingar förnekar de honom. Avskyvärda är de, oförbätterliga och odugliga till varje god gärning.
TIT.2.1	Men du skall tala om för dem vad den sunda läran kräver. 
TIT.2.2	Äldre män skall uppträda nyktert, värdigt och behärskat, sunda i tron, kärleken och uthålligheten. 
TIT.2.3	På samma sätt skall äldre kvinnor uppträda så som ett heligt liv kräver, inte förtala någon och inte missbruka vin. De skall vara lärare i goda seder 
TIT.2.4	och fostra de unga kvinnorna till att älska man och barn, 
TIT.2.5	att vara anständiga, rena, husliga, goda och att underordna sig sina män, så att inte Guds ord blir smädat.
TIT.2.6	Förmana på samma sätt de yngre männen att alltid leva anständigt, 
TIT.2.7	och var själv ett föredöme i goda gärningar. Din undervisning skall vara ofördärvad, värdig, 
TIT.2.8	sund och oantastlig, så att dina motståndare måste skämmas eftersom de inte hittar något ont att säga om oss.
TIT.2.9	Slavar skall underordna sig sina herrar i allt och göra dem till viljes, inte säga emot 
TIT.2.10	och inte stoppa något i egen ficka. De skall alltid visa sig goda och trogna, så att de på alla sätt är en prydnad för Guds, vår frälsares, lära.
TIT.2.11	Ty Guds nåd har blivit synlig som en räddning för alla människor. 
TIT.2.12	Den lär oss att säga nej till ett gudlöst liv och denna världens begär och att leva anständigt, rättrådigt och fromt i den tid som nu är, 
TIT.2.13	medan vi väntar på att vårt saliga hopp skall infrias och vår store gud och frälsare Kristus Jesus träda fram i sin härlighet. 
TIT.2.14	Han har offrat sig själv för oss, för att friköpa oss från alla synder och göra oss rena, så att vi blir hans eget folk, uppfyllt av iver att göra vad som är gott.
TIT.2.15	Så skall du tala, uppmuntra och tillrättavisa, med allt eftertryck. Låt ingen se ner på dig.
TIT.3.1	Påminn dem om att de skall underordna sig och lyda makthavare och myndigheter och alltid vara beredda att göra det som är gott. 
TIT.3.2	De får inte förolämpa någon utan skall vara fridsamma och försynta och visa ödmjukhet mot alla människor.
TIT.3.3	Vi var ju också själva en gång dåraktiga, olydiga och vilsegångna, slavar under alla möjliga impulser och lustar. Vi levde i ondska och avund, vi var avskyvärda och vi avskydde varandra.
TIT.3.4	Men när Guds, vår frälsares, godhet och kärlek till människorna blev uppenbara 
TIT.3.5	räddade han oss — inte därför att vi gjort några rättfärdiga gärningar utan därför att han är barmhärtig — och han gjorde det med det bad som återföder och förnyar genom den heliga anden. 
TIT.3.6	Genom Jesus Kristus, vår frälsare, har han låtit Anden strömma över oss, 
TIT.3.7	för att vi genom Guds nåd skall bli rättfärdiga och, så som det är vårt hopp, vinna evigt liv. 
TIT.3.8	Det är ett ord att lita på.
TIT.3.8	Jag vill att du skall inskärpa detta, så att de som tror på Gud vinnlägger sig om att utföra goda gärningar. Dessa föreskrifter är bra och nyttiga för alla människor. 
TIT.3.9	Men dumma dispyter om förfäderna och strider och tvister om lagen skall du hålla dig ifrån; de är onyttiga och leder ingenstans. 
TIT.3.10	Den som vållar splittring skall du vägra att befatta dig med, efter en första och en andra tillrättavisning. 
TIT.3.11	Du kan vara säker på att han har gått vilse och är en syndare som har dömt sig själv.
TIT.3.12	När jag har skickat Artemas eller Tychikos till dig, så försök komma till mig i Nikopolis. Där har jag tänkt stanna över vintern. 
TIT.3.13	Se till att Zenas, juristen, och Apollos verkligen får allt de behöver när de reser. 
TIT.3.14	Även de våra måste lära sig att utföra goda gärningar när något behöver göras, annars blir deras liv fruktlöst.
TIT.3.15	Jag har hälsningar till dig från alla här hos mig. Hälsa alla våra vänner i tron. Nåd åt er alla.
PHM.1.1	Från Paulus, fånge för Kristi Jesu skull, och från vår broder Timotheos till vår käre vän och medarbetare Filemon 
PHM.1.2	och till vår syster Apfia, vår medkämpe Archippos och församlingen som möts i ditt hus. 
PHM.1.3	Nåd och frid från Gud, vår fader, och herren Jesus Kristus.
PHM.1.4	Jag tackar alltid min Gud när jag nämner dig i mina böner — 
PHM.1.5	jag har hört om din kärlek och din tro, din tro på herren Jesus och din kärlek till alla de heliga. 
PHM.1.6	Min bön är att vad din tro ger dem skall leda till ökad insikt om allt det goda ni skall få genom Kristus. 
PHM.1.7	Din kärlek har varit till stor glädje och tröst för mig, eftersom de heliga är vid gott mod tack vare dig, min broder.
PHM.1.8+PHM.1.9	Även om jag i Kristus har full frihet att föreskriva dig vad du bör göra vill jag därför med tanke på din kärlek hellre vädja till dig sådan som jag är: en åldrad Paulus och nu också fånge för Kristi Jesu skull. 
PHM.1.10	Jag vädjar för Onesimos, mitt barn som jag har fött i min fångenskap, 
PHM.1.11	honom som du inte hade någon nytta av förut men som nu är till nytta både för dig och för mig. 
PHM.1.12	När jag skickar tillbaka honom till dig är det som om det vore en del av mig själv. 
PHM.1.13	Jag hade helst velat ha honom kvar hos mig för att han skulle vara mig till hjälp i ditt ställe, när jag nu sitter fången för evangeliets skull. 
PHM.1.14	Men utan ditt samtycke ville jag ingenting göra; det goda du gör skall inte ske av tvång utan av fri vilja. 
PHM.1.15	Kanske fick du vara utan honom en tid just för att få honom tillbaka för alltid, 
PHM.1.16	inte längre som en slav utan som något mer än en slav: en kär broder. Det är han i högsta grad för mig. Hur mycket mer skall han då inte vara det för dig, både som människa och som kristen.
PHM.1.17	Om du betraktar mig som din vän, ta då emot honom som om det vore jag. 
PHM.1.18	Har han vållat dig skada eller är han skyldig dig något, så sätt upp det på min räkning. 
PHM.1.19	Jag, Paulus, skriver här med egen hand: jag skall betala. Och jag vill inte säga vad du är skyldig mig: dig själv. 
PHM.1.20	Ja, min broder, låt nu mig få nytta av dig, som medkristen. För Kristi skull: gör mig lättad och glad. 
PHM.1.21	Jag skriver detta i förlitan på att du kommer att lyda, och jag vet att du skall göra ännu mer än jag ber om.
PHM.1.22	En sak till: ordna ett rum åt mig. Jag hoppas nämligen att ni tack vare era böner skall få glädjen att se mig.
PHM.1.23	Epafras, som också är fånge här för Kristi Jesu skull, hälsar till dig, 
PHM.1.24	liksom också mina medarbetare Markus, Aristarchos, Demas och Lukas.
PHM.1.25	Nåd från vår herre Jesus Kristus åt er ande.
HEB.1.1	Många gånger och på många sätt talade Gud i forna tider till våra fäder genom profeterna, 
HEB.1.2	men nu vid denna tidens slut har han talat till oss genom sin son, som han har insatt till att ärva allting liksom han också har skapat världen genom honom. 
HEB.1.3	Och han, som är utstrålningen av Guds härlighet och en avbild av hans väsen och som bär upp allt med kraften i sitt ord, har renat oss från synden och sitter på Majestätets högra sida i höjden. 
HEB.1.4	Han har blivit lika mycket mäktigare än änglarna som det namn han har fått i arv är förmer än deras. 
HEB.1.5	Ty aldrig har Gud sagt till någon ängel:
HEB.1.5	eller:
HEB.1.6	Och när han låter sin förstfödde son träda in i världen säger han:
HEB.1.7	Om änglarna säger han:
HEB.1.8	om Sonen däremot:
HEB.1.10	Och:
HEB.1.13	Aldrig har han sagt till en ängel:
HEB.1.14	Är inte änglarna andar i Guds tjänst, sända att tjäna dem som skall få sin del av frälsningen?
HEB.2.1	Därför måste vi desto mer ge akt på det vi har fått höra, så att vi inte tappar kursen. 
HEB.2.2	Redan det ord som förmedlades av änglar var giltigt, och varje överträdelse och ohörsamhet fick sitt tillbörliga straff. 
HEB.2.3	Hur skall då vi slippa undan, om vi inte rätt uppskattar en sådan frälsning, den som Herren först förkunnade, som vi har fått bestyrkt av dem som hört honom 
HEB.2.4	och som Gud själv har bekräftat med tecken och under och olika slags kraftgärningar och genom att dela ut helig ande efter sin vilja.
HEB.2.5	Det är inte änglar han har satt över den kommande värld som vi talar om. 
HEB.2.6	Om detta finns ett klart vittnesbörd:
HEB.2.8	När han lade allt under honom gjorde han inget undantag: allt skulle läggas under honom. Ännu ser vi inte att allt har lagts under honom. 
HEB.2.9	Men vi ser att Jesus, som en liten tid var ringare än änglarna, nu är krönt med härlighet och ära därför att han led döden. Genom Guds nåd skulle det komma alla till godo att han fick möta döden.
HEB.2.10	Ty när han, för vilken och genom vilken allting är till, ville föra många söner till härlighet, måste han låta honom som leder dem till frälsningen bli fullkomnad genom lidande. 
HEB.2.11	Han som helgar och de som blir helgade har ju alla samme fader, och därför blygs han inte för att kalla dem bröder 
HEB.2.12	då han säger: 
HEB.2.13	likaså: 
HEB.2.14	Då nu barnen är av kött och blod måste han på samma sätt bli människa, för att han genom sin död skulle göra dödens herre, djävulen, maktlös 
HEB.2.15	och befria alla dem som genom sin fruktan för döden varit slavar hela sitt liv. 
HEB.2.16	Det är ju inte änglar han tar sig an. Nej, Abrahams ättlingar tar han sig an, 
HEB.2.17	och därför måste han i allt bli lik sina bröder för att bli en barmhärtig och trogen överstepräst inför Gud och kunna sona folkets synder. 
HEB.2.18	Eftersom han själv har prövats och lidit kan han hjälpa dem som prövas.
HEB.3.1	Bröder, ni heliga som har fått kallelsen till himlen, se därför på aposteln och översteprästen som vi bekänner oss till, Jesus, 
HEB.3.2	som var betrodd av den som hade utsett honom, så som 
HEB.3.3	Men han har visat sig värdig större härlighet än Mose, liksom en byggmästare äras mer än det hus han har byggt. 
HEB.3.4	Varje hus har en byggmästare, men den som har byggt allt är Gud. 
HEB.3.5	Väl var 
HEB.3.6	Kristus däremot var som son betrodd att råda över hans hus. Och hans hus är vi, så länge vi behåller den frimodighet och stolthet som vårt hopp ger oss.
HEB.3.7	Därför, som den heliga anden säger:
HEB.3.12	Se till, bröder, att ingen av er är ond och trolös i sitt hjärta och avfaller från den levande Guden. 
HEB.3.13	Uppmuntra varandra varje dag, så länge man kan säga 
HEB.3.14	Ty vi har del i Kristus om vi ända till slutet orubbligt håller oss till samma grundval som i början. 
HEB.3.15	Det heter: 
HEB.3.16	Vilka var det då som hörde och ändå gjorde uppror, om inte alla de som hade dragit ut ur Egypten under Mose? 
HEB.3.17	Vilka 
HEB.3.18	Vilka gällde 
HEB.3.19	Så ser vi att det var för sin otro som de inte kunde komma in.
HEB.4.1	Låt oss alltså se till att ingen av er tror sig vara för sent ute, medan löftet att få komma in i hans vila ännu står kvar. 
HEB.4.2	Också vi har fått del av det glada budskapet alldeles som de en gång. För dem som då hörde ordet var det till ingen nytta, eftersom de inte tog emot det i tro. 
HEB.4.3	Vi däremot som har kommit till tro får gå in i den vila om vilken han har sagt: 
HEB.4.4	Ty på något ställe heter det om den sjunde dagen: 
HEB.4.5	men här heter det: 
HEB.4.6	Eftersom det står fast att några kommer in i den och eftersom de som först fick det glada budskapet inte kom in, för sin ohörsamhets skull, 
HEB.4.7	så bestämmer Gud på nytt en dag, när han så långt efteråt låter David säga 
HEB.4.8	Hade Josua låtit dem komma till vila skulle Gud inte efteråt ha talat om en annan dag. 
HEB.4.9	Så har Guds folk alltjämt en sabbat att vänta. 
HEB.4.10	Ty att gå in i Guds vila är att vila ut från sitt verk, så som Gud vilade från sitt. 
HEB.4.11	Låt oss därför göra allt vi kan för att komma in i den vilan, så att ingen bringas på fall genom samma slags ohörsamhet.
HEB.4.12	Ty Guds ord är levande och verksamt. Det är skarpare än något tveeggat svärd och tränger så djupt att det skiljer själ och ande, led och märg och blottlägger hjärtats uppsåt och tankar. 
HEB.4.13	Ingenting kan döljas för honom, allt skapat ligger naket och blottat för hans öga. Och inför honom är det vi skall avlägga räkenskap.
HEB.4.14	När vi nu har en mäktig överstepräst som har stigit upp genom himlarna, Jesus, Guds son, låt oss då hålla fast vid vår bekännelse. 
HEB.4.15	Vi har inte en överstepräst som är oförmögen att känna med oss i våra svagheter, utan en som har prövats på alla sätt och varit som vi men utan synd. 
HEB.4.16	Låt oss därför frimodigt träda fram till nådens tron för att få förbarmande och nåd i den stund då vi behöver hjälp.
HEB.5.1	Varje överstepräst utses bland människor, och det är människor han får till uppgift att företräda inför Gud genom att frambära offergåvor för deras synder. 
HEB.5.2	Han kan ha fördrag med de okunniga och vilsegångna eftersom han själv är behäftad med svaghet 
HEB.5.3	och därför måste frambära syndoffer lika mycket för sig själv som för folket. 
HEB.5.4	Ingen tar sig denna värdighet; han blir kallad av Gud, liksom Aron. 
HEB.5.5	Så är det också med Kristus. Han tog sig inte värdigheten som överstepräst utan fick den av honom som sade: 
HEB.5.6	liksom han på ett annat ställe säger: 
HEB.5.7	Under sitt liv på jorden uppsände han med höga rop och tårar enträgna böner till den som kunde rädda honom från döden, och han blev bönhörd därför att han böjde sig under Guds vilja. 
HEB.5.8	Fast han var son lärde han sig lyda genom att lida, 
HEB.5.9	och när han hade fullkomnats blev han för alla som lyder honom den som bringar evig frälsning, 
HEB.5.10	av Gud kallad överstepräst, en sådan som Melkisedek.
HEB.5.11	Om detta finns mycket att säga, men det är svårt att få er att förstå det eftersom ni har blivit tröga att lyssna. 
HEB.5.12	Ni borde vid det här laget själva vara lärare, men i stället behöver ni nu på nytt någon som lär er de första grunderna i Guds ord. Ni har återgått till att behöva mjölk i stället för fast föda. 
HEB.5.13	Och den som lever på mjölk är ett spädbarn och kan inte fatta en undervisning om rättfärdighet. 
HEB.5.14	Den fasta födan är till för vuxna, för dem som träget har övat upp sina sinnen till att skilja mellan gott och ont.
HEB.6.1	Låt oss därför inte uppehålla oss vid det man först får lära sig om Kristus utan gå vidare till det som är avsett för vuxna. Vi kan inte börja om med grunderna: omvändelsen från döda gärningar, tron på Gud 
HEB.6.2	och läran om dop och handpåläggning, om de dödas uppståndelse och evig dom. 
HEB.6.3	Nej, med Guds tillåtelse går vi vidare.
HEB.6.4	Ty människor som har avfallit fast de en gång har blivit upplysta och smakat den himmelska gåvan, fått del av helig ande 
HEB.6.5	och smakat Guds goda ord och den kommande världens krafter, 
HEB.6.6	dem är det omöjligt att på nytt föra till omvändelse, eftersom de korsfäster Guds son en andra gång och gör honom till åtlöje. 
HEB.6.7	En åker som får rikligt med regn har Guds välsignelse om den suger upp vattnet och skänker odlaren hans gröda. 
HEB.6.8	Men bär den törnen och tistlar är den värdelös. Förbannelsen är inte långt borta, och slutet blir att åkern bränns av.
HEB.6.9	Men vad er sak beträffar, mina kära, är jag trots dessa ord övertygad om att den ligger bättre till och att ni är nära frälsningen. 
HEB.6.10	Gud är inte orättvis och glömmer inte vad ni har gjort och vilken kärlek ni har visat hans namn genom att nu som förut tjäna hans heliga. 
HEB.6.11	Jag önskar att ni alla ända till slutet måtte visa samma iver att få se ert hopp uppfyllt. 
HEB.6.12	Förslöas inte, utan sträva efter att likna dem som genom tro och tålamod får sin del av vad Gud har lovat.
HEB.6.13	Då Gud gav Abraham löftet 
HEB.6.14	och sade: 
HEB.6.15	Abraham fick också efter tålig väntan vad Gud hade lovat. 
HEB.6.16	Människor svär vid en som är högre än de; eden blir en säkerhet som tystar varje invändning. 
HEB.6.17	Då nu Gud särskilt ville bevisa för dem som hans löfte gällde hur orubbligt hans beslut är, gick han i borgen för det med en ed. 
HEB.6.18	Hans avsikt var att genom två orubbliga utfästelser, i vilka han som Gud omöjligt kan ha ljugit, ge oss en stark uppmuntran, oss som har tagit vår tillflykt till det hopp som ligger framför oss. 
HEB.6.19	Detta hopp är vår själs ankare. Det är tryggt och säkert och når innanför förhänget, 
HEB.6.20	dit Jesus öppnade vägen för oss då han blev överstepräst för evigt, en sådan som Melkisedek.
HEB.7.1	Denne Melkisedek var kung i Salem och präst åt Gud den Högste. Det var han som mötte och välsignade Abraham när denne vände tillbaka efter sin seger över kungarna. 
HEB.7.2	Det var åt honom Abraham gav tionde av allt. Först och främst betyder hans namn »rättfärdig konung«, vidare är han kung i Salem, det vill säga »fredskonung«. 
HEB.7.3	Han har ingen far, ingen mor och inget stamträd. Hans dagar har ingen början, hans liv inget slut. Han är lik Guds son: han förblir präst för alltid.
HEB.7.4	Betänk hur stor han måste vara, denne som Abraham, vår stamfader, gav sitt bästa krigsbyte som tionde. 
HEB.7.5	De bland Levis efterkommande som blir präster skall enligt lagen uppbära tionde av folket, alltså av sina bröder, fast också de härstammar från Abraham. 
HEB.7.6	Men Melkisedek, som inte var av deras släkt, uppbar tionde av Abraham och välsignade honom som dock hade fått Guds löften, 
HEB.7.7	och ingen kan förneka att det är den ringare som blir välsignad av den som är förmer. 
HEB.7.8	I det ena fallet är det dödliga människor som tar emot tionde, men i det andra en om vilken det vittnas att han alltid lever. 
HEB.7.9	Och på sätt och vis har Levi, som får tionde, själv gett tionde genom Abraham. 
HEB.7.10	Ty som ännu ofödd var han till i sin förfader när Melkisedek mötte denne.
HEB.7.11	Om nu fullkomlighet hade kunnat vinnas genom leviternas prästämbete — på detta var ju folkets lagstiftning byggd — fanns det då någon anledning att säga att det kommer en präst av annat slag, en sådan som Melkisedek, och inte en sådan som Aron? 
HEB.7.12	Ändras prästämbetet måste själva lagen ändras. 
HEB.7.13	Den som här åsyftas hör ju till en annan stam, där ingen någonsin har gjort tjänst vid altaret. 
HEB.7.14	Alla vet att vår Herre är av Judas stam, och Mose har ingenting sagt om präster från den stammen. 
HEB.7.15	Det hela blir än klarare när det nu uppstår en präst av annat slag, lik Melkisedek däri 
HEB.7.16	att han har blivit präst inte genom en lag som kräver en viss härstamning utan genom kraften i ett oförstörbart liv. 
HEB.7.17	Ty om honom betygas: 
HEB.7.18	Därmed upphävs den tidigare bestämmelsen för att den var svag och till ingen nytta — 
HEB.7.19	lagen har ju inte gett fullkomlighet åt något — men i stället får vi något bättre, ett hopp som närmar oss till Gud.
HEB.7.20	Till detta kommer Guds ed. De andra blev präster utan någon ed, 
HEB.7.21	men Jesus blev präst genom en ed av den som säger till honom: 
HEB.7.22	Detta visar hur överlägset det förbund är som Jesus har gått i god för. 
HEB.7.23	Vidare har de andra prästerna blivit fler och fler därför att döden satte en gräns för deras tjänst. 
HEB.7.24	Men eftersom han är till i evighet behåller han för alltid sitt prästämbete. 
HEB.7.25	Så kan han också nu och för all framtid rädda dem som nalkas Gud genom honom, eftersom han alltid lever och kan vädja för dem.
HEB.7.26	En sådan överstepräst var det vi behövde: en som är helig, oskyldig, obefläckad, skild från syndare, upphöjd över himlarna. 
HEB.7.27	Han måste inte som de andra översteprästerna dagligen offra först för sina egna synder och sedan för folkets. Det gjorde han en gång för alla när han offrade sig själv. 
HEB.7.28	Lagen förordnar överstepräster med mänskliga svagheter, men den ed som avlöser lagen har insatt en som är son och har nått evig fullkomlighet.
HEB.8.1	Huvudpunkten i vad jag har att säga är detta: Vi har en överstepräst som sitter på högra sidan om Majestätets tron i himlen 
HEB.8.2	och förrättar tjänst i helgedomen, det sanna förbundstältet, som är rest av Herren och inte av någon människa. 
HEB.8.3	En överstepräst tillsätts för att frambära offergåvor och därför måste också vår ha något att bära fram. 
HEB.8.4	Om han nu vore här på jorden skulle han inte ens vara präst, eftersom det finns andra som frambär gåvorna enligt lagen. 
HEB.8.5	Men vad de tjänar är en skuggbild av de himmelska tingen, så som det blev sagt av Gud till Mose då han skulle uppföra tältet: 
HEB.8.6	Men nu har Kristus fått ett prästämbete som är vida överlägset, eftersom han förmedlar ett bättre förbund, ett som är stadfäst med starkare löften. 
HEB.8.7	Om det första förbundet hade varit utan brist skulle det inte ha funnits behov av ett annat. 
HEB.8.8	Men nu förebrår Gud sitt folk dess brister:
HEB.8.13	Genom att tala om ett nytt förbund har han gjort det förra föråldrat. Och det som blir gammalt och föråldrat skall snart försvinna.
HEB.9.1	Det förra förbundet hade alltså sina föreskrifter för gudstjänsten och sin helgedom, som dock var jordisk. 
HEB.9.2	Ett tält blev inrett med ett främre rum för lampstället, bordet och skådebröden; det kallas det heliga. 
HEB.9.3	Bakom det andra förhänget fanns det rum som kallas det allra heligaste. 
HEB.9.4	Där stod ett gyllene rökelsealtare och förbundsarken, som var helt överdragen med guld. I den fanns ett guldkärl med mannat, Arons stav, den som hade skjutit gröna skott, och förbundstavlorna. 
HEB.9.5	Ovanpå arken stod härlighetens keruber, som skuggade försoningsstället. Men jag kan inte här dröja vid varje enskild sak.
HEB.9.6	Så var det hela anordnat. I tältets främre rum går prästerna ständigt in när de förrättar gudstjänsten. 
HEB.9.7	I det andra rummet går bara översteprästen in, en gång om året och då alltid med blod som han bär fram för sina egna och folkets ouppsåtliga synder. 
HEB.9.8	Därmed visar den heliga anden att vägen in i helgedomen inte ligger öppen så länge det främre rummet ännu består. 
HEB.9.9	Det ger en bild av den tid som nu är: man frambär offergåvor som dock inte kan göra den som förrättar gudstjänsten fullkomlig, så att hans samvete är till freds. 
HEB.9.10	Liksom när det gäller mat och dryck eller olika tvagningar är det fråga om idel yttre föreskrifter fram till tiden för en bättre ordning.
HEB.9.11	Men nu har Kristus trätt fram som överstepräst för det goda som skall komma. Han har gått genom det större och fullkomligare tält som inte är gjort av människohand, det vill säga inte tillhör denna världen. 
HEB.9.12	Och med sitt eget blod, inte med blod av bockar och kalvar, har han en gång för alla trätt in i helgedomen och vunnit befrielse åt oss för evigt. 
HEB.9.13	Om nu blod av bockar och tjurar och stänk av askan från en kviga helgar de orena så att de blir rena i yttre mening, 
HEB.9.14	hur mycket mer måste då inte blodet från Kristus, som i kraft av evig ande har framburit sig själv som ett felfritt offer åt Gud, rena våra samveten från döda gärningar så att vi kan tjäna den levande Guden.
HEB.9.15	Därför är det ett nytt förbund som Kristus förmedlar, för att de kallade skall få det utlovade eviga arvet, sedan han dött för att befria dem från överträdelserna under det förra förbundet. 
HEB.9.16	När ett testamente föreligger måste det ju styrkas att den som har skrivit det är död; 
HEB.9.17	testamentet blir giltigt först efter dödsfallet och har ingen verkan så länge dess upphovsman lever. 
HEB.9.18	Därför kunde inte heller det förra förbundet instiftas utan blod. 
HEB.9.19	När Mose hade läst upp alla lagens bud för hela folket tog han blod från kalvar och bockar tillsammans med vatten och röd ull och isop och stänkte det på själva boken och på allt folket 
HEB.9.20	och sade: 
HEB.9.21	Likaså stänkte han blod på tältet och alla gudstjänstföremålen. 
HEB.9.22	Ja, enligt lagen renas nästan allting med blod, och utan att blod utgjuts ges ingen förlåtelse.
HEB.9.23	Avbilderna av det som är i himlen måste alltså renas med sådana medel. Men de himmelska tingen själva kräver bättre offer. 
HEB.9.24	Ty Kristus gick inte in i en helgedom som var byggd av människohand och bara en bild av den verkliga. Han gick in i själva himlen för att nu träda fram inför Gud med vår sak. 
HEB.9.25	Och han gjorde det inte för att offra sig många gånger, så som översteprästen varje år går in i helgedomen med blod som inte är hans eget. 
HEB.9.26	Då hade han måst lida många gånger alltifrån världens skapelse. Men nu har han trätt fram, en gång för alla, vid tidens slut, för att utplåna synden genom att offra sig själv. 
HEB.9.27	Och liksom det är människans lott att en gång dö och sedan dömas, 
HEB.9.28	så har Kristus en gång offrats för att lyfta bort mångas synder och skall uppenbara sig en andra gång, och då inte för syndens skull utan för att rädda dem som väntar på honom.
HEB.10.1	Med lagen nådde oss bara en skugga av det goda som skall komma, inte tingens egen gestalt. Därför förmår den aldrig genom de årligen upprepade offren göra dem som träder fram med dem fullkomliga för all framtid. 
HEB.10.2	Skulle man inte annars ha upphört att offra? De som förrättar gudstjänsten skulle ju, efter att en gång ha blivit renade, inte längre vara medvetna om några synder. 
HEB.10.3	Men nu ligger i dessa offer en årlig påminnelse om synderna, 
HEB.10.4	ty blod från tjurar och bockar kan aldrig ta bort synder. 
HEB.10.5	Därför säger Kristus när han inträder i världen:
HEB.10.8	Först säger han: Offer och gåvor och brännoffer och syndoffer begärde du inte, och de gladde dig inte, och detta fast de frambärs enligt lagen. 
HEB.10.9	Sedan säger han: Se, jag har kommit för att göra din vilja. Så upphäver han det första för att låta det andra gälla. 
HEB.10.10	Efter denna Guds vilja har vi helgats genom att Jesu Kristi kropp blev offrad en gång för alla.
HEB.10.11	Varje präst tjänstgör dagligen och bär alltså gång på gång fram samma offer, som ändå aldrig kan avlägsna några synder. 
HEB.10.12	Men Jesus frambar ett enda syndoffer för alla tider och har satt sig på Guds högra sida. 
HEB.10.13	Där väntar han nu på att hans fiender skall läggas som en pall under hans fötter. 
HEB.10.14	Ty med ett enda offer har han för all framtid fullkomnat dem som blir helgade.
HEB.10.15	Om detta vittnar också den heliga anden för oss. Först heter det: 
HEB.10.17	Och sedan: 
HEB.10.18	Men där synderna är förlåtna behövs inte mer något syndoffer.
HEB.10.19	Så kan vi då, mina bröder, tack vare Jesu blod frimodigt gå in i helgedomen 
HEB.10.20	på den nya och levande väg genom förhänget — hans kropp — som han har invigt åt oss. 
HEB.10.21	Vi har en stor överstepräst som är satt att råda över Guds hus. 
HEB.10.22	Låt oss därför träda fram inför Gud med uppriktigt hjärta och i full trosvisshet, med ett hjärta som renats och inte vet av någon synd och med en kropp som badats i klart vatten. 
HEB.10.23	Låt oss orubbligt fortsätta att bekänna vårt hopp, ty han som gav oss löftena är trofast. 
HEB.10.24	Låt oss ge akt på varandra och sporra varandra till kärlek och goda gärningar, 
HEB.10.25	och låt oss inte försumma våra sammankomster, som några brukar göra, utan uppmuntra varandra, och detta så mycket mer som ni ser att dagen närmar sig.
HEB.10.26	Ty syndar vi med vett och vilja efter att ha lärt känna sanningen återstår inte längre något offer för synderna; 
HEB.10.27	då väntar en fruktansvärd dom och en glupande eld som skall förtära dem som trotsar Gud. 
HEB.10.28	Den som överger Moses lag måste utan förskoning dö, om två eller tre vittnar mot honom. 
HEB.10.29	Hur mycket hårdare straff förtjänar då inte den som trampar Guds son under sina fötter, vanhelgar förbundsblodet, genom vilket han har blivit helgad, och kränker nådens ande? 
HEB.10.30	Vi känner honom som har sagt: 
HEB.10.31	Det är fruktansvärt att falla i den levande Gudens händer.
HEB.10.32	Kom ihåg hur det var förr, när ni nyss hade blivit upplysta. Ni utstod många svåra lidanden. 
HEB.10.33	Ni blev smädade och förföljda och gjordes till allmänt åtlöje, eller också ställde ni er vid deras sida som behandlades så. 
HEB.10.34	Ni led tillsammans med dem som satt i fängelse, och ni fann er med glädje i att bli berövade er egendom, därför att ni visste att ni ägde något bättre och mera varaktigt. 
HEB.10.35	Ge inte upp er frimodighet, den skall rikligen belönas. 
HEB.10.36	Uthållighet är vad ni behöver för att kunna göra Guds vilja och få vad han har lovat, 
HEB.10.37	ty: 
HEB.10.38	 Men: 
HEB.10.39	Vi hör inte till dem som drar sig undan och går förlorade, utan till dem som tror och räddar sitt liv.
HEB.11.1	Tron är grunden för det vi hoppas på; den ger oss visshet om det vi inte kan se. 
HEB.11.2	För sin tro fick fäderna Guds vittnesbörd. 
HEB.11.3	I tro förstår vi att världen har formats genom ett ord från Gud och att det vi ser inte har blivit till ur något synligt.
HEB.11.4	I tro bar Abel fram ett bättre offer åt Gud än Kain och fick vittnesbördet att han var rättfärdig — Gud vittnade själv om hans offer — och tack vare tron talar han ännu, fast han blev dräpt. 
HEB.11.5	I tro togs Henok härifrån så att han inte behövde se döden. 
HEB.11.6	Utan tro kan ingen finna nåd hos honom. Ty den som vill nalkas Gud måste tro att han finns och att han lönar dem som söker honom. 
HEB.11.7	I tro byggde Noa, uppfylld av helig fruktan, en ark för att rädda de sina, sedan han hade fått en uppenbarelse om det som ännu inte kunde ses. Därmed blev han till en dom över världen och fick själv del i den rättfärdighet som kommer av tro.
HEB.11.8	I tro lydde Abraham när han blev kallad. Han drog bort till ett land som skulle bli hans, och han drog bort utan att veta vart han skulle komma. 
HEB.11.9	I tro slog han sig ner i det utlovade landet som i ett främmande land och bodde i tält liksom Isak och Jakob, som hade fått del i samma löfte. 
HEB.11.10	Ty han väntade på den stad med fast grund som Gud själv har planlagt och byggt. 
HEB.11.11	I tro fick han kraft att avla en son, fast han, liksom Sara, var överårig. Han litade på den som hade gett löftet. 
HEB.11.12	Därför fick han, denne ende man som dessutom var så gott som död, en avkomma talrik som stjärnorna på himlen och de oräkneliga sandkornen på havsstranden. 
HEB.11.13	I tro dog alla dessa utan att ha fått vad de hade blivit lovade. De hade bara sett det i fjärran och hälsat det och bekänt sig vara gäster och främlingar på jorden. 
HEB.11.14	De som talar så visar att de söker ett hemland. 
HEB.11.15	Och om de hade tänkt på det land som de lämnat kunde de ha återvänt dit. 
HEB.11.16	Men nu längtade de till ett bättre land, ett i himlen. Därför skäms inte Gud för dem, utan de får kalla honom sin Gud; han har ju grundat en stad åt dem.
HEB.11.17	I tro bar Abraham fram Isak som offer när han sattes på prov. Sin ende son var han beredd att offra, han som hade tagit emot löftena 
HEB.11.18	och till vilken Gud hade sagt: 
HEB.11.19	Han sade sig att Gud hade makt att till och med uppväcka döda. Från de döda fick han också, bildligt talat, sonen tillbaka. 
HEB.11.20	I tro gav Isak sin välsignelse åt Jakob och Esau, också för kommande tider. 
HEB.11.21	I tro välsignade den döende Jakob Josefs båda söner och 
HEB.11.22	I tro talade Josef när han låg för döden om Israels barns uttåg och bestämde vad som skulle göras med hans ben.
HEB.11.23	I tro höll Moses föräldrar sitt nyfödda barn gömt i tre månader, eftersom de såg att det var ett vackert barn, och de lät sig inte skrämmas av kungens påbud. 
HEB.11.24	I tro vägrade Mose som vuxen att låta sig kallas son till faraos dotter. 
HEB.11.25	Han ville hellre fara illa tillsammans med Guds folk än ha en kortvarig glädje av synden. 
HEB.11.26	Han såg fram mot lönen som väntade och räknade den smälek som Messias får utstå som en större rikedom än Egyptens skatter. 
HEB.11.27	I tro lämnade han Egypten och fruktade inte kungens vrede utan höll ut, därför att han liksom såg den Osynlige. 
HEB.11.28	I tro instiftade han påskhögtiden med dess blodbestrykning för att han som dödade de förstfödda inte skulle röra dem. 
HEB.11.29	I tro tågade folket genom Röda havet som på torra land, men när egypterna försökte dränktes de.
HEB.11.30	Genom tron föll Jerikos murar sedan man hade gått runt dem i sju dagar. 
HEB.11.31	Genom tron undgick skökan Rachav att dödas tillsammans med dem som vägrade tro, ty hon hade tagit emot spejarna som vänner.
HEB.11.32	Behöver jag säga mer? Tiden räcker inte till för att jag skall kunna berätta om Gideon, Barak, Simson och Jefta, om David och Samuel och om profeterna. 
HEB.11.33	Genom sin tro kunde de besegra kungariken, utöva rättfärdighet och få löftena uppfyllda. De kunde täppa till lejonens gap, 
HEB.11.34	släcka rasande eld och undkomma svärdets egg. De var svaga men blev starka, fick kraft i striden och jagade främmande härar på flykten. 
HEB.11.35	Kvinnor fick sina döda tillbaka uppståndna. Andra torterades till döds när de vägrade att låta sig befrias, eftersom de ville nå en bättre uppståndelse. 
HEB.11.36	Andra fick känna på hån och prygel, ja, också bojor och fängelse. 
HEB.11.37	De blev stenade, söndersågade, avrättade med svärd. De gick omkring i fårskinn och gethudar, de led brist, förföljdes och misshandlades; 
HEB.11.38	världen förtjänade inte att hysa dem. De måste hålla till i ödemarker och bergstrakter, i grottor och jordhålor.
HEB.11.39	Ingen av dessa som genom sin tro har fått Guds vittnesbörd fick se löftet uppfyllas. 
HEB.11.40	Gud har förutbestämt något bättre åt oss, och därför skall de uppnå fullkomligheten först tillsammans med oss.
HEB.12.1	När vi nu är omgivna av en sådan sky av vittnen, låt oss då, även vi, befria oss från allt som tynger, all synd som ansätter oss, och hålla ut i det lopp vi har framför oss. 
HEB.12.2	Låt oss ha blicken fäst vid Jesus, trons upphovsman och fullkomnare. För att vinna den glädje som väntade honom uthärdade han korset utan att bry sig om skammen och sitter nu till höger om Guds tron. 
HEB.12.3	Tänk på honom som har uthärdat sådan fiendskap från syndare, så att ni inte tröttnar och förlorar modet.
HEB.12.4	Ännu har ni inte behövt sätta livet på spel i er kamp mot synden. 
HEB.12.5	Och ni har glömt den uppmaning som riktas till er som till söner:
HEB.12.7	Det är för att fostras ni får lida. Gud behandlar er som söner. Var finns den son som inte tuktas av sin far? 
HEB.12.8	Om inte ni blir tuktade, lika väl som alla andra, är ni inga riktiga söner, utan oäkta. 
HEB.12.9	Våra jordiska fäder tuktade oss, och vi fogade oss efter dem. Skall vi då inte så mycket mer böja oss för andarnas fader, så att vi får leva? 
HEB.12.10	Våra fäder tuktade oss ju för en kort tid och efter eget godtycke, men han gör det för vårt bästa, för att vi skall få del av hans helighet. 
HEB.12.11	För stunden tycks väl varje tuktan vara mera till sorg än till glädje, men för dem som har fostrats genom den är frukten till slut frid och rättfärdighet.
HEB.12.12	Styrk därför era matta händer och svaga knän. 
HEB.12.13	Gör stigen rak för era fötter, så att det ben som haltar inte går ur led utan i stället blir friskt igen.
HEB.12.14	Sträva efter fred med alla och efter den helgelse utan vilken ingen får se Herren. 
HEB.12.15	Vaka över att ingen kommer bort från Guds nåd och att inte någon bitter rot skjuter skott och blir ett fördärv som angriper många. 
HEB.12.16	Se till att ingen gör sig skyldig till otukt eller gudlöshet som Esau, som för ett enda mål mat sålde sin förstfödslorätt. 
HEB.12.17	Ni vet ju att när han efteråt gjorde anspråk på välsignelsen blev han avvisad fast han bad om den under tårar; han fick inget tillfälle att ångra sig.
HEB.12.18	Ni har inte kommit till ett berg som man kan ta på, ett berg i lågor, inte till töcken, mörker och stormvind, 
HEB.12.19	till basunstötar och en röst som talade så att de som hörde den bad att slippa höra mer. 
HEB.12.20	Ty de uthärdade inte påbudet: 
HEB.12.21	Så förfärande var synen att Mose sade: 
HEB.12.22	Nej, ni har kommit till Sions berg och den levande Gudens stad, det himmelska Jerusalem, och står inför mångtusende änglar, 
HEB.12.23	en festförsamling av alla förstfödda som har sitt namn i himlen; ni står inför Gud, allas domare, inför andarna av de rättfärdiga som har fullkomnats 
HEB.12.24	och inför Jesus, förmedlaren av ett nytt förbund, och det renande blod som talar starkare än Abels.
HEB.12.25	Se till att ni inte avvisar honom som talar. Ty om inte de kunde komma undan som avvisade honom när han här på jorden tillkännagav sin vilja, hur skall då vi kunna det om vi vänder oss bort från honom när han talar från himlen. 
HEB.12.26	Den gången kom hans röst jorden att skaka, men nu har han lovat: 
HEB.12.27	Orden 
HEB.12.28	Vi får ett rike som inte kan skakas. Låt oss därför vara tacksamma och tjäna Gud så som han vill, med vördnad och fruktan. 
HEB.12.29	Ty vår Gud är en förtärande eld.
HEB.13.1	Håll broderskärleken levande. 
HEB.13.2	Kom ihåg att visa gästfrihet, ty det har hänt att de som gjort det har haft änglar till gäster utan att veta om det. 
HEB.13.3	Tänk på dem som sitter i fängelse, som om ni var fångar med dem. Tänk på dem som blir misshandlade, som om det gällde er egen kropp.
HEB.13.4	Äktenskapet skall alltid hållas i ära och den äkta sängen bevaras obefläckad. Ty otuktiga och äktenskapsbrytare skall Gud döma. 
HEB.13.5	Lev inte för pengar; nöj er med vad ni har. Gud själv har sagt: 
HEB.13.6	och därför kan vi tryggt säga: 
HEB.13.7	Tänk på era ledare som har förkunnat Guds ord för er, se på vad deras liv förde fram till och ta efter deras tro. 
HEB.13.8	Jesus Kristus är densamme i går, i dag och i evighet. 
HEB.13.9	Låt er inte ryckas med av alla slags främmande läror. Vår inre styrka beror av Guds nåd och inte av en viss sorts mat. Att lägga vikt vid matregler har aldrig gagnat någon. 
HEB.13.10	Vi har ett offeraltare från vilket de som tjänar i förbundstältet inte har rätt att äta. 
HEB.13.11	Ty när översteprästen bär in offerdjurens blod i helgedomen som syndoffer bränns kropparna utanför lägret. 
HEB.13.12	Därför led också Jesus utanför stadsporten för att med sitt blod rena folket. 
HEB.13.13	Låt oss då gå ut till honom utanför lägret och dela hans smälek. 
HEB.13.14	Ty här på jorden har vi ingen stad som består, men vi söker den stad som skall komma. 
HEB.13.15	Så vill vi genom honom ständigt frambära lovsång som ett offer till Gud, en frukt från läppar som prisar hans namn. 
HEB.13.16	Men glöm inte att göra gott och att dela med er; sådana offer behagar Gud. 
HEB.13.17	Lyssna till era ledare och foga er efter dem. De vakar över era själar eftersom de en gång skall avlägga räkenskap. Gör det till en glädje för dem och inte till en tung börda; det skulle inte vara lyckligt för er.
HEB.13.18	Be för oss, ty vi är förvissade om vårt goda uppsåt och vill alltid handla rätt. 
HEB.13.19	Särskilt ber jag om er förbön, så att jag snart kan komma tillbaka till er.
HEB.13.20	Må fridens Gud, som i kraft av ett evigt förbunds blod har fört fårens store herde, vår herre Jesus, upp från de döda, 
HEB.13.21	styrka er i allt gott, så att ni kan göra hans vilja. Må han låta det som behagar honom förverkligas i oss genom Jesus Kristus. Hans är härligheten i evigheters evighet, amen.
HEB.13.22	Jag ber er, bröder, att lyssna tåligt till mina förmaningar, jag har ju fattat mig kort i mitt brev.
HEB.13.23	Jag kan berätta för er att vår broder Timotheos har blivit fri. Så snart han kommer hit skall jag besöka er tillsammans med honom.
HEB.13.24	Hälsa alla era ledare och alla de heliga. Bröderna från Italien hälsar er.
HEB.13.25	Nåd åt er alla.
JAS.1.1	Hälsningar från Jakob, Guds och herren Jesu Kristi tjänare, till de tolv stammarna i förskingringen.
JAS.1.2	Skatta er bara lyckliga, mina bröder, när ni utsätts för prövningar av olika slag. 
JAS.1.3	Ni vet ju att om er tro består provet ger den uthållighet. 
JAS.1.4	Men uthålligheten måste visa sig i fullkomliga gärningar, så att ni blir fullkomliga och hela, utan någon brist. 
JAS.1.5	Om någon av er brister i vishet skall han be till Gud, som ger åt alla utan förbehåll eller förebråelser, och han skall få vad han ber om. 
JAS.1.6	Men han skall be i tro, utan att tvivla. Den som tvivlar liknar en våg på havet som drivs och jagas av vinden. 
JAS.1.7+JAS.1.8	En sådan människa, tvehågsen och vacklande i allt hon gör, skall inte vänta sig något av Herren.
JAS.1.9	En ringa broder skall vara stolt över sin upphöjelse, 
JAS.1.10	en rik över sin ringhet; han skall försvinna som blommorna i gräset. 
JAS.1.11	Solen går upp med sin hetta och sveder gräset, så att blommorna faller av och skönheten förgår. Så skall den rike vissna bort mitt i all sin strävan.
JAS.1.12	Salig är den som håller ut då han prövas; när han har bestått provet skall han få det eviga livets segerkrans, som Gud har lovat dem som älskar honom. 
JAS.1.13	Ingen som blir prövad skall säga att det är Gud som frestar honom. Gud kan inte frestas av det onda, och själv frestar han ingen. 
JAS.1.14	Blir någon frestad, är det alltid av sitt eget begär som han lockas och snärjs. 
JAS.1.15	Och när så begäret har blivit havande föder det synd, och när synden är fullväxt föder den död. 
JAS.1.16	Låt inte bedra er, mina kära bröder. 
JAS.1.17	Allt det goda vi får, varje fullkomlig gåva, kommer från ovan, från himlaljusens fader, hos vilken ingen förändring sker och ingen växling mellan ljus och mörker. 
JAS.1.18	Enligt sitt beslut födde han oss till livet genom sanningens ord, för att vi skulle bli den första skörd han får från dem han har skapat. 
JAS.1.19	Håll detta i minnet, mina kära bröder.
JAS.1.19	Varje människa skall vara snar att höra, sen att tala, sen till vrede, 
JAS.1.20	ty en människas vrede åstadkommer inte det som är rättfärdigt inför Gud. 
JAS.1.21	Lägg därför bort allt det orena och det myckna onda hos er, och ta ödmjukt vara på ordet som är nerlagt i er och som förmår rädda ert liv.
JAS.1.22	Bli ordets görare, inte bara dess hörare, annars tar ni miste. 
JAS.1.23	Den som hör ordet men inte gör vad det säger, han liknar en man som i en spegel betraktar sitt eget ansikte: 
JAS.1.24	han ser sig själv men går därifrån och har strax glömt hur han såg ut. 
JAS.1.25	Men den som har blickat in i den fullkomliga lagen, frihetens lag, och håller sig till den och inte glömmer vad han hört utan verkligen gör något, han blir salig genom det han gör.
JAS.1.26	Den som menar sig vara from men inte kan tygla sin tunga utan lurar sig själv, hans fromhet är ingenting värd. 
JAS.1.27	Men att söka upp faderlösa och änkor i deras nöd och hålla sig själv obesmittad av världen, det är en fromhet som är ren och fläckfri inför vår Gud och fader.
JAS.2.1	Mina bröder, gör inte skillnad på människor, ni som tror på vår förhärligade herre Jesus Kristus. 
JAS.2.2	Tänk om det i er synagoga kommer in en man med guldringar på fingrarna och vita kläder och samtidigt en fattig man i smutsiga kläder. 
JAS.2.3	Om ni då bara har ögon för den finklädde och säger till honom: »Här är en bra plats för dig«, men till den fattige: »Ställ dig där borta«, eller »Sätt dig på golvet vid mina fötter« — 
JAS.2.4	gör ni då inte åtskillnad och fäller orätta domar?
JAS.2.5	Hör på, mina kära bröder: har inte Gud utvalt dem som är fattiga i världens ögon och skänkt dem trons skatter och arvsrätt till det rike han har lovat dem som älskar honom? 
JAS.2.6	Ändå visar ni förakt för den fattige. Är det inte de rika som förtrycker er och släpar er till domstolarna? 
JAS.2.7	Är det inte de som smädar det härliga namn som har uttalats över er?
JAS.2.8	Om ni uppfyller lagens kungsbud, det som enligt skriften lyder: 
JAS.2.9	Men om ni gör skillnad på människor begår ni synd, och lagen stämplar er som överträdare. 
JAS.2.10	Den som håller hela lagen men överträder ett enda bud har brutit mot dem alla. 
JAS.2.11	Ty han som har sagt: 
JAS.2.12	Tala och handla så som den som skall dömas efter frihetens lag. 
JAS.2.13	Domen blir obarmhärtig över den som inte har varit barmhärtig, men barmhärtigheten triumferar över domen.
JAS.2.14	Mina bröder, vad hjälper det om någon säger sig ha tro men inte har gärningar? Inte kan väl tron rädda honom? 
JAS.2.15	Om en broder eller syster är utan kläder och saknar mat för dagen, 
JAS.2.16	vad hjälper det då om någon av er säger: »Gå i frid, håll er varma och ät er mätta«, men inte ger dem vad kroppen behöver? 
JAS.2.17	Så är det också med tron: i sig själv, utan gärningar, är den död.
JAS.2.18	Nu kanske någon frågar: »Har du tro?« — Ja, och jag har gärningar. Visa mig din tro utan gärningar, så skall jag med mina gärningar visa dig min tro. 
JAS.2.19	Du tror att Gud är en. Det gör du rätt i. Också de onda andarna tror det, och darrar. 
JAS.2.20	Men inser du inte, tanklösa människa, att tro utan gärningar är utan verkan? 
JAS.2.21	Blev inte vår fader Abraham rättfärdig genom gärningar när han lade sin son Isak som offer på altaret? 
JAS.2.22	Du ser att hans tro samverkade med hans gärningar och att det var genom gärningarna som hans tro blev fullkomlig. 
JAS.2.23	Så uppfylldes skriftens ord: 
JAS.2.24	Ni ser att människan blir rättfärdig genom gärningar och inte bara genom tro. 
JAS.2.25	Var det inte så med skökan Rachav? Blev hon inte rättfärdig genom gärningar när hon tog emot budbärarna i sitt hus och släppte ut dem en annan väg? 
JAS.2.26	Liksom en kropp utan livsande är död, så är tron utan gärningar död.
JAS.3.1	Mina bröder, bli inte lärare allesammans, ni vet att vi får en strängare dom, 
JAS.3.2	ty vi felar alla på många sätt. Den som inte felar i sitt tal, han är fullkomlig, och han kan tygla hela sin kropp. 
JAS.3.3	När vi lägger betsel i munnen på en häst för att han skall lyda oss styr vi också hela hans kropp. 
JAS.3.4	Och tänk på fartygen som är så stora och drivs av hårda vindar; ändå styr rorsmannen dem med det lilla rodret dit han vill. 
JAS.3.5	På samma sätt med tungan; den är en liten lem men kan skryta över hur mycket den förmår. En liten eld kan sätta en hel skog i brand. 
JAS.3.6	Och tungan är en eld, själva den onda världen bland våra lemmar. Den fläckar hela vår kropp, den sätter livshjulet i brand och har själv sin eld från helvetet. 
JAS.3.7	Det finns ingen art bland fyrfotadjur, fåglar, kräldjur eller havsdjur som inte kan betvingas och har betvingats av människan. 
JAS.3.8	Men tungan kan ingen människa betvinga, oregerlig och ond som den är och full av dödligt gift. 
JAS.3.9	Med den tackar och lovar vi vår Herre och fader, med den förbannar vi människorna, som är skapade till Guds avbilder. 
JAS.3.10	Från samma mun kommer lovsång och förbannelse. Så får det inte vara, mina bröder. 
JAS.3.11	Inte kan samma källsprång ge både sött och bittert vatten? 
JAS.3.12	Och, mina bröder, inte kan ett fikonträd bära oliver eller en vinstock fikon eller en saltkälla ge sötvatten.
JAS.3.13	Om någon av er är vis och erfaren skall han med sin goda vandel ge prov på den mildhet som hör visheten till. 
JAS.3.14	Men har ni bitter avund och självhävdelse i era hjärtan skall ni inte skryta och tala osanning. 
JAS.3.15	Sådan vishet kommer inte från ovan utan är jordisk, oandlig, demonisk. 
JAS.3.16	Där det finns avund och självhävdelse, där finns också oordning och allsköns uselhet. 
JAS.3.17	Visheten från ovan däremot är ren, men dessutom fridsam, försynt och foglig, rik på barmhärtighet och goda gärningar, omutlig och uppriktig. 
JAS.3.18	Rättfärdigheten utsås i frid och bär frukt för dem som håller frid.
JAS.4.1	Varifrån kommer all kamp och strid ibland er? Är det inte från begären som för krig i era lemmar? 
JAS.4.2	Ni vill ha, men får ingenting. Ni dödar av avund, men uppnår ingenting. Ni kämpar och strider. Ni har ingenting, därför att ni inte ber. 
JAS.4.3	Ni ber, men får ingenting därför att ni ber illa; ni vill bara tillfredsställa era begär.
JAS.4.4	Ni trolösa, vet ni inte att vänskap med världen betyder fiendskap med Gud? Den som vill vara vän med världen blir fiende till Gud. 
JAS.4.5	Eller tror ni att det är tomma ord när skriften säger: Svartsjukt kräver Gud åt sig den ande han har låtit bo i oss? 
JAS.4.6	Större är dock den nåd han ger oss. Därför heter det: 
JAS.4.7	Böj er alltså under Gud. Stå emot djävulen, och han skall fly för er. 
JAS.4.8	Närma er Gud, och han skall närma sig er.
JAS.4.8	Gör era händer rena, ni syndare, och rena era hjärtan, ni tvehågsna. 
JAS.4.9	Sörj och gråt och klaga. Vänd skrattet i tårar och glädjen i sorg. 
JAS.4.10	Ödmjuka er inför Herren, och han skall upphöja er.
JAS.4.11	Förtala inte varandra, bröder. Den som förtalar en broder eller dömer sin broder förtalar lagen och dömer lagen. Men dömer du lagen är du inte lagens görare utan dess domare. 
JAS.4.12	Det finns bara en lagstiftare och domare, han som kan rädda och förgöra. Men vem är du som dömer din nästa?
JAS.4.13	Ni som säger: »I dag eller i morgon skall vi fara till den eller den staden och stanna där ett år och göra goda affärer«, 
JAS.4.14	ni vet inte hur ert liv blir i morgon. Ni är en dimma som syns en kort stund och sedan försvinner. 
JAS.4.15	Ni borde säga: »Om Herren vill får vi leva och göra det eller det.« 
JAS.4.16	I stället är ni övermodiga och skryter. Allt sådant skryt är av ondo. 
JAS.4.17	Den som vet hur man handlar rätt, men inte gör det, han begår en synd.
JAS.5.1	Ni som är rika: gråt och klaga över de olyckor som skall komma över er. 
JAS.5.2	Er rikedom förmultnar, era kläder äts upp av mal, 
JAS.5.3	ert guld och silver rostar, och rosten skall vittna mot er och förtära er kropp som eld. Ni har samlat skatter i dessa sista dagar. 
JAS.5.4	Lönen till arbetarna som bärgade skörden på era ägor har ni undanhållit. Den skriar till himlen, och skördefolkets rop har nått Herren Sebaots öron. 
JAS.5.5	Ni har levt i lyx och överflöd här på jorden. Ni har gött er på slaktdagen. 
JAS.5.6	Ni har dömt, ni har dödat den rättfärdige, och han gör inte motstånd mot er.
JAS.5.7	Bröder, var tåliga tills Herren kommer. Jordbrukaren ser fram mot att jorden skall ge sin dyrbara skörd och väntar tåligt på höstregn och vårregn. 
JAS.5.8	Ha tålamod ni också, och visa fasthet, ty Herrens ankomst är nära. 
JAS.5.9	Klaga inte på varandra, bröder, så blir ni inte dömda. Domaren står utanför dörren. 
JAS.5.10	Ta profeterna som talat i Herrens namn till ert föredöme i att lida och visa tålamod. 
JAS.5.11	Ja, vi prisar dem saliga som håller ut. Ni har hört om Jobs uthållighet, och ni har sett hur Herren lät det sluta, ty Herren är rik på medlidande och barmhärtighet.
JAS.5.12	Framför allt, mina bröder, svär ingen ed, varken vid himlen eller vid jorden eller vid något annat. Ert ja skall vara ett ja och ert nej ett nej, annars drabbas ni av Guds dom.
JAS.5.13	Får någon av er lida skall han be; är någon glad skall han sjunga glädjepsalmer. 
JAS.5.14	Är någon av er sjuk skall han kalla till sig de äldste i församlingen, och de skall smörja honom med olja i Herrens namn och be böner över honom. 
JAS.5.15	Deras bön i tro skall rädda den sjuke, och Herren skall göra honom frisk. Och har han syndat skall han få förlåtelse. 
JAS.5.16	Bekänn därför era synder för varandra, och be för varandra att ni skall bli botade.
JAS.5.16	Den rättfärdiges bön har kraft och gör därför stor verkan. 
JAS.5.17	Elia var en människa som vi, men när han bönföll Gud om att det inte skulle regna kom inget regn över landet på tre och ett halvt år. 
JAS.5.18	Sedan bad han igen, och då gav himlen regn, och jorden lät sin gröda växa.
JAS.5.19	Mina bröder, om en av er kommer bort från sanningen och någon för honom tillbaka, 
JAS.5.20	då skall ni veta: den som återför en syndare från hans villovägar räddar hans liv undan döden och gör att många synder blir förlåtna.
1PE.1.1	Från Petrus, Jesu Kristi apostel, till de utvalda som lever skingrade, som främlingar, i Pontos, Galatien, Kappadokien, Asien och Bithynien, 
1PE.1.2	utvalda enligt Guds, vår faders, plan, helgade av Anden och bestämda till lydnad och rening med Jesu Kristi blod. Nåd och frid åt er i rikaste mått.
1PE.1.3	Välsignad är vår herre Jesu Kristi Gud och fader. I sin stora barmhärtighet har han fött oss på nytt till ett levande hopp genom Jesu Kristi uppståndelse från de döda, 
1PE.1.4	till ett arv som inte kan förstöras, fläckas eller vissna och som väntar på er i himlen. 
1PE.1.5	Ty Guds makt beskyddar er genom tron fram till den frälsning som finns beredd att uppenbaras i den sista tiden.
1PE.1.6	Därför kan ni jubla, även om ni just nu en kort tid skulle få utstå prövningar av olika slag, 
1PE.1.7	för att det som är äkta i er tro — och detta är långt dyrbarare än det förgängliga guldet, som dock måste prövas i eld — skall ge pris, härlighet och ära när Jesus Kristus uppenbaras. 
1PE.1.8	Ni har inte sett honom men älskar honom ändå; ni ser honom ännu inte men tror på honom och kan jubla i outsäglig, himmelsk glädje 
1PE.1.9	då ni nu står nära målet för er tro: era själars räddning.
1PE.1.10	Det var denna räddning som profeterna sökte och forskade efter när de profeterade om den nåd som ni skulle få. 
1PE.1.11	De ville utröna vilken och vad slags tid som Kristi ande i dem syftade på när den förutsade de lidanden Messias måste utstå och den härlighet som skulle följa. 
1PE.1.12	Det uppenbarades för dem att det inte var sig själva utan er som de tjänade med sitt budskap. Detta har nu kungjorts för er av dem som i helig ande, sänd från himlen, kommit till er med evangeliet, detta som änglarna längtar efter att få blicka in i.
1PE.1.13	Var därför beredda att bryta upp, och håll er vakna. Sätt allt ert hopp till den nåd som kommer er till del när Jesus Kristus uppenbaras. 
1PE.1.14	Ni är lydnadens barn, låt er inte styras av de begär som behärskade er medan ni ännu var okunniga. 
1PE.1.15	Lev ett alltigenom heligt liv, liksom han som har kallat er är helig. 
1PE.1.16	Det står ju skrivet: 
1PE.1.17	Om ni säger Fader när ni åkallar honom som dömer var och en efter hans gärningar utan hänsyn till person, lev då i gudsfruktan under den tid ni vistas här. 
1PE.1.18	Ni vet att det inte var med förgängliga ting, silver eller guld, som ni friköptes från det meningslösa liv som ni övertagit från era fäder. 
1PE.1.19	Nej, det var med blodet från ett lamm utan fel eller fläck, Kristi dyrbara blod. 
1PE.1.20	Han var utsedd redan före världens skapelse men trädde fram först nu vid tidens slut, för er skull som tror. 
1PE.1.21	Genom honom tror ni på Gud, som har uppväckt honom från de döda och förhärligat honom, så att ni i er tro också kan hoppas på Gud.
1PE.1.22	Ni har renat era själar genom att lyda sanningen och kan leva i uppriktig kärlek till era bröder. Älska då varandra av hela ert hjärta. 
1PE.1.23	Ni är ju födda på nytt, inte ur en förgänglig sådd utan ur en oförgänglig, Guds levande och bestående ord, 
1PE.1.24	ty:
1PE.1.25	Det är detta ord som har förkunnats för er.
1PE.2.1	Lägg därför bort allt slags ondska, falskhet och förställning, avund och förtal. 
1PE.2.2	Som nyfödda barn skall ni längta efter den rena, andliga mjölken, för att växa genom den och bli räddade. 
1PE.2.4	När ni kommer till honom, den levande stenen, ratad av människor men utvald av Gud och ärad av honom, 
1PE.2.5	då blir också ni till levande stenar i ett andligt husbygge. Ni blir ett heligt prästerskap och kan frambära andliga offer som Gud vill ta emot tack vare Jesus Kristus. 
1PE.2.6	Det står ju i skriften: 
1PE.2.7	Äran tillfaller alltså er som tror. Men för dem som inte tror 
1PE.2.8	. De stöter emot därför att de inte lyder ordet. Så är det förutbestämt för dem.
1PE.2.9	Men ni är 
1PE.2.10	Ni som förut inte var ett folk är nu Guds folk. Ni som förut inte fann barmhärtighet har nu funnit barmhärtighet.
1PE.2.11	Mina kära, jag uppmanar er som bor här som främlingar att akta er för köttets begär, som för krig mot själen. 
1PE.2.12	Uppför er väl bland hedningarna, så att de som säger att ni är onda människor ser era goda gärningar och prisar Gud den dag han kommer.
1PE.2.13	Underordna er för Herrens skull all samhällsordning, det må vara kejsaren, som har den högsta makten, 
1PE.2.14	eller ståthållarna, som är sända av honom för att straffa dem som gör det onda och belöna dem som gör det goda. 
1PE.2.15	Ty sådan är Guds vilja: genom att göra det goda skall ni tysta munnen på de okunniga och tanklösa. 
1PE.2.16	Var fria människor, men missbruka inte er frihet till att göra det onda, utan var tjänare åt Gud. 
1PE.2.17	Hedra alla, älska era trosbröder, frukta Gud och ära kejsaren.
1PE.2.18	Ni som är slavar, underordna er era herrar, lyd och respektera dem, inte bara de goda och hyggliga utan också de orättvisa. 
1PE.2.19	Den som härdar ut i oförtjänta lidanden därför att han har Gud för ögonen, han gör något stort. 
1PE.2.20	Vad är det för berömvärt i att tåligt ta emot hugg och slag när ni har felat? Men om ni står ut med att misshandlas när ni har gjort rätt, då är det något stort i Guds ögon. 
1PE.2.21	Det är vad ni har kallats till, ty också Kristus led, för er skull, och gav er ett exempel för att ni skall följa i hans fotspår. 
1PE.2.23	Han svarade inte med skymford när han skymfades. Han svarade inte med hotelser när han fick lida. Han överlät sin sak åt honom som dömer rättvist. 
1PE.2.24	Våra synder bar han i sin egen kropp upp på träpålen, för att vi skulle dö bort från synden och leva för rättfärdigheten. Genom hans sår har ni blivit botade. 
1PE.2.25	Ni var som vilsegångna får, men nu har ni vänt tillbaka till era själars herde och vårdare.
1PE.3.1	Och ni kvinnor, underordna er era män, så att också de som inte vill tro på ordet kan vinnas utan ord tack vare sina hustrur, 
1PE.3.2	när de ser hur ni lever i lydnad och renhet. 
1PE.3.3	Er prydnad skall inte vara något utvärtes, håruppsättningar, guldsmycken och fina kläder, 
1PE.3.4	utan den inre, dolda människan med sitt oförgängliga smycke, ett milt och stilla sinnelag. Det är dyrbart i Guds ögon. 
1PE.3.5	Så prydde sig också förr de heliga kvinnorna som hoppades på Gud. De underordnade sig sina män, 
1PE.3.6	så som Sara lydde Abraham och kallade honom herre. Hennes döttrar är ni om ni gör det rätta och aldrig låter skrämma er.
1PE.3.7	Och ni män, låt den kunskap ni har fått prägla ert samliv med hustrun, hon är ju den svagare. Visa henne aktning, ty också hon skall få del av livets gåva. Då skall ingenting stå i vägen för era böner.
1PE.3.8	Till sist, ni skall alla leva i endräkt och inbördes förståelse, i broderskärlek, barmhärtighet och ödmjukhet. 
1PE.3.9	Löna inte ont med ont eller skymf med skymf, utan tvärtom: välsigna. Ty ni är själva kallade att få välsignelse.
1PE.3.13	Vem kan göra er något ont om ni arbetar för det goda? 
1PE.3.14	Om ni också får lida för rättfärdighetens skull är ni saliga. Var inte rädda, låt dem inte skrämma er. 
1PE.3.15	Men Herren, Kristus, skall ni hålla helig i era hjärtan. Var alltid beredda att svara var och en som kräver besked om ert hopp. 
1PE.3.16	Men gör det ödmjukt och respektfullt i medvetande om er goda sak, så att de som talar illa om ert fromma liv i Kristus får skämmas för sitt förtal. 
1PE.3.17	Bättre lida för goda gärningar, om det är Guds vilja, än för onda.
1PE.3.18	Kristus själv dog ju för era synder, en gång för alla. Rättfärdig dog han för er orättfärdiga för att leda er till Gud. Hans kropp dödades, men han gjordes levande i anden, 
1PE.3.19	och så kunde han stiga ner och predika för andarna i deras fängelse.
1PE.3.20	De hade en gång vägrat att lyssna, när Gud tålmodigt väntade i Noas dagar, medan arken byggdes i vilken några få, bara åtta människor, räddades genom vattnet. 
1PE.3.21	På motsvarande sätt räddas ni nu av vattnet i dopet, som inte innebär att kroppen görs ren från smuts utan att man med gott uppsåt vänder sig till Gud. Och ni räddas genom att Jesus Kristus har uppstått, 
1PE.3.22	han som har stigit upp till himlen och sitter på Guds högra sida, sedan änglar, makter och krafter har lagts under honom.
1PE.4.1	När nu Kristus har lidit med sin kropp skall också ni väpna er med hans sätt att tänka. Ty den som lider med sin kropp har slutat att synda, 
1PE.4.2	så att han resten av tiden här i sin kropp inte lever efter sina mänskliga begär utan efter Guds vilja. 
1PE.4.3	Länge nog har ni levt som hedningarna vill, med utsvävningar, liderlighet, fylleri, fester, dryckeslag och brottslig avgudadyrkan. 
1PE.4.4	Därför blir de förvånade när ni inte längre vill följa dem i deras omåttliga lastbarhet, och då hånar de er. 
1PE.4.5	Men de skall få svara inför honom som står redo att döma levande och döda. 
1PE.4.6	Ty därför förkunnades evangeliet också för dem som nu är döda: även om de som människor blev dömda kroppsligen, skulle de få leva andligen, som Gud.
1PE.4.7	Men nu är slutet på allting nära. Var då samlade och nyktra, så att ni kan be. 
1PE.4.8	Framför allt skall ni älska varandra hängivet, ty kärleken gör att många synder blir förlåtna. 
1PE.4.9	Var gästfria mot varandra utan att knota. 
1PE.4.10	Tjäna varandra, var och en med den nådegåva han har fått, som goda förvaltare av Guds nåd i dess många former. 
1PE.4.11	Den som talar skall komma ihåg att han får sina ord från Gud, den som tjänar att han tjänar med den styrka Gud ger. Låt Gud förhärligas i allt detta genom Jesus Kristus. Hans är härligheten och makten i evigheters evighet, amen.
1PE.4.12	Mina kära, bli inte överraskade av det eldprov ni måste gå igenom, som om det vore något oväntat som hände er. 
1PE.4.13	Gläd er i stället över att ni delar lidandena med Kristus, ty då får ni jubla av glädje också när hans härlighet uppenbaras.
1PE.4.14	Saliga är ni om ni skymfas för Kristi namns skull, ty härlighetens ande, Guds ande, vilar över er. 
1PE.4.15	Det får inte hända att någon av er måste lida som mördare eller tjuv eller därför att han gör något annat ont eller blandar sig i andras angelägenheter. 
1PE.4.16	Men lider han som kristen skall han inte skämmas utan förhärliga Gud just som kristen. 
1PE.4.17	Ty nu är tiden inne för domen, och den börjar med Guds hus. Men om den börjar med oss, hur blir då slutet för dem som inte vill tro på Guds evangelium? 
1PE.4.19	Därför skall de som lider efter Guds vilja överlämna sitt liv åt sin trofaste skapare och göra det goda.
1PE.5.1	Till era äldste riktar jag nu denna maning, jag som själv är en av de äldste och kan vittna om Kristi lidanden, jag som också skall få dela den härlighet som kommer att uppenbaras: 
1PE.5.2	Var herdar för den hjord som Gud har anförtrott er och vaka över den, inte av tvång utan självmant, så som Gud vill, inte av vinningslystnad utan av hängivenhet. 
1PE.5.3	Uppträd inte som herrar över dem som kommit på er lott, utan var föredömen för hjorden. 
1PE.5.4	Då skall ni, när den högste herden träder fram, krönas med ärekransen som aldrig vissnar.
1PE.5.5	Och ni yngre, underordna er dem som är äldst. Men för er alla gäller: klä er i ödmjukhet mot varandra, ty 
1PE.5.6	Böj er alltså ödmjukt under Guds starka hand, så att han upphöjer er när tiden är inne, 
1PE.5.7	och kasta alla era bekymmer på honom, ty han sörjer för er.
1PE.5.8	Var nyktra och vaksamma. Er fiende djävulen går omkring som ett rytande lejon och söker efter någon att sluka. 
1PE.5.9	Håll stånd mot honom, orubbliga i tron. Kom ihåg att ni får utstå detsamma som alla era bröder här i världen. 
1PE.5.10	Men om ni nu får lida en kort tid skall Gud, som skänker all nåd och har kallat er till sin eviga härlighet genom Kristus, upprätta er, stödja er och ge er fasthet. 
1PE.5.11	Hans är makten i evighet, amen.
1PE.5.12	Genom Silvanus, som jag vet är en pålitlig broder, skriver jag dessa korta rader för att stärka er och för att bekräfta att här verkligen är fråga om Guds nåd, som ni skall stå fasta i.
1PE.5.13	Församlingen i Babylon, utvald liksom ni, och min son Markus hälsar er. 
1PE.5.14	Hälsa varandra med kärlekens kyss.
1PE.5.14	Frid åt er alla som lever i Kristus.
2PE.1.1	Från Simon Petrus, Jesu Kristi tjänare och apostel, till dem som genom rättfärdigheten hos vår gud och frälsare Jesus Kristus har fått samma dyrbara tro som vi.
2PE.1.2	Nåd och frid åt er i allt rikare mått genom kunskap om Gud och Jesus, vår herre. 
2PE.1.3	Ty allt som leder till liv och gudsfruktan har hans gudomliga makt skänkt oss genom kunskapen om honom som i sin härlighet och kraft har kallat oss. 
2PE.1.4	Han har gett oss sina stora och dyrbara löften, för att ni tack vare dem skall bli delaktiga av gudomlig natur sedan ni kommit undan det fördärv som begäret drar med sig i denna värld. 
2PE.1.5	Sök därför med all iver att till er tro foga styrka, till styrkan kunskap, 
2PE.1.6	till kunskapen självbehärskning, till självbehärskningen uthållighet, till uthålligheten gudsfruktan, 
2PE.1.7	till gudsfruktan broderlig omtanke och till omtanken kärlek. 
2PE.1.8	Ty om allt detta finns hos er och får växa till blir er kunskap om vår herre Jesus Kristus inte overksam utan bär frukt. 
2PE.1.9	Men den som saknar detta ser ingenting i sin närsynthet; han har glömt hur han blev renad från sina tidigare synder.
2PE.1.10	Gör i stället allt ni kan, bröder, för att befästa er ställning som kallade och utvalda. Gör ni det kommer ni aldrig på fall, 
2PE.1.11	ty då skall ni få fritt och öppet tillträde till vår herre och frälsare Jesu Kristi eviga rike.
2PE.1.12	Därför tänker jag ständigt påminna er om allt detta, även om ni känner till det och är befästa i den sanning som har blivit er. 
2PE.1.13	Jag ser det som min plikt att hålla er vakna med mina påminnelser så länge jag bor i detta kroppens tält. 
2PE.1.14	Jag vet nämligen att jag snart måste lämna det, det har vår herre Jesus Kristus gjort klart för mig. 
2PE.1.15	Men jag vill göra mitt bästa för att ni även efter min bortgång alltid skall kunna minnas dessa ting.
2PE.1.16	Det var inte några skickligt hopdiktade sagor jag byggde på när jag för er förkunnade vår herre Jesu Kristi makt och hans ankomst, utan jag hade med egna ögon sett honom i hans majestät. 
2PE.1.17	Ty han mottog ära och härlighet från Gud, sin fader, när en röst kom till honom ur denna majestätiska härlighet: »Detta är min älskade son, honom har jag utvalt.« 
2PE.1.18	Den rösten hörde jag själv komma från himlen när jag var med honom på det heliga berget. 
2PE.1.19	Nu kan vi ännu mer lita på profetorden. Dem bör ni låta lysa för er som en lampa i ett mörkt rum, tills dagen gryr och morgonstjärnan går upp i era hjärtan. 
2PE.1.20	Och framför allt skall ni tänka på att man aldrig kan tyda en profetia i skriften på egen hand. 
2PE.1.21	Ingen profetia har förmedlats genom mänsklig vilja, utan drivna av helig ande har människor talat ord från Gud.
2PE.2.1	Men det fanns också falska profeter i Israels folk, liksom det även bland er kommer att finnas falska lärare som smugglar in fördärvbringande kätterier; de kommer till och med att förneka den herre som har friköpt dem och störtar sig därmed i fördärvet. 
2PE.2.2	Många skall följa dem i deras utsvävningar och dra skam över sanningens väg. 
2PE.2.3	I sin själviskhet skall de utnyttja er med hjälp av påhittade historier. Men domen som för länge sedan fällts över dem är i kraft, och fördärvet lurar på dem.
2PE.2.4	Gud skonade inte änglar som hade syndat utan störtade ner dem i underjordens mörka hålor, där de hålls i förvar till domen. 
2PE.2.5	Han skonade inte den gamla världen men skyddade Noa, rättfärdighetens förkunnare, jämte sju andra när han lät en översvämning komma över de gudlösas värld. 
2PE.2.6	Städerna Sodom och Gomorra dömde han till att läggas i aska för att visa de gudlösa vad som väntar dem. 
2PE.2.7	Men han räddade den rättfärdige Lot, som led av de ogudaktigas utsvävande liv, 
2PE.2.8	för när den rättfärdige mannen bodde bland dem och fick höra om deras laglösa gärningar och själv såg dem plågades han dag efter dag i sin rättfärdiga själ.
2PE.2.9	Herren vet alltså att rädda de gudfruktiga ur prövningen men också att hålla de orättfärdiga i förvar under tuktan fram till domens dag, 
2PE.2.10	särskilt dem som följer sina orena begär och inte bryr sig om högre makter. Fräcka och övermodiga skyggar de inte för att smäda himmelska väsen, 
2PE.2.11	och det fast änglar som är långt överlägsna dessa i styrka och makt inte tillgriper smädelser när de anklagar dem inför Herren. 
2PE.2.12	Dessa människor är som oskäliga djur, födda till att fångas och dödas. De hädar vad de inte känner till, och liksom djuren går under skall också de gå under, 
2PE.2.13	och så blir de lurade på vad de har lurat till sig. De har sin glädje i att festa mitt på ljusa dagen. De är en skam och vanära där de delar era måltider och hänger sig åt sina förförelsekonster. 
2PE.2.14	De har inte ögon för annat än lösaktiga kvinnor och får aldrig nog av synden. De förleder svaga själar och är väl övade i själviskhet, dessa förbannade, 
2PE.2.15	som har lämnat den raka vägen och gått vilse genom att följa Bileam, Bosors son, i spåren. Han älskade vad han kunde lura till sig 
2PE.2.16	men blev tillrättavisad för sitt brott: en stum åsna började tala med människoröst och hejdade profeten i hans dårskap.
2PE.2.17	Dessa människor är källor utan vatten, dimmoln som jagas av stormbyar: det djupaste mörker väntar dem. 
2PE.2.18	De talar stora men tomma ord, de vädjar till kroppens begär och lockar med utsvävningar tillbaka sådana som just börjat komma bort från dem och deras villfarelse. 
2PE.2.19	De utlovar frihet men är själva slavar under fördärvet, ty det man blir underkuvad av är man slav under. 
2PE.2.20	Om de som tack vare kunskap om vår herre och frälsare Jesus Kristus har kommit undan världens orenhet låter sig fångas av den igen och underkuvas, då ligger de sämre till nu än förra gången. 
2PE.2.21	Det hade varit bättre för dem att aldrig ha fått kunskap om rättfärdighetens väg än att ha kunskapen om den och sedan dra sig undan de heliga bud som de har mottagit. 
2PE.2.22	Det har gått dem som det så sant sägs i ordspråken: 
2PE.3.1	Det är nu andra brevet jag skriver till er, mina kära, och i båda har jag genom mina påminnelser velat väcka er till klar insikt igen 
2PE.3.2	och få er att minnas de heliga profeternas förutsägelser och vår herres och frälsares bud, som ni har hört genom era apostlar. 
2PE.3.3	Framför allt skall ni tänka på att i de sista dagarna kommer det hånare, som styrs av sina egna begär och som hånar er 
2PE.3.4	och frågar: »Hur blir det med löftet om hans ankomst? Våra fäder har redan dött, och allt är som det har varit sedan världens skapelse.« 
2PE.3.5	De bortser från att det för länge sedan fanns himlar och en jord som hade uppstått ur vatten och genom vatten i kraft av Guds ord. 
2PE.3.6	Den värld som då fanns dränktes därför i vatten och gick under. 
2PE.3.7	Men de himlar och den jord som nu finns är i kraft av samma ord sparade åt elden; de bevaras till domens dag då de gudlösa skall förintas.
2PE.3.8	Men en sak får ni inte glömma, mina kära: för Herren är en dag som tusen år och tusen år som en dag. 
2PE.3.9	Det är inte så som många menar, att Herren är sen att uppfylla sitt löfte. Han dröjer för er skull, eftersom han inte vill att någon skall gå förlorad utan att alla skall få tid att omvända sig.
2PE.3.10	Men Herrens dag kommer som en tjuv. Den dagen skall himlarna försvinna med dån, himlakropparna upplösas i eld och jorden och allt som människan gjort där förgås. 
2PE.3.11	När nu allt detta skall upplösas, då måste ni leva heligt och fromt på alla sätt 
2PE.3.12	medan ni väntar på Guds dag och påskyndar dess ankomst, dagen som får himlarna att upplösas i eld och himlakropparna att smälta i hetta. 
2PE.3.13	Men efter hans löfte väntar vi på nya himlar och en ny jord där rättfärdighet bor.
2PE.3.14	Därför skall ni, mina kära, medan ni väntar på detta, göra allt ni kan för att Gud skall finna att ni lever i frid, rena och oförvitliga. 
2PE.3.15	Att vår herre dröjer skall ni betrakta som en räddning. Detta har också vår käre broder Paulus skrivit till er i enlighet med den vishet han har fått. 
2PE.3.16	Det gör han i alla sina brev när han talar om dessa ting. Där finns somligt som är svårt att förstå, och detta liksom vad som står i de övriga skrifterna förvränger okunniga och obefästa människor, till sitt eget fördärv.
2PE.3.17	Ni, mina kära, som fått veta detta, skall vara på er vakt, så att ni inte dras med i de ogudaktigas villfarelse och förlorar fotfästet. 
2PE.3.18	Väx till i nåd och i kunskap om vår herre och frälsare Jesus Kristus. Hans är härligheten, nu och till evighetens dag, amen.
1JN.1.1	Det som var till från begynnelsen, det vi har hört, det vi har sett med egna ögon, det vi har skådat och har tagit på med våra händer, det är vårt ärende: livets ord. 
1JN.1.2	Ja, livet blev synligt, vi har sett det och vittnar om det, och vi förkunnar för er det eviga livet, som var hos Fadern och blev synligt för oss. 
1JN.1.3	Det vi har sett och hört förkunnar vi för er, för att också ni skall vara med i vår gemenskap, som är en gemenskap med Fadern och hans son Jesus Kristus. 
1JN.1.4	Detta skriver vi för att vår glädje skall bli fullkomlig.
1JN.1.5	Och detta är det budskap som vi har hört av honom och förkunnar för er: att Gud är ljus och att inget mörker finns i honom. 
1JN.1.6	Om vi säger att vi har gemenskap med honom men vandrar i mörkret, ljuger vi och handlar inte efter sanningen. 
1JN.1.7	Men om vi vandrar i ljuset, liksom han är i ljuset, då har vi gemenskap med varandra, och blodet från Jesus, hans son, renar oss från all synd. 
1JN.1.8	Om vi säger att vi är utan synd bedrar vi oss själva, och sanningen finns inte i oss. 
1JN.1.9	Om vi bekänner våra synder är han trofast och rättfärdig, så att han förlåter oss synderna och renar oss från all orättfärdighet. 
1JN.1.10	Om vi säger att vi inte har syndat gör vi honom till lögnare, och hans ord finns inte i oss.
1JN.2.1	Mina barn, detta skriver jag till er för att ni inte skall synda. Men om någon syndar har vi en som för vår talan inför Fadern, Jesus Kristus som är rättfärdig. 
1JN.2.2	Han är det offer som sonar våra synder och inte bara våra utan hela världens.
1JN.2.3	Att vi har lärt känna honom förstår vi av att vi håller hans bud. 
1JN.2.4	Den som säger: »Jag känner honom« men inte håller hans bud är en lögnare, och sanningen finns inte i honom. 
1JN.2.5	Men hos den som bevarar hans ord har Guds kärlek i sanning nått sin fullhet. Då vet vi att vi är i honom. 
1JN.2.6	Den som säger att han förblir i honom måste själv leva så som han levde.
1JN.2.7	Mina kära, vad jag skriver här är inget nytt bud utan ett gammalt som ni har haft från början. Detta gamla bud är ordet som ni har fått höra. 
1JN.2.8	Ändå är det jag skriver ett nytt bud — det visar både hans och ert liv. Ty mörkret viker och det sanna ljuset lyser redan. 
1JN.2.9	Den som säger sig vara i ljuset men hatar sin broder är ännu kvar i mörkret. 
1JN.2.10	Den som älskar sin broder förblir i ljuset och har ingenting inom sig som leder till fall. 
1JN.2.11	Men den som hatar sin broder är i mörkret; han vandrar i mörkret och vet inte vart han går, ty mörkret har gjort hans ögon blinda.
1JN.2.12	Jag skriver till er, mina barn: ni har fått era synder förlåtna för hans namns skull. 
1JN.2.13	Jag skriver till er, fäder: ni känner honom som är till från början. Jag skriver till er som är unga: ni har besegrat den Onde.
1JN.2.14	Jag har skrivit till er, barn: ni känner Fadern. Jag har skrivit till er, fäder: ni känner honom som är till från början. Jag har skrivit till er som är unga: ni är starka och Guds ord förblir i er och ni har besegrat den Onde.
1JN.2.15	Älska inte världen och det som finns i världen. Om någon älskar världen finns inte Faderns kärlek i honom. 
1JN.2.16	Ty det som finns i världen, vad kroppen begär, vad ögonen åtrår, vad högfärden skryter med, det kommer inte från Fadern utan från världen. 
1JN.2.17	Och världen förgår med sina lockelser, men den som gör Guds vilja består för evigt.
1JN.2.18	Mina barn, detta är den sista tiden. Ni har hört att en antikrist skall komma, och nu har också många antikrister trätt fram. Av detta förstår vi att det är den sista tiden. 
1JN.2.19	De har utgått från oss men hörde aldrig till oss. Ty om de hade hört till oss hade de stannat hos oss. Men det skulle avslöjas att ingen av dem hör till oss. 
1JN.2.20	Ni däremot har blivit smorda av den Helige och känner alla sanningen — 
1JN.2.21	jag skriver heller inte att ni är okunniga om sanningen utan att ni känner den och vet att ingen lögn uppstår ur sanningen.
1JN.2.22	Vem är nu lögnare om inte den som förnekar att Jesus är Kristus? Den är antikrist som förnekar Fadern och Sonen. 
1JN.2.23	Den som förnekar Sonen har heller inte Fadern. Den som erkänner Sonen har också Fadern. 
1JN.2.24	Bevara det ni har hört från början. Om det ni har hört från början finns i er förblir också ni för alltid bevarade i Sonen och i Fadern. 
1JN.2.25	Och detta är vad han själv lovade oss: det eviga livet.
1JN.2.26	Jag skriver här till er om dem som vill bedra er. 
1JN.2.27	Men i er förblir den smörjelse som ni har fått av honom, och ni behöver ingen lärare. Ty hans smörjelse undervisar er om allt — den talar sanning och inte lögn. Gör som den har lärt er: förbli i honom.
1JN.2.28	Ja, mina barn, förbli i honom, så att vi kan stå frimodiga när han uppenbarar sig och inte behöver vända oss bort i skam vid hans ankomst. 
1JN.2.29	Om ni vet att han är rättfärdig inser ni också att var och en som lever rättfärdigt är född av honom.
1JN.3.1	Vilken kärlek har inte Fadern skänkt oss när vi får heta Guds barn. Det är vi. Världen känner oss inte, därför att den aldrig har lärt känna honom. 
1JN.3.2	Mina kära, nu är vi Guds barn, men det har ännu inte blivit uppenbart vad vi kommer att bli. Vi vet dock att när han uppenbarar sig kommer vi att bli lika honom, ty då får vi se honom sådan han är. 
1JN.3.3	Var och en som har detta hopp till honom renar sig själv liksom han är ren.
1JN.3.4	Den som syndar bryter också mot lagen, ty synd är laglöshet. 
1JN.3.5	Ni vet att han har uppenbarat sig för att ta bort synderna och att någon synd inte finns hos honom. 
1JN.3.6	Den som förblir i honom syndar inte. Den som syndar har aldrig sett honom och känner honom inte.
1JN.3.7	Mina barn, låt ingen föra er vilse. Den som gör det rätta är rättfärdig, liksom Kristus är rättfärdig. 
1JN.3.8	Den som syndar är djävulens barn, ty djävulen har syndat ända från början. Men Guds son har uppenbarats för att utplåna djävulens verk. 
1JN.3.9	Den som är född av Gud syndar inte, ty Guds säd förblir i honom. Och han kan inte synda eftersom han är född av Gud. 
1JN.3.10	Så blir det uppenbart vilka som är Guds barn och vilka som är djävulens: den som handlar orättfärdigt tillhör inte Gud, ej heller den som inte älskar sin broder.
1JN.3.11	Ty detta är budskapet som ni har hört alltifrån början: att vi skall älska varandra. 
1JN.3.12	Vi skall inte likna Kain, som var den Ondes barn och slog ihjäl sin bror. Varför slog han ihjäl honom? Därför att hans gärningar var onda medan broderns var rättfärdiga.
1JN.3.13	Bröder, bli inte förvånade om världen hatar er. 
1JN.3.14	Vi vet att vi har gått över från döden till livet, ty vi älskar våra bröder. Den som inte älskar är kvar i döden. 
1JN.3.15	Den som hatar sin broder är en mördare, och ni vet att ingen mördare bär evigt liv inom sig. 
1JN.3.16	Genom att Jesus gav sitt liv för oss har vi lärt känna kärleken. Också vi är skyldiga att ge vårt liv för bröderna. 
1JN.3.17	Om någon som har vad han behöver här i världen ser sin broder lida nöd men stänger sitt hjärta för honom, hur kan då Guds kärlek förbli i honom?
1JN.3.18	Mina barn, låt oss inte älska med tomma ord utan med handling och sanning. 
1JN.3.19+1JN.3.20	Då förstår vi att vi är sanningens barn, och om vårt hjärta dömer oss kan vi inför honom övertyga det om att Gud är större än vårt hjärta och förstår allt. 
1JN.3.21	Mina kära, om hjärtat inte dömer oss kan vi stå frimodiga inför Gud. 
1JN.3.22	Och vad vi än ber om får vi av honom, eftersom vi håller hans bud och gör det som behagar honom. 
1JN.3.23	Och detta är hans bud: att vi skall tro på hans son Jesu Kristi namn och älska varandra så som han har befallt oss. 
1JN.3.24	Den som håller Guds bud förblir i Gud och Gud i honom. Och att han förblir i oss vet vi av anden som han har gett oss.
1JN.4.1	Mina kära, sätt inte tro till alla andar utan pröva om de kommer från Gud, ty många falska profeter har gått ut i världen. 
1JN.4.2	Så kan ni se vilken ande som är Guds: varje ande som erkänner att Jesus Kristus har kommit i mänsklig gestalt är från Gud, 
1JN.4.3	men den ande som förnekar Jesus är inte från Gud. Det är Antikrists ande, som ni har hört skall komma och som redan nu är i världen. 
1JN.4.4	Men ni, mina barn, är från Gud, och ni har besegrat de falska profeterna, ty han som är i er är större än han som är i världen. 
1JN.4.5	De kommer från världen, och därför talar de som världen, och världen lyssnar på dem. 
1JN.4.6	Men vi kommer från Gud. Den som känner Gud, han lyssnar på oss; den som inte kommer från Gud, han lyssnar inte på oss. Så kan vi skilja mellan sanningens ande och villfarelsens ande.
1JN.4.7	Mina kära, låt oss älska varandra, ty kärleken kommer från Gud, och den som älskar är född av Gud och känner Gud. 
1JN.4.8	Men den som inte älskar känner inte Gud, eftersom Gud är kärlek. 
1JN.4.9	Så uppenbarades Guds kärlek hos oss: han sände sin ende son till världen för att vi skulle få liv genom honom. 
1JN.4.10	Detta är kärleken: inte att vi har älskat Gud utan att han har älskat oss och sänt sin son som försoningsoffer för våra synder.
1JN.4.11	Mina kära, om Gud har älskat oss så, måste också vi älska varandra. 
1JN.4.12	Ingen har någonsin sett Gud. Men om vi älskar varandra är Gud alltid i oss, och hans kärlek har nått sin fullhet i oss. 
1JN.4.13	Han har gett oss sin ande, och därför vet vi att vi förblir i honom och han i oss. 
1JN.4.14	Vi har sett och kan vittna om att Fadern har sänt sin son att rädda världen. 
1JN.4.15	Om någon bekänner att Jesus är Guds son förblir Gud i honom och han i Gud. 
1JN.4.16	Och vi har lärt känna den kärlek som Gud har till oss och tror på den.
1JN.4.16	Gud är kärlek, och den som förblir i kärleken förblir i Gud och Gud i honom. 
1JN.4.17	I detta har kärleken nått sin fullhet hos oss: att vi kan vara frimodiga på domens dag, ty sådan som Kristus är, sådana är vi i denna världen. 
1JN.4.18	Rädsla finns inte i kärleken, utan den fullkomliga kärleken fördriver rädslan, ty rädsla hör samman med straff, och den som är rädd har inte nått kärlekens fullhet. 
1JN.4.19	Vi älskar därför att han först älskade oss. 
1JN.4.20	Om någon säger: »Jag älskar Gud« men hatar sin broder, då ljuger han. Ty den som inte älskar sin broder, som han har sett, kan inte älska Gud, som han inte har sett. 
1JN.4.21	Och detta är det bud som han har gett oss: att den som älskar Gud också skall älska sin broder.
1JN.5.1	Var och en som tror att Jesus är Kristus, han är född av Gud, och den som älskar fadern älskar också hans barn. 
1JN.5.2	Att vi älskar Guds barn ser vi därav att vi älskar Gud och håller hans bud. 
1JN.5.3	Ty detta är kärleken till Gud: att vi håller hans bud. Hans bud är inte tunga, 
1JN.5.4	eftersom alla som är födda av Gud besegrar världen, och detta är den seger som har besegrat världen: vår tro. 
1JN.5.5	Vem kan besegra världen utom den som tror att Jesus är Guds son?
1JN.5.6	Han är den som kom genom vatten och blod, Jesus Kristus. Inte bara med vattnet utan med både vattnet och blodet. Och Anden är den som vittnar, ty Anden är sanningen. 
1JN.5.7	Det är tre som vittnar: 
1JN.5.8	Anden, vattnet och blodet, och dessa tre är samstämmiga. 
1JN.5.9	Vi godtar ju människors vittnesbörd, men Guds betyder mer, ty detta är Guds vittnesbörd: han har vittnat om sin son. 
1JN.5.10	Den som tror på Guds son har tagit emot vittnesbördet i sitt inre. Den som inte tror på Gud gör honom till lögnare, eftersom han inte tror på det vittnesbörd Gud har gett om sin son. 
1JN.5.11	Och detta är vittnesbördet: Gud har gett oss evigt liv, och det livet finns i hans son. 
1JN.5.12	Den som har hans son har livet. Den som inte har Guds son har inte livet.
1JN.5.13	Detta skriver jag till er som tror på Guds sons namn, för att ni skall veta att ni har evigt liv. 
1JN.5.14	Och vår frimodiga tro på Gud är denna: om vi ber honom om något efter hans vilja, så hör han oss. 
1JN.5.15	Och om vi vet att han hör oss vad vi än ber om, så vet vi också att vi får vad vi ber honom om. 
1JN.5.16	Om någon ser sin broder begå en synd som inte är en dödssynd skall han be, och han skall ge liv åt honom, åt dem som inte begår någon dödssynd. Det finns synd som leder till döden. Det är inte sådan synd jag menar när jag säger att man skall be. 
1JN.5.17	Varje orätt är en synd, men det finns synd som inte är dödssynd.
1JN.5.18	Vi vet att de som är födda av Gud inte syndar. Han som föddes av Gud bevarar dem och den Onde kan inte röra dem. 
1JN.5.19	Vi vet att vi är från Gud och att hela världen ligger i den Ondes våld. 
1JN.5.20	Vi vet också att Guds son har kommit och att han har gett oss förstånd så att vi kan känna den Sanne. Vi lever i den Sanne, i hans son Jesus Kristus. Han är den sanne guden och det eviga livet. 
1JN.5.21	Mina barn, var på er vakt mot avgudar.
2JN.1.1	Från den gamle till den utvalda frun och hennes barn, som jag i sanning älskar, och inte bara jag utan alla som har lärt känna sanningen. 
2JN.1.2	Vi älskar dem för sanningens skull, den förblir i oss och skall vara med oss för alltid. 
2JN.1.3	Nåd, barmhärtighet och frid från Gud fadern och från Jesus Kristus, Faderns son, skall vara med oss i sanning och kärlek.
2JN.1.4	Det gladde mig mycket att bland dina barn finna sådana som lever i sanningen så som Fadern har befallt oss. 
2JN.1.5	Nu ber jag dig, min fru — och det jag skriver här är inte något nytt bud utan det som vi har haft från början — låt oss alla älska varandra. 
2JN.1.6	Och detta är kärleken: att leva efter hans bud. Ja, detta är budet som ni har fått höra från början: att ni skall leva i kärleken.
2JN.1.7	Ty många bedragare har gått ut i världen, sådana som inte vill erkänna att Jesus Kristus har kommit i mänsklig gestalt. Där har ni bedragaren, Antikrist. 
2JN.1.8	Se till att ni inte förlorar det ni har arbetat för utan får full lön. 
2JN.1.9	Den som inte förblir i Kristi lära utan går andra vägar, han har inte Gud. Den som förblir i hans lära, han har både Fadern och Sonen. 
2JN.1.10	Om någon kommer till er utan denna lära skall ni inte släppa in honom i ert hem och inte hälsa honom välkommen. 
2JN.1.11	Den som välkomnar honom gör sig till hans medbrottsling.
2JN.1.12	Jag har mycket att säga er, men jag vill inte göra det med papper och bläck utan hoppas få komma till er och tala med er personligen, för att vår glädje skall bli fullkomlig. 
2JN.1.13	Din utvalda systers barn hälsar dig.
3JN.1.1	Från den gamle till hans käre Gaius, som jag i sanning älskar. 
3JN.1.2	Käre broder, jag hoppas att allt står väl till och att du är frisk. Att det står väl till med din själ vet jag. 
3JN.1.3	Det gladde mig mycket att få besök av bröder som vittnade om sanningen hos dig, hur du lever i sanningen. 
3JN.1.4	Ingenting gläder mig mer än att höra att mina barn lever i sanningen.
3JN.1.5	Käre broder, du visar dig trogen i allt du gör för bröderna fast de kommer från annat håll. 
3JN.1.6	De har vittnat om din kärlek inför vår församling. Det är bra om du på ett sätt som är Gud värdigt hjälper dem att fortsätta resan. 
3JN.1.7	Det är ju för Namnets skull som de har gett sig ut, och de tar inte emot någonting av hedningarna. 
3JN.1.8	Alltså är det vi som måste sörja för dem, så att vi hjälper till att sprida sanningen.
3JN.1.9	Jag har skrivit några rader till din församling. Men Diotrefes, som söker ta ledningen där, vill inte ha med oss att göra. 
3JN.1.10	När jag kommer skall jag därför påtala hans handlingssätt, hur skamligt han förtalar oss. Och han nöjer sig inte med det, han vägrar att ta emot bröderna, och då andra vill göra det hindrar han dem och stöter ut dem ur församlingen.
3JN.1.11	Käre broder, ta inte efter det onda utan det goda. Den som gör det goda kommer från Gud. Den som gör det onda har inte sett Gud. 
3JN.1.12	Till förmån för Demetrios har alla, ja, sanningen själv, vittnat. Också vi kan vittna, och du vet att vårt vittnesbörd är sant.
3JN.1.13	Jag har mycket att säga dig, men jag vill inte göra det med bläck och penna. 
3JN.1.14	Jag hoppas snart få se dig, så att vi kan talas vid personligen.
3JN.1.15	Frid över dig. Vännerna hälsar. Hälsa vännerna, var och en särskilt.
JUD.1.1	Från Judas, Jesu Kristi tjänare, Jakobs bror, till de kallade som är älskade av Gud fadern och bevarade åt Jesus Kristus. 
JUD.1.2	Barmhärtighet, frid och kärlek åt er i allt rikare mått.
JUD.1.3	Mina kära, i min stora iver att skriva till er om vår gemensamma frälsning känner jag mig tvungen att sända er en maning att kämpa för den tro som en gång för alla har anförtrotts de heliga. 
JUD.1.4	Bland er har det nämligen nästlat sig in några människor som för länge sedan blev förutbestämda för domen. De är gudlösa och missbrukar vår Guds nåd till ett liv i utsvävningar och förnekar vår ende härskare och herre, Jesus Kristus.
JUD.1.5	Jag vill påminna er, ni vet ju redan allt detta, om hur Herren först räddade sitt folk ur Egypten men sedan dödade dem som inte trodde. 
JUD.1.6	Och tänk på de änglar som inte slog vakt om sin höga ställning utan övergav sin rätta hemvist: dem håller han förvarade i underjorden med eviga bojor fram till domen på den stora dagen. 
JUD.1.7	Tänk också på Sodom och Gomorra och deras grannstäder, som på samma sätt som änglarna bedrev otukt och onaturligt umgänge: de straffades med evig eld och är ett varnande exempel.
JUD.1.8	Ändå beter sig dessa svärmare likadant. De skändar kroppen, de förnekar högre makter och de smädar himmelska väsen. 
JUD.1.9	Ärkeängeln Mikael tillät sig inte att fördöma djävulen med smädelser, när han tvistade med honom om Moses kropp, utan sade: »Måtte Herren tillrättavisa dig.« 
JUD.1.10	Dessa människor däremot smädar det som de inte vet något om, och det som de kan av naturen, liksom de oskäliga djuren, det förstör de sig själva med. 
JUD.1.11	Ve dem! De har slagit in på Kains väg, de ägnar sig som Bileam åt villfarelser mot betalning, de går under som Korach genom sitt trots.
JUD.1.12	De är blindskär, dessa som utan att skämmas deltar i era måltider och bara tänker på sig själva. De är moln utan regn som drivs förbi av vinden. De är träd utan frukt om hösten och uppryckta med rötterna, dubbelt döda. 
JUD.1.13	De är vilda havsvågor med sina skändligheter som skumkrön. De är kometer som det djupaste mörker väntar på för evigt. 
JUD.1.14	Om dessa människor profeterade Henok i den sjunde generationen efter Adam: »Se, Herren kommer med sina tusentals heliga 
JUD.1.15	för att sitta till doms över alla människor och straffa alla gudlösa för alla deras gudlösa handlingar och allt det oerhörda som dessa gudlösa syndare har sagt mot honom.« 
JUD.1.16	De knotar, är missnöjda och lever efter sina begär. De är stora i orden samtidigt som de smickrar dem som de kan ha nytta av.
JUD.1.17	Men ni, mina kära, skall komma ihåg vad som förutsades av vår herre Jesu Kristi apostlar. 
JUD.1.18	De sade till er: »I den sista tiden skall det uppträda hädare som drivs av sina gudlösa begär.« 
JUD.1.19	Det är just de som vållar splittring, dessa som är alltigenom jordiska, utan ande.
JUD.1.20	Men ni, mina kära, skall bygga ert liv på er allra heligaste tro under bön i helig ande. 
JUD.1.21	Håll er kvar i Guds kärlek och se fram mot att vår herre Jesus Kristus skall förbarma sig och ge er evigt liv. 
JUD.1.22	Somliga, sådana som tvivlar, skall ni ha förbarmande med 
JUD.1.23	och rycka ur elden och rädda, men andra skall ni förbarma er över med fruktan, i avsky till och med för deras av kroppen nersölade kläder.
JUD.1.24	Han som kan skydda er från fall och ställa er inför sin härlighet, fläckfria och jublande, 
JUD.1.25	den ende Guden som har räddat oss genom vår herre Jesus Kristus, hans är härligheten, storheten, styrkan och makten, före all tids början, nu och i all evighet, amen.
REV.1.1	Detta är Jesu Kristi uppenbarelse, som Gud gav honom för att visa sina tjänare vad som snart skall ske. Han sände sin ängel och lät sin tjänare Johannes veta det, 
REV.1.2	han som har vittnat om Guds ord och Jesu Kristi vittnesbörd, allt han har sett. 
REV.1.3	Salig den som läser upp och saliga de som hör orden i denna profetia och bevarar det som står skrivet i den. Ty stunden är nära.
REV.1.4	Från Johannes till de sju församlingarna i Asien. Nåd och frid från honom som är och som var och som kommer och från de sju andarna framför hans tron 
REV.1.5	och från Jesus Kristus, det trovärdiga vittnet, den förstfödde från de döda och härskaren över jordens kungar. Han som älskar oss och har löst oss från våra synder med sitt blod 
REV.1.6	och som har gjort oss till ett kungadöme, till präster åt sin Gud och fader, honom tillhör härligheten och väldet i evigheters evighet, amen.
REV.1.7	Se, han kommer med molnen, och varje öga skall se honom, också de som har genomborrat honom, och alla jordens stammar skall brista ut i klagan för hans skull. Ja, amen. 
REV.1.8	Jag är A och O, säger Herren Gud, han som är och som var och som kommer, allhärskaren.
REV.1.9	Jag, Johannes, er broder som i Jesus delar lidandet, kungavärdigheten och uthålligheten med er, hade kommit till ön Patmos för Guds ords och Jesu vittnesbörds skull. 
REV.1.10	Jag kom i hänryckning på Herrens dag och hörde bakom mig en stark röst, som en basun, 
REV.1.11	och den sade: »Vad du ser, skriv det i en bok och skicka den till de sju församlingarna, till Efesos, Smyrna, Pergamon, Thyatira, Sardes, Filadelfia och Laodikeia.« 
REV.1.12	Jag vände mig om för att se rösten som talade till mig. Och när jag vände mig om såg jag sju lampställ av guld, 
REV.1.13	och mitt bland lampställen såg jag någon som var lik en människoson, i fotsid klädnad och med ett bälte av guld om bröstet. 
REV.1.14	Hans huvud och hår var vitt som vit ull, som snö, och hans ögon var som eldslågor. 
REV.1.15	Hans fötter liknade gyllene brons när den glöder i smältugnen, och hans röst var som rösten av stora vatten. 
REV.1.16	I sin högra hand höll han sju stjärnor, och ur hans mun kom ett skarpt, tveeggat svärd, och hans ansikte var som solen när den lyser i sin kraft.
REV.1.17	När jag såg honom föll jag ner som död för hans fötter. Och han lade sin högra hand på mig och sade: »Var inte rädd. Jag är den förste och den siste 
REV.1.18	och den som lever. Jag var död, och se, jag lever i evigheters evighet, och jag har nycklarna till döden och dödsriket. 
REV.1.19	Skriv nu ner vad du har sett och vad som är och vad som skall ske härefter. 
REV.1.20	Detta är hemligheten med de sju stjärnorna som du har sett i min högra hand och med de sju lampställen av guld: de sju stjärnorna är de sju församlingarnas änglar, och de sju lampställen är de sju församlingarna.
REV.2.1	Skriv till ängeln för församlingen i Efesos:
REV.2.1	Så säger han som håller de sju stjärnorna i sin högra hand, han som går bland de sju lampställen av guld. 
REV.2.2	Jag känner dina gärningar, din möda och din uthållighet och vet att du inte kan tåla onda människor. Du har prövat dem som kallar sig apostlar men inte är det, och du har funnit att de är lögnare. 
REV.2.3	Du är uthållig, du har tålt mycket för mitt namns skull och du har inte tröttnat. 
REV.2.4	Men det har jag emot dig, att du har övergett din första kärlek. 
REV.2.5	Tänk på varifrån du har fallit, och omvänd dig och gör samma gärningar som förr. Annars kommer jag till dig och flyttar bort ditt lampställ, om du inte omvänder dig. 
REV.2.6	Men den förtjänsten har du, att du avskyr nikolaiternas gärningar, som jag också avskyr. 
REV.2.7	Du som har öron, hör vad Anden säger till församlingarna! Åt den som segrar skall jag ge att äta av livets träd, som står i Guds paradis.
REV.2.8	Och skriv till ängeln för församlingen i Smyrna:
REV.2.8	Så säger han, den förste och den siste, han som var död och har fått liv igen. 
REV.2.9	Jag känner ditt lidande och din fattigdom — men du är rik — och jag vet hur du smädas av dem som kallar sig judar men inte är det utan är en Satans synagoga. 
REV.2.10	Var inte rädd för vad du skall få utstå. Se, djävulen kommer att kasta några av er i fängelse för att ni skall sättas på prov, och ni skall få lida i tio dagar. Var trogen intill döden, så skall jag ge dig livets segerkrans. 
REV.2.11	Du som har öron, hör vad Anden säger till församlingarna! Den som segrar skall inte skadas av den andra döden.
REV.2.12	Och skriv till ängeln för församlingen i Pergamon:
REV.2.12	Så säger han som har det skarpa, tveeggade svärdet. 
REV.2.13	Jag vet var du bor: där Satan har sin tron. Ändå håller du fast vid mitt namn och har inte förnekat din tro på mig, inte ens i de dagar när Antipas, mitt trogna vittne, dödades hos er där Satan bor. 
REV.2.14	Men något har jag emot dig: att du hos dig har några som håller sig till Bileams lära, han som lärde Balak att gillra en fälla för israeliterna, så att de åt offerkött och bedrev otukt. 
REV.2.15	Så har också du hos dig sådana som på samma sätt håller sig till nikolaiternas lära. 
REV.2.16	Vänd om! Annars kommer jag snart till dig och strider mot dem med min muns svärd. 
REV.2.17	Du som har öron, hör vad Anden säger till församlingarna! Åt den som segrar skall jag ge av det dolda mannat, och jag skall ge honom en vit sten, och på stenen skall det stå ett nytt namn, som ingen känner utom den som får det.
REV.2.18	Och skriv till ängeln för församlingen i Thyatira:
REV.2.18	Så säger Guds son, han som har ögon som eldslågor, och hans fötter liknar gyllene brons. 
REV.2.19	Jag känner dina gärningar, din kärlek och din tro, ditt tjänande och din uthållighet och vet att dina senaste gärningar är fler än de första. 
REV.2.20	Men det har jag emot dig, att du låter kvinnan Isebel hållas, hon som kallar sig profet och lär och förleder mina tjänare att bedriva otukt och äta offerkött. 
REV.2.21	Jag gav henne tid att vända om, men hon vill inte vända om från sin otukt. 
REV.2.22	Se, jag skall lägga henne på sjukbädden, och dem som horar med henne skall jag låta drabbas av svåra lidanden om de inte vänder om från hennes gärningar. 
REV.2.23	Och hennes barn skall jag döda med pest. Och alla församlingarna skall förstå att jag är den som rannsakar njurar och hjärtan och som skall ge var och en av er vad hans gärningar är värda. 
REV.2.24	Men till er andra i Thyatira, alla som inte har denna lära och inte känner Satans djup, som det heter, till er säger jag: Jag lägger inte på er någon annan börda. 
REV.2.25	Men håll fast vid det ni har, tills jag kommer. 
REV.2.26	Den som segrar och ger akt på mina gärningar ända till slutet, honom skall jag ge makt över folken, 
REV.2.27	och han skall valla dem med en stav av järn, som man krossar lerkärl — 
REV.2.28	samma makt som jag har fått av min fader. Och jag skall ge honom morgonstjärnan. 
REV.2.29	Du som har öron, hör vad Anden säger till församlingarna!
REV.3.1	Och skriv till ängeln för församlingen i Sardes:
REV.3.1	Så säger han som har Guds sju andar och de sju stjärnorna. Jag känner dina gärningar, det heter om dig att du lever, men du är död. 
REV.3.2	Vakna upp och stärk det som finns kvar och som var nära att dö. Ty jag har funnit att dina gärningar inte håller måttet inför min Gud. 
REV.3.3	Kom ihåg vad du har hört och tagit emot, och bevara det och vänd om. Ty om du inte vaknar skall jag komma som en tjuv, och du skall inte veta vilken stund jag kommer över dig. 
REV.3.4	Men du har några få i Sardes som inte har fläckat sina kläder, och de skall vandra med mig i vita kläder eftersom de har förtjänat det. 
REV.3.5	Den som segrar skall alltså kläs i vita kläder, och jag skall inte stryka hans namn ur livets bok, och jag skall kännas vid hans namn inför min fader och inför hans änglar. 
REV.3.6	Du som har öron, hör vad Anden säger till församlingarna!
REV.3.7	Och skriv till ängeln för församlingen i Filadelfia:
REV.3.7	Så säger den helige, den sannfärdige, han som har Davids nyckel, han som öppnar så att ingen kan stänga och stänger så att ingen kan öppna. 
REV.3.8	Jag känner dina gärningar. Se, jag har ställt en dörr öppen för dig som ingen kan stänga. Din kraft är ringa, men du har bevarat mitt ord och inte förnekat mitt namn. 
REV.3.9	Se, jag skall låta några komma från Satans synagoga, några som kallar sig judar men inte är det utan ljuger. Se, jag skall få dem att komma och kasta sig för dina fötter, och de skall förstå att jag älskar dig. 
REV.3.10	Du har bevarat ordet om min uthållighet, och därför skall jag bevara dig från prövningens stund, som skall komma över hela världen för att pröva jordens invånare. 
REV.3.11	Jag kommer snart. Håll fast det du har, så att ingen tar ifrån dig segerkransen. 
REV.3.12	Den som segrar skall jag göra till en pelare i min Guds tempel, och han skall aldrig mer lämna det. På honom skall jag skriva min Guds namn och namnet på Guds stad, det nya Jerusalem som kommer ner ur himlen, från min Gud, och mitt nya namn. 
REV.3.13	Du som har öron, hör vad Anden säger till församlingarna!
REV.3.14	Och skriv till ängeln för församlingen i Laodikeia:
REV.3.14	Så säger han som är Amen, det trovärdiga och sanna vittnet, början till Guds skapelse. 
REV.3.15	Jag känner dina gärningar, du är varken kall eller varm. Om du ändå vore kall eller varm! 
REV.3.16	Men nu är du ljum och varken varm eller kall, och därför skall jag spy ut dig ur min mun. 
REV.3.17	Du säger: jag är rik, jag har vunnit rikedom och saknar ingenting. Och du förstår inte att just du är eländig och ömkansvärd och fattig och blind och naken. 
REV.3.18	Jag råder dig att hos mig köpa guld som har renats i eld så att du blir rik, och vita kläder så att du kan klä dig och dölja din skamliga nakenhet, och salva att smörja dina ögon med så att du kan se. 
REV.3.19	Jag tillrättavisar och tuktar alla dem jag älskar. Visa iver och vänd om! 
REV.3.20	Se, jag står vid dörren och bultar. Om någon hör min röst och öppnar dörren skall jag gå in till honom och äta med honom och han med mig. 
REV.3.21	Den som segrar skall jag låta sitta hos mig på min tron, liksom jag har segrat och sitter hos min fader på hans tron. 
REV.3.22	Du som har öron, hör vad Anden säger till församlingarna!«
REV.4.1	Sedan såg jag, och se, en dörr stod öppen till himlen, och den första rösten, som jag hade hört tala till mig som en basun, sade: »Kom hit upp, så skall jag visa dig vad som skall ske härefter.« 
REV.4.2	Och strax kom jag i hänryckning, och se, en tron stod i himlen och någon satt på tronen, 
REV.4.3	och han som satt där syntes mig lik jaspis och karneol, och kring tronen var en regnbåge som var som smaragd. 
REV.4.4	Och runt om tronen såg jag tjugofyra troner, och på tronerna satt tjugofyra äldste, klädda i vita kläder och med kransar av guld på huvudet. 
REV.4.5	Från tronen kom det blixtar och dån och åska, och sju facklor brann framför tronen, det är Guds sju andar, 
REV.4.6	och framför tronen låg liksom ett hav av glas, som av kristall.
REV.4.6	Mitt för tronen och runt om tronen var fyra varelser som hade fullt med ögon, både framtill och baktill. 
REV.4.7	Den första varelsen liknade ett lejon, den andra en ungtjur, den tredje hade ett ansikte som en människa, och den fjärde liknade en flygande örn. 
REV.4.8	De fyra varelserna hade vardera sex vingar, och de hade fullt med ögon, utåt och inåt. Utan att vila säger de dag och natt:
REV.4.8	Helig, helig, helig
REV.4.8	är Herren Gud, allhärskaren,
REV.4.8	han som var och som är och som kommer.
REV.4.9	Och när dessa varelser hyllar och ärar och tackar honom som sitter på tronen och som lever i evigheters evighet, 
REV.4.10	då skall de tjugofyra äldste falla ner inför honom som sitter på tronen och tillbe honom som lever i evigheters evighet och lägga sina kransar framför tronen och säga:
REV.4.11	Du, vår Herre och Gud, är värdig
REV.4.11	att ta emot härligheten och äran och makten.
REV.4.11	Ty du har skapat världen,
REV.4.11	och genom din vilja blev den till och skapades den.
REV.5.1	Och jag såg i högra handen på honom som satt på tronen en bokrulle med skrift på både framsidan och baksidan och förseglad med sju sigill. 
REV.5.2	Och jag såg en väldig ängel som ropade ut med hög röst: »Vem är värdig att öppna boken och bryta sigillen?« 
REV.5.3	Men ingen i himlen eller på jorden eller under jorden kunde öppna boken och se i den. 
REV.5.4	Och jag grät häftigt över att det inte fanns någon som var värdig att öppna boken och se i den. 
REV.5.5	Men en av de äldste sade till mig: »Gråt inte. Se, han har segrat, lejonet av Juda stam, skottet från Davids rot. Han kan öppna boken med dess sju sigill.«
REV.5.6	Och jag såg att mitt för tronen och de fyra varelserna och mitt för de äldste stod ett lamm, och det såg ut att ha blivit slaktat. Det hade sju horn och sju ögon, som är Guds sju andar som har sänts ut över hela jorden. 
REV.5.7	Det gick fram och tog boken ur högra handen på honom som satt på tronen. 
REV.5.8	Och när det tog boken föll de fyra varelserna och de tjugofyra äldste ner inför Lammet, var och en med en harpa och en guldskål fylld med rökelse, som är de heligas böner. 
REV.5.9	Och de sjöng en ny sång:
REV.5.9	Du är värdig att ta boken
REV.5.9	och bryta dess sigill,
REV.5.9	ty du har blivit slaktad, och med ditt blod
REV.5.9	har du friköpt åt Gud
REV.5.9	människor av alla stammar och språk
REV.5.9	och länder och folk.
REV.5.10	Du har gjort dem till ett kungadöme åt vår Gud,
REV.5.10	till präster åt honom.
REV.5.10	Och de skall vara kungar på jorden.
REV.5.11	Och jag såg, och jag hörde rösten av många änglar som stod runt tronen och varelserna och de äldste; deras antal var myriaders myriader, tusen och åter tusen, 
REV.5.12	och de sade med hög röst:
REV.5.12	Lammet som blev slaktat är värdigt
REV.5.12	att ta emot makten
REV.5.12	och få rikedom och vishet och styrka
REV.5.12	och ära och härlighet och lovsång.
REV.5.13	Och allt skapat i himlen och på jorden och under jorden och på havet och allt som finns där hörde jag säga:
REV.5.13	Den som sitter på tronen,
REV.5.13	honom och Lammet tillhör lovsången
REV.5.13	och äran och härligheten och väldet
REV.5.13	i evigheters evighet.
REV.5.14	Och de fyra varelserna sade: »Amen.« Och de äldste föll ner och tillbad.
REV.6.1	Och jag såg när Lammet bröt ett av de sju sigillen, och jag hörde en av de fyra varelserna säga med en röst som åskan: »Kom!« 
REV.6.2	Jag såg, och se: en vit häst, och han som satt på den hade en båge, och en segerkrans gavs åt honom, och han kom fram som segrare och för att segra.
REV.6.3	Och när Lammet bröt det andra sigillet hörde jag den andra varelsen säga: »Kom!« 
REV.6.4	En annan häst, en eldröd, kom fram, och han som satt på den fick rätt att ta freden från jorden så att människor skulle slakta varandra, och ett långt svärd gavs åt honom.
REV.6.5	Och när Lammet bröt det tredje sigillet hörde jag den tredje varelsen säga: »Kom!« Jag såg, och se: en svart häst, och han som satt på den höll en våg i handen. 
REV.6.6	Och jag hörde liksom en röst mitt ibland de fyra varelserna: »Ett mått vete för en denar och tre mått korn för en denar, men oljan och vinet skall du inte skada.«
REV.6.7	Och när Lammet bröt det fjärde sigillet hörde jag den fjärde varelsens röst som sade: »Kom!« 
REV.6.8	Jag såg, och se: en gulblek häst, och han som satt på den hette Döden, och han hade dödsriket i följe. De fick makt över en fjärdedel av jorden, till att döda med svärd och med svält och med pest och genom vilda djur på jorden.
REV.6.9	Och när Lammet bröt det femte sigillet såg jag under altaret själarna av dem som hade blivit slaktade för Guds ord och sitt vittnesbörd. 
REV.6.10	Och de ropade med hög röst: »Hur länge, du helige och sannfärdige härskare, skall du dröja med att hålla dom och utkräva hämnd för vårt blod på jordens invånare?« 
REV.6.11	Och åt var och en gavs en vit klädnad, och de blev tillsagda att vara stilla ännu en liten tid, tills deras medtjänare och bröder, som skulle dödas liksom de själva, hade nått sitt fulla antal.
REV.6.12	Och jag såg när Lammet bröt det sjätte sigillet. Och det kom en väldig jordbävning, och solen blev svart som en tagelsäck, och hela månen blev som blod. 
REV.6.13	Och himlens stjärnor föll ner på jorden, liksom höstfikonen faller från trädet när det skakas av stormen. 
REV.6.14	Och himlen drogs undan som när en bokrulle rullas ihop, och alla berg och öar flyttades från sina platser, 
REV.6.15	och jordens kungar och de höga herrarna och härförarna och de rika och mäktiga och alla, slavar som fria, gömde sig i hålor och bland klippor i bergen 
REV.6.16	och sade till bergen och klipporna: »Fall över oss och göm oss för honom som sitter på tronen och för Lammets vrede. 
REV.6.17	Ty deras stora vredesdag har kommit, och vem kan då bestå?«
REV.7.1	Sedan såg jag fyra änglar stå vid jordens fyra hörn och hålla fast jordens fyra vindar, för att ingen vind skulle blåsa över jorden eller havet eller mot något träd. 
REV.7.2	Och jag såg en annan ängel stiga upp från öster med den levande Gudens sigill, och han ropade med hög röst till de fyra änglarna, som hade fått rätt att skada jorden och havet: 
REV.7.3	»Skada inte jorden eller havet eller träden förrän vi har märkt vår Guds tjänare med sigill på deras pannor.« 
REV.7.4	Och jag fick höra antalet av dem som var märkta med sigill. Etthundrafyrtiofyra tusen var märkta, och de kom från alla Israels stammar: 
REV.7.5	av Judas stam tolv tusen märkta med sigill, av Rubens stam tolv tusen, av Gads stam tolv tusen, 
REV.7.6	av Ashers stam tolv tusen, av Naftalis stam tolv tusen, av Manasses stam tolv tusen, 
REV.7.7	av Simons stam tolv tusen, av Levis stam tolv tusen, av Isaskars stam tolv tusen, 
REV.7.8	av Sebulons stam tolv tusen, av Josefs stam tolv tusen och av Benjamins stam tolv tusen, märkta med sigill.
REV.7.9	Sedan såg jag, och se: en stor skara som ingen kunde räkna, av alla folk och stammar och länder och språk. De stod inför tronen och Lammet klädda i vita kläder med palmkvistar i sina händer. 
REV.7.10	Och de ropade med hög röst: »Frälsningen finns hos vår Gud, som sitter på tronen, och hos Lammet.«
REV.7.11	Alla änglarna stod kring tronen och kring de äldste och de fyra varelserna. Och de föll ner på sina ansikten inför tronen och tillbad Gud 
REV.7.12	och sade: »Amen. Lovsången och härligheten, visheten och tacksägelsen, äran och makten och kraften tillhör vår Gud i evigheters evighet, amen.«
REV.7.13	Och en av de äldste sade till mig: »Dessa som är klädda i vita kläder, vilka är de och varifrån kommer de?« 
REV.7.14	Jag svarade: »Du vet det, herre.« Han sade till mig: »Det är de som kommer ur det stora lidandet. De har tvättat sina kläder rena och gjort dem vita i Lammets blod. 
REV.7.15	Därför står de inför Guds tron, och de tjänar honom dag och natt i hans tempel, och han som sitter på tronen skall slå upp sitt tält över dem. 
REV.7.16	De skall inte längre hungra och inte längre törsta, varken solen eller någon annan hetta skall träffa dem. 
REV.7.17	Ty Lammet som står mitt för tronen skall vara deras herde och leda dem fram till livets vattenkällor, och Gud skall torka alla tårar från deras ögon.«
REV.8.1	När Lammet bröt det sjunde sigillet blev det tyst i himlen i kanske en halv timme. 
REV.8.2	Och jag såg de sju änglarna som står inför Gud, och åt dem gavs sju basuner. 
REV.8.3	Och en annan ängel kom och ställde sig vid altaret med ett rökelsekar av guld, och åt honom gavs mycket rökelse, som han skulle lägga till alla de heligas böner på det gyllene altaret inför tronen. 
REV.8.4	Och röken från rökelsen steg ur ängelns hand upp inför Gud tillsammans med de heligas böner. 
REV.8.5	Och ängeln tog rökelsekaret och fyllde det med eld från altaret och kastade ner det på jorden. Då blev det åska och dån och blixtar och jordbävning.
REV.8.6	Och de sju änglarna med de sju basunerna gjorde sig redo att blåsa i dem.
REV.8.7	Den förste blåste i sin basun. Då kom hagel och eld, blandat med blod, och slog ner på jorden, och en tredjedel av jorden brändes av, och en tredjedel av träden brann upp, och allt grönt gräs brann upp.
REV.8.8	Den andre ängeln blåste i sin basun. Då var det som om ett stort brinnande berg slog ner i havet, och en tredjedel av havet blev till blod, 
REV.8.9	en tredjedel av alla levande väsen i havet dog, och en tredjedel av alla fartyg gick under.
REV.8.10	Den tredje ängeln blåste i sin basun. Då föll en stor stjärna från himlen, brinnande som en fackla, och den föll på en tredjedel av floderna och på vattenkällorna. 
REV.8.11	Och stjärnans namn är Malört. En tredjedel av vattendragen blev till malört, och många människor dog av vattnet, därför att det hade blivit bittert.
REV.8.12	Den fjärde ängeln blåste i sin basun. Då träffades en tredjedel av solen och en tredjedel av månen och en tredjedel av stjärnorna, så att tredjedelen av dem förmörkades och dagen miste en tredjedel av sitt ljus och natten likaså. 
REV.8.13	Och jag såg, och jag hörde hur en örn som flög över himlens mitt ropade med hög röst: »Ve, ve, ve över jordens invånare när de tre andra änglarna snart låter sina basuner ljuda.«
REV.9.1	Den femte ängeln blåste i sin basun. Då såg jag en stjärna som hade fallit från himlen ner på jorden. Åt den gavs nyckeln till avgrundens brunn. 
REV.9.2	Och stjärnan öppnade avgrundsbrunnen, och rök steg upp ur brunnen som röken från en stor ugn, och solen och luften förmörkades av röken från brunnen. 
REV.9.3	Ur röken kom gräshoppor över jorden, och de fick samma makt som skorpionerna på jorden. 
REV.9.4	De blev tillsagda att inte skada gräset på jorden, inte heller någon annan grönska eller något träd utan bara de människor som inte bär Guds sigill på sin panna. 
REV.9.5	De fick inte döda dem men plåga dem i fem månader, och plågan som de vållar är som plågan av en skorpion när den stinger en människa. 
REV.9.6	I de dagarna kommer människorna att söka döden, men de skall inte finna den. De kommer att önska sig döden, men döden skall fly ifrån dem. 
REV.9.7	Och gräshopporna liknade hästar som har gjorts klara för strid. På deras huvuden var liksom gyllene kransar, och deras ansikten var som människors ansikten. 
REV.9.8	De hade hår som kvinnohår, och deras tänder var som lejontänder. 
REV.9.9	De hade bröstpansar som av järn, och dånet från deras vingar var som dånet från många hästar och vagnar som stormar fram till strid. 
REV.9.10	De hade stjärtar och gaddar som skorpioner, och i stjärten ligger deras makt att skada människorna i fem månader. 
REV.9.11	Över sig har de en kung, avgrundens ängel; hans namn på hebreiska är Abaddon och på grekiska heter han Apollyon.
REV.9.12	Det första veropet är över. Men efter det kommer två till.
REV.9.13	Den sjätte ängeln blåste i sin basun. Då hörde jag en röst från hornen på det gyllene altaret inför Gud, 
REV.9.14	och den sade till den sjätte ängeln med basunen: »Släpp loss de fyra änglar som är bundna vid den stora floden Eufrat.« 
REV.9.15	Och de fyra änglar som hade hållits redo för den timmen och den dagen och den månaden och det året släpptes loss för att döda en tredjedel av människorna. 
REV.9.16	Antalet man i deras ryttarhär var tjugo tusen gånger tio tusen; jag hörde deras antal. 
REV.9.17	Och så här såg jag hästarna och deras ryttare i min syn: de hade eldröda och blåsvarta och svavelgula harnesk, och hästarna hade huvuden som lejon, och ur deras munnar kom eld och rök och svavel. 
REV.9.18	En tredjedel av människorna dödades genom dessa tre plågor, elden, röken och svavlet, som kom ur deras munnar. 
REV.9.19	Ty hästarnas makt ligger i deras mun och i deras svansar; deras svansar liknar ormar och har huvuden, och med dem vållar de skada.
REV.9.20	De andra människorna, de som inte dödades av dessa plågor, omvände sig ändå inte från sina händers verk: från att tillbe demoner och gudabilder av guld, silver, brons, sten och trä som varken kan se eller höra eller gå. 
REV.9.21	Och de omvände sig inte från sitt mördande eller sin trolldom eller sin otukt eller sina stölder.
REV.10.1	Och jag såg en annan väldig ängel komma ner från himlen klädd i ett moln och med regnbågen kring sitt huvud. Och hans ansikte var som solen och hans ben som pelare av eld, 
REV.10.2	och i sin hand höll han en liten bokrulle som var öppnad. Han satte högra foten på havet och den vänstra på jorden 
REV.10.3	och ropade med hög röst som ett lejon ryter. Och när han hade ropat talade de sju åskornas röster. 
REV.10.4	När de sju åskorna hade talat tänkte jag skriva, men jag hörde en röst från himlen säga: »Försegla vad de sju åskorna har talat och skriv inte upp det.« 
REV.10.5	Och ängeln som jag hade sett stå på havet och på jorden lyfte sin högra hand mot himlen 
REV.10.6	och svor vid honom som lever i evigheters evighet och som har skapat himlen och vad som finns i den och jorden och vad som finns på den och havet och vad som finns i det: »Tiden är ute. 
REV.10.7	I de dagar då den sjunde ängeln höjer sin röst och låter sin basun ljuda har Guds hemlighet fullbordats enligt det goda budskap han gett sina tjänare profeterna.«
REV.10.8	Och rösten som jag hade hört från himlen talade till mig igen och sade: »Gå och ta den öppna boken ur handen på ängeln som står på havet och på jorden.« 
REV.10.9	Och jag gick bort till ängeln och bad honom ge mig bokrullen. Han sade till mig: »Ta den och ät upp den. Den skall svida i din mage, men i din mun skall den vara söt som honung.« 
REV.10.10	Och jag tog emot bokrullen ur ängelns hand och åt upp den, och i min mun var den söt som honung. Men när jag hade svalt den sved det i min mage. 
REV.10.11	Och de sade till mig: »Du måste profetera på nytt om många länder och folk och språk och kungar.«
REV.11.1	Och en måttstock som var som en stav gavs åt mig med orden: »Gå och mät Guds tempel och altaret och räkna dem som tillber där. 
REV.11.2	Men templets yttre gård skall du lämna därhän och inte mäta, ty den har getts åt hedningarna, och den heliga staden skall trampas av dem i fyrtiotvå månader. 
REV.11.3	Och jag skall låta mina två vittnen profetera under tolvhundrasextio dagar, klädda i säckväv.« 
REV.11.4	Vittnena är de två olivträden och de två lampställen som står framför jordens herre. 
REV.11.5	Om någon vill skada dem kommer det eld ur deras mun och förtär deras fiender. Var och en som vill skada dem måste bli dödad på det sättet. 
REV.11.6	De har makt att stänga himlen så att inget regn faller under den tid då de profeterar, och de har makt att förvandla allt vatten till blod och att slå jorden med alla slags plågor så ofta de vill.
REV.11.7	Och när de har fullbordat sitt vittnesbörd skall odjuret som stiger upp ur avgrunden börja krig mot dem och besegra dem och döda dem. 
REV.11.8	Deras lik skall ligga på gatan i den stora stad som på andligt språk kallas Sodom och Egypten och där deras herre också blev korsfäst. 
REV.11.9	Människor från alla länder och stammar och språk och folk kommer och ser på deras lik i tre och en halv dag och låter dem inte läggas i någon grav. 
REV.11.10	Och jordens invånare gläder sig över deras öde och jublar och skickar gåvor till varandra, eftersom dessa båda profeter hade varit en plåga för jordens invånare. 
REV.11.11	Och efter de tre och en halv dagarna kom livsande från Gud in i dem, och de ställde sig upp, och stor skräck föll över alla som såg dem. 
REV.11.12	Och de hörde en stark röst från himlen som sade till dem: »Kom hit upp.« Och de steg upp till himlen i ett moln, och deras fiender såg dem. 
REV.11.13	I samma stund blev det en väldig jordbävning, och en tiondel av staden störtade samman, sju tusen människor dödades av jordbävningen, och de andra slogs av skräck och gav himlens Gud sin hyllning. 
REV.11.14	Det andra veropet är över. Se, det tredje kommer strax.
REV.11.15	Den sjunde ängeln blåste i sin basun. Då hördes starka röster i himlen som sade: »Herraväldet över världen tillhör nu vår Herre och hans smorde, och han skall vara konung i evigheters evighet.« 
REV.11.16	Och de tjugofyra äldste, som satt på sina troner inför Gud, föll ner på sina ansikten och tillbad Gud 
REV.11.17	och sade: »Vi tackar dig, Herre Gud, allhärskare, du som är och som var, för att du har tagit makten, din stora makt, och blivit konung. 
REV.11.18	Folken vredgades, men din vrede har kommit och stunden då de döda skall dömas och då du skall löna dina tjänare profeterna och de heliga och dem som fruktar ditt namn, höga och låga, och förgöra dem som förgör jorden.«
REV.11.19	Och Guds tempel i himlen öppnades, och förbundsarken blev synlig i hans tempel, och det kom blixtar och dån och åska och jordbävning och väldiga hagel.
REV.12.1	Och ett stort tecken syntes på himlen, en kvinna klädd i solen och med månen under sina fötter och en krans av tolv stjärnor på sitt huvud. 
REV.12.2	Hon är havande, och hon ropar i barnsnöd och födslovånda.
REV.12.3	Och ett annat tecken syntes på himlen, och se, en stor eldröd drake, med sju huvuden och tio horn och med sju kronor på sina huvuden. 
REV.12.4	Hans stjärt svepte med sig en tredjedel av stjärnorna på himlen och slungade dem ner på jorden. Och draken stod framför kvinnan som skulle föda, för att sluka hennes barn när hon födde det. 
REV.12.5	Och hon födde sitt barn, en son som skall valla alla folk med en stav av järn. Hennes barn rycktes upp till Gud och hans tron, 
REV.12.6	och kvinnan flydde ut i öknen, där Gud har berett henne en tillflykt, så att hon skall bli livnärd i tolvhundrasextio dagar.
REV.12.7	Och det blev en strid i himlen: Mikael och hans änglar gav sig i strid med draken. Och draken och hans änglar stred, 
REV.12.8	men han övermannades och det fanns inte mer någon plats för dem i himlen. 
REV.12.9	Och han, den stora draken, ormen från urtiden, han som kallas Djävul och Satan, han som förför hela världen, han störtades ner på jorden och hans änglar störtades ner med honom. 
REV.12.10	Och jag hörde en stark röst i himlen säga: »Nu finns frälsningen och kraften och riket hos vår Gud och makten hos hans smorde. Ty våra bröders anklagare har störtats ner, han som anklagade dem inför vår Gud både dag och natt. 
REV.12.11	De har besegrat honom genom Lammets blod och genom sitt vittnesbörds ord. De älskade inte sitt liv mer än att de kunde gå i döden. 
REV.12.12	Jubla därför, ni himlar och ni som bor i dem. Men ve över jorden och havet: djävulen har stigit ner till er, och hans raseri är stort, ty han vet att hans tid är kort.«
REV.12.13	Och när draken såg att han hade störtats ner på jorden började han förfölja kvinnan som hade fött sin son. 
REV.12.14	Och den stora örnens båda vingar gavs åt kvinnan så att hon kunde flyga ut i öknen, till den plats där hon blir livnärd en tid och två tider och en halv tid, långt borta från ormen. 
REV.12.15	Och ormen sprutade vatten ur sin mun efter kvinnan som en flod, för att strömmen skulle föra bort henne. 
REV.12.16	Men jorden hjälpte kvinnan, och den öppnade sin mun och svalde floden som draken sprutade ur sin mun. 
REV.12.17	Och draken rasade mot kvinnan och gick bort för att strida mot hennes andra barn, mot dem som håller Guds bud och har Jesu vittnesbörd. 
REV.12.18	Och han ställde sig på havsstranden.
REV.13.1	Och jag såg ett odjur stiga upp ur havet. Det hade tio horn och sju huvuden och på sina horn tio kronor och på sina huvuden hädiska namn. 
REV.13.2	Odjuret jag såg liknade en leopard, och dess fötter var som en björns och dess gap som gapet på ett lejon. Och draken gav det sin kraft och sin tron och stor makt. 
REV.13.3	Ett av dess huvuden såg ut att ha fått ett dödligt hugg, men det dödliga såret hade läkts. Hela jorden greps av beundran för odjuret och följde det, 
REV.13.4	och man tillbad draken för att han hade gett odjuret makten, och man tillbad odjuret och sade: »Vem är som odjuret? Vem kan strida mot det?«
REV.13.5	Och det fick en mun som skröt och hädade, och det fick makt att hålla på i fyrtiotvå månader. 
REV.13.6	Och det öppnade sin mun för att häda Gud, häda hans namn och hans tält, alla som bor i himlen. 
REV.13.7	Det fick rätt att strida mot de heliga och besegra dem, och det fick makt över alla stammar och länder och språk och folk. 
REV.13.8	Och alla jordens invånare skall tillbe honom, var och en som inte från världens skapelse har sitt namn skrivet i livets bok hos Lammet som blev slaktat.
REV.13.9	Du som har öron, hör detta. 
REV.13.10	Den som skall i fångenskap, han går i fångenskap, och den som skall dö för svärdet, han blir dödad med svärd. Här behövs de heligas uthållighet och tro.
REV.13.11	Och jag såg ett annat odjur stiga upp ur jorden, och det hade två horn som liknade ett lamms och det talade som en drake. 
REV.13.12	Det utövar det första odjurets hela makt i dess åsyn. Det får jorden och dess invånare att tillbe det första odjuret, vars dödliga sår hade läkts. 
REV.13.13	Och det gör stora tecken, det låter till och med eld falla från himlen ner på jorden i människornas åsyn. 
REV.13.14	Och det förför jordens invånare med de tecken som det fått rätt att göra i odjurets åsyn. Det säger till jordens invånare att göra en bild åt odjuret som har fått svärdshugget men kommit till liv igen. 
REV.13.15	Och det fick rätt att ge livsande åt odjurets bild, så att bilden också kan tala och se till att alla som inte tillber odjurets bild blir dödade. 
REV.13.16	Och det ser till att alla, höga och låga, rika och fattiga, fria och slavar, får ett märke på högra handen eller på pannan 
REV.13.17	och att ingen kan köpa eller sälja utan att ha märket, odjurets namn eller talet för namnet. 
REV.13.18	Här behövs vishet. Den som har förstånd skall tolka odjurets tal, ty det är en människas tal, och talet är 666.
REV.14.1	Och jag såg, och se: Lammet stod på berget Sion och tillsammans med Lammet etthundrafyrtiofyra tusen som hade hans namn och hans faders namn skrivet på pannan. 
REV.14.2	Och jag hörde en röst från himlen som rösten av stora vatten och rösten av stark åska, och rösten jag hörde var som när harpspelare spelar på sina harpor. 
REV.14.3	De sjöng en ny sång inför tronen och inför de fyra varelserna och de äldste. Och ingen kunde lära sig den sången utom de etthundrafyrtiofyra tusen, de som är friköpta från jorden. 
REV.14.4	Det är de som inte har befläckat sig med kvinnor, de är rena som jungfrur. Det är de som följer Lammet vart det än går. De är friköpta från människorna som en första skörd åt Gud och Lammet. 
REV.14.5	I deras mun har det aldrig funnits någon lögn, de är fläckfria.
REV.14.6	Och jag såg en annan ängel flyga över himlens mitt. Han hade ett evigt evangelium att förkunna för jordens invånare, för alla länder och stammar och språk och folk, 
REV.14.7	och han sade med hög röst: »Frukta Gud och ge honom er hyllning, ty stunden för hans dom är inne. Tillbe honom som har skapat himlen och jorden och havet och vattenkällorna.«
REV.14.8	Och efter följde ännu en ängel, en andra, som sade: »Störtat, störtat är det stora Babylon, för vars otukts skull alla folk har fått dricka vredens vin.«
REV.14.9	Och efter dem följde en tredje ängel som sade med hög röst: »Den som tillber odjuret och dess bild och tar emot dess märke på sin panna eller sin hand, 
REV.14.10	han skall få dricka Guds vredes vin, som hällts upp oblandat i Guds vredes bägare, och han skall pinas med eld och svavel inför de heliga änglarna och inför Lammet. 
REV.14.11	Och röken från deras pina stiger i evigheters evighet, och de får ingen lättnad vare sig dag eller natt, dessa som tillber odjuret och dess bild, var och en som tar emot märket med dess namn. 
REV.14.12	Här behövs uthållighet hos de heliga, hos dem som bevarar Guds bud och tron på Jesus.«
REV.14.13	Och jag hörde en röst från himlen som sade: »Skriv: saliga de döda som härefter dör i Herren. Ja, säger Anden, de skall få vila efter sina mödor, ty deras gärningar följer med dem.«
REV.14.14	Och jag såg, och se: ett vitt moln, och på molnet satt en som var lik en människoson och hade en krans av guld på huvudet och i handen en vass skära. 
REV.14.15	Och en annan ängel kom ut från templet och ropade med hög röst till honom som satt på molnet: »Ta din skära och skörda, ty skördetiden är inne; jordens gröda är mogen.« 
REV.14.16	Och han som satt på molnet sänkte sin skära ner över jorden, och jorden skördades.
REV.14.17	Och en annan ängel kom ut från templet i himlen, också han med en vass skära. 
REV.14.18	Och en annan ängel kom ut från altaret, en som hade makt över elden. Och han ropade med hög röst till honom som hade den vassa skäran: »Ta din vassa skära och skörda klasarna på jordens vinstock; dess druvor är mogna.« 
REV.14.19	Och ängeln sänkte sin skära ner över jorden och skördade druvorna på jordens vinstock och kastade dem i Guds vredes stora vinpress. 
REV.14.20	Och vinpressen trampades utanför staden, och blod kom från pressen och sextonhundra stadier därifrån stod det upp till betslet på hästarna.
REV.15.1	Och jag såg ett annat stort och märkligt tecken på himlen: sju änglar med sju plågor, de sista, eftersom Guds vrede når sitt slut med dem.
REV.15.2	Och jag såg liksom ett glashav blandat med eld, och de som hade kämpat sig fria från odjuret och dess bild och talet för dess namn stod på glashavet med Guds harpor i händerna. 
REV.15.3	Och de sjöng Guds tjänare Moses sång och Lammets sång:
REV.15.3	Stora och märkliga är dina gärningar,
REV.15.3	Herre Gud, allhärskare.
REV.15.3	Rättfärdiga och sanna är dina vägar,
REV.15.3	du folkens konung.
REV.15.4	Vem måste inte bäva, Herre,
REV.15.4	och ära ditt namn?
REV.15.4	Ty du ensam är helig,
REV.15.4	alla folk skall komma och tillbe inför dig,
REV.15.4	din rättfärdighet har uppenbarats.
REV.15.5	Sedan såg jag, och templet i himlen, förbundstecknets tält, öppnades, 
REV.15.6	och de sju änglarna, de som hade med sig de sju plågorna, kom ut från templet klädda i skinande vita linnekläder och med bälten av guld kring bröstet. 
REV.15.7	Och en av de fyra varelserna gav de sju änglarna sju skålar av guld som var fulla av Guds vrede — han som lever i evigheters evighet. 
REV.15.8	Och templet fylldes av rök från Guds härlighet och från hans kraft, och ingen kunde gå in i templet förrän de sju plågorna från de sju änglarna nått sitt slut.
REV.16.1	Och jag hörde en stark röst ur templet som sade till de sju änglarna: »Gå ut och töm de sju skålarna med Guds vrede över jorden.«
REV.16.2	Den förste gick bort och tömde sin skål över jorden. Och det slog upp onda och svåra bölder på de människor som bar odjurets märke och tillbad dess bild.
REV.16.3	Den andre tömde sin skål över havet. Och havet blev till blod som från en död, och allt liv dog, allt levande i havet.
REV.16.4	Den tredje tömde sin skål över floderna och vattenkällorna. Och vattnet blev till blod. 
REV.16.5	Och jag hörde vattnens ängel säga: »Rättfärdig är du som är och som var, du helige som har fällt denna dom. 
REV.16.6	De har utgjutit heliga mäns och profeters blod, och därför har du gett dem blod att dricka. Det har de förtjänat.« 
REV.16.7	Och jag hörde altaret säga: »Ja, Herre Gud, allhärskare, sanna och rättfärdiga är dina domar.«
REV.16.8	Den fjärde tömde sin skål över solen. Och solen fick rätt att sveda människorna med eld, 
REV.16.9	och de sveddes i stark hetta, och de hädade Gud som hade makt över dessa plågor och ville inte omvända sig och ge honom sin hyllning.
REV.16.10	Den femte tömde sin skål över odjurets tron. Och dess rike lades i mörker, och människorna bet sönder tungan av smärta 
REV.16.11	och hädade himlens Gud för sina smärtor och sina bölder och vände inte om från sina gärningar.
REV.16.12	Den sjätte tömde sin skål över den stora floden Eufrat. Och dess vatten torkade bort så att vägen öppnades för kungarna från Östern. 
REV.16.13	Och jag såg att ur drakens mun och ur odjurets mun och ur den falske profetens mun kom det tre orena andar som var som paddor. 
REV.16.14	De är demonandar och kan göra tecken, och de gick ut till kungarna i hela världen för att samla dem till striden på Guds, allhärskarens, stora dag. 
REV.16.15	»Se, jag kommer som en tjuv. Salig den som vakar och bevarar sina kläder, så att han inte går naken och blottar sitt kön.« 
REV.16.16	Och de samlade dem på den plats som på hebreiska heter Harmagedon.
REV.16.17	Den sjunde tömde sin skål över luften. Och en stark röst kom från tronen i templet, och den sade: »Det har skett.« 
REV.16.18	Och det kom blixtar och dån och åska, och det blev en väldig jordbävning, så stor att något liknande inte har förekommit så länge människor funnits på jorden, sådan var jordbävningen och så väldig. 
REV.16.19	Och den stora staden slets i tre delar, och folkens städer störtade samman. Och Gud glömde inte det stora Babylon utan gav det bägaren med sin stränga vredes vin. 
REV.16.20	Alla öar försvann, och bergen fanns inte mer. 
REV.16.21	Och väldiga hagel, tunga som talenter, föll ner från himlen på människorna. Och människorna hädade Gud för hagelplågan, ty den plågan var mycket svår.
REV.17.1	Och en av de sju änglarna som hade de sju skålarna kom och talade till mig och sade: »Kom, jag skall visa dig domen över den stora skökan som bor vid stora vatten. 
REV.17.2	Henne har kungarna på jorden horat med, och jordens invånare har berusat sig med hennes otukts vin.« 
REV.17.3	Och han förde mig i anden ut i öknen. Och jag såg en kvinna sitta på ett scharlakansrött odjur, som var fullt med hädiska namn och hade sju huvuden och tio horn. 
REV.17.4	Och kvinnan var klädd i purpur och scharlakansrött och lyste av guld och ädelstenar och pärlor. I handen hade hon en guldbägare, som var full av skändligheter och smutsen från hennes otukt. 
REV.17.5	Och på hennes panna var ett namn skrivet, en hemlighet: det stora Babylon, moder till alla skökor och skändligheter på jorden. 
REV.17.6	Och jag såg att kvinnan var berusad av blodet från de heliga och blodet från Jesu vittnen. Och jag såg på henne med stor förundran.
REV.17.7	Och ängeln sade till mig: »Vad undrar du över? Jag skall tala om för dig hemligheten med kvinnan och med odjuret som bär henne och som har de sju huvudena och de tio hornen. 
REV.17.8	Odjuret som du såg, det var men är inte mer, det skall stiga upp ur avgrunden och gå mot sin undergång. Och de invånare på jorden som inte från världens skapelse har sina namn skrivna i livets bok, de skall undra när de ser odjuret som var och inte är men skall komma. 
REV.17.9	Här behövs både förstånd och vishet. De sju huvudena är sju berg som kvinnan sitter på, och de är också sju kungar. 
REV.17.10	Fem har fallit, en finns nu, och en har inte kommit än, och när han kommer skall han stanna bara en kort tid. 
REV.17.11	Och odjuret som var och inte mer är, han är den åttonde och ändå en av de sju, och han går mot sin undergång. 
REV.17.12	Och de tio hornen som du såg är tio kungar som ännu inte har fått sina riken men får kungamakt för en timme tillsammans med odjuret. 
REV.17.13	De har en och samma avsikt och lämnar sin kraft och makt åt odjuret. 
REV.17.14	De skall strida mot Lammet, och Lammet med sina kallade och utvalda och trogna skall besegra dem, eftersom det är herrarnas herre och konungarnas konung.«
REV.17.15	Och han sade till mig: »Vattnen som du såg, där skökan bor, de är länder och människomassor och folk och språk. 
REV.17.16	Och de tio hornen som du såg och odjuret, de skall hata skökan och göra henne utblottad och naken, de skall äta hennes kött och bränna upp henne i eld. 
REV.17.17	Ty Gud har ingett dem viljan att utföra hans avsikt och att med en och samma avsikt ge sitt rike åt odjuret, tills Guds ord är förverkligade. 
REV.17.18	Och kvinnan som du såg är den stora staden, den som har kungavälde över kungarna på jorden.«
REV.18.1	Sedan såg jag en annan ängel komma ner från himlen. Han hade stor makt, och jorden lystes upp av hans härlighet. 
REV.18.2	Och han ropade med stark röst: »Störtat, störtat är det stora Babylon. Det har blivit ett tillhåll för demoner, ett näste för alla orena andar, ett näste för alla orena och avskyvärda fåglar. 
REV.18.3	Ty för hennes otukts skull har alla folk fått dricka vredens vin, och jordens kungar har horat med henne, och jordens köpmän har blivit rika genom hennes makt och lyx.«
REV.18.4	Och jag hörde en annan röst från himlen säga: »Dra bort från henne, mitt folk, så att ni inte deltar i hennes synder och drabbas av hennes plågor. 
REV.18.5	Ty hennes synder har tornat upp sig ända till himlen, och Gud har inte glömt det onda hon har gjort. 
REV.18.6	Ge henne lika för lika, ge henne dubbelt igen för hennes gärningar. Häll upp dubbelt åt henne i den bägare där hon har blandat sin dryck. 
REV.18.7	Ge henne lika mycket plåga och sorg som hon själv har omgett sig med glans och lyx. Hon säger i sitt hjärta: ’Jag sitter som drottning, jag är inte änka och skall aldrig behöva sörja.’ 
REV.18.8	Därför skall hennes plågor komma på en enda dag, död och sorg och svält, och hon skall brännas upp i eld. Ty stark är Herren Gud som har dömt henne.
REV.18.9	Och jordens kungar, som har levt med henne i otukt och lyx, skall gråta över henne och klaga när de ser röken från bålet 
REV.18.10	och själva står på avstånd, skrämda av hennes plåga. De skall säga: ’Ve, ve, du stora stad, Babylon, du starka stad, på en enda timme har domen kommit över dig.’ 
REV.18.11	Och jordens köpmän gråter över henne och sörjer över henne eftersom ingen längre köper deras skeppslaster, 
REV.18.12	deras laster av guld och silver, ädelstenar och pärlor, linnetyger och purpur, siden och scharlakan, deras tujaträ, saker av elfenben och dyrbaraste träslag, av koppar, järn och marmor, 
REV.18.13	eller kryddor, parfymer och salvor och olika slag av rökelse, eller vin och olja, mjöl och spannmål, eller nötkreatur och får, hästar och vagnar och slavar och människoliv. 
REV.18.14	De frukter som du längtade efter gick dig ur handen. Allt som glänser och skiner har du förlorat, och aldrig mer kommer någon att finna det. 
REV.18.15	De som handlar med sådana varor, de som har blivit rika genom henne, skall stanna på avstånd, skrämda av hennes plåga, och gråta och klaga: 
REV.18.16	’Ve, ve, denna stora stad, som var klädd i fint linne och purpur och scharlakan och lyste av guld och ädelstenar och pärlor. 
REV.18.17	På en enda timme har all denna rikedom ödelagts.’ Alla skeppare och alla som seglar med sina varor och sjömännen och alla som lever på sjöfart stannade på avstånd 
REV.18.18	och ropade när de såg röken från bålet: ’Var fanns maken till denna stora stad?’ 
REV.18.19	Och de strödde jord på huvudet och ropade, gråtande och klagande: ’Ve, ve, denna stora stad, som gjorde alla som har skepp på haven rika med sitt överflöd. På en enda timme har den ödelagts.’ 
REV.18.20	Jubla över detta, du himmel och ni heliga och apostlar och profeter! Gud har dömt henne och gett er upprättelse.«
REV.18.21	Och en väldig ängel tog upp en sten, stor som en kvarnsten, och kastade den i havet och sade: »Så skall den stora staden Babylon med våldsam kraft slungas i djupet och aldrig finnas mer. 
REV.18.22	Aldrig mer skall sång och musik från harpspelare och flöjtblåsare och trumpetare höras i dig, aldrig mer skall någon hantverkare av något slag finnas i dig. Ljudet från en kvarnsten skall aldrig mer höras i dig, 
REV.18.23	ljuset från en lampa skall aldrig mer lysa i dig, och rösten av brudgum och brud skall aldrig mer höras i dig. Dina köpmän var jordens herrar, ty alla folk förfördes av din trolldom. 
REV.18.24	I den staden fanns blodet från profeter och heliga och alla dem som har slaktats på jorden.«
REV.19.1	Sedan hörde jag liksom den starka rösten från en stor skara i himlen: »Halleluja! Frälsningen och härligheten och makten finns hos vår Gud, 
REV.19.2	ty sanna och rättfärdiga är hans domar. Han har dömt den stora skökan som fördärvade jorden med sin otukt, och han har utkrävt hämnd på henne för sina tjänares blod.« 
REV.19.3	Och de sade igen: »Halleluja.« Och röken från henne stiger i evigheters evighet. 
REV.19.4	Och de tjugofyra äldste och de fyra varelserna föll ner och tillbad Gud som sitter på tronen och sade: »Amen. Halleluja!«
REV.19.5	Och det kom en röst från tronen som sade: »Prisa vår Gud, alla hans tjänare, ni som fruktar honom, höga och låga.«
REV.19.6	Och jag hörde liksom rösten från en stor skara och liksom rösten av stora vatten och rösten av stark åska: »Halleluja! Herren, vår Gud, allhärskaren, är nu konung. 
REV.19.7	Låt oss vara glada och jubla och ge honom vår hyllning. Ty tiden har kommit för Lammets bröllop, och hans brud har gjort sig redo. 
REV.19.8	Hon har fått rätt att klä sig i skinande vitt linnetyg. Ty linnetyget är de heligas rättfärdiga gärningar.«
REV.19.9	Och ängeln sade till mig: »Skriv: Saliga de som är bjudna till Lammets bröllopsmåltid.« Och han sade till mig: »Detta är Guds sanna ord.« 
REV.19.10	Och jag föll ner för hans fötter för att tillbe honom. Och han sade till mig: »Nej, inte så! Jag är Guds tjänare liksom du och dina bröder, som har Jesu vittnesbörd. Gud skall du tillbe. Jesu vittnesbörd är profetians ande.«
REV.19.11	Och jag såg himlen öppen, och se: en vit häst, och han som satt på den kallas »Trovärdig och sann«, och han dömer och strider rättfärdigt. 
REV.19.12	Hans ögon var som eldslågor, på huvudet hade han många kronor, och på honom var ett namn skrivet som ingen känner utom han själv. 
REV.19.13	Han var klädd i en mantel som doppats i blod, och hans namn är »Guds ord«. 
REV.19.14	De himmelska härarna följde honom på vita hästar, och de var klädda i skinande vitt linne. 
REV.19.15	Och ut ur hans mun kom ett skarpt svärd som han skall slå folken med, och han skall valla dem med en stav av järn, och han skall trampa vinpressen för Guds, allhärskarens, stränga vredes vin. 
REV.19.16	Och han har ett namn skrivet på manteln och på låret: »Konungarnas konung och herrarnas herre.«
REV.19.17	Och jag såg en ängel stå inne i solen, och han ropade med hög röst till alla fåglarna som flög över himlens mitt: »Kom hit och samlas till Guds stora måltid, 
REV.19.18	så skall ni få äta kött av kungar och härförare och mäktiga män och kött av hästar och deras ryttare och kött av alla människor, fria och slavar, höga och låga.«
REV.19.19	Och jag såg odjuret och jordens kungar och deras härar, som samlats för att strida mot honom som satt på hästen och mot hans här. 
REV.19.20	Och odjuret togs till fånga och likaså den falske profeten, som gjort tecken inför odjuret och förfört dem som tagit emot dess märke och tillbett dess bild. De kastades båda levande i eldsjön som brinner av svavel. 
REV.19.21	Och de andra dödades med svärdet ur ryttarens mun, och alla fåglarna åt sig mätta på deras kött.
REV.20.1	Och jag såg en ängel komma ner från himlen med nyckeln till avgrunden och en stor kedja i handen. 
REV.20.2	Och han grep draken, ormen från urtiden som är Djävulen och Satan, och band honom för tusen år 
REV.20.3	och kastade ner honom i avgrunden och låste och förseglade ingången för att han inte skulle förföra folken förrän de tusen åren hade gått. Sedan skall han släppas lös för en kort tid.
REV.20.4	Och jag såg troner, och de som satte sig på dem fick rätt att döma. Och jag såg själarna av dem som halshuggits för Jesu vittnesbörd och Guds ord, dem som inte tillbett odjuret och dess bild och inte tagit emot märket på sin panna eller sin hand. De fick liv igen och var kungar med Kristus i tusen år. 
REV.20.5	De andra döda fick inte liv förrän de tusen åren hade gått. Detta är den första uppståndelsen. 
REV.20.6	Salig och helig den som får vara med i den första uppståndelsen. Över dem har den andra döden ingen makt, utan de skall bli Guds och Kristi präster och vara kungar med honom i tusen år.
REV.20.7	Och när de tusen åren har gått skall Satan släppas lös ur sitt fängelse. 
REV.20.8	Och han skall gå ut och förföra folken i jordens fyra hörn, Gog och Magog, och samla dem till striden, och deras antal är som havets sand. 
REV.20.9	Och de drog upp till den höga slätten på jorden och omringade de heligas läger och den älskade staden. Och eld föll från himlen och förtärde dem. 
REV.20.10	Och djävulen som förförde dem kastades i samma sjö av eld och svavel som odjuret och den falske profeten, och de skall plågas dag och natt i evigheters evighet.
REV.20.11	Och jag såg en stor vit tron och honom som sitter på den, och jorden och himlen flydde inför honom, och det fanns inte längre någon plats för dem. 
REV.20.12	Och jag såg de döda, höga och låga, stå inför tronen, och böckerna öppnades. Och ännu en bok öppnades, livets bok. Och de döda dömdes efter vad som stod i böckerna, efter sina gärningar. 
REV.20.13	Och havet gav tillbaka de döda som var i det, och döden och dödsriket gav tillbaka de döda som var i dem, och var och en dömdes efter sina gärningar. 
REV.20.14	Och döden och dödsriket kastades i den brinnande sjön. Detta är den andra döden, den brinnande sjön. 
REV.20.15	Och var och en som inte fanns uppskriven i livets bok kastades i den brinnande sjön.
REV.21.1	Och jag såg en ny himmel och en ny jord. Ty den första himlen och den första jorden var borta, och havet fanns inte mer. 
REV.21.2	Och jag såg den heliga staden, det nya Jerusalem, komma ner ur himlen, från Gud, redo som en brud som är smyckad för sin man. 
REV.21.3	Och från tronen hörde jag en stark röst som sade: »Se, Guds tält står bland människorna, och han skall bo ibland dem, och de skall vara hans folk, och Gud själv skall vara hos dem, 
REV.21.4	och han skall torka alla tårar från deras ögon. Döden skall inte finnas mer, och ingen sorg och ingen klagan och ingen smärta skall finnas mer. Ty det som en gång var är borta.« 
REV.21.5	Och han som satt på tronen sade: »Se, jag gör allting nytt.« Och han sade: »Skriv, ty dessa ord är trovärdiga och sanna.« 
REV.21.6	Och han sade till mig: »Det har skett. Jag är A och O, början och slutet. Jag skall låta den som törstar dricka fritt ur källan med livets vatten. 
REV.21.7	Den som segrar skall vinna allt detta, och jag skall vara hans Gud och han skall vara min son. 
REV.21.8	Men de fega och otrogna och skändliga, mördare, horkarlar, trollkarlar, avgudadyrkare och alla lögnare, deras plats är i sjön som brinner av eld och svavel, och det är den andra döden.«
REV.21.9	Och en av de sju änglarna med de sju skålarna som var fyllda med de sju sista plågorna kom och talade till mig och sade: »Kom, jag skall visa dig bruden, Lammets hustru.« 
REV.21.10	Och han förde mig i anden upp på ett stort och högt berg och visade mig den heliga staden Jerusalem, som kom ner ur himlen från Gud, 
REV.21.11	full av Guds härlighet. Och den lyste som den dyrbaraste ädelsten, som en kristallklar jaspis. 
REV.21.12	Den hade en stor och hög mur och tolv portar, och vid portarna tolv änglar, och namn var skrivna där, namnen på Israels tolv stammar. 
REV.21.13	I öster var tre portar, i norr tre portar, i söder tre portar och i väster tre portar. 
REV.21.14	Stadsmuren hade tolv grundstenar, och på dem stod tolv namn, Lammets tolv apostlar.
REV.21.15	Och han som talade till mig hade en måttstock av guld för att mäta staden och dess portar och dess mur. 
REV.21.16	Staden var byggd i fyrkant och dess längd var som dess bredd. Och han mätte upp den med sin måttstock till tolv tusen stadier; längden, bredden och höjden var lika. 
REV.21.17	Och han mätte upp muren till etthundrafyrtiofyra alnar efter människornas mått, som också var ängelns. 
REV.21.18	Muren var byggd av jaspis och staden var av rent guld, som var som rent glas. 
REV.21.19	Grundstenarna i stadsmuren var av alla slags sköna ädelstenar. Den första grundstenen var av jaspis, den andra av safir, den tredje av kalcedon, den fjärde av smaragd, 
REV.21.20	den femte av sardonyx, den sjätte av karneol, den sjunde av krysolit, den åttonde av beryll, den nionde av topas, den tionde av krysopras, den elfte av hyacint och den tolfte av ametist. 
REV.21.21	De tolv portarna var tolv pärlor, varje port av en enda pärla. Och den breda gatan genom staden var av rent guld, som var som genomskinligt glas.
REV.21.22	Något tempel såg jag inte i staden, ty Herren Gud, allhärskaren, är dess tempel, han och Lammet. 
REV.21.23	Och staden behövde varken sol eller måne för att få ljus, ty Guds härlighet lyser över den, och Lammet är dess lampa, 
REV.21.24	och folken skall leva i detta ljus. Jordens kungar kommer med all sin härlighet till den staden, 
REV.21.25	och dess portar skall aldrig stängas om dagen — natt blir det inte där. 
REV.21.26	Och allt dyrbart och härligt som folken äger skall föras dit. 
REV.21.27	Aldrig skall något orent komma in där och inte heller någon som handlar skändligt eller lögnaktigt utan bara de som Lammet har skrivna i livets bok.
REV.22.1	Och han visade mig en flod med livets vatten, klar som kristall, som rann från Guds och Lammets tron. 
REV.22.2	Mitt på den stora gatan, med floden på ömse sidor, stod livets träd, som bär frukt tolv gånger om året och ger sin skörd varje månad, och trädets blad är läkemedel för folken. 
REV.22.3	Och ingen förbannelse skall finnas mer. Guds och Lammets tron skall stå i staden, och hans tjänare skall tjäna honom. 
REV.22.4	De skall se hans ansikte, och de skall bära hans namn på sin panna. 
REV.22.5	Och det skall inte mer bli natt, och ingen behöver längre ljus från någon lampa eller solens ljus, ty Herren Gud skall lysa över dem. Och de skall vara kungar i evigheters evighet.
REV.22.6	Och han sade till mig: »Dessa ord är trovärdiga och sanna. Herren, som är en Gud för profeternas andar, har sänt sin ängel för att visa sina tjänare vad som snart skall ske. 
REV.22.7	Se, jag kommer snart. Salig den som tar vara på profetians ord i denna bok.«
REV.22.8	Jag, Johannes, är den som har hört och sett detta. Och när jag hade hört och sett det föll jag ner för att tillbe ängeln som hade visat det för mig. 
REV.22.9	Men han sade till mig: »Nej, inte så. Jag är Guds tjänare liksom du och dina bröder profeterna och alla de som tar vara på orden i denna bok. Gud skall du tillbe.« 
REV.22.10	Och han sade till mig: »Försegla inte orden i denna boks profetior, ty stunden är nära. 
REV.22.11	Den som gör orätt skall fortsätta att göra orätt och den som är oren fortsätta att orena sig, och den rättfärdige skall fortsätta att leva rättfärdigt och den helige att helga sig.
REV.22.12	Se, jag kommer snart och har med mig lön att ge åt var och en efter hans gärningar. 
REV.22.13	Jag är A och O, den förste och den siste, början och slutet.
REV.22.14	Saliga de som tvättar sina kläder rena. De skall få tillgång till livets träd och få gå in i staden genom dess portar. 
REV.22.15	Men utanför är hundarna och trollkarlarna och horkarlarna och mördarna och avgudadyrkarna och alla som älskar lögnen och lever i den.
REV.22.16	Jag, Jesus, har sänt min ängel till er för att vittna om detta i församlingarna. Jag är skottet från Davids rot och hans ättling, den strålande morgonstjärnan.«
REV.22.17	Och Anden och bruden säger: »Kom!« Och den som hör det skall säga: »Kom!« Och den som törstar skall komma. Och den som vill skall fritt få dricka av livets vatten.
REV.22.18	Jag vittnar för var och en som hör profetians ord i denna bok: Om någon tillfogar något skall Gud tillfoga honom de lidanden som det står om i denna bok. 
REV.22.19	Och om någon tar bort något av orden i boken med dessa profetior skall Gud ta ifrån honom hans del i livets träd och den heliga staden, som det står om i denna bok. 
REV.22.20	Han som vittnar om detta säger: »Ja, jag kommer snart.« Amen, kom, Herre Jesus.
REV.22.21	Nåd från herren Jesus åt alla.
