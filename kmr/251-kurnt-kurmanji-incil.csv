GEN.1.2	Erd vikîvala û bêşikil bû, tariyê kûrahî rapêçabû. Ruhê Xwedê li ser rûyê avê digeriya.
GEN.1.4	Xwedê dît ku ronahî qenc e û wî ronahî ji tariyê veqetand. 
GEN.1.5	Xwedê navê ronahiyê «Roj» û yê tariyê «Şev» danî. Bû êvar û bû sibe, ev roja pêşî bû.
GEN.1.7	Îcar Xwedê qûbeyek çêkir û ava li bin qûbeyê, ji ava li ser veqetand. Wisa jî çêbû. 
GEN.1.8	Xwedê navê qûbeyê «Ezman» danî. Bû êvar û bû sibe, ev roja diduyan bû.
GEN.1.9	Xwedê got: «Bila ava di bin ezman de li derekê bicive û bejahî bê dîtin.» Wisa jî çêbû. 
GEN.1.10	Xwedê navê bejahiyê «Erd» û navê ava civiyayî «Derya» danî. Xwedê dît ku ev qenc e.
GEN.1.11	Piştre Xwedê got: «Bila li erdê giya û şînahiyên xweyî ber û dar çêbin û li gorî cureyên xwe ber û fêkî bidin.» Wisa jî çêbû. 
GEN.1.12	Erdê, giya û şînahiyên ku li gorî cureyên xwe ber didin û darên wiha gihandin ku berê wan di fêkiyê wan de ne. Xwedê dît ku ev qenc e. 
GEN.1.13	Bû êvar û bû sibe, ev roja sisiyan bû.
GEN.1.14	Xwedê got: «Bila di qûbeya ezman de ronahî çêbin, da ku roj û şevê ji hev veqetînin û ji roj, demsal û salan re bibin nîşan. 
GEN.1.15	Bila ev di qûbeya ezman de bibin ronahî, da ku ronahiyê bidin erdê.» Wisa jî çêbû. 
GEN.1.16	Xwedê du ronahiyên mezin çêkirin: Ya mezin ji bo ku serweriyê li rojê bike, ya biçûk jî ji bo ku serweriyê li şevê bike. Wî stêr jî çêkirin. 
GEN.1.17	Xwedê ew di qûbeya ezman de bi cih kirin, da ku ew ronahiyê bidin erdê, 
GEN.1.18	serweriyê li şev û rojê bikin û ronahî û tariyê ji hev veqetînin. Xwedê dît ku ev qenc e. 
GEN.1.19	Bû êvar û bû sibe, ev roja çaran bû.
GEN.1.20	Xwedê got: «Bila av kerî bi kerî bi afirîdên jîndar tije bibe û bila li ser erdê, li qûbeya ezman teyr bifirin.» 
GEN.1.21	Xwedê hûtên deryayê yên mezin, hemû keriyên jîndar ên ku di avê de tev digerin û teyrên ku difirin li gorî cureyên wan afirandin. Xwedê dît ku ev qenc e. 
GEN.1.22	Xwedê ew pîroz kirin û got: «Zêde û berdar bin, ava deryayan dagirin. Bila teyr li erdê zêde bibin.» 
GEN.1.23	Bû êvar û bû sibe, ev roja pêncan bû.
GEN.1.24	Xwedê got: «Bila erd li gorî cureyên wan afirîdên jîndar, heywanên kedî, afirîdên ku bi erdê ve dişêlin
GEN.1.25	Xwedê li gorî cureyên wan heywanên kovî, kedî û cureyên wan afirîdên ku dişêlin çêkirin. Xwedê dît ku ev qenc e.
GEN.1.28	Xwedê ew pîroz kirin û ji wan re got: «Zêde û berdar bin, erdê dagirin û bixin bin serweriya xwe. Bibin serwerên masiyên deryayan, teyrên ezmanan û hemû afirîdên ku dişêlin.» 
GEN.1.29	Piştre Xwedê got: «Ez hemû giya û şînahiyên ku li ser rûyê erdê ber didin û her dara fêkiyan didim we ku tovê wê di berê wê de ye. Wê ev ji we re bibin xwarin. 
GEN.1.30	Ez ji bo hemû heywanên kovî, teyrên ezmanan û afirîdên ku dişêlin –ji bo her tiştê ku hilma jiyanê pê re ye– ez hemû şînahiyan ji bo xwarinê didim.» Wisa jî çêbû. 
GEN.1.31	Xwedê hemû tiştên çêkiribûn dîtin ku qenc e. Bû êvar û bû sibe, ev roja şeşan bû.
GEN.2.1	Erd û ezman bi hemû nexşên xwe temam bûn. 
GEN.2.3	Xwedê roja heftan bereket kir û ew wek rojeke pîroz kifş kir. Çimkî Xwedê di wê rojê de ji hemû karê afirandinê bêhna xwe veda.
GEN.2.4	Serpêhatiya afirandina erd û ezman ev e: Gava ku Xudan Xwedê erd û ezman afirandin, 
GEN.2.5	hê li erdê tu şitlekî çolê tunebû û tu giyayekî çolê şîn nebûbû. Çimkî Xudan Xwedê hê baran bi ser erdê ve nebarandibû û mirovê ku erdê bajo jî tunebû. 
GEN.2.6	Lê ji erdê hilm radibû û tevahiya rûyê erdê av dida. 
GEN.2.7	Xudan Xwedê Adem ji axa erdê çêkir û hilma jiyanê pif kir pozê wî. Bi vî awayî Adem bû canê jîndar.
GEN.2.8	Xudan Xwedê li rojhilat, li Adenê bexçeyek çand û Ademê ku şikil dabûyê danî wê derê. 
GEN.2.9	Xudan Xwedê ji axê cûr bi cûr darên spehî û xweşfêkî gihandin. Di navenda bexçe de dara jiyanê û dara zanîna qencî û xerabiyê jî hebû.
GEN.2.10	Çemek ji Adenê dertê, bexçe av dide, li wir ji hev vediqete û dibe çar mil. 
GEN.2.11	Navê çemê pêşî Pîşon e. Ew bi tevahiya herêma Hawîlayê ve diherike ku li wir zêr heye. 
GEN.2.12	Zêrê vê herêmê qenc e û li vir şîrêz û onîks jî hene. 
GEN.2.13	Navê çemê diduyan Gîhon e û ev jî fetlometlo ber bi erdê Kûşê
GEN.2.14	Navê çemê sisiyan Dîcle ye û ber bi rojhilatê Aşûrê ve diherike. Çemê çaran jî Firat e.
GEN.2.15	Xudan Xwedê Adem hilda û li nav Bexçê Adenê danî ku li wê derê bixebite û hay ji bexçe hebe. 
GEN.2.16	Xudan Xwedê li Adem emir kir û got: «Tu dikarî ji her dara bexçe bixwî, 
GEN.2.17	lê ji dara zanîna qencî û xerabiyê nexwe. Çimkî gava tu jê bixwî, bêguman tê bimirî.»
GEN.2.18	Xudan Xwedê got: «Ne baş e ku Adem tenê bimîne, ezê alîkarek lêhatî jê re çêkim.» 
GEN.2.19	Xudan Xwedê tevahiya heywanên erdê û teyrên ezmanan ji axê çêkir. Wî hemû anîn ba Adem da ku bibîne, wê çi navî li wan bike. Adem bi çi navî bangî afirîdên jîndar kir, ew bû navê wan. 
GEN.2.20	Adem nav li hemû heywanên kedî, heywanên kovî û teyrên ezmanan danî. Lê ji bo Adem alîkarek lêhatî nehat dîtin.
GEN.2.21	Xudan Xwedê kir ku Adem bikeve xeweke giran. Hê di xewê bû, wî parsûyekî wî derxist û goşt xist cihê wî. 
GEN.2.22	Xudan Xwedê ji wî parsûyê ku ji bedena Adem derxistibû, jinekê çêkir da Adem. 
GEN.2.23	Adem got:
GEN.2.23	«Niha ev hestî ji hestiyê min,
GEN.2.23	Goşt ji goştê min e.
GEN.2.23	Wê ji wê re ‹Jin›
GEN.2.23	Çimkî ew ji mêr hat girtin.»
GEN.2.25	Adem û jina xwe, herdu jî tazî bûn û şerm nedikirin.
GEN.3.2	Jinê ji marî re got: «Em dikarin ji fêkiyên darên li bexçê bixwin; 
GEN.3.3	lê Xwedê got: ‹Divê ku hûn ji fêkiyê dara li navenda bexçê nexwin û dest nedinê yan na hûnê bimirin.›»
GEN.3.4	Mar ji jinê re got: «Hûn qet namirin. 
GEN.3.5	Çimkî Xwedê dizane gava ku hûn ji wê bixwin, wê çavên we vebin, hûnê bibin wek Xwedê û bi qencî û xerabiyê bizanin.»
GEN.3.7	Li ser vê yekê çavên herduyan jî vebûn û fêm kirin ku tazî ne. Loma pelên hêjîran bi hev ve dirûtin û xwe nixamtin.
GEN.3.8	Bihîstin ku Xudan Xwedê, di hênikahiya rojê de, di nav bexçe de digere. Adem û jina xwe, ji ber Xudan Xwedê, xwe di nav darên bexçe de veşartin. 
GEN.3.9	Lê Xudan Xwedê gazî Adem kir û got: «Tu li ku derê yî?»
GEN.3.10	Adem got: «Min li bexçe tu bihîstî û ez tirsiyam, çimkî ez tazî bûm û min xwe veşart.»
GEN.3.11	Xudan Xwedê got: «Kê ji te re got ku tu tazî yî? Ma te ji wê dara ku min ji te re gotibû: ‹Jê nexwe› xwar?»
GEN.3.12	Adem got: «Wê jinika ku te dabû min, fêkiyek ji wê darê da min û min jî xwar.»
GEN.3.13	Jinikê lê vegerand û got: «Mar ez xapandim, loma min xwar.»
GEN.3.14	Li ser vê yekê Xudan Xwedê ji marî re got:
GEN.3.14	«Ji ber ku te ev yek kir,
GEN.3.14	Wê di nava hemû heywanên kedî û kovî de,
GEN.3.14	Yê herî bi nalet tu bî.
GEN.3.14	Tê li ser zikê xwe bişêlî,
GEN.3.14	Di hemû rojên jiyana xwe de axê bixwî.
GEN.3.15	Nav ziriyeta te û ya wê.
GEN.3.15	Ewê serê te biperçiqîne,
GEN.3.15	Tê jî êrîşî pehniya wî bikî.»
GEN.3.16	Xudan Xwedê ji jinikê re got:
GEN.3.16	«Gava zarokanînê ezê êşa te gelekî zêde bikim
GEN.3.16	Û bi êş tê zarokê xwe bînî.
GEN.3.16	Wê hewcedariya te ji mêrê te re hebe
GEN.3.16	Lê ewê serwerê te be.»
GEN.3.17	«Ji ber ku te guhdariya jina xwe kir
GEN.3.17	Û ji wê dara ku min ji te re gotibû,
GEN.3.17	‹Divê tu nexwî›, te xwar,
GEN.3.17	Ax ji rûyê te bi nalet bû.
GEN.3.17	Tê di hemû rojên jiyana xwe de
GEN.3.17	Bi zehmetî jê bixwî.
GEN.3.18	Wê ax stirî û diriyan bide te.
GEN.3.18	Tê giyayên çolê bixwî.
GEN.3.19	Tê nanê xwe, bi xwêdana eniya xwe bixwî.
GEN.3.19	Heta ku tu bizivirî wê axa tu jê hatî çêkirin.
GEN.3.19	Çimkî tu ax î û tê bizivirî axê.»
GEN.3.20	Adem navê jina xwe Hawa
GEN.3.21	Xudan Xwedê ji Adem û jina wî re kincên çermîn çêkirin û li wan kir. 
GEN.3.22	 Piştre Xudan Xwedê got: «Niha Adem bû yekî mîna me, çimkî êdî bi qencî û xerabiyê dizane. Divê niha ji bo wî destûr neyê dayîn ku destê xwe dirêjî fêkiyê dara jiyanê bike, jê bixwe û her û her bijî.» 
GEN.3.23	Bi vî awayî Xudan Xwedê Adem ji Bexçê Adenê derxist, da ku, axa ku jê hatibû çêkirin, bajo. 
GEN.3.24	Piştî ku wî berî Adem da, ji bo parastina riya dara jiyanê wî li aliyê rojhilatê Bexçê Adenê xerûb û şûrekî agiravêj ê ku bi her aliyî ve dizivire bi cih kirin.
GEN.4.1	Adem çû ba jina xwe Hawa. Ew bi zaro ma û Qayîn jê re çêbû. Hawa got: «Bi alîkariya Xudan min kurek anî.» 
GEN.4.2	Wê piştre birayê wî Habîl anî dinyayê. Habîl bû şivanê pez, Qayîn bû cotkar. 
GEN.4.3	Piştî demekê, Qayîn ji hatina dexla axê hinek anî û pêşkêşî Xudan kir. 
GEN.4.4	Habîl jî ji nûberên keriyê xwe yên qelew anî. Xudan Habîl û pêşkêşiya wî qebûl kir. 
GEN.4.5	Lê Qayîn û pêşkêşiya wî red kir. Qayîn gelek hêrs bû û rûyê xwe tirş kir.
GEN.4.6	Xudan ji Qayîn re got: «Tu çima hêrs bûyî û te çima rûyê xwe tirş kir? 
GEN.4.7	Heger tu ya rast bikî, ma ezê te qebûl nekim? Lê heger tu ya rast nekî, guneh li ber deriyê te, di kozikê de li benda te ye. Lê divê tu bi ser guneh bikevî.»
GEN.4.9	Xudan ji Qayîn pirsî: «Ka birayê te Habîl li ku ye?»
GEN.4.9	Qayîn got: «Ez nizanim, ma ez nobedarê birayê xwe me?»
GEN.4.11	Niha tu ji aliyê axê ve bûyî naletî. Ew axa ku devê xwe vekir û xwîna birayê te ji destê te qebûl kir. 
GEN.4.12	Axa ku tu dajoyî, wê ji niha û pêve ber nede te. Tê li ser rûyê erdê bibî bêwar û eware.»
GEN.4.13	Qayîn ji Xudan re got: «Cezayê min bi qasî ku nayê hilgirtin giran e. 
GEN.4.14	Îro tu ji vê axê berî min didî. Êdî ezê ji hizûra te dûr bikevim û li rûyê erdê bibim bêwar û eware. Kî min bibîne, wê min bikuje.»
GEN.4.15	Li ser vê yekê Xudan jê re got: «Kî te bikuje, wê heft caran tol jê bê standin.» Piştre Xudan nîşanek bi Qayîn ve danî ku kes wî nekuje. 
GEN.4.16	Qayîn ji hizûra Xudan derket û çû li rojhilatê Bexçê Adenê, li herêma Nodê
GEN.4.17	Qayîn çû ba jina xwe, jina wî bi zaro ma û Henox anî. Wê gavê Qayîn bajarek ava dikir. Wî navê kurê xwe Henox li bajêr kir. 
GEN.4.18	Ji Henox re Îrad çêbû. Îrad bû bavê Mehûyaêl, Mehûyaêl bû bavê Metûşaêl û Metûşaêl jî bû bavê Lamex. 
GEN.4.19	Lamex du jin ji xwe re anîn; navê yekê Eda û navê ya din Sîlla bû. 
GEN.4.20	Ji Edayê re Yaval çêbû. Ew bavkalê wan kesan bû ku di konan de rûdiniştin û xwediyê keriyan bûn. 
GEN.4.21	Navê birayê wî Yûval bû. Ew bavkalê wan kesan bû ku li çengê û li bilûrê dixistin. 
GEN.4.22	Ji Sîllayê re Tûval-Qayîn çêbû. Tûval-Qayîn tûnc û hesin dikutan û aletên cûr bi cûr çêdikirin. Naema, xwişka Tûval-Qayîn bû.
GEN.4.23	Lamex ji jinên xwe re got:
GEN.4.23	«Ya Eda û Sîlla, guhdariya min bikin;
GEN.4.23	Ya jinên Lamex, guhên xwe bidin peyvên min.
GEN.4.23	Ji ber ku wî ez birîndar kirim, min zilamekî kuşt,
GEN.4.23	Zilamekî ciwan ê ku ez êşandim.
GEN.4.24	Heger heft caran tola Qayîn bê standin,
GEN.4.24	Wê heftê û heft caran tola Lamex bê standin.»
GEN.4.25	Adem dîsa çû ba jina xwe; wê kurek anî û navê wî Şêt
GEN.4.26	Kurekî Şêt jî çêbû û wî navê Enoş lê kir.
GEN.4.26	Gazîkirin û hildana navê Xudan wê demê destpê kir.
GEN.5.2	 Wî ew nêr û mê afirandin û pîroz kirin. Roja ku wî ew afirandin, wî navê wan «Mirov» danî. 
GEN.5.3	Gava ku Adem sed û sî salî bû, kurekî wî yê mîna wî û di sûretê wî de çêbû. Wî navê wî Şêt danî. 
GEN.5.4	Piştî bûyîna Şêt, Adem heşt sed salên din ma û kur û keçên wî yên din çêbûn. 
GEN.5.5	Adem bi tevahî neh sed û sî sal kir û mir.
GEN.5.6	Gava ku Şêt sed û pênc salî bû kurê wî Enoş çêbû. 
GEN.5.7	Piştî ku Şêt bû bavê Enoş, ew heşt sed û heft salên din ma û kur û keçên wî yên din çêbûn. 
GEN.5.8	Şêt bi tevahî neh sed û diwanzdeh sal kir û mir.
GEN.5.9	Gava ku Enoş nod salî bû, kurê wî Qênan çêbû. 
GEN.5.10	Piştî ku Enoş bû bavê Qênan, ew heşt sed û panzdeh sal ma û kur û keçên wî yên din çêbûn. 
GEN.5.11	Enoş bi tevahî neh sed û pênc sal kir û mir.
GEN.5.12	Gava ku Qênan heftê salî bû, kurê wî Mahalalêl çêbû. 
GEN.5.13	Piştî ku Qênan bû bavê Mahalalêl, ew heşt sed û çil sal ma û kur û keçên wî yên din çêbûn. 
GEN.5.14	Qênan bi tevahî neh sed û deh sal kir û mir.
GEN.5.15	Gava ku Mahalalêl şêst û pênc salî bû, kurê wî Yered çêbû. 
GEN.5.16	Piştî ku Mahalalêl bû bavê Yered, ew heşt sed û sî sal ma û bû bavê kur û keçên din. 
GEN.5.17	Mahalalêl bi tevahî heşt sed û nod û pênc sal kir û mir.
GEN.5.18	Gava ku Yered sed û şêst û du salî bû, kurê wî Henox çêbû. 
GEN.5.19	Piştî ku Yered bû bavê Henox, ew heşt sed sal ma û kur û keçên wî yên din çêbûn. 
GEN.5.20	Yered bi tevahî neh sed û şêst û du sal kir û mir.
GEN.5.22	Piştî ku Henox bû bavê Metûşelah, Henox sê sed sal bi Xwedê re meşiya, kur û keçên wî yên din çêbûn. 
GEN.5.23	Henox bi tevahî sê sed û şêst û pênc sal kir. 
GEN.5.24	Henox bi Xwedê re diçû û êdî nehat dîtin, çimkî Xwedê ew hilda ba xwe.
GEN.5.25	Gava ku Metûşelah sed û heştê û heft salî bû, kurê wî Lamex çêbû. 
GEN.5.26	Piştî ku Metûşelah bû bavê Lamex, ew heft sed û heştê û du sal ma û kur û keçên wî yên din çêbûn. 
GEN.5.27	Metûşelah bi tevahî neh sed û şêst û neh sal kir û mir.
GEN.5.28	Gava ku Lamex sed û heştê û du salî bû, kurekî wî çêbû. 
GEN.5.29	Wî navê wî Nûh
GEN.5.30	Piştî ku Lamex bû bavê Nûh, ew pênc sed û nod û pênc sal ma û bû bavê kur û keçên din. 
GEN.5.31	Lamex bi tevahî heft sed û heftê û heft sal kir û mir.
GEN.5.32	Gava ku Nûh pênc sed sal kir, ew bû bavê Sam, Ham û Yefet.
GEN.6.1	Gava ku mirov li ser rûyê erdê zêde bûn û keçên wan çêbûn, 
GEN.6.2	hebûnên ezmanî
GEN.6.3	Xudan got: «Wê Ruhê min her û her bi mirov re nemîne, çimkî ew xwîn û goşt e û wê jiyana wî sed û bîst sal be.» 
GEN.6.4	Di wan rojan de û piştre jî, dema ku hebûnên ezmanî keçên mirovan ji xwe re anîn û zarokên wan çêbûn, Nefîlî
GEN.6.6	Xudan ji afirandina mirovan poşman bû û dilê wî êşiya. 
GEN.6.7	Xudan got: «Ezê mirovên ku min afirandine, heywan, afirîdên ku bi erdê ve dişêlin û teyrên ezmanan ji ser rûyê erdê rakim. Çimkî ez li afirandina wan poşman bûm.» 
GEN.6.8	Lê dilê Xudan bi Nûh xweş bû.
GEN.6.10	Sê kurên Nûh hebûn: Sam, Ham û Yefet.
GEN.6.11	Di çavê Xwedê de dinya xera bûbû û bi zordariyê tije bûbû. 
GEN.6.12	Xwedê dît ku dinya çawa xera bûye, hemû mirovên li ser rûyê erdê ji rê derketibûn.
GEN.6.13	Xwedê ji Nûh re got: «Ezê dawiya hemû mirovan bînim. Çimkî ji rûyê wan ve zordarî zêde bû. Ezê tevî wan, rûyê erdê jî wêran bikim. 
GEN.6.14	Tu ji dara goferê
GEN.6.15	Divê tu gemiyê bi vî awayî çêkî: Wê dirêjahiya wê sê sed
GEN.6.16	Banê gemiyê jî çêke û bi qasî gazekî
GEN.6.17	Va ye, ezê li ser rûyê erdê tofanê rakim û hemû yên ku di bin ezmanan de dijîn û hilma jiyanê bi wan re heye tune bikim. Wê her bedena li ser rûyê erdê helak bibe. 
GEN.6.18	Lê ezê bi te re peymanekê çêkim. Tu bi kurên xwe, bi jina xwe û bi bûkên xwe re li gemiyê siwar bibe. 
GEN.6.19	Ji bo ku bi te re sax bimînin, tu ji her cureyê jîndaran cotekî, yek nêr, yek mê, bi xwe re bixe gemiyê. 
GEN.6.20	Wê ji her cureyê teyr, heywan û afirîdên ku bi erdê ve dişêlin cotek bên ba te, da ku sax bimînin. 
GEN.6.21	Ji bo te û wan bibe qût, ji her cure xwarinê bi xwe re bibe nav gemiyê.»
GEN.7.1	Piştre Xudan ji Nûh re got: «Tu û hemû mala xwe bikevin gemiyê, çimkî di nav vî nifşî de min tu rast dîtî. 
GEN.7.2	Ji hemû heywanên ku helal in heft cot nêr û mê, ji yên heram cotek nêr û mê 
GEN.7.3	û ji her cure teyrên ezmanan heft cot nêr û mê hilde ku hebûna xwe li ser rûyê erdê berdewam bikin. 
GEN.7.4	Çimkî piştî heft rojan, ezê çil roj û çil şevan baranê bibarînim û hemû jîndarên ku min çêkirine, ji rûyê erdê rakim.» 
GEN.7.5	Nûh her tiştê ku Xudan lê emir kiribû bi cih anî.
GEN.7.6	Gava ku ava tofanê li ser erdê rabû, Nûh şeş sed salî bû. 
GEN.7.7	 Nûh bi kurên xwe, bi jina xwe û bi bûkên xwe re ket gemiyê ku ji tofanê rizgar bibin. 
GEN.7.8	Cotên heywanên helal û heram, cotên teyran û cotên hemû afirîdên ku bi erdê ve dişêlin, 
GEN.7.9	cot bi cot nêr û mê hatin ba Nûh û ketin gemiyê, çawa ku Xwedê li Nûh emir kiribû. 
GEN.7.10	Piştî heft rojan tofan rabû.
GEN.7.12	Çil roj û çil şev baran bariya.
GEN.7.13	Wê rojê Nûh bi kurên xwe Sam, Ham û Yefet, bi jina xwe û bi her sê bûkên xwe re ket gemiyê. 
GEN.7.14	Bi wan re li gorî cureyên xwe hemû heywanên kovî, hemû heywanên kedî, hemû afirîdên ku bi erdê ve dişêlin û her cure teyr ketin gemiyê. 
GEN.7.15	Ji hemû yên ku hilma jiyanê bi wan re hebûn, cot bi cot hatin ba Nûh û ketin gemiyê. 
GEN.7.16	Heywanên ku ketin gemiyê, wek ku Xwedê li Nûh emir kiribû, ji her cureyê jîndaran nêr û mê bûn. Piştre Xudan derî li wî girt.
GEN.7.17	Tofan çil rojan berdewam kir. Av gelekî zêde bû û gemî ji erdê bilind kir. 
GEN.7.18	Her ku diçû av zêdetir dibû, gemî bi ser avê ket. 
GEN.7.19	Av ewqas bilind bû ku hemû çiyayên di bin baskê ezmanan de nixamtin. 
GEN.7.20	Av panzdeh gaz
GEN.7.21	Hemû jîndarên li ser rûyê erdê helak bûn; teyr, heywanên kedî, heywanên çolê, heywanên dişêlin û hemû mirov. 
GEN.7.22	Hemû yên ku hilma jiyanê di pozê wan de hebû, li ser rûyê erdê mirin. 
GEN.7.23	Ji mirovan bigire heta heywanan, ji heywanan bigire heta afirîdên ku dişêlin û ji wan jî bigire heta teyrên ezmanan. Tenê Nûh û yên bi wî re siwarê gemiyê bibûn, rizgar bûn. 
GEN.7.24	Av sed û pêncî rojan li ser erdê ma.
GEN.8.1	Paşê Xwedê Nûh û hemû heywanên kedî û kovî yên ku bi wî re di gemiyê de bûn bi bîr anî, bi ser rûyê erdê ve ba rakir û av nizim bû. 
GEN.8.2	Kaniyên kûrahiyê û qelşên ezmanan hatin girtin. Baran sekinî. 
GEN.8.3	Hêdî hêdî av ji rûyê erdê kişiya û piştî sed û pêncî rojan av kêm bû. 
GEN.8.4	Di roja hivdehê meha heftan de gemî li ser çiyayên Araratê rûnişt. 
GEN.8.5	Heta meha dehan her ku diçû av kêm bû. Di roja pêşî ya meha dehan de serê çiyayan hat dîtin.
GEN.8.6	Piştî çil rojî Nûh kuleka ku di gemiyê de çêkiribû vekir û 
GEN.8.7	qijaka reş berda derve. Heta ku av ziwa bû qijak vir ve û wê ve firiya. 
GEN.8.8	Piştre Nûh kevok berda ku bibîne av kişiyaye yan na. 
GEN.8.9	Lê kevokê cihekî ku lê deyne nedît, çimkî av hê jî gelek bû. Kevok vegeriya ba Nûh. Wî kevok hilda û anî ba xwe. 
GEN.8.10	Nûh heft rojên din jî sekinî û careke din kevok berda. 
GEN.8.11	Êvarê kevok zivirî, pelekî zeytûna ter di nav nikulê xwe de anî. Nûh fêm kir ku av ji ser rûyê erdê kişiyaye. 
GEN.8.12	Heft rojên din sekinî û dîsa kevok şand. Lê vê carê kevok venegeriya.
GEN.8.13	Gava Nûh şeş sed û yeksalî bû, di roja pêşî ya meha pêşî de, av kişiya û nema. Nûh banê gemiyê vekir û dît ku erd ziwa bûye. 
GEN.8.14	Di roja bîst û heftê meha diduyan de, erd bi tevahî ziwa bû.
GEN.8.15	Xwedê ji Nûh re got: 
GEN.8.16	«Tu bi jina xwe, kurên xwe û bûkên xwe re ji gemiyê derkeve. 
GEN.8.17	Bi xwe re ji her cureyê jîndaran, teyr, heywan û hemû afirîdên dişêlin derxe derve ku ew li dinyayê belav bibin, zêde û berdar bibin.»
GEN.8.18	Nûh bi jina xwe, kurên xwe û bûkên xwe re ji gemiyê derket. 
GEN.8.19	Hemû heywan, hemû afirîdên dişêlin û hemû teyr li gorî cureyên xwe ji gemiyê derketin.
GEN.8.20	Nûh ji bo Xudan gorîgehek çêkir û ji hemû heywan û teyrên paqij, qurbanên şewitandinê pêşkêş kirin. 
GEN.8.21	Xudan bi bêhna xweş a qurbanên şewitandî kêfxweş bû û got: «Bi ser ku meyla dilê mirov ji zaroktiyê ve bi ser xerabiyê ve ye, êdî ezê careke din ji ber mirovan vê axê nalet nekim. Wek ku min îcar kir, êdî ezê careke din her jîndarî tune nekim.
GEN.8.22	«Heta ku dinya hebe,
GEN.8.22	Wê çandinî û dirûn,
GEN.8.22	Sarî û germî,
GEN.8.22	Havîn û zivistan,
GEN.8.22	Şev û roj hebe.»
GEN.9.2	Wê hemû heywanên erdê û teyrên ezmanan ji we bitirsin û bibizdin. Min hemû afirîdên bi erdê ve dişêlin û masiyên deryayan kirin bin destê we. 
GEN.9.3	Hemû afirîdên jîndar ên dilivin, wê bibin xwarina we. Wek giyayên şîn ên ku min dabûn we, niha ez her tiştî didim we.
GEN.9.5	Xwîna we birije, ezê li heqê we bigerim. Ezê heqê we, ji her heywanî û ji her mirovî, ji yê ku xwîna birayê xwe dirijîne bixwazim.
GEN.9.6	Wê bi destê mirovan xwîna wî bê rijandin.
GEN.9.6	Çimkî Xwedê mirovan di sûretê xwe de çêkir.
GEN.9.7	Zêde bin û li ser erdê belav bin.»
GEN.9.8	Xwedê ji Nûh û kurên wî re got: 
GEN.9.9	«Ez peymana xwe bi we re, bi ziriyeta li pey we re çêdikim.» 
GEN.9.10	Lê zêde kir û got: «Min vê peymanê bi hemû jîndarên bi we re, çi teyr, çi heywanên kedî û kovî, hemû yên ku bi we re ji gemiyê derketin û bi hemû afirîdên jîndar ên ku li ser rûyê erdê dijîn re girê da. 
GEN.9.11	Peymana min a bi we re ev e: Wê êdî bi tofanê hemû jîndar tune nebin û wê careke din tofanek çênebe ku rûyê erdê helak dike.»
GEN.9.12	Xwedê got: «Nîşana peymana ku ez ji bo her û her bi we re û bi hemû jîndaran re girê didim ev e: 
GEN.9.13	Min keskesora xwe kir nav ewran û ewê di nav min û erdê de bibe nîşana vê peymanê. 
GEN.9.14	Gava ku ez ewran bînim ser erdê û keskesor di nav ewran re derkeve, 
GEN.9.15	ezê peymana ku min bi we re û bi her cureyê jîndaran re çêkiriye, bi bîr bînim. Wê êdî careke din tofan ranebe ku jîndaran tune neke. 
GEN.9.16	Her cara ku keskesor derkeve, ezê wê bibînim û wê peymana herheyî ya ku di nav Xwedê û her cureyê jîndarên li ser erdê de hatiye danîn, bibîr bînim.»
GEN.9.17	Di dawiyê de Xwedê ji Nûh re got: «Nîşana peymana min ev e ku min bi hemû jîndaran re girê daye.»
GEN.9.18	Kurên Nûh ên ku ji gemiyê derketin, Sam, Ham û Yefet bûn. Ham bavê Kenan bû. 
GEN.9.19	Ev her sê kurên Nûh bûn û hemû mirovên li ser rûyê erdê ji wan zêde bûn.
GEN.9.20	Nûh cotkar bû û rezê pêşî wî danî. 
GEN.9.21	Wî hinek şerab vexwar, serxweş bû û tazî di konê de vezeliya. 
GEN.9.22	Ham bavê Kenan bû. Wî bavê xwe tazî dît û ji herdu birayên xwe re got ku li derve bûn. 
GEN.9.23	Sam û Yefet cilek hilda, avêt ser milên xwe, berepaş çûn kon û bavê xwe yê tazî nixamtin. Pişta wan li bavê wan bû û wan tazîtiya wî nedît. 
GEN.9.24	Gava ji serxweşiya şerabê hişê Nûh hat serê wî, wî fêm kir ku kurê wî yê biçûk ji bo wî çi kiriye. 
GEN.9.25	Nûh got:
GEN.9.25	«Nalet li Kenan be,
GEN.9.25	Ji birayên xwe re bibe koleyê koleyan.»
GEN.9.26	Bi ser de wî got:
GEN.9.26	«Pîroz be Xudan Xwedayê Sam.
GEN.9.26	Kenan jê re bibe xulam.
GEN.9.27	Xwedê cihê Yefet
GEN.9.27	Û bila ew di konê Sam de bijî.
GEN.9.27	Kenan jê re bibe xulam.»
GEN.9.28	Piştî tofanê Nûh sê sed û pêncî sal ma. 
GEN.9.29	Nûh bi tevahî neh sed û pêncî sal kir û mir.
GEN.10.1	Qeyda ziriyetên kurên Nûh Sam, Ham û Yefet ku piştî tofanê kurên wan çêbûn, ev e:
GEN.10.2	Kurên Yefet: Gomer, Magog, Meday, Yewan, Tûval, Meşex û Tîras. 
GEN.10.3	Kurên Gomer: Aşkenaz, Rîfat û Togarma. 
GEN.10.4	Kurên Yewan: Êlîşa, Tarşîş, Kîttîm û Rodanîm. 
GEN.10.5	Bavkalên mirovên ku li keviyên deryayan dijîn ji wan in. Li welatên xwe li gorî zimanên cuda û di nav miletên xwe de li gorî eşîrên xwe belav bûne.
GEN.10.6	Kurên Ham: Kûş, Misrayîm, Pût û Kenan. 
GEN.10.7	Kurên Kûş: Seva, Hawîla, Savta, Raema û Savtexa. Kurên Raema: Şeva û Dedan. 
GEN.10.8	Kûş bû bavê Nemrûd. Nemrûd li ser rûyê erdê mêrxasê pêşî bû. 
GEN.10.9	Ew li pêş Xudan nêçîrvanekî mêrxas bû. Ji ber vê yekê dibêjin: «Wek Nemrûd nêçîrvanekî mêrxas ê li pêş Xudan.» 
GEN.10.10	Di destpêkê de Nemrûd di welatê Şînarê de li Babîl, Erek, Akkad û li Kalnêyê padîşahî kir. 
GEN.10.11	Ji wir derbasî Aşûrê bû û bajarên Nînewa, Rehovot-Îr, Kalah 
GEN.10.12	û Resen a ku di navbera Nînewa û Kalahê de ye ava kirin. Kalah jî bajarekî mezin bû. 
GEN.10.13	Misrayîm bû bavkalê Lûdiyan, Enamiyan, Lehaviyan, Naftûhiyan, 
GEN.10.14	Patrûsiyan, Kaftoriyan û Kaslûhiyan. Filîstî ji Kaslûhiyan hatin.
GEN.10.15	Kenan bû bavê kurê xwe yê pêşî Sîdon
GEN.10.16	Yevûsiyan, Amoriyan, Gîrgaşiyan, 
GEN.10.17	Hîwiyan, Erqiyan, Sîniyan, 
GEN.10.18	Arwadiyan, Semariyan û Hamatiyan jî ji Kenan bûn. Piştre binemalên Kenaniyan belav bûn û 
GEN.10.19	sînorê Kenaniyan ji Saydayê heta Gerara û Xezayê û ji wê jî heta Sodom û Gomora, Adma û ber bi Sevoyîmê ve heta Laşayê fireh bû. 
GEN.10.20	Kurên Ham ên ku li welatên xwe û di nav miletên xwe de li gorî binemal û zimanên cuda belav bûne ew in.
GEN.10.21	Kurên Sam jî çêbûn. Sam kekê Yefet e û bavkalê hemû ziriyeta Êver e. 
GEN.10.22	Kurên Sam: Elam, Aşûr, Arpexşad, Lûd û Aram. 
GEN.10.23	Kurên Aram: Ûs, Hûl, Geter û Maş. 
GEN.10.24	Arpexşad bû bavê Şelah. Şelah bû bavê Êver. 
GEN.10.25	Du kur ji Êver re çêbûn. Navê yekî Pêlêg
GEN.10.26	Yoqtan bû bavkalê Almodad, Şelef, Hasar-Mawet, Yarah, 
GEN.10.27	Hadoram, Ûzal, Dîqla, 
GEN.10.28	Oval, Avîmaêl, Şeva, 
GEN.10.29	Ofîr, Hawîla û Yovav. Ev hemû kurên Yoqtan bûn. 
GEN.10.30	Herêma ku ew lê dijiyan, ji Mêşayê heta Sefara li çiyayên rojhilat fireh dibû. 
GEN.10.31	Kurên Sam ên ku li welatên xwe û di nav miletên xwe de li gorî binemal û zimanên cuda belav bûbûn, ev in.
GEN.10.32	Di nav miletên xwe de, li gorî qeydên xwe, ziriyetên kurên Nûh ev in. Hemû mirovên ku piştî tofanê li ser rûyê erdê belav bûne, ji wan in.
GEN.11.1	Di destpêkê de zimanê hemû mirovên dinyayê yek bû û wek hev dipeyivîn. 
GEN.11.2	Gava ku ber bi rojhilat ve koç kirin, li herêma Şînarê deştek dîtin û li wir cîwar bûn.
GEN.11.3	Wan ji hev re got: «Werin, em kerpîçan çêkin û baş bipêjin.» Di şûna keviran de kerpîç û di şûna xercê de jî ziftê bi kar anîn. 
GEN.11.4	Piştre gotin: «Werin em ji xwe re bajarekî ava bikin û birceke ku bigihîje ezmanan çêkin ku nav û dengê me derkeve û em li tevahiya rûyê erdê belav nebin.»
GEN.11.5	Xudan daket jêr, ji bo ku bajêr û birca ku mirovan çêdikirin bibîne. 
GEN.11.6	Xudan got: «Va ye, ew miletek in û zimanê wan hemûyan yek e û ev bi tenê destpêka kirinên wan e. Êdî tu tiştê ku bixwazin bikin ji wan re nabe zehmet. 
GEN.11.7	Werin, em dakevin jêr, zimanên wan tevlihev bikin ku ji hev fêm nekin.» 
GEN.11.8	Îcar Xudan ew ji wir li ser tevahiya rûyê erdê belav kirin û wan dev ji avakirina bajêr berda. 
GEN.11.9	Ji ber vê yekê ji bajêr re «Babîl»
GEN.11.10	Qeyda ziriyeta Sam: Du sal piştî tofanê, gava Sam sed salî bû, kurê wî Arpexşad çêbû. 
GEN.11.11	Piştî ku Sam bû bavê Arpexşad, ew pênc sed salên din ma û bû bavê kur û keçên din.
GEN.11.12	Gava Arpexşad sî û pênc salî bû, kurê wî Şelah çêbû. 
GEN.11.13	Piştî ku Arpexşad bû bavê Şelah, ew çar sed û sê salên din ma û bû bavê kur û keçên din.
GEN.11.14	Gava Şelah sî salî bû, kurê wî Êver çêbû. 
GEN.11.15	Piştî ku Şelah bû bavê Êver, ew çar sed û sê salên din ma û bû bavê kur û keçan.
GEN.11.16	Gava Êver sî û çar salî bû, kurê wî Pêlêg çêbû. 
GEN.11.17	Piştî ku Êver bû bavê Pêlêg, ew çar sed û sî salên din ma û bû bavê kur û keçên din.
GEN.11.18	Gava Pêlêg sî salî bû, kurê wî Reû çêbû. 
GEN.11.19	Piştî ku Pêlêg bû bavê Reû, ew du sed û neh salên din ma û bû bavê kur û keçên din.
GEN.11.20	Gava Reû sî û du salî bû, kurê wî Serûg çêbû. 
GEN.11.21	Piştî ku Reû bû bavê Serûg, ew du sed û heft salên din ma û bû bavê kur û keçên din.
GEN.11.22	Gava Serûg sî salî bû, kurê wî Nahor çêbû. 
GEN.11.23	Piştî ku Serûg bû bavê Nahor, ew du sed salên din ma û bû bavê kur û keçên din.
GEN.11.24	Gava Nahor bîst û neh salî bû, kurê wî Têrah çêbû. 
GEN.11.25	Piştî ku Nahor bû bavê Têrah, ew sed û nozdeh salên din ma û bû bavê kur û keçan.
GEN.11.26	Têrah di heftê saliya xwe de bû bavê Avram, Nahor û Heran.
GEN.11.27	Qeyda ziriyeta Têrah ev e: Têrah bû bavê Avram, Nahor û Heran. Heran bû bavê Lût. 
GEN.11.28	Heran gava ku bavê wî Têrah sax bû, li bajarê Ûra Kildaniyan ku lê çêbûbû, mir. 
GEN.11.29	Avram û Nahor zewicîn. Navê jina Avram Seray û navê jina Nahor jî Mîlka bû. Mîlka û Yîska keçên Heran bûn. 
GEN.11.30	Seray bêber bû, zarokên wê tunebûn.
GEN.11.31	Têrah malbata xwe hilda, ji Ûra Kildaniyan derket û berê xwe da riya welatê Kenanê. Pê re kurê wî Avram, bûka wî Seraya jina Avram, neviyê wî Lûtê kurê Heran hebû. Ew gihîştin Heranê û li wir bi cih bûn. 
GEN.11.32	Têrah du sed û pênc sal kir û li Heranê mir.
GEN.12.2	«Ezê te bikim miletekî mezin û te pîroz bikim.
GEN.12.2	Ezê nav û dengê te derxim û tê pîroz bibî.
GEN.12.3	Yê ku nifiran li te bike, ezê wî nalet bikim.
GEN.12.3	Wê hemû eşîrên dinyayê bi te pîroz bibin.»
GEN.12.4	Îcar Avram, wek ku Xudan jê re gotibû çû. Lût jî bi wî re çû. Gava ku Avram ji Heranê derket heftê û pênc salî bû. 
GEN.12.5	Wî bi xwe re Seraya jina xwe, Lûtê biraziyê xwe, hemû malê xwe yê ku wan qezenc kir û xulamên xwe yên ku wan li Heranê bi dest xistibûn, birin. Berê xwe dan welatê Kenanê û gihîştin wir.
GEN.12.6	Avram di welêt de digeriya, heta ber darberûya Moreyê ya li Şexemê çû. Wan rojan Kenanî li wê derê dijiyan. 
GEN.12.7	 Xudan li Avram xuya bû got: «Ezê vî welatê bidim ziriyeta te.» Avram li wî cihê ku Xudan lê xuya bû gorîgehek çêkir.
GEN.12.8	Avram ji wir derbasî herêma çiyayî bû ku dikeve rojhilatê bajarê Bêt-Êlê. Li wir konê xwe danî. Li rojavayê wir bajarê Bêt-Êlê, li rojhilatê wir jî bajarê Ayê hebû. Li wir wî gorîgehek çêkir û bi navê Xudan gazî kir. 
GEN.12.9	Avram gav bi gav ber bi Negeva başûr ve diçû.
GEN.12.10	Ji ber xelaya giran a li welêt Avram ji bo demekê çû Misrê. 
GEN.12.11	Gava ku wê biketana Misrê, ji Seraya jina xwe re got: «Ez dizanim ku tu jineke xweşik î. 
GEN.12.12	Dibe ku Misrî te bibînin û bêjin: ‹Ev jina wî ye.› Ewê min bikujin û te sax bihêlin. 
GEN.12.13	 Loma bibêje: ‹Ez xwişka wî me.› Wisa jî ji bo xatirê te bi min qencî bikin û min sax bihêlin.»
GEN.12.14	Gava ku Avram ket Misrê, Misriyan dît ku jina wî pir xweşik e. 
GEN.12.15	Wextê ku karmendên Firewn jinik dîtin, pesnê wê ji Firewn re dan. Li ser vê yekê jinik birin qesrê. 
GEN.12.16	Ji bo xatirê Serayê Firewn qencî bi Avram kir. Pez, dewar, kerên nêr û mê, xulam, xadim û deve dan wî.
GEN.12.17	Lê Xudan ji rûyê jina Avram Serayê ve êşên giran anîn serê Firewn û maliyên wî. 
GEN.12.18	Firewn gazî Avram kir û got: «Ev çi ye te anî serê min? Te çima negot: ‹Ew jina min e›? 
GEN.12.19	Çima te got: ‹Ev xwişka min e›? Min jî ew ji xwe re anî? Jina xwe bibe û here!» 
GEN.12.20	Piştre Firewn ji bo Avram emir da mirovên xwe. Wan ew û jina wî bi hebûna wan ve şandin.
GEN.13.1	Avram bi jina xwe û bi her tiştê xwe re ji Misrê derket ku here Negevê. Lût jî bi wî re bû. 
GEN.13.2	Avram gelek dewlemend bû. Keriyên wî, zêr û zîvên wî hebûn. 
GEN.13.3	Ji Negevê destpê kir, ji cihekî koçî cihekî din kir, heta ku hat Bêt-Êlê. Wî di navbera Bêt-Êl û Ayê de berê jî konê xwe danîbû 
GEN.13.4	û cara pêşî gorîgeh lê çêkiribû. Avram li wir bi navê Xudan gazî kir.
GEN.13.5	Kon, pez û dewarên Lûtê ku bi Avram re koç dikir jî hebûn. 
GEN.13.6	Erd têra wan nedikir ku bi hev re bijîn, çimkî hebûna wan ewqas pir bû ku nikaribûn bi hev bimînin. 
GEN.13.7	Di nav şivanên Avram û Lût de pevçûn çêbû. Di wê demê de Kenanî û Perîzzî jî li wir dijiyan.
GEN.13.8	Avram ji Lût re got: «Bila di navbera min û te û di navbera şivanên min û şivanên te de pevçûn çênebe. Çimkî em bira ne. 
GEN.13.9	Ma hemû ax ne li pêş te ye? Were em ji hev veqetin. Heger tu herî aliyê çepê, ezê herim aliyê rastê; heger tu herî aliyê rastê, ezê herim aliyê çepê.»
GEN.13.11	Lût ji bo xwe hemû Deşta Ûrdunê hilbijart û bi aliyê rojhilat ve koç kir. Herdu bi vî awayî ji hev veqetiyan. 
GEN.13.12	Avram li welatê Kenanê bi cih bû. Lût li bajarên deştê rûnişt û bi aliyê Sodomê ve kon vegirtin. 
GEN.13.13	Xelkê Sodomê xerab û li dijî Xudan gelek gunehkar bû.
GEN.13.14	Piştî ku Lût ji Avram veqetiya, Xudan jê re got: «Ji cihê ku tu lê yî niha serê xwe bilind bike û li bakur û başûr, li rojhilat û rojava binêre. 
GEN.13.15	 Wê axa ku tu dibînî ezê her û her bidim te û ziriyeta te. 
GEN.13.16	Ezê ziriyeta te wek toza erdê zêde bikim. Heger yek bikaribe toza erdê bijmêre, wê bikaribe ziriyeta te jî bijmêre. 
GEN.13.17	Rabe û li seranserê welêt bigere, çimkî ezê wî bidim te.»
GEN.13.18	Avram konên xwe hilanîn û çû Hevronê, li darberûyên Mamrê bi cih bû. Wî li wir gorîgehek ji Xudan re çêkir.
GEN.14.1	Di wê demê de Padîşahê Şînarê
GEN.14.2	li dijî Padîşahê Sodomê Bera, Padîşahê Gomorayê Bîrşa, Padîşahê Admayê Şînav, Padîşahê Sevoyîmê Şemêver û Padîşahê Belayê –Soarê– çûn şer. 
GEN.14.3	Ev her pênc padîşah li Deşta Siddîmê ku niha Gola Mirî ye gihîştin hev. 
GEN.14.4	Ev padîşah diwanzdeh salan di bin serweriya Kedorlaomer de mabûn, lê di sala sêzdehan de li dijî wî serî hildabûn.
GEN.14.5	Di sala çardehan de Kedorlaomer û padîşahên ku alîgirên wî bûn, hatin û li Eşterot-Qarnayîmê Refayiyan, li Hamê Zûzî, li Şawê-Qîryatayîmê Êmî 
GEN.14.6	û li çiyayên Seîr heta El-Paranê, li keviya çolê, Horî têk birin. 
GEN.14.7	Ji wê derê zivirîn Eyn-Mîşpatê (ku Qadêş e) hemû axa Amalêqiyan standin û Amoriyên ku li Hasson-Tamarê rûdiniştin, têk birin.
GEN.14.8	Li ser vê yekê padîşahên Sodom, Gomora, Adma, Sevoyîm û Belayê, yanî Soarê, bi rê ketin û van her pênc padîşahan, 
GEN.14.9	li dijî her çar padîşahan, yanî Padîşahê Elam Kedorlaomer, Padîşahê Goyîm Tîdel, Padîşahê Şînar Amrafel û Padîşahê Êllasar Aryok, li Deşta Siddîmê kozik û çeperên xwe yên şer amade kirin. 
GEN.14.10	Deşta Siddîmê bi çalên ziftê tije bû. Gava ku padîşahên Sodom û Gomorayê reviyan herdu jî ketin van çalan û yên mayî ber bi çiyayan ve reviyan. 
GEN.14.11	Her çar padîşahan hemû qût û malên Sodom û Gomorayê birin û çûn. 
GEN.14.12	Wan biraziyê Avram Lût û malê wî jî bir. Çimkî Lût li Sodomê rûdinişt.
GEN.14.13	Yekî ku ji wê derê firar kiribû hat û Avramê Îbranî agahdar kir. Avram, li darberûyên Mamrêyê Amorî rûdinişt. Mamrê û birayên wî Enêr û Eşkol alîgirên Avram bûn. 
GEN.14.14	Dema ku Avram bihîst biraziyê wî dîl hatiye girtin, wî sê sed û hijdeh kesên ku li mala wî mezin bibûn hilda, heta Danê da pey çar padîşahan. 
GEN.14.15	Avram mirovên xwe kom bi kom ji hev cuda kir, bi şev êrîşî wan kir û heta Hovaya li bakurê Şamê da pey wan. 
GEN.14.16	Avram hemû malê ku hatibû talankirin, biraziyê xwe Lût û malên wî, jin û xelk bi şûn ve anîn.
GEN.14.18	Padîşahê Şalêmê Melxîsedeq nan û şerab anî. Ew kahinê Xwedayê Herî Berz bû. 
GEN.14.19	Wî Avram pîroz kir û got:
GEN.14.19	«Xwedayê Herî Berzê ku erd û ezman afirandiye, Avram pîroz bike.
GEN.14.20	Xwedayê Herî Berzê ku neyarên te dan destê te, pîroz be.»
GEN.14.20	Li ser vê yekê Avram dehyeka her tiştî da wî.
GEN.14.21	Padîşahê Sodomê ji Avram re got: «Mirovan bide min, bila mal ji te re be.»
GEN.14.22	Lê Avram ji Padîşahê Sodomê re got: «Min bi navê Xudan, Xwedayê Herî Berz, Afirandarê erd û ezmanan sond xwar, 
GEN.14.23	ku ezê tiştekî te, ne ta û ne jî benikê çaroxa te qebûl bikim. Ji bo ku tu nebêjî: ‹Min Avram dewlemend kir.› 
GEN.14.24	Tiştên ku mirovên min xwarine ne tê de, ezê tiştekî din qebûl nekim. Bila Enêr, Eşkol û Mamrê para xwe hildin.»
GEN.15.1	Piştî vê yekê, peyva Xudan di dîtiniyekê de ji Avram re hat û got: «Netirse Avram. Ez mertalê te me, wê xelata te gelek mezin be.»
GEN.15.2	Lê Avram got: «Ya Reb Xudan, tê çi bidî min? Ezê bê zarok bimirim. Yê ku wê malê min jê re bimîne ev Êliyezerê Şamî ye.» 
GEN.15.3	Wî berdewam kir û got: «Ji ber ku te zarok nedan min, wê xulamek nav mala min li ser mîrasa min rûne.»
GEN.15.4	Peyva Xudan dîsa jê re hat û got: «Ev mirov nabe mîrasxwarê te. Kurekî ji bedena te wê bibe mîrasxwarê te.» 
GEN.15.5	 Xudan Avram derxist derve û got: «Li ezmanan binêre! Ma tu dikarî stêran bihejmêrî? Wê ziriyeta te evqas pir be!»
GEN.15.7	Bi ser de Xudan ji wî re got: «Ez ew Xudan im ku tu ji bajarê Ûra Kildaniyan derxistî, da ku vî welatî bide te û tu vî ji xwe re bikî milk.»
GEN.15.8	Avram got: «Ya Reb Xudan, ezê çawa bizanim ku ezê bibim xweyiyê wî?»
GEN.15.9	Xudan ji Avram re got: «Ji min re nogineke sê salî, bizineke sê salî û beranekî sê salî, qumrî û kevokekê bîne.»
GEN.15.10	Avram hemû jê re anîn û ew di nîvî de qelaştin û her nîvek danî hember yê din. Lê wî çivîk neqelaştin. 
GEN.15.11	Dema ku teyrên dirinde ji jor ve hatin û li ser laşan danîn, Avram berî wan da.
GEN.15.12	Piştî ku roj çû ava, Avram ket xeweke giran. Tariyeke bi tirs û bizdan bi ser wî de hat. 
GEN.15.13	 Xudan ji Avram re got: «Baş bizanibe ku wê ziriyeta te li welatekî xerîb bijî û çar sed salan bibe kole û zilmê bibîne. 
GEN.15.14	 Lê ezê wî miletê ku li wan zilmê dike ceza bikim. Piştre wê ziriyeta te bi dewlemendiyeke mezin ji wê derê derkeve. 
GEN.15.15	Tê jî bi xêr û xweşî bigihîje bav û kalên xwe. Tê emrekî dirêj bijî û paşê werî veşartin. 
GEN.15.16	Wê nifşê çaran ê ziriyeta te vegere vê derê. Çimkî hê gunehên Amoriyan pir zêde nebûne.»
GEN.15.17	Piştî ku roj çû ava û bû tarî, menqereke bi dû û xetîreyeke bi pêt xuya bû û di nav perçên laşan re derbas bû. 
GEN.15.18	 Wê rojê Xudan bi Avram re peymanek çêkir û got: «Ezê wê axa ku ji Çemê Misrê heta Çemê Mezin –Firat– diçe 
GEN.15.19	welatê Qêniyan, Qenîzziyan, Qadmoniyan, 
GEN.15.20	Hîtîtiyan, Perîzziyan, Refayiyan, 
GEN.15.21	Amoriyan, Kenaniyan, Gîrgaşiyan û Yevûsiyan hemûyan bidim ziriyeta te.»
GEN.16.1	Jina Avram Serayê jê re zarok neanibû. Îcar bi navê Hacer cariyeke Serayê ya Misrî hebû. 
GEN.16.2	Serayê ji Avram re got: «Xudan zarok nedan min. Here ba cariya min. Belkî bi vî awayî ez bibim xweyî zarok.» Avram bi gotina Serayê kir. 
GEN.16.3	Piştî ku Avram deh salan li welatê Kenanê rûnişt, jina wî Serayê cariya xwe ya Misrî Hacer anî û da mêrê xwe da ku jê re bibe jin. 
GEN.16.4	Avram çû ba Hacer û ew bi zaro ma. Gava ku Hacer dît ew bi zaro ye, wê destpê kir xatûna xwe biçûk dît.
GEN.16.5	Serayê ji Avram re got: «Ev neheqî ji rûyê te hat serê min. Min cariya xwe kir paşila te û gava ku wê dît ew bi zaro ye, wê ez biçûk dîtim. Bila Xudan şahidê min û te be.»
GEN.16.6	Avram jê re got: «Cariya te di destê te de ye. Tu her çi dixwazî bi wê bike.» Paşê Serayê tadeyî lê kir û Hacer ji ba wê reviya.
GEN.16.7	Milyaketê Xudan Hacer li çolê li ser kaniyekê dît. Ev kanî li ser riya Şûrê bû. 
GEN.16.8	Milyaket jê re got: «Ya Hacer, cariya Serayê! Tu ji ku têyî û bi ku ve diçî?»
GEN.16.8	Wê got: «Ez ji Seraya xatûna xwe direvim.»
GEN.16.9	Lê milyaketê Xudan jê re got: «Vegere ba xatûna xwe û xwe li ber bitewîne.» 
GEN.16.10	Bi ser de milyaket got: «Ezê ziriyeta te wisa pir bikim ku wê kes nikaribe bijmêre.»
GEN.16.11	Milyaketê Xudan berdewam kir û got:
GEN.16.11	«Va ye tu bi zaro yî û tê kurekî bînî.
GEN.16.11	Tê navê wî Îsmaîl
GEN.16.11	Çimkî Xudan tengasiya te bihîst.
GEN.16.12	Ewê bibe wekî kerekî hov.
GEN.16.12	Ewê li dijî her kesî be û wê herkes jî li dijî wî be.
GEN.16.12	Ewê bi birayên xwe re bi dijminatî bijî.»
GEN.16.13	Wê navê Xudanê ku pê re peyivî wiha danî: «Tu ‹Êl-Royî›
GEN.16.14	Ji ber vê yekê ji bîra di navbera Qadêş û Beredê re, Bîr-Lahay-Royî
GEN.16.16	Gava ku Hacerê ji Avram re Îsmaîl anî Avram heştê û şeş salî bû.
GEN.17.1	Gava ku Avram nod û neh salî bû, Xudan li wî xuya bû û got: «Ez Xwedayê Karîndar im, bi min re bimeşe û bêkêmahî be. 
GEN.17.2	Ezê wê peymana ku min bi te re girê daye berdewam bikim û ziriyeta te gelekî zêde bikim.»
GEN.17.3	Avram deverû çû erdê û Xwedê jê re got: 
GEN.17.4	«Va ye, ev peymana ku min bi te re girê daye ev e: Tê bibî bavê gelek miletan. 
GEN.17.5	 Êdî tê bi navê Avram
GEN.17.6	Ezê ziriyeta te gelek berdar bikim, wê ji te milet rabin û padîşah derkevin. 
GEN.17.7	 Ezê peymana di nav xwe û te de, bi te û bi ziriyeta te re her û her berdewam bikim. Ezê bibim Xwedayê te û ziriyeta te. 
GEN.17.8	 Ezê tevahiya welatê Kenanê yê ku tu niha bi xerîbî lê dimînî bidim te û ziriyeta te ku her û her bibe milkê we û ezê Xwedayê wan bim.»
GEN.17.9	Piştre Xwedê ji Îbrahîm re got: «Tu û hemû ziriyeta ku wê ji te rabe, divê hûn bi peymana min ve girêdayî bimînin. 
GEN.17.10	 Nîşana peymana ku min bi te û bi ziriyeta te re kiriye ev e: Hemû mêrên di nav we de, divê sinet bibin. 
GEN.17.11	Divê hûn sinet bibin û wê sinet bibe nîşana peymana di nav min û we de. 
GEN.17.12	Her zarokê law ê ku li mala we çêbûne yan ku ji xerîban hatine kirîn, tevî yên ku ne ji ziriyeta we ne, divê di heşt rojiya xwe de were sinetkirin. 
GEN.17.13	Hem yê ku li mala te çêdibe û hem jî yê ku bi perê te tê kirîn, esse divê bê sinetkirin. Ev nîşana bedena we, wê her û her bibe nîşana peymana navbera min û we. 
GEN.17.14	Her mêrê ku sinet nebûye wê ji nav gelê xwe bê avêtin, çimkî wî peymana min şikandiye.»
GEN.17.15	Bi ser de Xwedê ji Îbrahîm re got: «Herçî Seraya jina te ye, êdî tê jê re nebêjî Seray. Wê navê wê Sara
GEN.17.16	Ezê wê pîroz bikim û ezê ji wê jî kurekî bidim te. Ezê wê pîroz bikim û ewê bibe dayika miletan. Wê padîşahên gelan ji ziriyeta te rabin.»
GEN.17.17	Îbrahîm deverû çû erdê, keniya û di dilê xwe de got: «Zilamekî sed salî dikare bibe xweyî zarok? Wê Sara di nod saliya xwe de zarok bîne?» 
GEN.17.18	Paşê Îbrahîm ji Xwedê re got: «Xwezî te Îsmaîl bikira mîrasxwarê min!»
GEN.17.19	Xwedê got: «Na! Wê jina te Sara kurekî bîne û tê navê wî Îshaq
GEN.17.20	Ji bo Îsmaîl jî, min dengê te bihîst. Ezê wî pîroz û berdar bikim û ziriyeta wî gelekî zêde bikim. Ewê bibe bavê diwanzdeh mîran û ezê wî bikim miletekî mezin. 
GEN.17.21	Lê ezê peymana xwe sala bê vî çaxî, bi kurê ku Sara ji te re bîne, yanî bi Îshaq re girê bidim.» 
GEN.17.22	Gava ku Xwedê peyivîna xwe bi Îbrahîm re xilas kir, ji ba wî çû jor.
GEN.17.23	Îbrahîm hema wê rojê, kurê xwe Îsmaîl û hemû kur û kesên nêr ku li mala wî çêbûbûn yan hatibûn kirîn, hemû kur û kesên nêr ên li mala xwe wek ku Xwedê gotibû sinet kirin. 
GEN.17.24	Gava Îbrahîm sinet bû, nod û neh salî bû. 
GEN.17.25	Gava kurê wî Îsmaîl sinet bû, sêzdeh salî bû. 
GEN.17.26	Îbrahîm û kurê xwe Îsmaîl hema wê rojê sinet bûn. 
GEN.17.27	Hemû kur û mirovên nêr ên di mala Îbrahîm de, tevî kesên nêr ên li mala wî hatibûn dinyayê yan jî ji xerîban hatibûn kirîn, bi wî re sinet bûn.
GEN.18.1	Gava ku Îbrahîm di kela nava rojê de li darberûyên Mamrê, li ber deriyê konê xwe rûniştîbû, Xudan li wî xuya bû. 
GEN.18.2	 Îbrahîm serê xwe bilind kir û dît ku sê mirov li pêş wî sekinîne. Çaxê ku wî ew dîtin, ji ber deriyê konê xwe beziya, hat pêşiya wan û deverû çû erdê. 
GEN.18.3	Paşê got: «Ezbenî, heger dilê te bi min xweş be, di ser xulamê xwe re derbas nebe. 
GEN.18.4	Bihêlin, bila niha hinek av bînin, lingên xwe bişon û li bin vê darê bêhna xwe vedin. 
GEN.18.5	Madem hûn hatin ba xulamê xwe, ez ji we re pariyek nan bînim. Piştî ku we bêhna xwe veda, bi riya xwe ve herin.»
GEN.18.5	Wan jî got: «Baş e, te çawa got wisa jî bike.»
GEN.18.6	Îbrahîm bi lez çû kon, ba Sarayê û jê re got: «Zûka sê sea
GEN.18.7	Piştre Îbrahîm beziya nav dewaran, golikekî qelew girt û da xulamê xwe. Xulam bi lez golik amade kir. 
GEN.18.8	Îbrahîm dew, şîr û goştê golika ku amade kiribû anî û li ber wan danî. Gava ku wan dixwar, ew jî li ba wan, li bin darê sekinî.
GEN.18.9	Wan ji Îbrahîm pirsî: «Ka jina te Sara li ku derê ye?»
GEN.18.9	Wî jî got: «Li wir, li hûndirê kon e.»
GEN.18.10	Sarayê ji nav derê kon, li pişt wî guhdarî dikir. 
GEN.18.11	Îbrahîm û Sara pîr û kal bûbûn û bi nav salan ve çûbûn. Sarayê, emrê zarokanînê derbas kiribû. 
GEN.18.12	 Sara keniya û di dilê xwe de got: «Piştî vî emrî ezê bi çi yê xwe şa bim? Êdî malxweyê min jî kal bûye.»
GEN.18.13	Xudan ji Îbrahîm re got: «Çima Sara keniya û got: ‹Ez pîr bûme, ma ezê piştî vî emrî zarokan bînim?› 
GEN.18.14	 Ma ji bo Xudan tiştekî zehmet heye? Ezê sala bê, di çaxê ku hat diyarkirin de vegerim ba te û wê kurekî Sarayê hebe.»
GEN.18.15	Sarayê ji tirsa derew kir û got: «Ez nekeniyam.»
GEN.18.15	Lê Xudan got: «Belê, tu keniyayî.»
GEN.18.16	Gava ku zilam ji wir rabûn, wan li aliyê Sodomê nêrî. Îbrahîm jî ji bo ku wan bi rê bike, bi wan re çû. 
GEN.18.17	Xudan got: «Ma tiştê ku ezê bikim, ezê ji Îbrahîm veşêrim? 
GEN.18.18	Bi rastî wê Îbrahîm bibe miletekî mezin û hêzdar. Wê hemû miletên dinyayê bi wî pîroz bibin. 
GEN.18.19	Min Îbrahîm hilbijart ku li zarokên xwe û piştî xwe li malbata xwe emir bike ku bidin ser riya min û ya rast û dadperwer bikin. Ezê jî soza ku min daye wî pêk bînim.»
GEN.18.20	Piştre Xudan ji Îbrahîm re got: «Gazina li dijî Sodom û Gomorayê pir zêde bûye û gunehê wan gelek giran e. 
GEN.18.21	Îcar ezê peya bim û bibînim ka ev gazin û sûcdarkirin rast e yan na? Da ku ez bizanim.»
GEN.18.22	Zilam ji wê derê zivirîn û bi aliyê Sodomê ve çûn. Lê Îbrahîm hê jî li pêş Xudan sekinîbû
GEN.18.23	Piştre Îbrahîm nêzîkî Xudan bû û got: «Ma tê yên rast, bi xeraban re tune bikî? 
GEN.18.24	Lê ku di nav bajêr de pêncî kesên rast hebin? Ma tê bajêr nedî ber xatirê wan pêncî kesên rast ku tê de ne? 
GEN.18.25	Dûrî te be ku tu wiha bikî û tu yê rast jî bi yê xerab re bikujî û yê rast bibe wek yê xerab! Ma dadgerê hemû dinyayê ya rast neke?»
GEN.18.26	Xudan got: «Heger ez di bajarê Sodomê de pêncî kesên rast bibînim, ezê tevahiya bajêr bidim xatirê wan.»
GEN.18.27	Îbrahîm dîsa got: «Bi ser ku ez toz û xwelî me, ne tiştek im. Dîsa jî min ziravê xwe xurt kir ku ez bi te re bikevim peyivînê: 
GEN.18.28	Em bêjin pênc kes ji pêncî kesên rast kêm bin. Ma tê ji ber pênc kesan hemû bajêr wêran bikî?»
GEN.18.28	Xudan got: «Heger ez li wê derê çil û pênc kesan bibînim, ezê bajêr wêran nekim.»
GEN.18.29	Îbrahîm dîsa pirsî: «Bibexişîne heger li wê derê çil kes hebin?»
GEN.18.29	Xudan got: «Ji bo xatirê çil kesan, ezê tiştekî nekim.»
GEN.18.30	Îbrahîm got: «Ya Reb hêrs nebe, ezê dîsa bêjim: Belkî li wê derê sî kes hene?»
GEN.18.30	Xudan got: «Heger ez li wê derê sî kesan bibînim, ezê vê yekê nekim.»
GEN.18.31	Îbrahîm got: «Ya Reb tu min bibexişîne ji bo van xeberdanan, lê ez dîsa bipirsim: Em bêjin li wê derê bîst kes hebin?»
GEN.18.31	Xudan got: «Ji bo xatirê bîst kesan, ezê bajêr wêran nekim.»
GEN.18.32	Îbrahîm got: «Ya Reb hêrs nebe, ezê bi tenê careke din bipirsim. Heger li wê derê tenê deh kes hebin?»
GEN.18.32	Xudan got: «Ezê ji bo xatirê deh kesan jî bajêr wêran nekim.»
GEN.18.33	Piştî ku Xudan peyivîna xwe bi Îbrahîm re xilas kir, ji wir çû û Îbrahîm jî vegeriya cihê xwe.
GEN.19.1	Ew herdu milyaket êvarê gihîştin Sodomê. Lût di nav dergehê bajêr de rûdinişt. Gava ku wî ew dîtin, rabû ser lingan, çû pêşiya wan, deverû çû erdê û got: 
GEN.19.2	«Ezbenî, kerem bikin mala xulamê xwe; şeva xwe derbas bikin, lingên xwe bişon û serê sibê zû bi riya xwe ve herin.»
GEN.19.2	Wan got: «Na, emê şeva xwe li meydana bajêr derbas bikin.»
GEN.19.3	Lût pir li ber wan da, heta ew pê re çûn mala wî. Lût ji wan re ziyafet amade kir, nanê şikeva çêkir û wan jî xwar.
GEN.19.4	Beriya ku ew razin, mêrên bajarê Sodomê, çi ciwan çi jî kal hemû bi hev re dora malê girtin. 
GEN.19.5	Gazî Lût kirin û gotin: «Ew zilamên ku îşev hatin ba te li ku ne? Wan derxe bide me ku em bi wan re razin.»
GEN.19.6	Lût derket derve, derî li pişt xwe girt 
GEN.19.7	û got: «Birayên min, ez rica dikim vê xerabiyê nekin. 
GEN.19.8	Binêrin, du keçên min ên ku destê tu mêran li wan neketiye hene. Ez wan ji we re bînim. Çi dixwazin bi wan bikin; lê tiştekî bi van zilaman nekin. Çimkî wan xwe spartiye siya banê min.»
GEN.19.9	Wan got: «Xwe ji ser riya me bide alî. Evê hanê yekî xerîb e û dixwaze xwe bike hikûmdar? Emê te ji wan xerabtir bikin.» Lût daf dan û ji bo ku derî bişikênin, pêş ve hatin. 
GEN.19.10	Lê mêvan destên xwe dirêjî Lût kirin, ew kişandin hûndirê malê ba xwe û derî girtin. 
GEN.19.11	Wan, hemûyên li ber derî, ciwan û pîr tev kor kirin. Loma jî riya derî nedîtin.
GEN.19.12	Herdu zilaman ji Lût re got: «Mirovên te yên din li vir hene? Zavayên te, kur an keçên te, an kesekî te yê din hebe, hemûyan jî ji vî bajarî derxe. 
GEN.19.13	Emê vî cihî wêran bikin, çimkî li ber Xudan gazina li dijî wan wisa giran bûye ku wî em şandin ku em vî cihî wêran bikin.»
GEN.19.14	Lût derket derve û ji zavayên xwe, yanî dergistiyên keçên xwe re got: «Lez bikin û ji vê derê herin. Çimkî Xudan dike vî bajarî wêran bike.» Lê zavayên wî guman kirin ku ew henekan dike.
GEN.19.15	Ber destê sibê milyaketan Lût dan lezandin û gotin: «Bilezîne, jina xwe û herdu keçên xwe yên li vir hilîne. An na, gava ku bajêr cezayê xwe bibîne tê jî pê re helak bibî.» 
GEN.19.16	 Ew hê dudilî bû, mirovan bi destê wî, bi destê jina wî û bi destê herdu keçên wî girtin û derxistin derveyî bajêr. Çimkî Xudan li wan hat rehmê. 
GEN.19.17	Çaxê ew derxistibûn derve, yekî ji wan ji Lût re got: «Bireve, canê xwe rizgar bike. Li pey xwe nenêre û li tu dereke vê deştê nesekine! Bireve çiyê, an na tê helak bibî!»
GEN.19.18	Lê Lût ji wan re got: «Nexêr, xweyê min! 
GEN.19.19	Dilê te bi xulamê te xweş e û bi rizgarkirina canê min, te dilsoziyeke mezin bi min kir. Lê ez nikarim birevim çiyê; wê ev felaket bigihîje min û ezê bimirim. 
GEN.19.20	Binêre, bajarekî biçûk ê ku ez birevimê li vir heye. Bi destûra te ez birevim wê derê û canê xwe rizgar bikim. Ji xwe bajarekî biçûk e.»
GEN.19.21	Wî ji Lût re got: «Baş e, ez vê daxwaza te jî qebûl dikim. Ezê wî bajarê ku te got, wêran nekim. 
GEN.19.22	De bilezîne bireve wê derê. Çimkî heta tu negihîjî wê derê, ez nikarim tiştekî bikim.» Ji ber vê yekê ji wî bajarî re Soar
GEN.19.23	Çaxê Lût gihîşt Soarê, roj li ser erdê bilind bibû. 
GEN.19.24	 Xudan ji ezmên bi ser Sodom û Gomorayê ve kukurta bi êgir barand. 
GEN.19.25	Wî ew bajar wêran kir û tevahiya deştê, hemûyên ku li wan bajaran rûdiniştin û gul û giyayên li wir tune kirin. 
GEN.19.26	 Lê jina Lût li pey xwe nêrî û bû stûneke xwê û ma.
GEN.19.27	Serê sibê zû Îbrahîm rabû û vegeriya ew cihê ku li pêş Xudan sekinîbû. 
GEN.19.28	Wî li aliyê Sodomê û Gomorayê û tevahiya deştê nêrî û dît ku ji erdê dûyekî wek ku ji êtûnekê derdikeve bilind dibe.
GEN.19.29	Çaxê ku Xwedê bajarên deştê wêran kirin, wî Îbrahîm anî bîra xwe. Gava wî bajarên ku Lût lê rûniştibû wêran kir, wî Lût ji nav vê felaketê deranî.
GEN.19.30	Lût bi herdu keçên xwe ve ji Soarê derket û çû çiyê, çimkî ew ditirsiya ku li Soarê bimîne. Îcar ew bi herdu keçên xwe re li şikeftekê bi cih bû. 
GEN.19.31	Rojekê keça mezin ji ya biçûk re got: «Bavê me kal e û li vir mêrekî ku li gorî adetên dinyayê nêzîkî me be tune. 
GEN.19.32	Were em şerabê bi bavê xwe bidin vexwarin, bi wî re razin û ji bavê xwe ziriyeta xwe şîn bikin.» 
GEN.19.33	Wê şevê bavê xwe bi şerabê serxweş kirin û keça mezin çû, bi bavê xwe re raza. Çaxê keçik pê re raza û rabû, ji serxweşî haya wî jê nebû. 
GEN.19.34	Dotira rojê keça mezin ji ya biçûk re got: «Şeva çûyî ez bi bavê xwe re razam. Îşev dîsa em wî serxweş bikin û tu here bi wî re raze. Da ku em bikarin ziriyeta xwe berdewam bikin.» 
GEN.19.35	Wan wê şevê jî bavê xwe bi şerabê serxweş kir û keça biçûk pê re raza. Çaxê keçik pê re raza û rabû, dîsa ji serxweşî haya wî jê nebû.
GEN.19.36	Bi vî awayî herdu keçên Lût ji bavê xwe bi zaro man. 
GEN.19.37	Keça mezin kurek anî û navê wî Moav
GEN.19.38	Ji keça biçûk re jî kurek çêbû û navê wî Ben-Emmî
GEN.20.1	Îcar Îbrahîm ji wê herêmê koçî Negevê kir, di navbera Qadêş û Şûrê de ma û demekê li Gerarê rûnişt. 
GEN.20.2	 Li wir Îbrahîm ji bo jina xwe Sarayê got: «Ev xwişka min e.» Wî Padîşahê Gerarê Avîmelek şand pey Sarayê û ew anî. 
GEN.20.3	Lê Xwedê bi şev hat xewna Avîmelek û jê re got: «Ji ber ku te ev jinik anî, tê bimirî; çimkî ev jinik bi mêr e.»
GEN.20.4	Avîmelek hê dest nedabû wê. Wî got: «Ya Reb, ma tê miletekî bêsûc tune bikî? 
GEN.20.5	Ma Îbrahîm bi xwe ji min re negot: ‹Ev xwişka min e?› Ma wê jî negot: ‹Ew birayê min e?› Min ev bi dilekî pak û destên paqij kir.»
GEN.20.6	Xwedê di xewnê de jê re got: «Erê, ez dizanim te ev bi dilekî pak kir, loma jî min tu parastî ku tu li dijî min guneh nekî. Ji ber vê yekê min nehişt ku tu destê xwe bidî wê. 
GEN.20.7	Niha jina wî lê vegerîne; çimkî ew pêxember e û ewê ji bo te dua bike û tê bijî. Lê heger tu wê bi şûn ve neşînî, bizanibe ku tu û hemû kesên te wê esse bimirin.»
GEN.20.8	Avîmelek serê sibê zû rabû û hemû karmendên xwe civandin. Çaxê wî her tişt ji wan re got, ew gelek tirsiyan. 
GEN.20.9	Avîmelek gazî Îbrahîm kir û jê re got: «Te çi bi me kir? Min çi neheqî bi te kir, ku te ev gunehê mezin anî serê min û padîşahiya min. Te tiştê nebûyî bi min kir.» 
GEN.20.10	Avîmelek berdewam kir û got: «Armanca te çi bû ku te ev kir?»
GEN.20.11	Îbrahîm got: «Min ji xwe re got ku bi rastî li vir tirsa Xwedê tune û wê ji ber jina min, min bikujin. 
GEN.20.12	Bi rastî jî ew xwişka min e. Bavê me yek e, lê diya me cuda ye û ew bû jina min. 
GEN.20.13	Çaxê Xwedê ez ji mala bavê min şandim xerîbiyê, min ji wê re got: ‹Dilsoziya xwe wiha nîşanî min bide: Her dera ku em biçinê, ji bo min bibêje: Ev birayê min e.›»
GEN.20.14	Avîmelek pez û dewar, xulam û xadim dan Îbrahîm û jina wî Sara lê vegerand. 
GEN.20.15	Avîmelek got: «Va ye welatê min li ber te ye; her dera ku tu dixwazî, lê bi cih bibe.» 
GEN.20.16	Wî ji Sarayê re got: «Va ye ez hezar perçe zîv didim birayê te. Ev ji bo yên li ba te delîlek e ku kesî dest nedaye te. Bila herkes bizanibe ku tu bêsûc î.»
GEN.20.17	Îbrahîm dua kir û Xwedê şifa da Avîmelek, jina wî û cariyên wî. Êdî wan dikaribû zarokan bînin. 
GEN.20.18	Çimkî Xudan ji rûyê Saraya jina Îbrahîm, zikên hemû jinên mala Avîmelek girtibûn.
GEN.21.1	Xudan çawa ku soz dabû, qencî li Sarayê kir û soza xwe pêk anî. 
GEN.21.2	 Sara bi zaro ma, di kalîtiya Îbrahîm de, di wê dema ku Xwedê diyar kiribû de kurek jê re anî. 
GEN.21.3	Îbrahîm navê Îshaq li wî kurî kir ku Sarayê jê re anî. 
GEN.21.4	 Gava Îshaq heşt rojî bû, Îbrahîm çawa ku Xwedê lê emir kiribû ew sinet kir. 
GEN.21.5	Îbrahîm sed salî bû, gava Îshaq jê re çêbû.
GEN.21.6	Sarayê got: «Xwedê ez dame kenandin. Her kesê ku vê yekê bibihîze wê bi min re bikene. 
GEN.21.7	Wê kê ji Îbrahîm re bigota ‹Wê rojek were Sara şîr bide kurekî?› Va ye min di vê kalîtiya wî de jê re kurek anî.»
GEN.21.8	Kurik mezin bû û di roja ku Îshaq ji şîr hat vekirin de Îbrahîm şahiyek mezin çêkir. 
GEN.21.9	 Çaxê Sarayê dît kurê ku Hacera Misrî ji Îbrahîm re anîbû bi Îshaq tinazên xwe dike, 
GEN.21.10	wê ji Îbrahîm re got: «Vê cariyê û kurê wê biqewirîne. Bila kurê vê cariyê nebe hevparê mîrasa kurê min Îshaq.» 
GEN.21.11	Ev yek li Îbrahîm pir giran hat. Çimkî Îsmaîl jî kurê wî bû. 
GEN.21.12	 Lê Xwedê ji Îbrahîm re got: «Tu li ber kurik û cariya xwe nekeve. Guhê xwe bide her tiştê ku Sarayê ji te re dibêje; çimkî wê ziriyeta te bi Îshaq bê naskirin. 
GEN.21.13	Ezê kurê cariyê jî bikim miletekî, çimkî ew jî ji ziriyeta te ye.»
GEN.21.14	Îbrahîm serê sibê zû rabû, hinek nan û meşkek av hilda, danî ser milê Hacerê û kurik pê re, ew şand. Hacer çû û demekê li çola Bîr-Şevayê geriya. 
GEN.21.15	Çaxê av di meşkê de nema, wê kurê xwe kir bin deviyekê 
GEN.21.16	û çû, bi qasî avêtina tîrekî dûr ket. Ew rûnişt û got: «Ez nikarim li mirina kurê xwe binêrim.» Paşê bi dengekî bilind giriya.
GEN.21.17	Xwedê dengê kurik bihîst û milyaketê Xwedê ji ezmên gazî Hacerê kir û got: «Çi bûye Hacer! Netirse, Xwedê dengê kurik ji wê derê bihîst. 
GEN.21.18	Rabe, kurik rake û bi destê wî bigire. Çimkî ezê wî bikim miletekî mezin.» 
GEN.21.19	Piştre Xwedê çavên Hacerê vekirin û wê bîreke avê dît. Ew rabû, meşka xwe bi avê tije kir û av da kurê xwe.
GEN.21.20	Gava zarok mezin dibû Xwedê pê re bû. Ew li çolê rûnişt û bû tîravêjekî xurt. 
GEN.21.21	Ew li Çola Paranê rûnişt û diya wî ji welatê Misrê jinek jê re anî.
GEN.21.23	Niha li vir, li pêş Xwedê ji min re sond bixwe ku tê bi min re, bi kurê min re û bi ziriyeta min re dilsoz bî. Ji min re û ji welatê ku tu bi xerîbî lê dimînî re, wek ku min ji te re kir, dilsoz be.»
GEN.21.24	Îbrahîm got: «Ez sond dixwim.»
GEN.21.25	Lê Îbrahîm behsa bîrekê kir ku xulamên Avîmelek bi zorê dest danîbûn ser. 
GEN.21.26	Avîmelek got: «Ez nizanim kê ev kiriye. Te jî ji min re negot, ez niha dibihîzim.»
GEN.21.27	Paşê Îbrahîm pez û dewar dan Avîmelek û herduyan peymanek girê dan. 
GEN.21.28	Îbrahîm ji keriyê xwe heft berxên mê cuda kirin. 
GEN.21.29	Avîmelek jê pirsî û got: «Maneya van heft berxên mê yên ku te ji kerî qetandin çi ye?»
GEN.21.30	Îbrahîm got: «Divê tu van heft berxan ji destê min qebûl bikî ku bibe şahidê kolandina vê bîrê.» 
GEN.21.31	Ji ber vê yekê ji wî cihî re Bîr-Şeva
GEN.21.32	Piştî ku li Bîr-Şevayê peyman hat girêdan, Avîmelek û Pîxolê serfermandarê wî vegeriyan welatê Filîstiyan. 
GEN.21.33	Îbrahîm li Bîr-Şevayê dargezek çand û li wê derê navê Xudan, Xwedayê Herheyî hilda. 
GEN.21.34	Îbrahîm demeke dirêj bi xerîbî li welatê Filîstiyan ma.
GEN.22.1	Îbrahîm got: «Keremke!»
GEN.22.2	Xwedê got: «Kurê xwe yê yekta Îshaqê ku jê hez dikî hilde û here herêma Moriyayê. Li wir, li serê çiyayekî ku ezê ji te re bêjim, wî bike qurbana şewitandinê.»
GEN.22.3	Serê sibê Îbrahîm rabû, kerê xwe kurtan kir, bi du xulam û kurê xwe Îshaq re çû. Wî ji bo qurbana şewitandinê êzing birîn û çû cihê ku Xwedê jê re gotibû. 
GEN.22.4	Di roja sisiyan de Îbrahîm serê xwe bilind kir û ew dera ku diçûyê ji dûr ve dît. 
GEN.22.5	Wî ji xulamên xwe re got: «Hûn li vir li ba kerê bimînin. Ez û kurik emê herin li dera hanê biperizin û vegerin.»
GEN.22.6	Îbrahîm êzingên ji bo qurbana şewitandinê li milê kurê xwe Îshaq kirin û wî bi xwe jî agir û kêr hilgirtin.
GEN.22.7	Çaxê herdu di rê de diçûn Îshaq ji bavê xwe re got: «Bavo!»
GEN.22.7	Wî got: «Bêje kurê min!»
GEN.22.7	Îshaq got: «Agir û êzing hene, lê ka berxê ku tê qurban bikî?»
GEN.22.8	Îbrahîm got: «Kurê min, wê Xwedê berxê ji bo qurbana şewitandinê peyda bike.» Meşa xwe berdewam kirin.
GEN.22.10	Îbrahîm destê xwe dirêj kir, kêr hilanî ku kurê xwe serjê bike. 
GEN.22.11	Lê milyaketê Xudan ji ezmanan gazî wî kir û got: «Îbrahîm, Îbrahîm!»
GEN.22.11	Îbrahîm got: «Keremke!»
GEN.22.12	Milyaket got: «Dest nede kurik! Tiştekî pê neke. Niha ez dizanim ku tu ji Xwedê ditirsî û te kurê xwe yê yekta jî texsîr nekir.»
GEN.22.13	Îbrahîm serê xwe bilind kir. Dît ku qiloçên beranekî di nav deviyê de asê mane. Rabû çû, beran anî û ew di cihê kurê xwe de kir qurbana şewitandinê. 
GEN.22.14	Îbrahîm navê wê derê «Yahwe-Yîre»
GEN.22.15	Milyaketê Xudan cara diduyan ji ezmên gazî Îbrahîm kir û got: 
GEN.22.16	 «Gotina Xudan ev e: Ez Xudan, bi navê xwe sond dixwim, ji ber ku te ev yek kir û kurê xwe yê yekta ji min texsîr nekir, 
GEN.22.17	ezê te gelekî pîroz bikim. Ezê ziriyeta te bi qasî stêrên ezmanan, sêlaka ber deryayê zêde bikim. Wê ziriyeta te bajarên dijminên xwe ji xwe re bikin milk. 
GEN.22.18	 Bi ziriyeta te, wê hemû miletên dinyayê bên pîrozkirin. Çimkî te bi gotina min kir.»
GEN.22.19	Piştre Îbrahîm vegeriya ba xulamên xwe û ew bi hev re zivirîn Bîr-Şevayê. Îbrahîm li Bîr-Şevayê ma.
GEN.22.20	Piştî van tiştan xeberek ji Îbrahîm re hat û gotin: «Mîlkayê ji birayê te Nahor re kur anîn. 
GEN.22.21	Kurê pêşî Ûs, birayê wî Bûz, Qemûêlê bavê Aram, 
GEN.22.22	Kesed, Hazo, Pîldaş, Yîdlaf û Betûêl.» 
GEN.22.23	Betûêl bû bavê Rebeqayê. Mîlkayê ev heşt kur ji birayê Îbrahîm, Nahor re anîn. 
GEN.22.24	Cariya Nahor a bi navê Reûma jî, Tevah, Gaham, Tahaş û Maexa anîn.
GEN.23.1	Sara emrekî dirêj kir û sed û bîst û heft sal jiya. 
GEN.23.2	Sara li Qîryat-Arbayê, yanî li Hevronê, li welatê Kenanê mir. Îbrahîm şîna wê kir û li ser giriya.
GEN.23.3	Îbrahîm li ser şîna jina xwe rabû û ji Hîtîtiyan re got: 
GEN.23.5	Hîtîtiyan ji Îbrahîm re gotin: 
GEN.23.6	«Ezbenî, tu guhê xwe bide me. Tu di nav me de mîrekî xudanxatir î. Miriyê xwe li goristana me, di cihê herî qenc de veşêre. Wê tu kes ji me nebêje em gorên xwe nadin te ku tu miriyên xwe lê veşêrî.»
GEN.23.7	Îbrahîm rabû û xwe li ber xelkê welêt, li ber Hîtîtiyan tewand. 
GEN.23.8	Wî ji wan re got: «Heger hûn dixwazin ez miriya xwe veşêrim, guhê xwe bidin min. Herin ji kurê Efronê Sohar lava bikin. 
GEN.23.9	Bila Şikefta Maxpêlaya li bin zeviya xwe bifiroşe min. Bihayê wê çi be, ezê zêdetir bidim û bikim goristan.»
GEN.23.10	Efronê Hîtîtî di nav gelê xwe de rûniştibû. Wî bi dengekî bilind bang li hemû Hîtîtiyan kir ku li ber dergehê bajêr kom bûne: 
GEN.23.11	«Na ezbenî! Tu guhê xwe bide min. Ez zevî û şikefta tê de jî didim te. Ez li ber çavên her kesî didim te. Bibe miriya xwe lê veşêre.»
GEN.23.12	Îbrahîm careke din li pêş xelkê welêt xwe tewand. 
GEN.23.13	Bi dengekî bilind gazî Efron kir ku her kesî bihîst. Ji Efron re got: «Ji kerema xwe guhê xwe bide min. Ezê bihayê zeviya te bidim. Bihayê wê ji min bistîne ku ez miriya xwe lê veşêrim.»
GEN.23.14	Efron got: 
GEN.23.15	«Tu guhê xwe bide min ezbenî. Bihayê axê çar sed şekel
GEN.23.16	Îbrahîm gotina Efron li ber hemû Hîtîtiyan qebûl kir û çar sed şekel zîv kişand û da wî.
GEN.23.17	Bi vî awayî zeviya Efron a li Maxpêlayê ya nêzîkî Mamrê, tevî zevî û şikeftê û bi hemû darên tê de, 
GEN.23.18	li pêş hemû Hîtîtiyên li ber dergehê bajêr, bû milkê Îbrahîm.
GEN.23.19	Piştre Îbrahîm Saraya jina xwe li welatê Kenanê, di şikefta li zeviya Maxpêlayê ya nêzîkî Mamrê de veşart ku jê re Hevron jî tê gotin. 
GEN.23.20	Îcar zevî û şikeft, ji Hîtîtiyan wek milkê goristanê gihîşt Îbrahîm.
GEN.24.1	Îbrahîm kal bûbû û bi nav salan ve çûbû. Xudan ew bi hemû awayî pîroz kiribû. 
GEN.24.2	Îbrahîm ji serxulamê xwe yê ku berpirsê her tiştê wî bû re got: «Destê xwe deyne ser ranê min
GEN.24.3	Ez dixwazim ku tu bi Xudan, bi Xwedayê erd û ezmanan sond bixwî ku tu ji keçikên Kenaniyên ku ez di nav wan de rûdinim, jinekê ji kurê min re neynî. 
GEN.24.4	Lê here welatê min û ji mirovên min, ji kurê min Îshaq re jinekê bîne.»
GEN.24.5	Xulamê wî pirsî û got: «Lê ku keçik nexwaze bi min re bê vî welatî? Ez kurê te bibim wî welatê ku tu jê hatiyî?»
GEN.24.6	Îbrahîm got: «Na, qet nebe ku tu kurê min bibî wê derê. 
GEN.24.7	Xudan, Xwedayê Ezmanan ê ku ez ji mala bavê min, ji welatê ku ez lê çêbûbûm anîme, sond xwar û got: ‹Ezê vê herêmê bidim ziriyeta te.› Ewê milyaketê xwe bişîne pêşiya te ku tu karibî ji wê derê jinekê ji kurê min re bînî. 
GEN.24.8	Heger keçik nexwaze bi te re bê, tê ji sonda min rizgar bibî. Tenê tu kurê min nebe wê derê.» 
GEN.24.9	Li ser vê yekê xulam destê xwe danî ser ranê malxweyê xwe Îbrahîm û ji bo vî karî sond xwar.
GEN.24.10	Piştre xulam ji malxweyê xwe deh deve bar kirin. Çimkî her cureyê diyariyên hêja yê malxweyê wî di destê wî de bû. Ew çû bajarê Aram-Naharayîmê
GEN.24.11	Wî li ber bîra
GEN.24.12	Xizmetkar dua kir û got: «Ya Xudan, Xwedayê malxweyê min Îbrahîm. Tu îro serketinê bide min û qenciyê bi malxweyê min Îbrahîm bike. 
GEN.24.13	Va ye ez li ber bîrê me û keçikên bajêr tên bîrê. 
GEN.24.14	Ezê ji yekê re bêjim: ‹Ji kerema xwe ji cerê xwe avekê bide min.› Heger ew jî bibêje: ‹Kerem bike vexwe, ezê jî deveyên te av bidim›, wî çaxî ezê bizanibim keçika ku te ji xulamê xwe Îshaq re kifş kiriye, ew e. Bi vî awayî wê kifş bibe ku te qenciyê bi malxweyê min re kiriye.»
GEN.24.15	Hê ew bi xeberdan bû, Rebeqa, cerê wê li ser milan hat. Rebeqa, keça Betûêlê kurê Mîlka bû. Mîlka jina Nahorê birayê Îbrahîm bû. 
GEN.24.16	Ew gelekî delal bû. Destê wê bi destê tu mêrî nebûbû. Rabû çû ser bîrê, cerê xwe dagirt û hat. 
GEN.24.17	Xizmetkar bi lez çû pêşiya wê û got: «Ji kerema xwe ji cerê xwe avekê bide min.»
GEN.24.18	Rebeqayê cerê xwe xwar kir, av dayê û got: «Kerem bike ezbenî.»
GEN.24.19	Piştre jê re got: «Ez ji bo deveyên te jî avê bînim. Çiqas dixwazin bila vexwin.» 
GEN.24.20	Keçikê bi lez ava cêr vala kir cirnê, dîsa vegeriya ser bîrê ku cerê xwe dagire. Bi vî awayî hemû deveyan têrav kir. 
GEN.24.21	Xulamê Îbrahîm bi awayeke ecêbmayî, bêdeng difikirî û di ber xwe re digot: Gelo bi rastî jî Xudan riya wî rast kiriye yan na?
GEN.24.22	Çaxê deve têrav bûn, xulam xizêmeke zêr a bi giraniya nîv şekelî
GEN.24.23	Jê pirsî û got: «Tu keça kê yî? Ka ji min re bibêje, gelo mala bavê te mêvanan dihewînin ku em îşev werin mala we?»
GEN.24.24	Keçikê got: «Ez keça Betûêlê kurê Nahor û Mîlkayê me. 
GEN.24.25	Li ba me ka û êm zêde ye û cihê me ji bo mêvanan jî heye.»
GEN.24.26	Xulam serê xwe tewand, pesnê Xudan da. 
GEN.24.27	Wî got: «Spas ji Xudan, ji Xwedayê malxweyê min Îbrahîm re ku wî dilsozî û dilovaniya xwe ji malxweyê min kêm nekir. Hê ez di rê de bûm, Xwedê riya mala mirovên malxweyê min nîşanî min da.»
GEN.24.28	Keçik lezand çû mala diya xwe û her tiştên qewimî ji maliyan re got. 
GEN.24.29	Birayekî Rebeqayê hebû, navê wî Lavan bû. Lavan beziya çû pêşwaziya zilamê li ser bîrê. 
GEN.24.30	Lavan xizêma di pozê xwişka xwe û bazinên di zendên wê de dîtibûn û tiştên ku zilam gotibû ji Rebeqayê bihîstibû. Ew li ber bîrê rastî zilêm hat ku li ber deveyên xwe bû. 
GEN.24.31	Lavan got: «Kerem bike malê, ya zilamê ku Xudan ew pîroz kiriye. Tu çima li derve disekinî? Min ji bo te mal û ji bo deveyên te cih amade kiriye.»
GEN.24.32	Îcar zilam hat malê û barên deveyan danî. Ka û êm dan deveyan û ji bo ku ew û yên pê re lingên xwe bişon, av anîn.
GEN.24.33	Çaxê xwarin li ber wî danîn, wî got: «Heta ku ez sedema hatina xwe nebêjim ez xwarinê naxwim.»
GEN.24.33	Lavan got: «Kerem bike, bibêje.»
GEN.24.34	Wî got: «Ez xulamê Îbrahîm im. 
GEN.24.35	Xudan malxweyê min gelek pîroz kir û ew dewlemend bû. Xudan pez û dewar, zêr û zîv, xulam û xadim, deve û ker dan wî. 
GEN.24.36	Jina wî Sarayê di pîrîtiya xwe de kurek da malxweyê min û wî jî her tiştê xwe da kurê xwe. 
GEN.24.37	Malxweyê min bi min sond da xwarin û got: ‹Ji keçên Kenaniyan ku ez li welatê wan rûdinim ji kurê min re jinekê neyne. 
GEN.24.38	Lê here welatê bavê min û ji nav mirovên min, ji kurê min re jinekê bîne.›
GEN.24.39	«Li ser vê yekê min ji malxweyê xwe re got: ‹Lê ku keçik nexwaze bi min re bê?›
GEN.24.40	«Wî li min vegerand û got: ‹Xudanê ku ez bi wî re diçim, wê milyaketê xwe bi te re bişîne û rê li ber te veke ku tu bikaribî jinekê ji nav mirovên min, ji mala bavê min ji kurê min re bînî. 
GEN.24.41	Piştî ku tu çûyî ba mirovên min, heger ew keçikê nedin te jî, tê ji sonda min rizgar bibî.›
GEN.24.42	«Îcar îro gava ku ez hatim ser bîrê min got: ‹Ya Xudan, Xwedayê malxweyê min Îbrahîm, ez lava dikim ku tu riya min li ber min vekî. 
GEN.24.43	Va ye, ez li ser vê bîrê disekinim. Gava keçikek tê ku bîrê bikişîne, ezê jê re bêjim: Ji kerema xwe firek av ji cerê xwe bide min ez vexwim. 
GEN.24.44	Heger keçik ji min re bibêje: Kerem bike vexwe, ezê deveyên te jî têrav bikim, wî çaxî ezê bizanibim keça ku Xudan ji bo malxweyê min hilbijartiye ev e.›
GEN.24.45	«Dema min di dilê xwe de dua dikir, Rebeqa cer li ser milan derket. Çû ser bîrê û cerê xwe dagirt. Min jê re got: ‹Ji kerema xwe avê bide min.›
GEN.24.46	«Wê bi lez cerê xwe danî û got: ‹Kerem bike, vexwe. Ezê deveyên te jî têrav bikim.› Min av vexwar û wê deve jî av dan.
GEN.24.47	«Min jê pirsî û got: ‹Tu keça kê yî?›
GEN.24.47	«Wê got: ‹Ez keça Betûêlê kurê Nahorê Mîlkayî me.›
GEN.24.47	«Min jî xizêm bi pozê wê ve kir û bazin xistin zendên wê. 
GEN.24.48	Min xwe tewand û ez perizîm Xudan. Min ji Xudan re, ji Xwedayê malxweyê xwe Îbrahîm re spas kir ku ez danîbûm ser riya rast ku ez ji kurê wî re neviya birayê wî bînim. 
GEN.24.49	Ji min re bêjin ka hûnê ji malxweyê min re dilsozî û dilovaniyê bikin an na? Ezê jî bizanibim çi dikim.»
GEN.24.50	Lavan û Betûêl lê vegerandin û gotin: «Ev ji Xudan e, em nikarin ji te re bêjin baş an xerab e. 
GEN.24.51	Va ye, Rebeqa li ber te ye. Wê bibe û here. Bila wek ku Xudan gotiye bibe jina kurê malxweyê te.»
GEN.24.52	Çaxê xulamê Îbrahîm peyvên wan bihîstin, deverû çû erdê û perizî Xudan. 
GEN.24.53	Xulam taximên zêr û zîv û cilûberg derxistin dan Rebeqayê. Wî xelatên giranbiha dan dê û birayên wê. 
GEN.24.54	Paşê ew û mirovên wî yên ku pê re bûn xwarina xwe xwarin, vexwarin û wê şevê li wir man.
GEN.24.54	Serê sibê rabûn û xulam got: «Bihêlin ku ez vegerim ba malxweyê xwe.»
GEN.24.55	Lê birayê keçikê û diya wê gotin: «Bila keçik hinekî din, hema deh rojan li ba me bimîne, piştre tê vegerî.»
GEN.24.56	Wî jî got: «Min bi derengî nexin. Madem ku Xudan rê li ber min vekir, hûn jî bihêlin ez herim ba xweyê xwe.»
GEN.24.57	Wan got: «Em gazî keçikê bikin û jê bipirsin.»
GEN.24.58	Wan gazî Rebeqayê kir û jê pirsîn: «Tê bi wî zilamî re herî?»
GEN.24.58	Wê got: «Erê ezê herim.»
GEN.24.59	Îcar wan xwişka xwe Rebeqayê bi dadika wê re, bi xulamê Îbrahîm û mirovên wî re bi rê kirin. 
GEN.24.60	Wan Rebeqa pîroz kir û jê re gotin:
GEN.24.60	«Ya xwişka me,
GEN.24.60	Bibe diya hezar hezaran.
GEN.24.60	Bila ziriyeta te dergehên dijminên xwe
GEN.24.60	Ji xwe re bike milk.»
GEN.24.61	Rebeqa û keçên wê yên xizmetkar rabûn, li deveyan siwar bûn û dan pey xulamê Îbrahîm. Xulam tevî Rebeqayê bi rê ketin.
GEN.24.62	Îshaq ji Bîr-Lahay-Royiyê hatibû, çimkî ew li herêma Negevê dima. 
GEN.24.63	Ber êvarê Îshaq çû nav zeviyan ku ji xwe re bifikire. Çaxê wî serê xwe bilind kir, dît ku deve nêzîk dibin. 
GEN.24.64	Rebeqayê jî serê xwe bilind kir û Îshaq dît. Ew ji deveyê peya bû 
GEN.24.65	û ji xulamê Îbrahîm re got: «Ev mirovê ku di zeviyê de ye û ber bi me tê, kî ye?»
GEN.24.65	Xulam got: «Ew malxweyê min e.» Rebeqayê xêliya xwe hilda û serçavê xwe nixamt.
GEN.24.66	Xulam her tiştê ku kiribû ji Îshaq re got. 
GEN.24.67	Îshaq, Rebeqayê bir konê diya xwe Sarayê û ew bû jina wî. Îshaq ji wê hez kir û piştî mirina diya xwe, xema xwe bi wê revand.
GEN.25.1	Îbrahîm jineke din ji xwe re anî. Navê wê Qetûra bû. 
GEN.25.2	Ji Qetûrayê, Zîmran, Yoqşan, Medan, Midyan, Yîşbaq û Şûah çêbûn. 
GEN.25.3	Yoqşan bavê Şeva û Dedan bû. Ji ziriyeta Dedan Aşûrî, Letûşî û Leûmî çêbûn. 
GEN.25.4	Kurên Midyan: Eyfa, Êfer, Henox, Avîda û Êldae. Ev hemû ji Qetûrayê bûn.
GEN.25.5	Îbrahîm her tiştê xwe ji Îshaq re hişt. 
GEN.25.6	Wî diyarî dan kurên xwe yên ku ji cariyên wî bûn û hê gava sax bû, ew ji Îshaq dûr kirin û ber bi rojhilat ve şandin.
GEN.25.7	Bi tevahî, Îbrahîm sed û heftê û pênc sal emir kir. 
GEN.25.8	Îbrahîmê kalbûyî û ji jiyanê têrbûyî di emrekî dirêj de, ruhê xwe da, mir çû û gihîşt bav û kalên xwe. 
GEN.25.9	Kurên wî Îshaq û Îsmaîl ew li şikefta Maxpêlaya nêzîkî Mamrê, di zeviya Efronê kurê Soharê Hîtîtî de veşartin. 
GEN.25.10	 Îbrahîm ew zevî ji Hîtîtiyan standibû. Îbrahîm û jina wî Sara li wê derê hatin veşartin. 
GEN.25.11	Piştî mirina Îbrahîm, Xwedê kurê wî Îshaq pîroz kir û ew li nêzîkî Bîr-Lahay-Royiyê ma.
GEN.25.12	Qeyda ziriyeta Îsmaîlê kurê Îbrahîm ê ku ji cariya Sarayê, Hacera Misrî, ji Îbrahîm re çêbûbû: 
GEN.25.13	Li gorî rêza bûyîna xwe, navên kurên Îsmaîl ev in: Yê pêşî Nevayot, piştre Qêdar, Adbeyêl, Mîvsam, 
GEN.25.14	Mîşma, Dûma, Massa, 
GEN.25.15	Hadad, Têma, Yetûr, Nafîş û Qêdema. 
GEN.25.16	Ev kurên Îsmaîl bûn. Navên diwanzdeh mîrên eşîran li gorî gund û warên wan li wan kiribûn. 
GEN.25.17	Bi tevahî, Îsmaîl sed û sî û heft sal emir kir, piştre ruhê xwe da, mir çû gihîşt pêşiyên xwe. 
GEN.25.18	Kurên Îsmaîl ber bi Aşûrê ve ji Hawîlayê heta Şûra nêzîkî sînorê Misrê bi cih bûn. Ew li rojhilatê cihê malên hemû birayên xwe bicih bûn.
GEN.25.19	Serpêhatiya Îshaqê kurê Îbrahîm: Îbrahîm bavê Îshaq bû. 
GEN.25.20	Çaxê Îshaq xwişka Lavanê Aramî, ji Paddan-Aramê keça Betûêlê Aramî Rebeqayê ji xwe re anî, çil salî bû. 
GEN.25.21	Îshaq ji bo jina xwe ji Xudan lava kir, çimkî zarok ji jina wî re çênedibûn. Xudan bersiv da lavakirina Îshaq û jina wî Rebeqa bi zaro ma. 
GEN.25.22	Zarokên di zikê wê de hevdû def dan. Rebeqayê got: «Ev çi bû hat serê min?» Rabû çû ku ji Xudan bipirse.
GEN.25.23	«Di malzaroka te de du milet hene,
GEN.25.23	Wê ji bedena te du netewên cuda çêbin.
GEN.25.23	Wê yek ji yê din hêzdartir be,
GEN.25.23	Wê yê mezin ji yê biçûk re xizmetê bike.»
GEN.25.24	Çaxê dema zarokanîna wê hat, di malzaroka wê de cêwî hebûn. 
GEN.25.25	Yê ku pêşî çêbû sor bû û tevahiya bedena wî wek ebayekî bi pirç bû. Navê wî Esaw
GEN.25.26	Piştre birayê wî çêbû. Bi destê xwe bi pehniya Esaw girtibû. Loma navê wî Aqûb
GEN.25.27	Kurik mezin bûn. Esaw bû nêçîrvanekî baş ê ku ji çolan hez dike. Aqûb mirovekî bêdengê nav konan bû. 
GEN.25.28	Îshaq bêtir ji Esaw hez dikir, çimkî goştê ku wî ji nêçîrê dianî dixwar. Lê Rebeqayê ji Aqûb hez dikir.
GEN.25.29	Rojekê, çaxê Aqûb şorbe çêdikir. Esaw ji nêçîrê hat. Birçî û westiyayî bû. 
GEN.25.30	Esaw ji Aqûb re got: «Ez lava dikim, hinek ji vê şorba sor bide min ez bixwim. Ez ji nêza ketim.» Ji ber vê yekê navê din ê Esaw bû Edom
GEN.25.31	Aqûb jê re got: «Pêşî mafê xwe yê nixurîtiyê bifiroşe min.»
GEN.25.32	Esaw got: «Tu dibînî ez ji birçîbûnê dimirim. Çi bikim ji nixurîtiyê?»
GEN.25.34	Aqûb nan û şorbe da Esaw. Wî xwar, vexwar û rabû çû.
GEN.25.34	Bi vî awayî Esaw mafê nixurîtiya xwe biçûk dît.
GEN.26.1	Piştî xelaya ku di dema Îbrahîm de çêbûbû, li welêt xelayeke din rabû. Îshaq çû Gerarê ba Avîmelekê Padîşahê Filîstiyan. 
GEN.26.2	Xudan li Îshaq xuya bû û jê re got: «Neçe Misrê. Li welatê ku ez ji te re dibêjim rûne. 
GEN.26.3	 Bi xerîbî li vê derê bimîne. Ezê bi te re bim û te pîroz bikim. Ezê van hemû herêman bidim te û ziriyeta te. Ezê wê sonda ku min ji bavê te Îbrahîm re xwar bînim cih. 
GEN.26.4	Ezê ziriyeta te bi qasî stêrên ezmanan zêde bikim û tevahiya van welatan bidim wan. Bi ziriyeta te wê hemû miletên dinyayê bên pîrozkirin. 
GEN.26.5	Çimkî Îbrahîm bi gotina min kir; bi ferman, şerîet, qanûn û erf û adetên min ve girêdayî ma.»
GEN.26.6	Îcar Îshaq li Gerarê ma. 
GEN.26.7	 Çaxê mirovên wê derê li ser jina wî jê pirsîn, wî got: «Ew xwişka min e.» Ew ditirsiya ku bêje: «Jina min e.» Wî ji xwe re got: «Mirovên herêmê dikarin ji ber Rebeqayê min bikujin, çimkî ew delal e.»
GEN.26.8	Îshaq demeke dirêj li wê derê ma. Rojekê, gava Padîşahê Filîstiyan Avîmelek di pencerê re li derve nêrî, dît ku Îshaq bi jina xwe Rebeqayê re dikene
GEN.26.9	Avîmelek gazî Îshaq kir û got: «Bêguman ev jina te ye! Te çima got: ‹Ew xwişka min e›?»
GEN.26.9	Îshaq got: «Min ji xwe re got ku ez dikarim ji ber wê ji canê xwe bibim.»
GEN.26.10	Avîmelek got: «Ev çi bû ku te bi me kir? Hindik mabû ji zilaman yek bi jina te re raza û te sûc bi ser me de bianiya.» 
GEN.26.11	Avîmelek emir da hemû xelkê xwe û got: «Her kî ku dest bide vî zilamî û jina wî, esse wê bê kuştin.»
GEN.26.12	Îshaq li wî welatî zad çand û di eynî salê de zadê wî sed qat ber da. Çimkî Xudan ew pîroz kir. 
GEN.26.13	Îshaq mezin bû û hebûna wî her diçû zêdetir dibû. Êdî ew mirovekî bi têra xwe dewlemend bû. 
GEN.26.14	Keriyên pez û dewarên wî çêbûn û ew bû xwediyê gelek xulaman. Loma jî Filîstî hesûdiya wî kirin. 
GEN.26.15	Filîstiyan hemû bîrên ku bavê wî Îbrahîm di dema xwe de bi xulamên xwe kolabûn, xitimandin û bi axê dagirtin.
GEN.26.16	Avîmelek jî ji Îshaq re got: «Ji nav me here, çimkî hêza te bi ser ya me ket.» 
GEN.26.17	Îshaq ji wê derê bar kir, li Geliyê Gerarê kon veda û li wir bi cih bû. 
GEN.26.18	Îshaq bîrên ku di dema bavê wî Îbrahîm de hatibûn kolandin ji nû ve vekirin. Çimkî Filîstiyan piştî mirina bavê wî ew tije kiribûn. Îshaq navên ku bavê wî Îbrahîm dabûn wan bîran, careke din li wan kir.
GEN.26.19	Xulamên Îshaq di gelî de kolan û kaniyeke xweşav dîtin. 
GEN.26.20	Lê şivanên Gerarê bi şivanên Îshaq re pev çûn û gotin: «Av ya me ye.» Ji ber ku ew li ber Îshaq rabûbûn, wî navê bîrê Eseq
GEN.26.21	Xulamên Îshaq rabûn bîreke din kolan, li ser vê bîrê jî pev çûn û Îshaq navê wê Sîtna
GEN.26.22	Îshaq ji wê derê bar kir û bîreke din kola. Li ser vê tu pevçûn çênebû. Loma wî navê Rehovot
GEN.26.23	Îshaq ji wê derê hilkişiya Bîr-Şevayê. 
GEN.26.24	Wê şevê Xudan li wî xuya bû û got: «Ez Xwedayê bavê te Îbrahîm im. Netirse, ez bi te re me. Ezê te pîroz bikim û ji bo xatirê xulamê xwe Îbrahîm ziriyeta te zêde bikim.» 
GEN.26.25	Îshaq li wê derê gorîgehek çêkir û pesnê Xudan da. Wî li wir konê xwe danî û xulamên wî li wê derê bîrek kolan.
GEN.26.27	Îshaq ji wan re got: «Hûn çima hatin ba min? We ji min nefret kir û ez ji ba xwe qewirandim.»
GEN.26.28	Lê vegerandin û gotin: «Me bi eşkereyî dît ku Xudan bi te re ye. Loma me got: Bila di navbera me û te de sondek hebe. Ka em peymanekê bi te re çêkin. 
GEN.26.29	Tu xesarê nede me, çawa ku me bi te re xerabiyê nekir û hergav qenciyê bi te kir û tu bi aştî şandî. Kifş e ku tu ji aliyê Xudan ve hatî pîrozkirin.»
GEN.26.30	Îshaq ziyafetek da wan, wan xwar û vexwar. 
GEN.26.31	Serê sibê zû rabûn û sond xwarin. Îshaq ew bi rê kirin û ew bi xêr û silamet çûn.
GEN.26.32	Hema wê rojê, xulamên Îshaq hatin li ser wê bîra ku kolabûn agahî danê û gotin: «Me av dît!» 
GEN.26.33	Îshaq navê Şîva li bîrê danî û heta îro jî navê bajêr Bîr-Şeva ma
GEN.26.34	Çaxê Esaw çil salî bû, wî keça Bîriyê Hîtîtî Yehûdît û keça Elonê Hîtîtî Basemat ji xwe re anîn. 
GEN.26.35	Ev jin ji Îshaq û Rebeqayê re bûn kula dil.
GEN.27.1	Çaxê Îshaq pîr bûbû û êdî çavên wî nedidîtin, wî gazî kurê xwe yê mezin Esaw kir û jê re got: «Kurê min!»
GEN.27.1	Esaw got: «Belê ezbenî.»
GEN.27.2	Îshaq got: «Êdî ez pîr bûme. Ez nizanim ezê kengê bimirim. 
GEN.27.3	Niha tu çekên xwe rapêçe, tîr û kevanê xwe hilde û here çolê ji min re nêçîrê bike. 
GEN.27.4	Xwarineke bi lezet a ku ez jê hez dikim çêke û bîne ez bixwim. Beriya ez bimirim, ezê te pîroz bikim.»
GEN.27.5	Çaxê Îshaq bi kurê xwe Esaw re dipeyivî, Rebeqayê guhdariya wan dikir. Gava Esaw ji bo nêçîrê çû çolê, 
GEN.27.6	Rebeqayê ji kurê xwe Aqûb re got: «Binêre, min bihîst ku bavê te ji birayê te Esaw re got: 
GEN.27.7	‹Ji bo min here nêçîrê û xwarineke xweş çêke ku ez bixwim û beriya bimirim, li pêş Xudan te pîroz bikim.› 
GEN.27.8	Niha kurê min, bi baldarî guhdar be û tiştê dibêjim bike. 
GEN.27.9	Rabe here nav keriyê pez û ji min re du karikên baş bîne. Ezê ji wan xwarineke bi lezet a ku bavê te jê hez dike çêkim. 
GEN.27.10	Ji bo ku bavê te bixwe jê re bibe ku beriya mirina xwe te pîroz bike.»
GEN.27.11	Aqûb ji diya xwe Rebeqayê re got: «Birayê min Esaw bi pirç e û ez bêpirç im. 
GEN.27.12	Heger bavê min dest bi min bide, wê fêm bike ku ez wî dixapînim. Di şûna bereketê de wê naletê bi ser min de bîne.»
GEN.27.13	Diya wî jê re got: «Bila nalet bi ser min de bê lawo. Tiştê ku ez ji te re dibêjim bike. Here û wan ji min re bîne.»
GEN.27.14	Aqûb çû û karik ji diya xwe re anîn. Wê jî xwarineke bi lezet çêkir ku bavê wî jê hez dike. 
GEN.27.15	Rebeqa rabû, cilên herî baş ên kurê xwe yê mezin Esaw ku li malê li ba wê bûn, li kurê xwe yê biçûk Aqûb kir. 
GEN.27.16	Wê destên Aqûb û stûyê wî yê rût, bi çermê karikê nixamtin. 
GEN.27.17	Wê xwarina xweş a bi lezet û nanê ku wê lêxistibû da destê Aqûb.
GEN.27.18	Ew çû ba bavê xwe û got: «Bavo!»
GEN.27.18	Îshaq got: «Belê lawo, tu kîjan î?»
GEN.27.19	Aqûb got: «Ez kurê te yê mezin im, Esaw im. Tiştê ku te ji min re got, min kir. Ji kerema xwe rabe û ji goştê nêçîra ku min ji te re kiriye bixwe ku tu min pîroz bikî.»
GEN.27.20	Îshaq ji kurê xwe pirsî: «Te çawa evqas zû ev nêçîr dît kurê min?»
GEN.27.20	Aqûb got: «Xwedayê te Xudan alîkariya min kir.»
GEN.27.21	Îshaq ji Aqûb re got: «Nêzîkî min bibe lawo, ez destê xwe bi te bikim, gelo bi rastî jî tu Esaw î yan na?»
GEN.27.22	Aqûb nêzîkî bavê xwe Îshaq bû, bavê wî destê xwe pê kir û got: «Deng dengê Aqûb e, lê dest destên Esaw in.» 
GEN.27.23	Wî ew nas nekir, çimkî destên wî wek destên birayê wî Esaw bi pirç bûn. Îshaq ew pîroz kir. 
GEN.27.24	Jê re got: «Bi rastî jî tu Esawê kurê min î?»
GEN.27.24	Aqûb got: «Erê, ez im!»
GEN.27.25	Îshaq got: «Baş e lawo, de ka rabe hinek ji goştê nêçîra ku te kiriye bîne ku ez bixwim û te pîroz bikim.» Aqûb pêşî xwarin û piştre jî şerab anî. Wî xwar û vexwar. 
GEN.27.26	Bavê wî Îshaq got: «Kurê min nêzîk bibe û min ramûse.» 
GEN.27.27	 Ew nêzîkî bavê xwe bû û wî ew ramûsa. Çaxê Îshaq bêhna cilên wî hilanî ew pîroz kir û got:
GEN.27.27	«Va ye, bêhna kurê min,
GEN.27.27	Wek bêhna çolên ku Xudan pîroz kiriye.
GEN.27.28	Xwedê ji te re ji xunava ezman,
GEN.27.28	Ji adaniya erdê
GEN.27.28	Têr genim û şerabê bide.
GEN.27.29	Û netew serî li ber te deynin.
GEN.27.29	Bibe serwerên birayên xwe,
GEN.27.29	Bila kurên diya te serî li ber te bitewînin.
GEN.27.29	Yên ku nifirê li te dikin, bila nifir li wan be.
GEN.27.29	Kesên ku te pîroz dikin, pîroz bibin.»
GEN.27.30	Piştî ku Îshaq Aqûb pîroz kir û ew ji ba bavê xwe rabû, birayê wî Esaw ji nêçîrê hat. 
GEN.27.31	Wî jî xwarineke xweş amade kir û ji bavê xwe re anî. Ji bavê xwe re got: «Bavo, rabe ji goştê nêçîra ku min ji te re aniye bixwe ku tu min pîroz bikî.»
GEN.27.32	Bavê wî Îshaq got: «Tu kî yî?»
GEN.27.32	Wî got: «Ez kurê te yê mezin im, Esaw im.»
GEN.27.33	Îshaq tirsiya û got: «Lê ewê ku çû nêçîr kir û ji min re anî kî bû? Beriya ku tu bêyî, min xwarina xwe xwar û ew pîroz kir. Êdî yê pîroz ew e.»
GEN.27.34	Çaxê Esaw gotina bavê xwe bihîst, ew bi şewat qîriya û ji bavê xwe re got: «Min jî pîroz bike, min jî, bavo!»
GEN.27.35	Îshaq got: «Birayê te bi hîle hat û bereketa te bir.»
GEN.27.37	Îshaq lê vegerand û got: «Min ew kir serwerê te û min hemû birayên wî ji wî re kirin xulam. Min ew bi genim û şeraba nû qayîm kir. Ma ez dikarim ji bo te çi bikim, lawo?»
GEN.27.39	«Wê cihê te ji adaniya erdê
GEN.27.39	Û ji xunava ezman dûr be.
GEN.27.40	Û ji birayê xwe re xulamiyê bikî.
GEN.27.40	Çaxê tu bixwazî azad bibî,
GEN.27.40	Tê nîrê wî yê li ser stûyê xwe bişikênî û bavêjî.»
GEN.27.41	Ji ber ku bavê wî Aqûb pîroz kiribû, kîna Esaw li dijî Aqûb zêde bû. Di dilê xwe de got: «Rojên şîna bavê min nêzîk bûne. Ezê birayê xwe Aqûb bikujim.»
GEN.27.42	Çaxê ji Rebeqayê re hat gotin ku kurê wê yê mezin Esaw çi gotiye, wê şand pey kurê xwe yê biçûk û jê re got: «Binêre, birayê te Esaw bi niyeta kuştina te xwe teselî dike. 
GEN.27.43	Lawo, rabe û tiştê ku ez ji te re dibêjim bike. Zû bireve Heranê ba birayê min Lavan. 
GEN.27.44	Heta ku kela birayê te sar dibe, li ba wî bimîne. 
GEN.27.45	Çaxê ku hêrsa birayê te li te sar bû û ya ku te pê kir ji bîr kir, ezê bişînim pey te û te bînim. Ez çima we herduyan di rojekê de winda bikim?»
GEN.27.46	Rebeqayê ji Îshaq re got: «Ez ji rûyê wan jinên Hîtîtî ve ji jiyanê têr bûm. Heger Aqûb jî bi keçên vî welatî re, bi keçên Hîtîtî re bizewice, ezê çawa bijîm?»
GEN.28.1	Îshaq gazî Aqûb kir, ew pîroz kir û got: «Ji keçên Kenaniyan jinê neyine. 
GEN.28.2	Zû rabe here Paddan-Aramê mala Betûêlê kalikê xwe. Li wir, keçeka xalê xwe Lavan ji xwe re bîne. 
GEN.28.3	Xwedayê Karîndar te pîroz bike, te zêde bike, ziriyeta te pir bike û tu bibî komeke gelan. 
GEN.28.4	 Xwedê wê bereketa ku dabû Îbrahîm, bide te û ziriyeta te. Tu wî welatê ku Xwedê dabû Îbrahîm û tu bi xerîbî lê dimînî, ji xwe re bikî milk.» 
GEN.28.5	Îshaq Aqûb bi rê kir, ew çû Paddan-Aramê ba xalê xwe Lavanê Betûêlê Aramî
GEN.28.6	Esaw hîn bû ku Îshaq Aqûb pîroz kiriye û ew şandiye Paddan-Aramê ku ji wir jinekê bîne. Herwiha ew hîn bû ku çaxê bavê wî Aqûb ew şandiye jê re gotiye: «Tu ji keçên Kenaniyan jinê neyne.» 
GEN.28.7	Aqûb jî bi ya diya xwe û bavê xwe kiriye û çûye Paddan-Aramê. 
GEN.28.8	Esaw dît ku keçên Kenanî li ber çavê bavê wî Îshaq reş in. 
GEN.28.9	Esaw çû ba Îsmaîlê kurê Îbrahîm û keça wî, Mahalata xwişka Nevayot anî ser jinên xwe.
GEN.28.10	Aqûb ji Bîr-Şevayê rabû ber bi Heranê ve çû. 
GEN.28.11	Çaxê gihîşt derekê, li wir sekinî ku şeva xwe derbas bike. Çimkî roj çûbû ava. Wî ji wir kevirek hilanî û danî ber serê xwe ku raze. 
GEN.28.12	 Wî di xewna xwe de pêpelûkekê dît ku ji erdê heta ezmanan dirêj dibe. Milyaketên Xwedê bi wê dihatin xwarê û diçûn jor. 
GEN.28.13	 Xudan li ber serê wî sekinî û got: «Ez Xudan, Xwedayê bavkalê te Îbrahîm û Îshaq im. Ezê vî erdê ku tu li ser vezeliyayî bidim te û ziriyeta te. 
GEN.28.14	 Wê ziriyeta te wek xweliya erdê zêde bibe û hûnê ber bi rojava û rojhilat, ber bi bakur û başûr ve belav bibin. Wê hemû eşîrên li ser rûyê erdê bi te û bi ziriyeta te pîroz bibin. 
GEN.28.15	Ez bi te re me. Li her dera ku tu herî, ezê te biparêzim û te bi şûn de bizivirînim vî welatî. Heta ku ez, wê soza ku min daye te pêk neyinim ez ji te naqetim.»
GEN.28.16	Çaxê Aqûb ji xew hişyar bû, ji xwe re got: «Bi rastî Xudan li vir e, lê haya min jê nebû.» 
GEN.28.17	Ew tirsiya û got: «Ev çi dereke bi saw e. Ev der Mala Xwedê bi xwe ye, ev dergehê ezmanan e.»
GEN.28.18	Serê sibê Aqûb zû rabû, ew kevirê ku bi şev danîbû ber serê xwe wek kêlikekî çikand û rûn bi ser de rijand. 
GEN.28.19	Wî navê wê derê Bêt-Êl
GEN.28.20	Piştre Aqûb soz da û got: «Heger Xwedê bi min re be û di riya ku ez lê diçim de min biparêze, xwarina ku ez dixwim û cilên ku ez li xwe dikim bide min, 
GEN.28.21	da ku ez bi aştî vegerim mala bavê xwe, wê Xudan ji min re bibe Xwedê. 
GEN.28.22	Bila ew kevirê ku min bi kêlikî çikandiye bibe mala Xwedê. Ji her tiştê ku tu bidî min, ezê dehyekê bidim te.»
GEN.29.1	Aqûb da rê û hat welatê gelên rojhilat. 
GEN.29.2	Li wir, wî li çolê bîrek dît. Sê keriyên pez li ber bîrê mexel bibûn, çimkî ew ji bîrê dihatin avdan. Kevirekî mezin li ser devê bîrê hebû. 
GEN.29.3	Çaxê hemû kerî li wê derê diciviyan, şivanan kevir ji ser devê bîrê gêr dikir û pezê xwe av didan. Piştre dîsa kevir datanîn ser devê bîrê.
GEN.29.4	Aqûb ji şivanan pirsî û got: «Birano, hûn ji ku derê ne?»
GEN.29.4	Wan got: «Em ji Heranê ne.»
GEN.29.5	Wî got: «Ma hûn Lavanê neviyê Nahor nas dikin?»
GEN.29.5	Wan lê vegerand û got: «Erê em nas dikin.»
GEN.29.6	Aqûb pirsî: «Çawa ye, baş e?»
GEN.29.6	Wan got: «Baş e. Keça wî Rahêl bi pez re tê.»
GEN.29.7	Wî ji wan re got: «Binêrin, hê ji êvarê re pir heye. Ne wextê komkirina keriyan e. Pezê xwe av bidin û bibin biçêrînin.»
GEN.29.8	Wan got: «Heta ku hemû kerî kom nebin û kevir ji ser devê bîrê neyê gêrkirin, nabe. Tenê wê çaxê em dikarin pez av bidin.»
GEN.29.9	Hê dema ku ew bi wan re dipeyivî Rahêl bi keriyê bavê xwe re hat. Çimkî ew şivan bû. 
GEN.29.10	Gava Aqûb Rahêla keça Lavanê xalê xwe û keriyê wê dîtin, çû kevir ji ser devê bîrê rakir û pezê xalê xwe av da. 
GEN.29.11	Piştre Aqûb Rahêl maçî kir û bi dengekî bilind giriya. 
GEN.29.12	Wî ji Rahêlê re got ew ji aliyê bavê wê ve mirovên hev in û ew kurê Rebeqayê ye. Rahêl rabû, beziya çû ji bavê xwe re got.
GEN.29.13	Lavanê ku bihîst Aqûbê xwarziyê wî hatiye, bi lez çû pêşiya wî. Lavan ew hembêz kir, ramûsa û anî mala xwe. Aqûb hemû tişt ji Lavan re gotin. 
GEN.29.14	Lavan jê re got: «Bi rastî tu xwîn û goştê min î.»
GEN.29.14	Piştî ku Aqûb mehekê li ba wî ma, 
GEN.29.15	Lavan jê re got: «Tu merivê min î, lê nabe ku tu belaş ji min re bixebitî. Ka bêje heqê te çi ye?»
GEN.29.16	Îcar du keçên Lavan hebûn. Ya mezin Lêa, ya biçûk jî Rahêl bû. 
GEN.29.17	Çavên Lêayê xweşik bûn, lê bi her awayî Rahêl bedew û delaltir bû. 
GEN.29.18	Dilê Aqûb ket Rahêlê. Wî got: «Ezê ji bo keça te ya biçûk Rahêlê heft salan xulamiya te bikim.»
GEN.29.19	Lavan got: «Ma ezê yekî ji te çêtir bibînim? Were û li ba min bimîne.» 
GEN.29.20	Aqûb ji bo Rahêlê heft salan xebitî. Lê ev jê re wekî çend rojan bû. Çimkî wî ji Rahêlê gelekî hez dikir.
GEN.29.21	Sal û dem derbas bûn. Aqûb ji Lavan re got: «Qewlê min temam bû. Êdî keça xwe bide ku em bizewicin.»
GEN.29.22	Lavan hemû xelkê wê derê civand û şahiyek çêkir. 
GEN.29.23	Gava bû êvar wî keça xwe Lêayê ji Aqûb re bir û ew pê re raza. 
GEN.29.24	Lavan cariya xwe Zîlpayê bi da xizmeta Lêaya.
GEN.29.25	Çaxê bû sibe, Aqûb dît ku Lêa ye! Wî ji Lavan re got: «Ev çi bû ku te bi min kir? Ez ji bo Rahêlê li ba te xebitîbûm. Çima te ez xapandim?»
GEN.29.26	Lavan lê vegerand û got: «Li ba me adet e, heta ku keçika mezin di malê de be, ya biçûk nadin mêr. 
GEN.29.27	Tu vê heftiyê temam bike; emê Rahêlê jî bidin te. Lê divê tu ji bo wê jî heft salan bixebitî.»
GEN.29.28	Aqûb gotina wî qebûl kir. Wî heftiyekê bi Lêayê re temam kir û piştre Lavan keça xwe Rahêlê da wî. 
GEN.29.29	Lavan cariya xwe Bîlhayê jî da xizmeta Rahêlê. 
GEN.29.30	Aqûb bi Rahêlê re raza û wî ji Lêayê bêtir ji Rahêlê hez kir. Aqûb heft salên din ji Lavan re xebitî.
GEN.29.31	Çaxê Xudan dît ku Lêa nayê hezkirin, wî malzaroka wê vekir. Lê zarok ji Rahêlê re çênedibûn. 
GEN.29.32	Lêa bi zaro ma û kurek anî. Wê navê wî Rûbên
GEN.29.33	Ew careke din bi zaro ma û wê kurekî din anî. Wê got: «Ji ber ku Xudan bihîst ez nayêm hezkirin, wî ev kurik jî da min.» Wê navê wî Şimûn
GEN.29.34	Lêa careke din jî bi zaro ma û kurekî din anî. Wê got: «Niha êdî wê mêrê min bi min ve bê girêdan. Çimkî min ji wî re sê kur anîn.» Wê navê kurê xwe Lêwî
GEN.29.35	Ew dîsa bi zaro ma û kurekî din anî. Got: «Ezê pesnê Xudan bidim.» Wê navê kurê xwe Cihûda
GEN.30.1	Çaxê Rahêlê dît ku tu zarokan nayne, ew hesidî xwişka xwe. Wê ji Aqûb re got: «Bike ku zarokan bînim an na ezê bimirim.»
GEN.30.2	Hêrsa Aqûb li wê rabû û got: «Ma ez dikarim cihê Xwedê bigirim ku nahêle tu zarokan bînî?»
GEN.30.3	Wê got: «Va ye, cariya min Bîlha; here ba wê, bila ji min re zarokekî bîne ku ez bi wê karibim malê ava bikim.»
GEN.30.4	Îcar Rahêlê cariya xwe Bîlhayê bi jinîtî da wî. Aqûb çû ba wê. 
GEN.30.5	Ew bi zaro ma û ji Aqûb re kurekî anî. 
GEN.30.6	Rahêlê got: «Xwedê ez rast dîtim, lavakirina min bihîst û kurek da min.» Ji ber vê yekê wê navê kurik Dan
GEN.30.7	Bîlhaya cariya Rahêlê dîsa bi zaro ma û kurekî din da Aqûb. 
GEN.30.8	Rahêlê got: «Li dijî xwişka xwe serfiraz bûm û bi ser ketim.» Îcar wê navê kurik Neftelî
GEN.30.9	Çaxê Lêayê dît ku nema zarokan tîne, wê cariya xwe Zîlpayê bi jinîtî da Aqûb. 
GEN.30.10	Zîlpaya cariya Lêayê ji Aqûb re kurek anî. 
GEN.30.11	Lêayê got: «Oxira min geş e!» Wê navê wî Gad
GEN.30.12	Zîlpaya cariya Lêayê kurekî din da Aqûb. 
GEN.30.13	Lêayê got: «Ez çiqas dilşa me! Wê jin ji min re bêjin dilşa.» Wê navê kurik Aşêr
GEN.30.14	Di dema dirûna genim de Rûbên çû nav zeviyê, hinek sêvikên evînê dîtin û ew anî da diya xwe Lêayê. Rahêlê ji Lêayê re got: «Rica dikim tu hinek ji wan sêvikên evînê ku kurê te aniye bidî min.»
GEN.30.15	Lê Lêayê got: «Te mêrê min stand, ne bes bû? Tu niha rabûyî û sêvikên evînê yên kurê min dixwazî?»
GEN.30.15	Rahêlê got: «Baş e, bila ji dêla sêvikên evînê yên kurê te, ew îşev bi te re raze.»
GEN.30.16	Wê êvarê gava ku Aqûb ji zeviyê hat, Lêa çû pêşiya wî û got: «Divê tu bi min re razî. Min tu bi sêvikên evînê yên kurê xwe kirê kirî.» Aqûb wê şevê bi wê re raza.
GEN.30.17	Xwedê Lêa bihîst û ew bi zaro ma û wê kurê pêncan da Aqûb. 
GEN.30.18	Lêayê got: «Ji ber ku min cariya xwe da mêrê xwe, Xwedê xelat da min.» Û wê navê kurik, Îssexar
GEN.30.19	Lêa dîsa bi zaro ma û kurê şeşan da Aqûb. 
GEN.30.20	Piştre Lêayê got: «Xwedê diyariyeke baş da min. Êdî wê mêrê min rûmetê bide min, çimkî min ji wî re şeş kur anîn.» Navê wî Zebûlon
GEN.30.21	Piştre Lêayê keçikek anî û navê wê Dîna danî.
GEN.30.22	Xwedê Rahêlê bibîr anî, wî ew bihîst û malzaroka wê vekir. 
GEN.30.23	Rahêl bi zaro ma, kurek anî û got: «Xwedê şerma min hilanî.» 
GEN.30.24	Wê navê kurik Ûsiv
GEN.30.25	Piştî ku Rahêlê Ûsiv anî, Aqûb ji Lavan re got: «Bihêle ez herim mala xwe û ser axa xwe. 
GEN.30.26	Jin û zarokên min bide min, ez bidim rê. Ez ji bo wan ji te re xebitîm. Tu dizanî ku ez çiqas ji te re xebitîm.»
GEN.30.27	Lê Lavan ji wî re got: «Heger dilê te bi min xweş be, ji kerema xwe li vir bimîne. Çimkî bi rimildarî ez têgihîştim ku Xudan ji rûyê te ez pîroz kirime. 
GEN.30.28	Heqê te çi ye bêje, ezê bidim.»
GEN.30.29	Aqûb ji wî re got: «Tu dizanî ku ez çawa ji te re xebitîme û ez çawa li keriyên te bûme xweyî. 
GEN.30.30	Beriya hatina min, malê te hindik bû, niha gelek zêde bûye. Bi her tiştê ku min kir, Xudan tu pîroz kirî. Îcar ezê kengê ji bo mala xwe bixebitim?»
GEN.30.31	Lavan pirsî: «Ez çi bidim te?»
GEN.30.31	Aqûb lê vegerand û got: «Tu tiştekî nede min. Lê heger tu qebûl bikî, ezê dîsa keriyên pezê te biçêrînim û li heywanên te binêrim. 
GEN.30.32	Bihêle îro ez di nav keriyên te de bigerim, miyên bi deq û belek, hemû berxên reş û bizinên belek û bi deq veqetinîm. Bila ew bibin heqê min. 
GEN.30.33	Çaxê ji îro û pê ve tu bêyî û li heqê ku te daye min binêrî, tê rastbûna min fêm bikî: Hemû bizinên min ên bêdeq û nebelek û hemû berxên min ên nereş, kifş e ku min ew dizîne.»
GEN.30.34	Lavan got: «Baş e, bila li gorî gotina te be.» 
GEN.30.35	Wê rojê Lavan hemû nêriyên bi deq û belek, hemû bizinên bi deq û bi xet û hemû berxên reş veqetandin û kurên xwe danî ber. 
GEN.30.36	Paşê bi qasî riya sê rojan ji Aqûb dûr ket. Aqûb şivantiya keriyên din ên Lavan kir.
GEN.30.37	Aqûb ji darên spîndar, behîv û çinaran şaxên teze jêkirin, ew qeşartin û belek kirin. 
GEN.30.38	Çaxê fahlbûna pez, min darikên qeşartî datanî pêşiya pez, ser botên ku pez jê avê vedixwe. 
GEN.30.39	Îcar gava ku pez li ber darikên belek fahl dibû, berxên bi xet, deq û belek diziyan. 
GEN.30.40	Aqûb berx vediqetandin û berê keriyên xwe bi aliyê pezê reş û kever yê Lavan ve dikir. Wî keriyê xwe cuda dikir û nedixist nav keriyê Lavan. 
GEN.30.41	Çaxê pezê xurtir fahl dibû, ji bo ku di nav darikên qeşartî de fahl bibin, wî darik li ber çavên wan dixistin botên avê. 
GEN.30.42	Lê ji bo pezê qels wî darik nedidan pêş wan. Bi vî awayî yên qels ji Lavan re diçûn û yên xurt jî dibûn yên Aqûb. 
GEN.30.43	Êdî Aqûb gelek dewlemend bibû. Gelek keriyên pez û dewar, xulam, xadim, deve û kerên wî çêbûn.
GEN.31.1	Aqûb bihîst ku kurên Lavan dibêjin: «Aqûb hemû malê bavê me bir. Tevahiya dewlemendiya xwe, ji malê bavê me civand.» 
GEN.31.2	Bala Aqûb kişand ku Lavan êdî wekî berê pê re tevnagere.
GEN.31.3	Xudan ji Aqûb re got: «Vegere welatê bav û kalên xwe, ba mirovên xwe. Ezê bi te re bim.»
GEN.31.4	Li ser vê yekê Aqûb şand pey Lêa û Rahêlê ku bên wê zeviya kerî lê ye. 
GEN.31.5	Wî ji wan re got: «Ez dibînim ku bavê we ji bo min ne wek berê ye, lê Xwedayê bavê min bi min re ye. 
GEN.31.6	Hûn dizanin ku ez bi hemû hêza xwe ji bo bavê we xebitîm. 
GEN.31.7	Lê bavê we ez xapandim û deynê min ê ku li wî bû deh caran guhert. Lê Xwedê nehişt ku xesarê bide min. 
GEN.31.8	Heger wî bigota: ‹Wê yên belek ji te re bin›, wê hemû pez belek biza. Lê heger wî bigota: ‹Wê yên bi xet ji te re bin›, wê hemû pez bi xet biza. 
GEN.31.9	Xwedê keriyên bavê we jê standin û dan min.
GEN.31.10	«Carekê dema ku pez fahl bû min xewnek dît. Min dît nêriyên ku fahl dibin xetxetî, belek û bi deq bûn. 
GEN.31.11	Milyaketê Xwedê di xewnê de ji min re got: ‹Aqûb!› Min got: ‹Keremke!› 
GEN.31.12	Wî got: ‹Bala xwe bidê, ew nêriyên ku fahl dibin hemû xetxetî, belek û bi deq in. Çimkî min her tiştê ku Lavan bi te kir dît. 
GEN.31.13	 Ez Xwedayê Bêt-Êlê me, ew cihê ku te lê kêlikek bi rûnkirinê kifş kir û ji bo min nedrek da, niha rabe ji vî warî derkeve û vegere welatê ku tu lê çêbûyî.›»
GEN.31.14	Rahêl û Lêayê gotin: «Ma êdî di mala bavê me de par û mîrasa me heye? 
GEN.31.15	Ma di çavê wî de em ne xerîb in? Çimkî wî ne tenê em firotin, lê heq û berdêla me jî xwar. 
GEN.31.16	Bi rastî hemû hebûna ku Xwedê ji bavê me stand, ya me û ya zarokên me ye. Niha her tiştê ku Xwedê ji te re gotiye, bike.»
GEN.31.17	Îcar Aqûb rabû, jin û zarokên xwe li deveyan siwar kirin, 
GEN.31.18	hemû heywanên xwe û hemû malê ku li Paddan-Aramê qezenc kiribû hildan û berê xwe da welatê Kenanê ba Îshaqê bavê xwe.
GEN.31.19	Di wan rojan de Lavan çûbû miyên xwe hevring bike û Rahêlê pûtên bavê xwe dizîn. 
GEN.31.20	Aqûb jî Lavanê Aramî xapand û jê re negot ku ewê here. 
GEN.31.21	Wî her tiştê xwe hilda û reviya. Ew di Çemê Firatê re derbas bû û berê xwe da aliyê çiyayê Gîladê.
GEN.31.22	Di roja sisiyan de ji Lavan re hat gotin ku Aqûb reviyaye. 
GEN.31.23	Lavan mirovên xwe hildan, heft rojan da pey Aqûb û li çiyayên Gîladê gihîşt wî. 
GEN.31.24	Lê Xwedê bi şev hat xewna Lavanê Aramî û jê re got: «Hay ji xwe hebe! Ji Aqûb re ne tiştekî baş û ne jî tiştekî xerab nebêje.»
GEN.31.25	Dema Lavan gihîşt Aqûb, wî konê xwe li çiyê danîbû. Lavan jî bi zilamên xwe re li çiyayên Gîladê kon vedabû. 
GEN.31.26	Lavan ji Aqûb re got: «Ev çi ye ku te kir? Te ez xapandim, keçên min hildan û wek dîlên şer birin. 
GEN.31.27	Tu çima bi dizî reviyayî û te ez xapandim? Te çima ji min re negot? Minê tu bi şahî, bi stranan, bi def û bi çeng bişanda. 
GEN.31.28	Te nehişt ku ez keçên xwe û neviyên xwe ramûsim û bişînim. Te tiştekî ehmeqî kir. 
GEN.31.29	Qeweta min heye ku ez xerabiyê bi we bikim, lê şeva din Xwedayê bavê te ji min re got: ‹Hay ji xwe hebe! Tiştekî bi Aqûb neke; ne bi başî, ne jî bi xerabî.› 
GEN.31.30	Ji ber ku te pir bêriya mala bavê xwe kiriye tu çûyî, lê te çima îlahên min dizîn?»
GEN.31.31	Aqûb ji Lavan re got: «Ez tirsiyam, çimkî min got tê bi zorê keçên xwe ji min bistînî. 
GEN.31.32	Lê tu îlahên xwe bi kê re bibînî, ewê nema bijîn. Li pêş van zilaman bigere û heger di nav tiştên me de, tiştekî te hebe, hilde.» Aqûb nizanibû ku Rahêlê ew dizîne.
GEN.31.33	Li ser vê yekê Lavan ket konê Aqûb, konê Lêayê û konê herdu cariyan, lê wî tiştek nedît. Ji konê Lêayê derket û ket konê Rahêlê. 
GEN.31.34	Rahêlê pût hildabûn, xistibûn nav kurtanê deveyê û li ser rûniştibû. Lavan li hemû derên kon geriya, lê pût nedîtin.
GEN.31.35	Rahêlê ji bavê xwe re got: «Ezbenî nexeyide ku ez ji ber te ranabim; çimkî ez bi nexweşiya jinan ketime.» Lavan geriya, lê wî tu pût nedîtin.
GEN.31.36	Aqûb hêrs bû, xwe ranegirt û ji Lavan pirsî: «Neheqiyê min çi ye? Min çi guneh kiribû ku te wisa da pey min? 
GEN.31.37	Niha tu li nav hemû tiştên min geriyayî, ma te tiştekî xwe dît? Heger te dîtibe deyne pêşiya min û van kesan. Bila ew navbeynkariyê bikin û biryarê bidin. 
GEN.31.38	Ev bîst sal e ku ez li ba te me. Mî û bizinên te ber neavêtin û ne jî min beranek ji keriyê te xwariye. 
GEN.31.39	Pezê te yê ku heywanên kovî li wan xistin min ji te re neanî, min bi xwe zirara wan dida. Çi bi şev, çi bi roj, heywanên dihatin dizîn, te berdêla wê ji min dixwest. 
GEN.31.40	Germa rojê û sira şevê ez perîşan dikirim. Xew nediket çavê min. 
GEN.31.41	Bi vî awayî bîst salan min xulamiya te kir. Ez ji bo du keçên te çardeh û ji bo pezê te jî şeş salan xebitîm. Te deh caran deynê min guhert. 
GEN.31.42	Heger Xwedayê bavê min, yanî Xwedayê Îbrahîm û Xwedayê ku Îshaq jê ditirse bi min re nebûya, bêguman tê niha ez destvala bişandama. Lê Xwedê zehmetiya min û keda destên min dît û şeva çûyî hat xewna te.»
GEN.31.43	Lavan li Aqûb vegerand û got: «Ew jin, keçên min in; zarok, zarokên min in û keriyên pez, keriyên min in. Her tiştê ku tu dibînî yê min e. Lê îro ez dikarim çi bi keçên xwe û zarokên wan bikim? 
GEN.31.44	Niha were ez û tu, em peymanekê çêkin û bila ew di nav me de bibe şahid.»
GEN.31.45	Aqûb kevirek hilda û ew wek kêlik çikand. 
GEN.31.46	Wî ji mirovên xwe re got: «Hinek keviran bidin hev.» Wan kevir kom kirin û li wir nan xwarin. 
GEN.31.47	Lavan navê komê Yegar-Şahadûta
GEN.31.48	Lavan got: «Îro ev koma keviran di nav min û te de şahid e.» Ji ber vê yekê ji komê re Galêd hat gotin. 
GEN.31.49	Jê re Mîspa
GEN.31.50	Heger tu keçên min biêşînî, an tu hewiyan bînî ser wan, kes li ba me nebe jî, bibîr bîne ku Xwedê di nav min û te de şahid e.»
GEN.31.51	Lavan berdewam kir û ji Aqûb re got: «Va ye koma keviran û kêlika ku min çikandiye. 
GEN.31.52	Bila ev kom şahidek û ev kêlik şahidek be ku ezê ji vê komê derbas nebim û xerabiyê bi te nekim. Tê jî ji vê kom û ji vî kêlikî derbas nebî û xerabiya min nekî. 
GEN.31.53	Xwedayê Îbrahîm û xwedayên Nahor û bavkalên wan, bila di navbera me de bibin şahid.»
GEN.31.53	Aqûb bi navê Xwedayê ku Îshaq jê ditirse sond xwar. 
GEN.31.54	Wî li ser çiyê qurbanek serjê kir û zilamên xwe gazî xwarinê kir. Wan xwarina xwe xwar û şeva xwe li wê derê derbas kir. 
GEN.31.55	Serê sibê zû Lavan keç û neviyên xwe ramûsan û ew pîroz kirin. Piştre ew vegeriya mala xwe.
GEN.32.1	Çaxê Aqûb da rê, milyaketên Xwedê rastî wî hatin. 
GEN.32.2	Gava Aqûb ew dîtin, wî got: «Ev artêşgeha Xwedê ye.» Wî navê wê derê Mahanayîm
GEN.32.3	Aqûb li pêşiya xwe qasid şandin ba birayê xwe Esawê ku li axa Seîra welatê Edomê dima. 
GEN.32.4	Wî li wan emir kir û got: «Ji xweyê min Esaw re wiha bêjin: ‹Xulamê te Aqûb dibêje: Ez li ba Lavan di xerîbiyê de bûme û heta niha mame. 
GEN.32.5	Min ga, ker, mî, xulam û xadim qezenc kirin. Niha ez vê xeberê ji xweyê xwe re dişînim ku dilê wî bi min xweş be.›»
GEN.32.6	Qasid li Aqûb vegeriyan û gotin: «Em çûn ba birayê te Esaw. Va ye ew jî bi çar sed zilamên xwe re tê pêşiya te.» 
GEN.32.7	Aqûb gelek tirsiya û aciz bû. Wî mirovên xwe, pez, dewar û deve kirin du beş 
GEN.32.8	Got: «Heger Esaw bê û êrîşî beşekî bike, wê beşê mayî bireve.»
GEN.32.9	Aqûb dua kir û got: «Ya Xwedayê bavkalê min Îbrahîm, Xwedayê bavê min Îshaq, ya Xudan! Te ji min re got: ‹Vegere welatê xwe, ba mirovên xwe, ezê qenciyê li te bikim.› 
GEN.32.10	Ez ne hêjayî wê hemû dilsozî û dilovaniyê me ku te nîşanî xulamê xwe da. Çaxê ez di vî Çemê Ûrdunê re derbas bûm, tenê şivdarê min hebû, lê niha ez bûme du beş. 
GEN.32.11	Ji kerema xwe min ji destê birayê min Esaw biparêze. Çimkî ditirsim ew bê, êrîşî min, zarokan û dayikên wan bike. 
GEN.32.12	 Te ji min re got: ‹Ezê te bi ser bixim û ziriyeta te wek sêlaka deryayê zêde bikim.›»
GEN.32.13	Aqûb şeva xwe li wir borand û ji her tiştên ku bi wî re hene, wî diyariyek ji birayê xwe Esaw re veqetand. 
GEN.32.14	Wî ji Esaw re du sed bizin û bîst nêrî, du sed mî û bîst beran, 
GEN.32.15	sî deveyên mê û biçûkên wan, çil çêlek û deh conega, bîst maker û deh ker cuda kirin. 
GEN.32.16	Wî heywanên bi xwe re kerî bi kerî ji hev veqetandin. Gazî xulaman kir û got: «Bidin pêşiya min. Bila her kerî ji hev dûr bin.» 
GEN.32.17	Wî li xulamê xwe yê pêşî emir kir û got: «Çaxê birayê min Esaw rastî te tê û ji te dipirse: ‹Tu kî yî, bi ku ve diçî û xwediyê van heywanan kî ye?› 
GEN.32.18	Tê bêjî: ‹Ev keriyên xulamê te Aqûb in. Ew wan wek diyarî ji xweyê xwe Esaw re dişîne û va ye ew jî li pey me tê.›» 
GEN.32.19	Bi vî awayî wî li yê diduyan, sisiyan û li hemûyên ku li pey kerî diçûn emir kir û got: «Çaxê hûn Esaw dibînin, eynî tiştî jê re bêjin. 
GEN.32.20	Ji bîr nekin bêjin: ‹Va ye xulamê te Aqûb li pey me tê.›»
GEN.32.20	Çimkî Aqûb ji xwe re got: «Ezê wî bi van diyariyan nerm bikim. Paşê, çaxê ez wî bibînim, belkî ew min qebûl bike.» 
GEN.32.21	Aqûb diyariyên xwe li pêş şand û şeva xwe li dera ku mabû derbas kir.
GEN.32.22	Wê şevê Aqûb rabû, rahişt herdu jinên xwe, herdu cariyan xwe û yanzdeh kurên xwe û di bihorê Çemê Yabboqê re derbas bû. 
GEN.32.23	Piştî ku wî ew derbasî aliyê din ê avê kirin, wî hemû malê xwe jî da derbaskirin. 
GEN.32.24	Aqûb bi tenê ma û mirovekî heta ber destê sibê pê re gulaş girt. 
GEN.32.25	Çaxê wî dît ku bi ser nakeve, wî li kemaxa Aqûb xist û hestiyê qorika Aqûb ji cih derket. 
GEN.32.26	Zilam ji Aqûb re got: «Min berde ez herim, va ye roj hiltê.»
GEN.32.26	Lê Aqûb got: «Heta ku tu min pîroz nekî, ez te bernadim.»
GEN.32.27	Zilam pirsî: «Navê te çi ye?»
GEN.32.27	Wî got: «Aqûb.»
GEN.32.29	Aqûb jê re got: «Ji kerema xwe navê xwe ji min re bêje.»
GEN.32.29	Wî got: «Tu çima li navê min dipirsî?» Rabû Aqûb li wir pîroz kir.
GEN.32.30	Aqûb navê wê derê Peniyêl
GEN.32.31	Çaxê Aqûb ji wir derbas bû, bû sibe. Aqûb ji ber qorika xwe dikuliya. 
GEN.32.32	Ji ber vê yekê, heta roja îro Îsraîlî kirkirkê ser qorikê naxwin. Çimkî serê qorika Aqûb derb xwaribû.
GEN.33.1	Aqûb serê xwe bilind kir û dît ku va ye Esaw bi çar sed mirovên xwe re tê. Wî zarok di nav Lêa, Rahêl û herdu cariyan de kirin du beş. 
GEN.33.2	Wî cariye û zarokên wan li pêş, Lêa û zarokên wê li pey û Rahêl û Ûsiv danî paşiyê. 
GEN.33.3	Aqûb bi xwe derbasî pêşiyê bû û çaxê ku nêzîkî birayê xwe bû, heft caran xwe tewand erdê.
GEN.33.4	Lê Esaw bezî hat pêşiya wî, ew hembêz kir, xwe avêt stûyê wî û ew ramûsa. Herdu jî giriyan. 
GEN.33.5	Piştre Esaw serê xwe bilind kir, li jin û li zarokan nêrî û got: «Ev kesên bi te re kî ne?»
GEN.33.5	Aqûb got: «Şikir, ev zarokên xulamê te ne ku Xwedê dane.»
GEN.33.6	Cariye bi zarokên xwe re nêzîk bûn û xwe tewandin. 
GEN.33.7	Piştre Lêa û zarokên xwe nêzîk bûn û xwe tewandin. Di dawiyê de Ûsiv û Rahêl nêzîk bûn û xwe tewandin.
GEN.33.8	Esaw pirsî û got: «Bi wê koma ku ez lê rast hatim armanca te çi bû?»
GEN.33.8	Aqûb got: «Ji bo ku dilê xweyê min bi min xweş be.»
GEN.33.9	Lê Esaw got: «Bi qasî ku têra min bike malê min heye. Bila malê te ji te re be.»
GEN.33.10	Aqûb got: «Nexêr ji kerema xwe, heger dilê te bi min xweş be, tu vê diyariya min qebûl bike. Dîtina rûyê te, wek dîtina rûyê Xwedê ye. Çimkî te ez bi serbilindî qebûl kirim. 
GEN.33.11	Ji kerema xwe, vê diyariya ku min ji te re aniye qebûl bike. Çimkî Xwedê li min hat rehmê û her tiştê min heye.» Ji ber ku Aqûb pir bi ser ve çû, Esaw qebûl kir.
GEN.33.12	Piştre Esaw got: «De îcar em herin, ezê bidim pêşiya te.»
GEN.33.13	Lê Aqûb jê re got: «Ezbenî, tu dizanî ku zarok hûr in û divê ez bala xwe bidim mî û çêlekên şîr. Heger rojeke din jî em wan bajon, wê hemû telef bibin. 
GEN.33.14	Bila xweyê min li pêşiya xulamê xwe here. Ezê li gorî rêveçûna heywan û zarokan hêdî hêdî bêm, heta ku ez li Seîrê bigihîjim te.»
GEN.33.15	Esaw got: «Wê çaxê bihêle ez çend kesan bi te re bihêlim.»
GEN.33.15	Aqûb got: «Çima? Tenê ez dixwazim dilê xweyê min bi min xweş be.»
GEN.33.16	Wê rojê Esaw ji bo ku vegere Seîrê da rê. 
GEN.33.17	Aqûb jî çû Sûkkotê
GEN.33.18	Piştî ku Aqûb ji Paddan-Aramê hat, ew bi ewlehî gihîşt bajarê Şexema welatê Kenanê û li pêş bajêr kon veda. 
GEN.33.19	 Wê zeviya ku kon lê veda, ji kurên Hamor, ji bavê Şexem bi sed perçe zîvî kirî. 
GEN.33.20	Li wir gorîgehek ava kir û navê wê derê kir «Êl-Êlohê-Îsraîl.»
GEN.34.1	Îcar Dînaya keça Aqûb a ji Lêayê, rojekê derket ku jinên herêmê ziyaret bike. 
GEN.34.2	Çaxê Şexemê kurê Hamorê Hîwiyê axê herêmê ew dît, bi zorê pê re raza û ew xera kir. 
GEN.34.3	Dilê wî ket keça Aqûb, wî ji wê hez kir û bi dilovanî pê re peyivî. 
GEN.34.4	Şexem ji bavê xwe Hamor re got: «Vê keçikê ji min re bixwaze.»
GEN.34.5	Çaxê Aqûb bihîst ku keça wî Dîna hatiye qirêjkirin, kurên wî li çolê li ber pezê wî bûn. Heta ku ew hatin mal, Aqûb dengê xwe dernexist.
GEN.34.6	Hamorê bavê Şexem ji bo ku bi Aqûb re bipeyive çû ba wî. 
GEN.34.7	Bi bihîstina bûyerê re, kurên Aqûb nesekinîn û ji çolê vegeriyan. Ew gelek hêrs bûbûn û li ber xwe diketin. Çimkî Şexem bi keça Aqûb re razabû û rûmeta Îsraîlê şikandibû. Divê ev yek qet nehata kirin.
GEN.34.8	Lê Hamor ji wan re got: «Dilê kurê min Şexem ketiye keça we. Ji kerema xwe wê bidin wî. 
GEN.34.9	Em bibin merivên hev. Keçên xwe bidin me û keçên me ji xwe re bibin. 
GEN.34.10	Hûn dikarin di nav me de bijîn, welat li ber we ye; tê de rûnin, bazirganiyê bikin û bibin xweyî mal û milk.»
GEN.34.11	Şexem ji bav û birayên Dînayê re got: «Bila dilê we bi min xweş be, hûn çi bixwazin ezê bidim we. 
GEN.34.12	Hûn çiqas qelen û diyarî bixwazin ezê bidim. Tenê keçikê bidin min.»
GEN.34.13	Ji ber ku Dînaya xwişka wan hatibû qirêjkirin, kurên Aqûb bi hîle bi Şexem û bavê wî Hamor re peyivîn. 
GEN.34.14	Gotin: «Nabe, em nikarin xwişka xwe bidin mirovekî nesinetkirî. Ev ji me re şerm e. 
GEN.34.15	Tenê em dikarin bi şertekî razî bibin: Hemû mêrên we sinet bibin û bibin wek me. 
GEN.34.16	Wê çaxê emê keçên xwe bidin we û keçên we ji xwe re bînin. Emê di nav we de bijîn û bibin miletek. 
GEN.34.17	Lê heger hûn qebûl nekin û sinet nebin, emê xwişka xwe bibin û herin.»
GEN.34.18	Ev pêşniyara wan, bi dilê Hamor û kurê wî Şexem bû. 
GEN.34.19	Xortê ciwan ê ku di hemû mala bavê xwe de yê herî bi rûmet bû, dereng nema û tiştê ku wan got, kir. Çimkî ew dildarê keça Aqûb bû.
GEN.34.20	Hamor û kurê wî Şexem ji bo ku bi mêrên bajêr re bipeyivin çûn ber dergehê bajêr û gotin: 
GEN.34.21	«Ev mirov bi me re dost in. Bila li welatê me bijîn, tê de bazirganiyê bikin. Welatê me têra xwe berfireh e, têra me û wan dike. Em dikarin keçên wan ji xwe re bînin û keçên xwe bidin wan. 
GEN.34.22	Lê ew mirov, bi tenê bi şertê ku hemû mêrên me jî wek wan sinet bibin, wê razî bibin ku bi me re bijîn. 
GEN.34.23	Ma bi vî awayî wê keriyên wan, malê wan û hemû heywanên wan nebin yên me? Werin em bi wan re li hev bikin û bila bi me re bijîn.» 
GEN.34.24	Hemû mêrên bajêr gotina Hamor û kurê wî Şexem qebûl kirin û sinet bûn.
GEN.34.25	Piştî sê rojan, dema ku tevahiya mêran êşa sinetbûnê dikişandin, du kurên Aqûb, birayên Dînayê Şimûn û Lêwî, şûrên xwe hildan, bêtirs ketin bajêr û hemû mêr kuştin. 
GEN.34.26	Wan Hamor û kurê wî Şexem jî dan ber şûran, Dîna ji mala Şexem derxistin û çûn. 
GEN.34.27	Hemû kurên Aqûb hatin ser laşan û bajarê ku xwişka wan lê hatibû qirêjkirin, talan kirin. 
GEN.34.28	Mî, dewar, ker û her tiştên wan ên ku li bajêr û li çolê bûn, hildan. 
GEN.34.29	Hemû mal, jin û zarokên xwe birin, her tiştên li malên wan talan kirin.
GEN.34.30	Aqûb ji Şimûn û ji Lêwî re got: «We Kenanî û Perîzziyên ku li vî welatî rûdinin ji min re kir dijmin û belayek anî serê min. Em hindik in, heger ew hêza xwe li dijî min bikin yek û êrîşî min bikin, ezê bi malbata xwe re tune bibim.»
GEN.34.31	Jê re gotin: «Tiştê ku bi fahîşekê re dike, çawa dikare bi xwişka me re bike?»
GEN.35.2	Aqûb ji maliyên xwe û ji hemû kesên li ba xwe re got: «Îlahên xwe yên xerîb ên ku bi we re ne bavêjin, xwe paqij bikin û cilên xwe biguherin. 
GEN.35.3	Werin em derkevin Bêt-Êlê. Ezê li wir ji wî Xwedayê ku di roja teng de bersiva min da û li her dera ku ez çûmê, ez bi tenê nehiştim re gorîgehekê çêkim.» 
GEN.35.4	Wan hemû îlahên xerîb ên bi xwe re û guharên xwe dan Aqûb û Aqûb ew li bin darberûya li Şexemê veşartin. 
GEN.35.5	Wan bar kir û tirsa Xwedê bi ser bajarên bi der û dora wan ve hat û kesî neda pey wan.
GEN.35.6	Aqûb û hemû kesên pê re hatin Lûza welatê Kenanê. Navekî din ê Bêt-Êlê jî Lûz bû. 
GEN.35.7	Li wir wî gorîgehek çêkir û navê wê «Êl-Bêt-Êl»
GEN.35.8	Gava dadika Rebeqayê Debora mir, ew li bin darmaziya biniya Bêt-Êlê veşartin. Li ser vê yekê, navê darê Allon-Baxût
GEN.35.9	Piştî ku Aqûb ji Paddan-Aramê vegeriya, Xwedê dîsa li wî xuya bû û ew pîroz kir. 
GEN.35.10	 Xwedê jê re got: «Navê te Aqûb e; lê ji niha pê ve wê ji te re nebêjin Aqûb, wê navê te Îsraîl be.» Bi vî awayî wî navê Îsraîl
GEN.35.11	 Xwedê ji wî re got: «Ez Xwedayê Karîndar im. Zêde û berdar bibe. Wê ji te miletek û komeke miletan çêbe û tê bibî bavkalê padîşahan. 
GEN.35.12	Wî welatê ku min dabû Îbrahîm û Îshaq, ezê bidim te jî û piştî te ezê wî welatî bidim ziriyeta te.» 
GEN.35.13	Piştre Xwedê ji ba wî, ji wê dera ku bi wî re peyivîbû, hilkişiya jor. 
GEN.35.14	 Aqûb li dera ku Xwedê bi wî re peyivîbû kêlikekî kevirîn çikand. Wî pêşkêşiya rijandinê û rûnê zeytê rijand ser. 
GEN.35.15	Aqûb navê wê dera ku Xwedê pê re peyivîbû Bêt-Êl
GEN.35.16	Piştre wan ji Bêt-Êlê bar kir. Hê negihîştibûn Efratê, Rahêlê zarok anî û êşeke mezin kişand. 
GEN.35.17	Dema ku Rahêlê di çaxê zarokanînê de êşeke mezin dikişand, pîrikê got: «Netirse, kurekî te yê din çêdibe.» 
GEN.35.18	Lê Rahêl li ber mirinê bû. Beriya ku bimire wê navê wî Ben-Onî
GEN.35.19	Rahêl mir û li ser riya Efratê, yanî Bêtlehmê hat veşartin. 
GEN.35.20	Aqûb li ser gora Rahêlê kêlikek çikand û ev kêlik heta îro jî gora Rahêlê nîşan dide.
GEN.35.21	Îsraîl dîsa bar kir û konê xwe li seriya Birca Êderê danî. 
GEN.35.22	Çaxê Îsraîl li wê herêmê dima, Rûbên çû û bi cariya bavê xwe Bîlhayê re raza. Dema Îsraîl ev bihîst, gelekî hêrs bû.
GEN.35.22	Diwanzdeh kurên Aqûb hebûn. 
GEN.35.23	Kurên ji Lêayê: Yê pêşî Rûbên, Şimûn, Lêwî, Cihûda, Îssexar û Zebûlon. 
GEN.35.24	Kurên ji Rahêlê: Ûsiv û Binyamîn. 
GEN.35.25	Kurên ji Bîlhaya cariya Rahêlê: Dan û Neftelî. 
GEN.35.26	Kurên ji Zîlpaya cariya Lêayê: Gad û Aşêr. Kurên Aqûb ên ku li Paddan-Aramê çêbûbûn, ew bûn.
GEN.35.28	Îshaq sed û heştê sal kir. 
GEN.35.29	Kalbûyî û ji jiyanê têrbûyî wî ruhê xwe da, mir, çû û gihîşt pêşiyên xwe. Kurên wî Esaw û Aqûb ew veşartin.
GEN.36.1	Qeyda ziriyeta Esaw, yanî Edom:
GEN.36.3	 û Basemata xwişka Nevayot a keça Îsmaîl. 
GEN.36.4	Edayê ji Esaw re Êlîfaz anî; Basematê Reûêl anî û 
GEN.36.5	Oholîvamayê jî Yeûş, Yalam û Qorax anîn. Kurên Esaw ên ku jê re li welatê Kenanê çêbûn ev bûn.
GEN.36.6	Esaw jinên xwe, kurên xwe, keçên xwe û hemû mirovên mala xwe hildan, bi pez, hemû heywan û malê xwe yê ku li welatê Kenanê bi dest xistibû re bar kir welatekî din û ji birayê xwe Aqûb veqetiya. 
GEN.36.7	Malên wan ewqas pir bûn ku nikaribûn bi hev re bimînin. Ji ber ku heywanên wan zêde bû, welatê ku lê diman têra wan nedikir. 
GEN.36.8	Esaw, yanî Edom li herêma çiyayên Seîrê rûnişt.
GEN.36.9	Qeyda ziriyeta Esawê bavkalê Edomiyên ku li çiyayên Seîrê diman ev e:
GEN.36.10	Navê kurên Esaw ev in: Êlîfaz, kurê Esaw ê ji Edayê; Reûêl, kurê Esaw ê ji Basematê.
GEN.36.11	Kurên Êlîfaz: Têman, Omar, Sefo, Gatam û Qenaz.
GEN.36.12	Tîmna, cariya Êlîfazê kurê Esaw bû; wê ji Êlîfaz re Amalêq anî. Ev neviyên Edaya jina Esaw bûn.
GEN.36.13	Kurên Reûêl: Nahat, Zerah, Şamma û Mîzza. Ev neviyên Basemata jina Esaw bûn.
GEN.36.14	Kurên Oholîvamaya jina Esaw a ku keça Ena û neviya Sîvon bû, ev in: Yeûş, Yalam û Qorax.
GEN.36.15	Di nav ziriyeta Esaw de yên ku mîr bûn, ev in:
GEN.36.15	Êlîfaz kurê Esaw yê pêşî bû. Kurên Êlîfaz ev in: Mîr Têman, Mîr Omar, Mîr Sefo, Mîr Qenaz, 
GEN.36.16	Mîr Qorax, Mîr Gatam, Mîr Amalêq. Kurên Êlîfaz ên ku li welatê Edomê mîr bûn, ev bûn. Ev neviyên Edayê bûn.
GEN.36.17	Kurên Reûêlê kurê Esaw: Mîr Nahat, Mîr Zerah, Mîr Şamma û Mîr Mîzza. Kurên Reûêl ên ku li welatê Edomê mîr bûn, ev bûn. Ev neviyên jina Esaw Basematê bûn.
GEN.36.18	Kurên jina Esaw Oholîvama: Mîr Yeûş, Mîr Yalam û Mîr Qorax. Ev mîr ji jina Esaw Oholîvama ya keça Ena bûn. 
GEN.36.19	Ev hemû kurên Esaw, yanî yên Edom in û ev mîrên wan in.
GEN.36.20	Kurên Seîrê Horî yê ku li herêmê diman ev bûn: Lotan, Şoval, Sîvon, Ena, 
GEN.36.21	Dîşon, Eser û Dîşan. Ev kurên Seîr, li Edomê mîrên Horiyan bûn.
GEN.36.22	Kurên Lotan: Horî û Hêmam. Tîmna xwişka Lotan bû.
GEN.36.23	Kurên Şoval: Elwan, Manahat, Êval, Şefo û Onam.
GEN.36.24	Kurên Sîvon: Ayya û Ena. Ew Ena bû, gava ku li çolê li ber kerên bavê xwe bû, germav dîtin.
GEN.36.25	Zarokên Ena: Dîşon û keça Ena Oholîvama.
GEN.36.26	Kurên Dîşon: Hemdan, Eşban, Yîtran û Keran.
GEN.36.27	Kurên Eser: Bîlhan, Zaewan û Eqan.
GEN.36.28	Kurên Dîşan: Ûs û Aran.
GEN.36.29	Mîrên Horiyan ev bûn: Lotan, Şoval, Sîvon, Ena, 
GEN.36.30	Dîşon, Eser, Dîşan. Mîrên Horiyan ên li herêma Seîrê ev bûn.
GEN.36.31	Beriya ku padîşahek li ser Îsraîlê padîşahiyê bike, padîşahên li Edomê serwerî kirin ev bûn: 
GEN.36.32	Belayê kurê Beor li ser Edomê bû padîşah. Navê bajarê wî Dînhava bû. 
GEN.36.33	Bela mir û Yovavê kurê Zerahê Bosrayî li cihê wî bû padîşah. 
GEN.36.34	Yovav mir û Hûşamê li ser diyarê Têmaniyan li cihê wî bû padîşah. 
GEN.36.35	Hûşam mir û Hadadê kurê Bedadê ku li diyarê Moavê Midyanê têk biribû, li cihê wî bû padîşah. Navê bajarê wî Ewît bû. 
GEN.36.36	Hadad mir û Samlayê Masrêqayî li cihê wî bû padîşah. 
GEN.36.37	Samla mir û Şawûlê Rehovot-Hannaharî li cihê wî bû padîşah. 
GEN.36.38	Şawûl mir û Baal-Hananê kurê Exbor li cihê wî bû padîşah. 
GEN.36.39	Baal-Hananê kurê Exbor mir û Hadad li cihê wî bû padîşah. Navê bajarê wî Paû bû. Navê jina wî jî Mehêtavêla keça Matrêda keça Mê-Zahavê bû.
GEN.36.40	Mîrên ziriyeta Esaw, li gorî binemalên xwe û herêma ku lê bûn, ev in: Tîmna, Elwa, Yetêt, 
GEN.36.41	Oholîvama, Ela, Pînon, 
GEN.36.42	Qenaz, Têman, Mîvsar, 
GEN.36.43	Magdiyêl û Îram. Li gorî welatê ku lê rûdiniştin û ji xwe re kiribûn milk, mîrên Edomê ev bûn.
GEN.36.43	Bavkalê Edomiyan Esaw bû.
GEN.37.1	Aqûb li welatê ku bavê wî bi xerîbî lê mabû, li welatê Kenanê rûnişt. 
GEN.37.2	Qeyda ziriyeta Aqûb:
GEN.37.2	Ûsiv xortekî hivdeh salî bû. Ew bi birayên xwe yên ji jinbavên xwe, bi kurên Bîlhayê û kurên Zîlpayê re li ber pêz bû. Ûsiv kirinên xerab ên birayên xwe ji bavê xwe re dianî.
GEN.37.3	Îsraîl ji hemû kurên xwe zêdetir ji Ûsiv hez dikir. Çimkî Ûsiv di kalîtiya wî de jê re bibû. Wî ji Ûsiv re kincekî dirêj û bi xemil çêkiribû. 
GEN.37.4	Çaxê birayên wî dîtin ku bavê wan ji hemûyan bêtir ji wî hez dike, li ber çavên wan reş bû, pê re xweş xeber nedidan.
GEN.37.5	Ûsiv xewnek dît û çaxê ku wî ev xewn ji birayên xwe re got, li ber çavên wan zêdetir reş bû. 
GEN.37.6	Wî ji wan re got: «Ka guhdariya vê xewna min bikin: 
GEN.37.7	Min dît ku em li zeviyê gurz girê didin. Ji nişkave gurza min rabû û çik sekinî. Lê gurzên we li dora gurza min kom bûn û xwe li ber tewandin.»
GEN.37.8	Birayên wî jê re gotin: «Çavê te lê ye tu li ser me bibî padîşah? Tê bibî serwerê me?» Îcar wan ji ber xewna wî û gotinên wî, zêdetir jê nefret kirin.
GEN.37.9	Wî xewneke din dît û ew jî ji birayên xwe re got: «Guhdarî bikin, min xewneke din dît: Roj, heyv û yanzdeh stêr li ber min ditewiyan.»
GEN.37.10	Çaxê Ûsiv xewna xwe ji bavê xwe û ji birayên xwe re got, bavê wî lê hêrs bû û got: «Ev çi xewn e? Ma nexwe ez, diya te û birayên te emê bên û xwe li ber te bitewînin erdê?» 
GEN.37.11	Birayên wî jê dexisîn, lê xewna wî di hişê bavê wî de ma.
GEN.37.12	Rojekê birayên wî, ji bo ku keriyên bavê xwe biçêrînin çûbûn nêzîkî Şexemê. 
GEN.37.13	Îsraîl ji Ûsiv re got: «Birayên te li Şexemê pez diçêrînin. De were, ez te bişînim ba wan.»
GEN.37.13	Ûsiv got: «Baş e.»
GEN.37.14	Aqûb got: «Here binêre ka birayên te û pez bi silamet in. Ji min re xeberekê bîne.» Bi vî awayî wî ew ji Deşta Hevronê şand.
GEN.37.14	Çaxê Ûsiv gihîşt Şexemê, 
GEN.37.15	zilamekî dît ku ew li wê derê digere. Zilam jê pirsî: «Tu li çi digerî?»
GEN.37.16	Ûsiv got: «Ez li birayên xwe digerim. Ma tu dikarî ji min re bêjî ew li ku derê pezê xwe diçêrînin?»
GEN.37.17	Zilam got: «Ew ji vir çûn. Min bihîst ku ji hev re digotin: ‹Em herin Dotanê.›» Ûsiv da rê û li nêzîkî Dotanê rastî wan hat.
GEN.37.18	Wan ji dûr ve Ûsiv dît û beriya ku ew bê ba wan, şêwra kuştina wî kirin. 
GEN.37.19	Wan ji hev re got: «Va ye, xweyê xewnan tê. 
GEN.37.20	De îcar werin em wî bikujin û bavêjin bîrekê. Emê bêjin heywanekî hov ew xwar. Paşê emê bibînin ka xewnên wî çawa pêk tên.»
GEN.37.21	Çaxê Rûbên ev bihîst, xwest ku Ûsiv ji destê wan rizgar bike û got: «Em wî nekujin. 
GEN.37.22	Xwînê nerêjin. Wî bavêjin wê bîra çolê, lê destê xwe dirêjî wî nekin.» Rûbên ev yek got ji bo ku wî rizgar bike û ji bavê xwe re bêje.
GEN.37.23	Gava Ûsiv gihîşt ba birayên xwe, wan ew kincê ser wî yê bi xemil derxistin, 
GEN.37.24	Ew girtin û avêtin bîrekê. Bîr vala bû, tê de av tune bû.
GEN.37.25	Çaxê rûniştin ku xwarina xwe bixwin, serê xwe bilind kirin û dîtin ku karwanekî Îsmaîliyan ji aliyê Gîladê ve tê. Deveyên wan bi bixûr, melhem û biharatê barkirî bûn. Ew diçûn Misrê. 
GEN.37.26	Cihûda ji birayên xwe re got: «Heger em birayê xwe bikujin û xwîna wî veşêrin, ma emê çi bi dest bixin? 
GEN.37.27	Werin em wî bifiroşin Îsmaîliyan û destên xwe pê nekin; çimkî ew birayê me ye, ji xwîna me ye.» Birayên wî qebûl kirin.
GEN.37.29	Çaxê Rûbên vegeriya ser bîrê û dît ku Ûsiv ne li wê derê ye, cilên xwe çirandin. 
GEN.37.30	Ew zivirî ba birayê xwe û got: «Kurik ne li wê derê ye. Ezê niha çi bikim?»
GEN.37.31	Li ser vê yekê wan nêriyekî serjêkir û kincê Ûsiv di xwîna wî dan. 
GEN.37.32	Wan kincê wî ji bavê xwe re bir û gotin: «Me ev dît. Ka binêre yê kurê te ye, an na?»
GEN.37.33	Aqûb kinc nas kir û got: «Ev kincê kurê min e. Heywanekî hov ew xwariye. Bêguman Ûsiv hatiye perçekirin.»
GEN.37.34	Aqûb cilên xwe çirandin, çûx li pişta xwe girê da û demeke dirêj şîna kurê xwe kir. 
GEN.37.35	Hemû kur û keçên wî di ber dilê wî dan, lê ew teselî nebû û wî got: «Ezê bi şîn herim diyarê miriyan ba kurê xwe.» Ew li ser kurê xwe giriya.
GEN.37.36	Di vê navberê de Midyaniyan Ûsiv li Misrê firot Potîfar. Ew karmendekî Firewn û fermandarê parêzvanên wî bû.
GEN.38.1	Wê demê Cihûda ji birayên xwe veqetiya û çû ba zilamekî Edûllamî yê bi navê Hîra. 
GEN.38.2	Li wir Cihûda rastî keçeke Kenanî hat. Navê bavê keçikê Şûa bû. Cihûda ew ji xwe re anî û çû ba wê. 
GEN.38.3	Jinik bi zaro ma û kurek anî; Cihûda navê kurik Êr danî. 
GEN.38.4	Ew careke din bi zaro ma û kurekî din anî. Navê wî Onan danî. 
GEN.38.5	Jinikê kurekî din anî û navê wî Şêla danî. Çaxê ku Şêla çêbû, Cihûda li Kezîvê bû.
GEN.38.6	Cihûda ji bo kurê xwe yê pêşî Êr, jineke bi navê Tamar anî. 
GEN.38.7	Lê Êrê kurê Cihûda, di çavê Xudan de xerab bû û Xudan ruhê wî stand.
GEN.38.9	Lê Onan dizanibû zarokên ku çêbin wê nebin yên wî. Îcar çaxê ew çû ba jinbira xwe wî avika xwe berî erdê dida ku ziriyeta birayê xwe çêneke. 
GEN.38.10	Ya ku wî kir di çavê Xudan de xerab bû. Loma Xudan ew jî kuşt.
GEN.38.11	Cihûda ji bûka xwe Tamarê re got: «Tu li mala bavê xwe bi jinebîtî bimîne, heta kurê min Şêla mezin bibe.» Cihûda di dilê xwe de digot: «Dibe ku ew jî wek birayên xwe bimire.» Tamar jî çû, li mala bavê xwe ma.
GEN.38.12	Piştî demeke dirêj jina Cihûda ya ku keça Şûa bû, mir. Çaxê ku şîna Cihûda qediya, ew bi hevalê xwe Hîrayê Edûllamî hilkişiya Tîmnayê ba hevringkarên pezên xwe.
GEN.38.13	Çaxê ji Tamarê re hat gotin: «Xezûrê te diçe Tîmnayê ku miyên xwe hevring bike.» 
GEN.38.14	Wê cilên xwe yên jinebîtiyê derxistin, şalika xwe nixamt û li ber deriyê Eynayîma ser riya Tîmnayê rûnişt. Çimkî wê dît ku Şêla mezin bûye û wê bi jinîtî jê re nabin.
GEN.38.15	Gava Cihûda ew dît, fikirî ku ew fahîşe ye. Çimkî wê serçavê xwe nixamtibû. 
GEN.38.16	Wî pê dernexist ku ew bûka wî ye. Wî riya xwe bi ser wê xist û got: «Were, ez dixwazim bi te re razim.»
GEN.38.16	Tamarê got: «Ez bi te re razim, tê çi bidî min?»
GEN.38.17	Cihûda got: «Ezê ji keriyê xwe karikek ji te re bişînim.»
GEN.38.17	Tamarê got: «Ma tê çi bidî min, heta tu karikê bişînî?»
GEN.38.18	Wî got: «Divê ez çi bi bidim te?»
GEN.38.18	Tamarê got: «Mora xwe, qeytanê xwe û darê di destê xwe de bide min.» Cihûda ev dan û bi wê re raza. Tamar ji wî bi zaro ma. 
GEN.38.19	Piştre çû şalika xwe derxist û cilên xwe yên jinebîtiyê li xwe kirin.
GEN.38.20	Di vê navberê de Cihûda karikekî biçûk bi hevalê xwe yê Edûllamî re şand ku tiştên xwe ji jinikê bistîne; lê wî jinik nedît. 
GEN.38.21	Wî ji mirovên der û dorê pirsî û got: «Ew jinika fahîşe ya ku li Eynayîmê li ser rê bû, li ku derê ye?»
GEN.38.21	Wan lê vegerand û got: «Li vir jineke wiha tune.»
GEN.38.22	Li ser vê yekê ew vegeriya ba Cihûda û jê re got: «Min ew nedît. Kesên li wir diman jî gotin: ‹Li vir jineke wiha tune.›»
GEN.38.23	Cihûda got: «Bila ew tişt jê re bin, naxwe emê bibin pêkenînê xelkê. Min karik şand, lê te ew nedît.»
GEN.38.24	Piştî sê mehan ji Cihûda re hat gotin: «Bûka te Tamarê zina kiriye û niha bi zaro ye.»
GEN.38.24	Cihûda got: «Wê derxin derve û bişewitînin!»
GEN.38.25	Çaxê ew derdixistin derve, wê xeber ji xezûrê xwe re şand û got: «Ez ji xwediyê van tiştan bi zaro mame. Ka lê binêrin hûnê nas bikin ku ev mor, qeytan û dar yên kê ne?»
GEN.38.26	Cihûda ew nas kirin û got: «Ew ji min rastir e. Çimkî min ew ji kurê xwe Şêla re neanî.» Êdî ew careke din bi wê re raneza.
GEN.38.27	Di dema zarokanînê de, di malzaroka Tamarê de cêwî hebû. 
GEN.38.28	Gava wê zarok dianî, ji cêwiyan yekî destê xwe derxist derve. Pîrikê bi destê wî girt, bi tayekî sor girê da û got: «Ev yê pêşî ye.» 
GEN.38.29	Gava ku wî destê xwe kişand, birayê wî çêbû û pîrikê got: «Te çawa ji xwe re çavî vekir!» Li ser vê yekê navê wî Pêrês
GEN.38.30	Piştre birayê wî çêbû ku destê wî bi tayê sor hatibû girêdan. Navê wî jî Zerah
GEN.39.1	Îsmaîliyan Ûsiv biribû Misrê. Potîfarê Misrî yê ku karmendê Firewn û fermandarê parêzvanan bû, Ûsiv ji wan kirî. 
GEN.39.2	 Xudan bi Ûsiv re bû û ew bi ser xist. Ew li mala malxweyê xwe yê Misrî dima. 
GEN.39.3	Çaxê malxweyê wî dît ku Xudan bi Ûsiv re ye û di her karên ku dike de wî bi ser dixe, 
GEN.39.4	dilê wî bi Ûsiv xweş bû û ew kir xizmetkarê xwe yê taybet. Potîfar ew kir serkarê mala xwe û her tiştê xwe da destê wî. 
GEN.39.5	Piştî ku wî ew kir serkarê xwe û her tiştê xwe da destê wî, Xudan ji bo xatirê Ûsiv Mala Potîfarê Misrî pîroz kir. 
GEN.39.6	Îcar wî her tiştê xwe da destê Ûsiv; ji xwarina ku dixwar pê ve, dest nedida tiştekî.
GEN.39.6	Ûsiv yekî bejinbilind û lihevhatî bû. 
GEN.39.7	Piştî demekê jina malxweyê Ûsiv çav avêt wî û jê re got: «Were, bi min re raze!» 
GEN.39.8	Lê Ûsiv red kir û got: «Bi serkariya min, xweyê min meraqa tu tiştekî li malê nake; wî her tiştê xwe daye destê min. 
GEN.39.9	Di vê malê de kes ji min mezintir tune. Ji bilî te, malxweyê min tu tiştek ji min texsîr nake. Çimkî tu jina wî yî. Îcar ez çawa dikarim xerabiyeke wiha bikim û li dijî Xwedê guneh bikim?» 
GEN.39.10	Jina Potîfar her roj jê dixwest ku Ûsiv pê re raze, lê wî her car ev daxwaz red dikir.
GEN.39.11	Rojekê Ûsiv ji bo karên xwe bike çû malê. Ji xizmetkarên malê tu kes li hûndir tunebû. 
GEN.39.12	Jina Potîfar bi kincê Ûsiv girt û jê re got: «Were, bi min re raze!» Lê Ûsiv kincê xwe bi destê wê ve berda û beziya derve.
GEN.39.13	Çaxê jinikê dît ku wî kincê xwe bi destê wê ve berda û beziya derve, 
GEN.39.14	rabû gazî xizmetkarên malê kir û got: «Binêrin! mêrê min ev zilamê Îbranî anî ku me rezîl bike! Ew hat ku dest bavêje min, lê min kir qîrîn û hewar. 
GEN.39.15	Çaxê wî dît ku ez dikim qîrîn û hewar, kincê xwe li ba min hişt û beziya derve.»
GEN.39.16	Wê kincê Ûsiv li ba xwe hişt, heta ku mêrê wê hat malê. 
GEN.39.17	Wê ji mêrê xwe re got: «Ev koleyê Îbranî hat ku min rezîl bike. 
GEN.39.18	Lê çaxê ku min kir qîrîn û hewar, wî kincê xwe li ba min hişt û reviya.»
GEN.39.19	Çaxê wî gotinên jina xwe bihîst û jinikê got: «Koleyê ku te anîbû li min wiha kir», ew gelekî hêrs bû. 
GEN.39.20	Xweyê Ûsiv rabû, ew avêt zîndana girtiyên padîşah û Ûsiv li wir di zîndanê de ma.
GEN.39.21	Lê Xudan bi wî re bû. Wî dilsozî bi Ûsiv kir ku dilê serekê zîndanê bi Ûsiv xweş be. 
GEN.39.22	Serekê zîndanê, hemû girtiyên di zîndanê de xistin bin destê Ûsiv û ew ji hemû tiştên li zîndanê berpirsiyar bû. 
GEN.39.23	Serekê zîndanê tevli karên Ûsiv nedibû. Çimkî Xudan bi Ûsiv re bû û di her karê ku dikir de ew bi ser dixist.
GEN.40.1	Piştî demekê, meyger û nanpêjê Padîşahê Misrê li dijî malxweyê xwe sûc kirin. 
GEN.40.2	Firewn li herdu peywirdarên xwe hêrs bû ku ew sermeyger û sernanpêjê wî bûn. 
GEN.40.3	Wî ew li mala fermandarê parêzvanan, zîndana ku Ûsiv tê de bû, hepis kir. 
GEN.40.4	Fermandarê parêzvanan, Ûsiv da ber destê wan. Ew demekê di girtîgehê de man.
GEN.40.5	Sermeyger û sernanpêjê Padîşahê Misrê ku di zîndanê de bûn, di şevekê de xewn dîtin. Xewnên wan ji hev cuda bûn. 
GEN.40.6	Serê sibê Ûsiv hat ba wan, wî ew bi keder dîtin. 
GEN.40.7	Wî ji karmendên Firewn ên ku li mala malxweyê wî, pê re di girtîgehê de bûn pirsî û got: «Çima îro mirûzê we tirş e?»
GEN.40.8	Wan got: «Me herduyan xewn dît, lê kesê ku şîrove bike tune.»
GEN.40.8	Ûsiv ji wan re got: «Ma şîrovekirin ne karê Xwedê ye? Kerem bikin, xewnên xwe ji min re bêjin.»
GEN.40.9	Sermeyger xewna xwe ji Ûsiv re got: «Di xewna xwe de, min li pêş xwe mêwek dît. 
GEN.40.10	Sê guliyên mêwê hebûn. Bi bişkivînê re kulîlk dan û gûşiyên tirî gihîştin. 
GEN.40.11	Tasa Firewn di destê min de bû, min bi tirî girt, givaşt hûndirê tasa Firewn û tas da destê wî.»
GEN.40.12	Ûsiv got: «Ev tê vê maneyê: Sê gulî sê roj in. 
GEN.40.13	Wê di nav sê rojan de Firewn serê te bilind bike û te bîne ser karê te yê berê; wek ku berê tu sermeygerê wî bûyî û te wisa dikir, tê dîsa kasa Firewn bidî destê wî. 
GEN.40.14	Lê çaxê ku qencî bi te re hat kirin, ji kerema xwe tu min bîne bîra xwe, dilsoziya xwe nîşanî min bide, giliyê min ji Firewn re bike û min ji vê zîndanê derxe. 
GEN.40.15	Çimkî ez bi zorê ji welatê Îbraniyan hatim revandin. Li vir jî, min tiştekî ku ezê pê bikevim zîndanê nekir.»
GEN.40.16	Çaxê nanpêj dît ku Ûsiv şîroveyeke baş kir, wî jê re got: «Min jî xewnek dît. Li ser serê min sê selik nanê spî hebû. 
GEN.40.17	Di selika herî jorîn de, her cureyê pasteyên pehtî yên ji bo Firewn hebûn, lê teyran ji selikên li ser serê min dixwarin.»
GEN.40.18	Ûsiv got: «Ev tê vê maneyê: Sê selik sê roj in. 
GEN.40.19	Wê di nav sê rojan de Firewn serê te rake û te bi darê ve daleqîne. Wê teyr goştê te bixwin.»
GEN.40.20	Roja sisiyan rojbûyîna Firewn bû û wî ziyafetek da hemû karmendên xwe. Wî li pêş karmendên xwe serê meyger û nanpêj bilind kirin. 
GEN.40.21	Meyger vegeriya ser karê xwe. Careke din wî tas da destê Firewn. 
GEN.40.22	Lê çawa ku Ûsiv şîrove kiribû, wî nanpêj daleqand. 
GEN.40.23	Lê sermeyger Ûsiv neanî bîra xwe û ew ji bîr kir.
GEN.41.1	Piştî du salan, Firewn xewnek dît: Ew li ber keviya Nîlê sekinîbû. 
GEN.41.2	Ji çem heft çêlekên xweşik û qelew derketin û di nava qamîşan de çêriyan. 
GEN.41.3	Piştî wan, heft çêlekên qor û bêmirêz ji Nîlê derketin, li keviya çem, li ba çêlekên din sekinîn. 
GEN.41.4	Çêlekên ku qor û bêmirêz bûn, heft çêlekên xweşik û qelew xwarin. Piştre Firewn hişyar bû.
GEN.41.5	Ew dîsa di xew re çû û xewneke din dît: Heft simbilên genim ên dagirtî û baş di qirnekî de derdiketin. 
GEN.41.6	Piştî wan, heft simbilên din ên qels û ji bayê rojhilat kizirandî zîl dan. 
GEN.41.7	Simbilên qels, heft simbilên dagirtî û baş daqurtandin. Piştre Firewn hişyar bû û fêm kir ku xewn e.
GEN.41.8	Serê sibê rabû dît ku aciz e. Wî şand pey hemû sêrbaz û aqilmendên Misrî. Wî ji wan re xewna xwe got, lê kesek tunebû ku xewnên wî şîrove bike.
GEN.41.9	Meyger ji Firewn re got: «Îro sûcê min tê bîra min. 
GEN.41.10	Carekê Firewn ji xizmetkarê xwe hêrs bû, wî ez û nanpêj li mala fermandarê parêzvanan hepis kirin. 
GEN.41.11	Me herduyan di şevekê de xewn dît û her xewnek maneyeka wê hebû. 
GEN.41.12	Îcar li wir bi me re xulamekî fermandarê parêzvanan, xortekî Îbranî hebû. Me jê re xewnên xwe gotin, wî xewnên me şîrove kirin. Xewnên me ji hev cuda bûn. 
GEN.41.13	Her tişt bi awayê ku wî ji me re şîrove kir derket: Ez vegeriyam karê xwe lê yê din hat daleqandin.»
GEN.41.14	Firewn şand pey Ûsiv û wî yekser ji hebsê da berdan. Piştî ku Ûsiv rih û porê xwe kur kirin û cilên xwe guhertin, hat hizûra Firewn.
GEN.41.15	Firewn ji Ûsiv re got: «Min xewnek dît, lê kesek tune ku şîrove bike. Min bihîst ku tu xewnan şîrove dikî.»
GEN.41.16	Ûsiv li wî vegerand û got: «Ez nikarim; lê wê Xwedê bersiveke xêrê bide Firewn.»
GEN.41.17	Firewn ji Ûsiv re got: «Di xewna xwe de ez li keviya Nîlê sekinîbûm. 
GEN.41.18	Ji çem heft çêlekên xweşik û qelew derketin û di nav qamîşan de çêriyan. 
GEN.41.19	Piştî wan, heft çêlekên din ên qor û bêmirêz derketin. Min li seranserê welatê Misrê tu caran çêlekên bi qasî wan bêmirêz nedîtibûn. 
GEN.41.20	Çêlekên bêmirêz, heft çêlekên qelew ên ku beriya wan derketibûn xwarin. 
GEN.41.21	Îcar piştî ku wan ew xwarin, kesî nikaribû bigota ku wan ev kiriye; çimkî wek berê bêmirêz bûn. Piştre ez hişyar bûm.
GEN.41.22	«Min dîsa di xewna xwe de dît ku di qirneke genim de heft simbilên dagirtî û baş derketin. 
GEN.41.23	Piştî wan, heft simbilên din ên çilmisî, qels û ji bayê rojhilat kizirî zîl dan. 
GEN.41.24	Simbilên qels her heft simbilên baş daqurtandin. Min ev ji sêrbazan re got, lê kesî nikaribû ji min re şîrove bike.»
GEN.41.25	Ûsiv ji Firewn re got: «Herdu xewnên Firewn yek in. Xwedê Firewn ji tiştê ku wê bike haydar kir. 
GEN.41.26	Heft çêlekên baş, heft sal in. Heft simbilên baş jî heft sal in. Xewn yek e. 
GEN.41.27	Heft çêlekên qor û bêmirêz ên ku li pey derketin û heft simbilên bêqîmet ên ku ji bayê rojhilat kizirîbûn jî heft sal in. Ev heft salên xelayê ne.
GEN.41.28	«Îcar wek ku min ji te re got, Xwedê tiştê ku wê bike nîşanî Firewn daye. 
GEN.41.29	Va ye wê li seranserê welatê Misrê heft salên têr û tije bên. 
GEN.41.30	Lê wê heft salên xelayê li pey wan bên. Wê hemû têr û tijebûna welatê Misrê ji bîr bibe û wê xela welat wêran bike. 
GEN.41.31	Wê têr û tijebûna welêt neyê bîra kesî, çimkî wê xela gelek giran be. 
GEN.41.32	Sedema ku xewn du caran ji aliyê Firewn ve hat dîtin ev e ku Xwedê biryara xwe li ser vê yekê dayê û wê di demeke nêzîk de bi cih bîne.
GEN.41.33	«Bila niha Firewn mirovekî fêmdar û şehreza bibîne û wî bîne ser welatê Misrê. 
GEN.41.34	Bila karmendên xwe peywirdar bike ku di her heft salên firehiyê de, ji dexlê welatê Misrê ji pêncan yekî ber bistînin. 
GEN.41.35	Divê ew xwarina van salên baş ên ku tên bicivînin û genim di bin desthilatiya Firewn de, li bajaran bê lodkirin û parastin. 
GEN.41.36	Divê ev xwarin ji bo heft salên xelayê ji welatê Misrê re bibe qût ku welat ji ber xelayê neşikê.»
GEN.41.37	Ev pêşniyar ji aliyê Firewn û hemû karmendên wî ve baş hat dîtin. 
GEN.41.38	Firewn ji wan re got: «Ma em dikarin yekî wek vî mirovî bibînin ku ruhê Xwedê pê re ye?»
GEN.41.39	Îcar Firewn ji Ûsiv re got: «Madem Xwedê kir ku tu bi van hemû tiştan bizanî, yekî ji te fêmdartir û şehrezatir tune. 
GEN.41.40	 Tê li ser mala min bî û wê hemû gelê min emrên te bîne cih. Ezê tenê bi tac û textê xwe ji te mezintir bim.» 
GEN.41.41	Firewn ji Ûsiv re got: «Ez te datînim ser seranserê welatê Misrê.» 
GEN.41.42	Piştre Firewn gustîla morê ji tiliya xwe derxist û xist tiliya Ûsiv. Wî cilên kitan ên hêja lê kirin û zincîreke zêrîn xist stûyê wî. 
GEN.41.43	Wî ew kir cîgirê xwe û li erebeya cîgir siwar kir, zilam li pêş wî qîriyan û gotin: «Rê vekin!» Bi wî awayî Firewn ew anî ser seranserê welatê Misrê.
GEN.41.44	Firewn ji Ûsiv re got: «Firewn ez im, lê wê li seranserê welatê Misrê bêyî peyva te tu kes destê xwe raneke û ne jî lingê xwe bileqîne.» 
GEN.41.45	Firewn navê Safnat-Panêah li Ûsiv danî û Asenata keça Potîferayê kahinê bajarê Onê
GEN.41.46	Çaxê Ûsiv ket xizmeta Firewnê Padîşahê Misrê, sî salî bû. Ûsiv ji dîwana Firewn rabû û li seranserê welatê Misrê geriya. 
GEN.41.47	Di heft salên firehiyê de axê bi zêdebarî ber da. 
GEN.41.48	Ûsiv ji her berên ku di nav heft salan de li welatê Misrê çêbûn dan hev û di embarên bajaran de lod kirin. Wî li her bajarî, ji qûtên zeviyên ku li der û dora bajêr çêdibin lod çêkirin. 
GEN.41.49	Ûsiv bi qasî sêlaka deryayê genim lod kir. Ewqas pir bû ku wî dev ji hesabkirinê berda. Genimê wan nedihat hesabkirin, ewqas ku zêde bû.
GEN.41.50	Beriya salên xelayê, ji Asenata keça Potîfera yê kahinê Onê du kur ji Ûsiv re çêbûn. 
GEN.41.51	Ûsiv navê kurê xwe yê pêşî Minaşşe
GEN.41.52	Wî navê kurê xwe yê diduyan Efrayîm
GEN.41.53	Heft salên firehiyê li welatê Misrê qediyan û 
GEN.41.54	 wek ku Ûsiv gotibû, heft salên xelayê destpê kirin. Li hemû welatên din xela hebû, lê li seranserê welatê Misrê xwarin hebû. 
GEN.41.55	 Çaxê ku li seranserê welatê Misrê birçîbûnê destpê kir, xelkê ji bo nan ji Firewn lava kir. Firewn ji hemû Misriyan re got: «Herin ba Ûsiv. Ew çi ji we re bibêje, bikin.» 
GEN.41.56	Gava xela li tevahiya welêt belav bû, Ûsiv embarên genim vekirin û genim firot Misriyan. Çimkî xelaya giran li welatê Misrê belav bûbû. 
GEN.41.57	Ji hemû welatan mirov dihatin Misrê ku genim ji Ûsiv bikirin. Çimkî li tevahiya dinyayê xelayeke giran hebû.
GEN.42.1	Çaxê Aqûb bihîst ku li Misrê genim heye, wî ji kurên xwe re got: «Çima hûn li hev dinêrin?» 
GEN.42.2	 Wî berdewam kir û got: «Min bihîstiye ku li Misrê genim heye. Herin wir û ji me re hinekî bikirin, ku em bijîn û nemirin.»
GEN.42.3	Bi vî awayî deh birayên Ûsiv ji bo kirîna genim berê xwe dan Misrê. 
GEN.42.4	Lê Aqûb, birayê Ûsiv Binyamîn bi wan re neşand, çimkî ew ditirsiya ku zirar bigihîje wî. 
GEN.42.5	Îcar kurên Îsraîl jî di nav wan kesan de bûn ku hatibûn genim bikirin. Çimkî xela li welatê Kenanê jî rabûbû.
GEN.42.6	Ûsiv desthilatdarê welêt bû û wî genim difirot tevahiya xelkê welêt. Birayên Ûsiv hatin û xwe li ber wî tewandin. 
GEN.42.7	Gava Ûsiv ew dîtin, wî ew nas kirin. Lê wekî ku nas nekiribe tevgeriya û bi hêrs got: «Hûn ji ku derê tên?»
GEN.42.7	Wan lê vegerand û got: «Em ji welatê Kenanê hatin ku xwarinê bikirin.»
GEN.42.8	Ûsiv birayên xwe nas kiribû, lê xwe li nenasiyê danîbû. 
GEN.42.9	 Wî çaxî xewna ku Ûsiv li ser wan dîtibû hat bîra wî. Rabû ji wan re got: «Hûn casûs in! Hûn hatine bizanibin ka ku derê welatê me bêparastin e.»
GEN.42.10	Wan got: «Na ezbenî! Em xulamên te hatin ku xwarinê bikirin. 
GEN.42.11	Em hemû kurên zilamekî ne. Em mirovên rast in, em ne casûs in ezxulam!»
GEN.42.12	Ûsiv got: «Na, hûn hatine bizanibin ka ku derê welatê me bêparastin e.»
GEN.42.13	Lê wan got: «Em xulamên te diwanzdeh bira bûn. Em hemû kurên bavekî ne ku li welatê Kenanê dijî. Biçûkê me niha li ba bavê me ye û birayekî me jî winda ye.»
GEN.42.14	Ûsiv ji wan re got: «Wek ku min ji we re got, hûn casûs in. 
GEN.42.15	Hûnê bi vî awayî bên ceribandin: Ez bi serê Firewn sond dixwim ku heta birayê we yê biçûk neyê vê derê, hûn ji vir dernakevin. 
GEN.42.16	Ji nav xwe yekî bişînin ku birayê we bîne. Yên mayî jî wê bikevin zîndanê. Emê bibînin ka gotina we rast e yan na. Heger ne rast be, ez bi serê Firewn sond dixwim ku hûn casûs in.» 
GEN.42.17	Wî ew sê rojan avêtin zîndanê.
GEN.42.18	Roja sisiyan Ûsiv ji wan re got: «Hûn li gorî gotina min bikin, hûnê sax bimînin, çimkî ez ji Xwedê ditirsim. 
GEN.42.19	Heger hûn mirovên rast in, bila birayekî we li vir di girtîgehê de bimîne û yên din jî herin û bi xwe re ji bo malên xwe yên ku birçî mane genim bibin. 
GEN.42.20	Lê divê hûn birayê xwe yê biçûk ji min re bînin. Bi vî awayî wê gotina we rast derkeve û hûnê nemirin.»
GEN.42.20	Wan qebûl kir. 
GEN.42.21	Ji hev re gotin: «Bi rastî em ji ber birayê xwe tên cezakirin. Gava ku wî ji bo jiyana xwe ji me re lava dikir, me dît ku çi eziyetê dikişîne; lê me guh nedayê. Ev tengasî ji ber vê yekê hat serê me.»
GEN.42.23	Wan nizanibû ku Ûsiv wan fêm dike. Çimkî yekî ji wan re wergerê dikir.
GEN.42.24	Ûsiv ji birayên xwe veqetiya û destpê kir, giriya. Piştre vegeriya ba wan û dîsa bi wan re peyivî. Wî Şimûn ji wan stand û li ber çavên wan ew da girêdan. 
GEN.42.25	Ûsiv emir da ku barên wan bi genim bên dagirtin, perê her yekî bixin tûrikê wî û ji bo rê zewade bidin wan. Piştî ku ev ji wan re hat kirin, 
GEN.42.26	wan genimê xwe li kerên xwe bar kirin û çûn.
GEN.42.27	Li qonaxê, çaxê yekî ji wan devê barê xwe vekir ku êm bide kerê xwe, dît ku perê wî di tûrikê de ye. 
GEN.42.28	Wî ji birayên xwe re got: «Perê min li min zivirandine. Va ye di tûrikê min de ye.» Dilê wan bi şid lêxist û bi lerizîn ji hev re gotin: «Ev çi ye ku Xwedê bi me dike?»
GEN.42.29	Çaxê ew hatin welatê Kenanê ba bavê xwe Aqûb, her tiştê ku hatibû serê wan ji wî re gotin. Wan got: 
GEN.42.30	«Ew mirovê ku serwerê welêt bû, bi hêrs bi me re peyivî û wek ku em casûs bin bi me re da û stand. 
GEN.42.31	Lê me ji wî re got: ‹Em mirovên rast in; em ne casûs in. 
GEN.42.32	Em diwanzdeh bira ne. Em kurên bavekî ne. Yek ji me namîne û yê biçûk jî niha li welatê Kenanê li ba bavê me ye.›
GEN.42.33	«Ew mirovê ku serwerê welêt bû ji me re got: ‹Ezê bi vî awayî bizanim ka hûn rast in: Birayekî xwe li ba min bihêlin û ji bo maliyên xwe yên ku birçî mane genim bibin û herin. 
GEN.42.34	Birayê xwe yê biçûk ji min re bînin, ezê jî bizanibim ku hûn ne casûs in, lê mirovên rast in. Wî çaxî ezê birayê we bidim we û hûnê bikarin li vî welatî bazirganiyê bikin.›»
GEN.42.35	Çaxê wan tûrikên xwe vala kirin, di hûndirê tûrikê her kesî de kîsikê perê wî hebû. Gava ku kîsikên peran dîtin, tirsiyan. 
GEN.42.36	Bavê wan Aqûb ji wan re got: «Hûn min ji zarokên min vediqetînin. Ûsiv tune, Şimûn tune û niha hûn dixwazin Binyamîn jî bibin. Ev tişt tev tên serê min!»
GEN.42.37	Rûbên ji bavê xwe re got: «Gava ez Binyamîn ji te re neyînim, herdu kurên min bikuje. Tu wî bispêre min, ezê wî ji te re bînim.»
GEN.42.38	Aqûb got: «Kurê min bi we re nayê. Çimkî birayê wî mir û ew tenê ma. Heger di rê de tiştek were serê wî, hûnê serê min ê spî bi kul û derdan berjêrî diyarê miriyan bikin.»
GEN.43.1	Li welatê Kenanê xela giran bûbû. 
GEN.43.2	Hemû genimê ku ji Misrê anîbûn qedandibûn. Bavê wan ji wan re got: «Dîsa herin û ji me re hinek xwarin bikirin.»
GEN.43.3	Lê Cihûda ji wî re got: «Wî zilamî bi dijwarî ji me re gotibû: ‹Heta birayê we neyê, hûn rûyê min nabînin.› 
GEN.43.4	Heger tu birayê me bi me re bişînî, emê herin û ji te re xwarinê bikirin. 
GEN.43.5	Lê tu wî neşînî em naçin, çimkî zilam ji me re gotibû: ‹Heta birayê we neyê hûn rûyê min nabînin.›»
GEN.43.6	Îsraîl got: «We çima ji zilam re got: ‹Birayekî me yê din heye› û ev xerabî anî serê min?»
GEN.43.7	Wan got: «Zilam ji me re got: ‹Ma bavê we hê dijî? Birayên we yên din hene?› Bi baldarî pirsa me û malbata me kir. Me jî bi hêsanî bersiva wî da. Me ji ku zanibû ku wê ji me re bêje: ‹Birayê xwe bînin?›»
GEN.43.8	Cihûda ji bavê xwe Îsraîl re got: «Kurik bi min re bişîne em herin ku em jî tu jî, zarokên me jî bijîn û nemirin. 
GEN.43.9	Ez bi xwe ji wî re dibim kefîl. Tu wî ji min bixwaze. Heger ez wî ji te re neyînim û li ber te nedime sekinandin, bila ez her û her li ber te sûcdar bim. 
GEN.43.10	Îcar em dereng nemana, niha em du caran çûbûn û hatibûn.»
GEN.43.11	Li ser vê yekê bavê wan Îsraîl ji wan re got: «Madem wisa ye, herin. Ji berên herî qenc ên vî welatî hinek melhem, hingiv, biharat, bixûr, fistiq û behîvan bixin barên xwe û ji wî zilamî re bibin. 
GEN.43.12	Bi xwe re du qat pere bibin. Çimkî divê hûn perên ku xistibûn tûrikên we li wan vegerînin. Dibe ku şaşiyek çêbûbe. 
GEN.43.13	Birayê xwe zûka hildin û ji ba wî zilamî werin. 
GEN.43.14	Bila Xwedayê Karîndar li pêş wî mirovî li we bê rehmê û ew zilam birayê we yê din û Binyamîn bide we. Herçî ez im, ji zarokên xwe biqetim jî, ne xem e.»
GEN.43.15	Bi vî awayî birayan rahişt diyariyan, du qat pere hildan û Binyamîn bi xwe re birin. Bi lez berê xwe dan Misrê û hatin hizûra Ûsiv. 
GEN.43.16	Çaxê Ûsiv Binyamîn bi wan re dît, wî ji keyayê mala xwe re got: «Van zilaman bibe mala min, pezekî serjê bike û xwarinê çêke. Çimkî wê ev mirov bi min re firavînê bixwin.»
GEN.43.17	Keya çawa ku Ûsiv li wî emir kiriye, ew zilam birin mala wî. 
GEN.43.18	Gava diçûn mala Ûsiv, ditirsiyan û digotin: «Ji ber perê ku cara pêşî xistibûn tûrikên me em anîn vir. Ew dixwaze êrîşî me bike û me ji qewet bixe, me bike kole û kerên me bistîne.»
GEN.43.19	Ew nêzîkî keyayê Ûsiv bûn û li ber deriyê malê jê re gotin: 
GEN.43.20	«Ezxulam! Cara pêşî em hatin vir ku xwarinê bikirin. 
GEN.43.21	Lê çaxê me li qonaxê barên xwe vekirin, me dît ku perên me bêkêmahî di tûrik de ne. Niha me ew pere bi xwe re anîne. 
GEN.43.22	Îcar ji bo ku em dîsa zad bikirin, me bi ser de jî pere anîn. Em nizanin kê perên me xistibûn barên me.»
GEN.43.23	Keya got: «Aram bin, netirsin. Xwedayê we, Xwedayê bavê we xezîneya barên we da we. Min perên we standibûn.» Rabû Şimûn anî ba wan.
GEN.43.24	Keya ew birin hûndirê mala Ûsiv, ji wan re av anî ku lingên xwe bişon û êm da kerên wan. 
GEN.43.25	Heta hatina Ûsiv, wan diyariyên xwe amade kirin, çimkî zanibûn ku wê li wir xwarin bixwin.
GEN.43.26	Çaxê Ûsiv hat malê, diyariyan pêşkêşî wî kirin û xwe li ber wî tewandin. 
GEN.43.27	Piştî ku Ûsiv li rewş û xatirê wan pirsî wiha got: «Bavê we yê kal ê ku we behsa wî kiribû çawa ye? Hê dijî gelo?»
GEN.43.28	Gotin: «Bavê me xulamê te be, dijî û baş e.» Bi hurmet careke din xwe jê re tewandin.
GEN.43.29	Ûsiv li dora xwe nêrî, birayê xwe Binyamînê ji diya xwe ya heq dît û pirsî: «Birayê we yê biçûk ê ku we behsa wî kiribû ev e? Xwedê te bihêle lawo!» 
GEN.43.30	Bi lez ji odê derket. Dilê wî zîz bibû û li derekê geriya ku bigirî. Ket oda xwe û li wê derê giriya.
GEN.43.31	Paşê dev û rûyê xwe şûşt, hat ba wan û got: «Sifre deynin.»
GEN.43.32	Wan xwarin ji wî re cuda, ji birayên wî re cuda ji Misriyên bi wan re bûn re, cuda danîn. Çimkî Misriyan bi Îbraniyan re xwarin nedixwarin. Ev yek li gorî wan kirêt bû. 
GEN.43.33	Birayên Ûsiv li pêşberî wî, li gorî temenên xwe, ji yê mezin ber bi yê biçûk ve rûniştin. Hemû bira bi awayekî ecêbmayî li hev mêze dikirin. 
GEN.43.34	Ji maseya Ûsiv xwarin li wan hat belavkirin, lê para Binyamîn pênc caran ji para yên din zêdetir bû. Bi Ûsiv re xwarin, vexwarin û kêfxweş bûn.
GEN.44.1	Ûsiv emir da keyayê mala xwe û got: «Barên van mirovan bi qasî ku ew bikarin hilgirin bi qût dagire û perê her yekî ji wan deyne ser devê tûrikê wî. 
GEN.44.2	Tasa min, tasa zîvîn, bixe tûrikê kesê herî biçûk û perê genimê wî jî deyne wir.» Keya bi gotina Ûsiv kir.
GEN.44.3	Serê sibê zû, zilam li kerê xwe siwar bûn û dane rê. 
GEN.44.4	Hê ew ji bajêr dûr neketibûn Ûsiv ji keyayê xwe re got: «Rabe, bide pey wan û çaxê tu gihîştî wan, ji wan re bêje: ‹We çima ji ber qenciyê xerabî kir? 
GEN.44.5	Ma ev ne tasa malxweyê min e ku pê vedixwe û pê li falê dinêre? Ev tiştê we kir xerab e.›» 
GEN.44.6	Çaxê keya gihîşt wan, wî ev gotin ji wan re got.
GEN.44.7	Lê wan jê re got: «Ezbenî tu çima wiha dibêjî? Xwedê neke! Xulamên te tiştên wiha nakin. 
GEN.44.8	Tu jî zanî me perên ku di barên xwe de dîtin, ji welatê Kenanê anî û li te vegerandin. Îcar çawa emê ji mala xweyê te zêr an zîvan bidizin? 
GEN.44.9	Tas bi kê re bê dîtin, bila bê kuştin û yên mayî jî bila bibin xulamên xweyê min.»
GEN.44.10	Keya got: «Baş e, we çawa got bila wisa be! Tas bi kê re bê dîtin, bila bibe xulamê min û yên mayîn bêsûc bên dîtin.» 
GEN.44.11	Hemûyan bi lez tûrikên xwe danîn erdê û vekirin. 
GEN.44.12	Keya ji yê mezin destpê kir û heta yê biçûk li tûrikên hemûyan geriya. Tas di tûrikê Binyamîn de derket. 
GEN.44.13	Li ser vê yekê birayên wî cilên xwe çirandin, paşê her yekî kerê xwe bar kir û dîsa vegeriyan bajêr.
GEN.44.14	Çaxê Cihûda û birayên wî hatin mala Ûsiv, ew hê li malê bû. Xwe avêtin ber lingên wî. 
GEN.44.15	Ûsiv ji wan re got: «Ev çi ye ku we kiriye? Ma we nizanibû ku yekî wek min dikare tiştan bi falê bibîne?»
GEN.44.16	Cihûda got: «Ezbenî ka em çi bibêjin? Em çawa dikarin xwe bêsûc derxin? Xwedê sûcê xulamên te derxist. Niha em xulamên xweyê xwe ne. Em û yê ku tas pê re hat dîtin.»
GEN.44.17	Lê Ûsiv got: «Haşa! Bila dûrî min be! Tenê yê ku tas pê re hat dîtin, wê bibe xulamê min. Lê hûn bi xêr û silamet vegerin ba bavê xwe.»
GEN.44.18	Cihûda nêzîk bû û got: «Ezbenî lava dikim destûr bide ez gotinekê bêjim. Bila hêrsa te li ser xulamê te ranebe. Çimkî tu yekî wekî Firewn î. 
GEN.44.19	Xweyê me ji xulamê xwe pirsîbû û gotibû: ‹Ma bavê we û birayên we yên din hene?› 
GEN.44.20	Me jî ji xweyê xwe re gotibû: ‹Bavê me yê kal û kurekî wî yê ciwan ê ku di kalîtiya wî de jê re çêbûye heye. Birayê wî mir û ew kurê diya xwe yê yekta ye. Bavê wî pir jê hez dike.›
GEN.44.21	«Te ji xulamên xwe re got: ‹Wî ji min re bînin, ez dixwazim wî bi çavê xwe bibînim.› 
GEN.44.22	Me ji xweyê xwe re got: ‹Kurik nikare ji bavê xwe veqete; heger ew ji wî veqete, wê bavê wî bimire.› 
GEN.44.23	Lê te ji me re, ji xulamên xwe re got: ‹Heta ku birayê we yê biçûk bi we re neyê, hûn careke din rûyê min nabînin.›
GEN.44.24	«Îcar çaxê em zivirîn ba xulamê te bavê xwe, me gotinên xweyê xwe jê re gotin. 
GEN.44.25	Dema ku bavê me got: ‹Dîsa herin û hinek qûtê din ji me re bikirin›, 
GEN.44.26	me got: ‹Em nikarin herin. Lê heger birayê me yê biçûk bi me re bê, emê herin. Heta ku birayê me yê biçûk bi me re neyê, em nikarin rûyê zilam bibînin.›
GEN.44.27	«Xulamê te, bavê me ji me re got: ‹Hûn dizanin ku jina min ji min re du kur anîn. 
GEN.44.28	Yek ji ba min çû û min got: Bêguman ew hatiye perçekirin. Heta niha min ew nedîtiye. 
GEN.44.29	Heger hûn vî jî ji min bistînin û zirar bigihîje wî, hûnê porê min ê spî bi kul û derdan berjêrî diyarê miriyan bikin.›
GEN.44.30	«Îcar niha, gava ku em vegerin ba bavê minê xulamê te û kurik ne bi me re be, bavê min ê ku dilê wî bi kurik ve ye, 
GEN.44.31	bibîne kurik ne bi me re ye, wê bimire. Wî çaxî ezê bavê me, bi porê wî yê spî, bi kul û derdan berjêrî diyarê miriyan bikim. 
GEN.44.32	Ezxulam! Ez ji kurik re bûm kefîl û min ji bavê xwe re got: ‹Heger ez wî ji te re neyînim, heta ku ez hebim ezê xwe li dijî te sûcdar bihesibînim.›
GEN.44.33	«Îcar ez ji te lava dikim ezxulam, bihêle ku ez di cihê kurik de li vir bimînim û ji xweyê xwe re bibim xulam. Bila kurik bi birayên xwe re here. 
GEN.44.34	Heger kurik ne bi min re be, ezê çawa vegerim ba bavê xwe? Ez nikarim vê xerabiyê li bavê xwe bikim û bi çavê serê xwe bibînim.»
GEN.45.2	Îcar ew wisa bi dengê bilind giriya ku Misriyan bihîst û Mala Firewn jê haydar bû.
GEN.45.3	Ûsiv ji birayên xwe re got: «Ez Ûsiv im! Ma bavê min hê jî dijî?» Lê birayên wî nikaribûn bersiva wî bidin. Çimkî li ber wî bibûn kevir û mabûn.
GEN.45.4	Ûsiv ji birayên xwe re got: «Nêzîkî min bibin.» Çaxê ew nêzîk bûn, wî got: «Ez birayê we Ûsiv im! Ewê ku we ew firot Misriyan! 
GEN.45.5	Îcar niha ji ber ku we ez firotim, li ber xwe nekevin û bila li zora we neçe. Çimkî ji bo parastina jiyanê, Xwedê ez li pêşiya we şandim. 
GEN.45.6	Ev du sal e ku li welêt xela heye. Wê hê pênc salên din jî çandin û çinîn çênebe. 
GEN.45.7	Lê Xwedê ez li pêşiya we şandim ku li ser rûyê erdê ziriyeta we biparêze û jiyana we bi serfirazî rizgar bike. 
GEN.45.8	Ji ber vê yekê, kesên ku ez şandim vir ne hûn in, lê Xwedê ye. Wî ez ji Firewn re kirim bav, li ser qesra wî xweyî û ji seranserê welatê Misrê re kirim serwer. 
GEN.45.9	 Niha bilezînin herin ba bavê min û jê re bêjin: ‹Kurê te Ûsiv wiha dibêje: Xwedê ez kirim xweyê tevahiya Misrê. Paşê lez bike were, dereng nemîne. 
GEN.45.10	Tê li herêma Goşenê rûnî. Tu, kurên te, neviyên te, pez û dewarên te, her tiştê te, hûnê li nêzîkî min bin. 
GEN.45.11	Ezê li wê derê te xweyî bikim; çimkî wê xela hê pênc salên din bidome. An na tu, mala te û her tiştê te, wê perîşan bibin.›
GEN.45.12	«Va ye, hûn bi çavê xwe û birayê min Binyamîn jî bi çavê xwe dibîne, bi rastî jî yê ku dipeyive ez im. 
GEN.45.13	Hemû rûmeta ku li Misrê didin min û her tiştê ku we dîtiye, ji bavê min re bêjin. Bi lez bavê min bînin vir.»
GEN.45.14	Wî xwe avêt stûyê Binyamîn û giriya. Binyamîn jî bi girîn ew hembêz kir. 
GEN.45.15	Çû rûyê hemû birayên xwe û bi ser wan de giriya. Piştre birayên wî pê re peyivîn.
GEN.45.16	Gava ev xeber gihîşt Firewn ku birayên Ûsiv hatine, Firewn û karmendên wî kêfxweş bûn. 
GEN.45.17	Firewn ji Ûsiv re got: «Ji birayên xwe re bêje: ‹Bila heywanên xwe bar bikin û herin welatê Kenanê. 
GEN.45.18	Bila bavê xwe û malbata xwe bînin vir, ba min. Ezê axa herî baş a welatê Misrê bidim we û hûnê ji xêr û bereketa welêt bixwin.› 
GEN.45.19	Fermana min li te, tu vê jî bêjî: ‹Ji bo anîna jin û zarokên xwe hinek erebeyan bibin û bavê xwe bînin û vir. 
GEN.45.20	Bila çavê we li pey hebûna we nemîne, çimkî her tiştê qenc ê seranserê welatê Misrê wê bibe yê we.›»
GEN.45.21	Kurên Îsraîl ev yek kirin. Wek ku Firewn emir kiribû, Ûsiv erebe û nanê rê da wan. 
GEN.45.22	Destek kinc jî da her yekî ji wan. Lê sê sed perçe zîv û pênc dest kinc da Binyamîn. 
GEN.45.23	Bi vî awayî wî ji bavê xwe re, ji tiştên herî baş ên Misrê deh kerên barkirî û ji bo rêwîtiyê deh makerên bi genim, nan û zewadên din barkirî şandin. 
GEN.45.24	Wî birayên xwe bi rê kirin û li ser rê ji wan re got: «Di rê de şerê hev nekin.»
GEN.45.25	Ew ji Misrê derketin û hatin welatê Kenanê ba Aqûbê bavê xwe. 
GEN.45.26	Wan ji bavê xwe re got: «Ûsiv hê jî dijî! Ew serwerê seranserê welatê Misrê ye.» Aqûb di cihê xwe de sar bû, çimkî wî ji wan bawer nedikir. 
GEN.45.27	Lê gava ku wan, behsa hemû tiştên ku Ûsiv ji wan re gotine kir û erebeyên ku şandibûn pey wî dîtin, bêhna wî fireh bû. 
GEN.45.28	Îsraîl got: «Min bawer kir! Kurê min Ûsiv hê jî dijî. Beriya ku ez bimirim, ezê herim wî bibînim.»
GEN.46.1	Îsraîl bi her tiştê xwe re bi rê ket. Gava gihîşt Bîr-Şevayê, wî qurban ji Xwedayê bavê xwe Îshaq re serjê kirin. 
GEN.46.2	Wê şevê Xwedê di xewnê de bi Îsraîl re peyivî û got: «Aqûb, Aqûb!»
GEN.46.2	Aqûb got: «Belê ezbenî!»
GEN.46.3	Xwedê got: «Ez Xwedê me, Xwedayê bavê te. Ji çûna Misrê netirse, çimkî ezê li wê derê ziriyeta te bikim miletekî mezin. 
GEN.46.4	Ezê bi te re werim Misrê û dîsa te vegerînim. Çaxê tu bimirî, wê Ûsiv li ber serê te be.»
GEN.46.5	Aqûb ji Bîr-Şevayê derket. Kurên Îsraîl bavê xwe Aqûb, zarokên xwe û jinên xwe hildan û li erebeyên ku Firewn ji bo wan şandibûn siwar kirin. 
GEN.46.6	 Aqûb hemû maliyên xwe, heywanên xwe û her tiştê ku li welatê Kenanê kar kiribû hildan û çû Misrê. 
GEN.46.7	Wî bi xwe re kurên xwe, keçên xwe, neviyên xwe, hemû ziriyeta xwe, anîn Misrê.
GEN.46.8	Navê kurên Îsraîl, yanî Aqûb ên ku çûn Misrê ev in:
GEN.46.8	Kurê Aqûb ê mezin Rûbên. 
GEN.46.9	Kurên Rûbên: Henox, Pallû, Hesron û Karmî.
GEN.46.10	Kurên Şimûn: Yemûêl, Yamîn, Ohad, Yaxîn, Sohar û kurê jineke Kenanî Şawûl.
GEN.46.11	Kurên Lêwî: Gêrşon, Qohat û Mêrarî.
GEN.46.12	Kurên Cihûda: Êr, Onan, Şêla, Pêrês û Zerah. Lê Êr û Onan li welatê Kenanê miribûn. Kurên Pêrês: Hesron û Hamûl.
GEN.46.13	Kurên Îssexar: Tola, Pûwa, Yov û Şîmron.
GEN.46.14	Kurên Zebûlon: Serêd, Elon û Yahleyêl.
GEN.46.15	Lêa ev kur û keça xwe Dînayê li Paddan-Aramê ji Aqûb re anîbûn. Kur û keçên Aqûb li ser hev sî û sisê bûn.
GEN.46.16	Kurên Gad: Sîfyon, Haggî, Şûnî, Esbon, Êrî, Arodî û Arêlî.
GEN.46.17	Kurên Aşêr: Yîmna, Yîşwa, Yîşwî, Beriya û xwişka wan Serah. Kurên Beriya: Hever û Malkiyêl.
GEN.46.18	Ev kur, ji Zîlpayê ya ku Lavan dabû keça xwe Lêayê ji Aqûb re çêbûbûn. Ev li ser hev şanzdeh kes bûn.
GEN.46.19	Kurên Rahêla jina Aqûb: Ûsiv û Binyamîn. 
GEN.46.20	 Herdu kurên Ûsiv, Minaşşe û Efrayîm, li welatê Misrê ji Asenata keça Potîfera yê kahinê bajarê Onê
GEN.46.21	Kurên Binyamîn: Bela, Bexer, Aşbêl, Gêra, Naeman, Êhî, Roş, Mûppîm, Hûppîm û Ard.
GEN.46.22	Rahêlê ev ji Aqûb re anîbûn û li ser hev çardeh kes bûn.
GEN.46.23	Kurê Dan: Hûşîm.
GEN.46.24	Kurên Neftelî: Yahseyêl, Gûnî, Yêser û Şîllêm.
GEN.46.25	Ev kurên Bîlhayê bûn a ku Lavan dabû keça xwe Rahêlê. Bîlhayê ev heft kurên hanê ji Aqûb re anîbûn.
GEN.46.26	Kesên ku bi ziriyeta Aqûb re çûn Misrê, jinên kurên wî ne tê de, tevahiya yên ku rast ji wî çêbûbûn şêst û şeş kes bûn. 
GEN.46.27	 Bi herdu kurên Ûsiv ên ku li Misrê çêbûbûn, hejmara Mala Aqûb a ku çûn Misrê li ser hev heftê kes bûn.
GEN.46.28	Îcar Aqûb, Cihûda li pêşiya xwe şand ba Ûsiv ku riya Goşenê nîşan bide. Gava ew gihîştin herêma Goşenê, 
GEN.46.29	Ûsiv erebeya xwe amade kir û çû Goşenê pêşiya bavê xwe Îsraîl. Wî çawa bavê xwe dît, xwe avêt stûyê wî û demeke dirêj giriya.
GEN.46.30	Îsraîl ji Ûsiv re got: «Piştî ku min bi çavê xwe dît ku tu dijî, êdî ez bimirim jî ne xem e.»
GEN.46.31	Ûsiv ji birayên xwe û ji malbata bavê xwe re got: «Ezê rabim hevraz bim û ji Firewn re bêjim: ‹Birayên min û malbata bavê min ên ku li welatê Kenanê rûniştibûn, hatin ba min. 
GEN.46.32	Ew şivan in û xweyî keriyan in. Wan pezên xwe, dewarên xwe û her tiştê xwe anîne.› 
GEN.46.33	Dema ku Firewn gazî we bike û ji we bipirse: ‹Hûn çi karî dikin?›, 
GEN.46.34	bêjin: ‹Em xulamên te, ji zarokatiya xwe ve, wek bav û kalan xweyî pez in.› Wê ji we re destûr bê dayîn ku hûn li herêma Goşenê bi cih bibin. Çimkî şivantî li ba Misriyan kirêt e.»
GEN.47.1	Ûsiv çû û ji Firewn re got: «Bav û birayên min, tevî pez û dewarên xwe û her tiştê xwe ve ji welatê Kenanê hatin û niha li herêma Goşenê ne.» 
GEN.47.2	Wî ji nav birayên xwe pênc kes hilda û birin dîwana Firewn.
GEN.47.3	Firewn ji birayên Ûsiv pirsî: «Hûn çi karî dikin?»
GEN.47.3	Ji Firewn re gotin: «Em xulamên te ji bav û kalan ve şivan in. 
GEN.47.4	Em bi xerîbî hatin vî welatî çimkî li welatê Kenanê xelayeke giran heye û ji bo pezê me çêre tune. Îcar niha, ji kerema xwe destûrê bide van xulamên xwe ku em li Goşenê bi cih bibin.»
GEN.47.5	Firewn ji Ûsiv re got: «Bav û birayên te hatin ba te. 
GEN.47.6	Diyarê Misrê li ber te ye; bav û birayên xwe li dera herî baş a welêt bi cih bike. Bila li herêma Goşenê rûnin. Heger di nav wan de yên jêhatî hebin, wan li ser pez û dewarê min bike serkar.»
GEN.47.7	Piştre Ûsiv bavê xwe Aqûb anî û derxist dîwana Firewn. Aqûb Firewn bereket kir. 
GEN.47.8	Firewn jê pirsî û got: «Tu çend salî yî?»
GEN.47.9	Aqûb ji Firewn re got: «Salên min ên xerîbiyê sed û sî ne. Salên min zû û zor derbas bûn. Bi qasî salên bav û kalên min ên xerîbiyê dom nekir.» 
GEN.47.10	Aqûb Firewn bereket kir û ji dîwana wî derket.
GEN.47.11	Ûsiv bav û birayên xwe li welatê Misrê bi cih kirin û wek ku Firewn emir kiribû, li dera herî baş a welêt, li herêma Ramsêsê milk da wan. 
GEN.47.12	Ûsiv li gorî hejmara wan xwarin da bavê xwe, birayên xwe û hemû malbata bavê xwe.
GEN.47.13	Xela wisa giran bû ku li tevahiya welêt nan nema. Diyarên Misir û Kenanê ji ber xelayê şikestibûn. 
GEN.47.14	Ûsiv hemû perê ku li diyarên Misrê û Kenanê hebû, bi firotina genim civand û bir qesra Firewn. 
GEN.47.15	Çaxê perê xelkên diyarên Misir û Kenanê qediya, hemû Misrî hatin ba Ûsiv û jê re gotin: «Nan bide me. Ma em li ber çavê te bimirin? Perê me nema.»
GEN.47.16	Ûsiv ji wan re got: «Heger perê we nemaye, pezê xwe bînin. Ezê di ber pezê we de genim bidim we.» 
GEN.47.17	Bi vî awayî wan heywanên xwe ji Ûsiv re anîn. Ûsiv beramberî hesp, pez, dewar û kerên wan, xwarin da wan. Wî, wê salê di ber hemû heywanên wan de nan da wan.
GEN.47.18	Piştî ku ew sal derbas bû, sala diduyan dîsa hatin ba Ûsiv û gotin: «Em nikarin ji xweyê xwe veşêrin ku perê me nemaye û heywanên me jî bûne yên te. Canê me û zeviyên me ne tê de, tiştekî ku em bidin xweyê xwe nemaye. 
GEN.47.19	Ma em li ber çavê te bimirin? Çima axa me bibe çol? Me û zeviyên me di ber xwarinê de bikire. Em bibin koleyên Firewn û zeviyên me jî bibin yên wî. Tov bide me, da ku em bijîn û nemirin û zevî nebin çol.»
GEN.47.20	Bi vî awayî Ûsiv hemû axa Misrê ji bo Firewn kirî. Hemû Misriyan zeviyên xwe firotin. Çimkî xela ji bo wan pir giran bû. Îcar ax bû ya Firewn. 
GEN.47.21	Ûsiv ji serekî Misrê heta serê din, tevahiya gelê Misrê kir kole
GEN.47.22	Wî tenê erdê kahinan nekirî. Çimkî wan bi pergal ji Firewn tayin distand û ji tayina ku Firewn dida wan, têra xwarina wan dikir. Ji ber vê yekê wan axa xwe nefirotin.
GEN.47.23	Ûsiv ji gel re got: «Niha îro min hûn û axa we jî ji Firewn re kirî. Va ye ji we re tov, axê bajon! 
GEN.47.24	Çaxê hûn dexlê xwe kom bikin, ji pêncan yekî bidin Firewn. Lê ji pêncan çarên din jî ji bo tovê zeviyan û ji bo xwarina xwe, maliyên xwe û zarokên xwe hilînin.»
GEN.47.25	Wan got: «Te canê me rizgar kir. Heger dilê xweyê me bi me xweş be, emê bibin koleyên Firewn.»
GEN.47.26	Ûsiv ev yek li Misrê kir qanûn. Heta îro jî ji pêncan yek ya Firewn e. Tenê axa kahinan nebû ya Firewn.
GEN.47.27	Îsraîl li welatê Misrê, li herêma Goşenê bi cih bû. Ew li wê derê bûn xweyî milk, berdar bûn û gelek zêde bûn.
GEN.47.28	Aqûb li welatê Misrê hivdeh sal ma. Emrê wî sed û çil û heft sal bû. 
GEN.47.29	Çaxê rojên mirina wî nêzîk bûn, wî gazî kurê xwe Ûsiv kir û jê re got: «Heger dilê te bi min xweş be, destê xwe deyne ser ranê min
GEN.47.30	Kengê ez gihîştim bav û kalên xwe, min ji Misrê derîne û li ba wan veşêre.»
GEN.47.30	Ûsiv got: «Ezê wekî gotina te bikim.»
GEN.48.1	Piştî demekê ji Ûsiv re gotin: «Bavê te nexweş e.» Ûsiv herdu kurên xwe Minaşşe û Efrayîm hildan û da rê. 
GEN.48.2	Gava ji Aqûb re gotin: «Va ye kurê te Ûsiv tê ba te», Îsraîl xwe da hev û li ser nivînan rûnişt.
GEN.48.4	û ji min re got: ‹Ezê te berdar bikim û zêde bikim. Ezê te bikim komeke gelan û ezê piştî te vî welatî bidim ziriyeta te ku her û her bibe milkê we.›
GEN.48.5	«Niha herdu kurên te yên ku beriya hatina min li welatê Misrê ji te re çêbûne, yên min tên hesibandin. Wek ku Rûbên û Şimûn yên min in, wê Efrayîm û Minaşşe bibin yên min. 
GEN.48.6	Zarokên ku li pey wan ji te re çêbin, wê bibin yên te. Wê mîrasa wan ji mîrasa birayên wan be. 
GEN.48.7	 Çaxê ez ji Paddanê vedigeriyam, Rahêl li welatê Kenanê, hê beriya ku em bigihîjin Efratê, di rê de li ba min mir. Ez pir li ber wê ketim û min ew li wir, li ser riya Efratê –Bêtlehmê– veşart.»
GEN.48.8	Çaxê Îsraîl kurên Ûsiv dîtin, wî got: «Ev kî ne?»
GEN.48.9	Ûsiv ji bavê xwe re got: «Ew kurên min in. Xwedê ew li vir dan min.»
GEN.48.9	Îsraîl got: «Wan bîne ba min ku ez wan bereket bikim.»
GEN.48.10	Çavên Îsraîl ji kalîtî qels bûbûn û wî bi zorê didît. Ûsiv kurên xwe anîn ba wî, bavê wî ew ramûsan û hembêz kirin.
GEN.48.11	Îsraîl ji Ûsiv re got: «Min guman nedikir ku ezê rûyê te bibînim, lê va ye Xwedê ziriyeta te jî nîşanî min da.»
GEN.48.12	Ûsiv kurên xwe ji ser çokên bavê xwe hilanîn û deverû çû erdê. 
GEN.48.13	Ûsiv rahişt herduyan, Efrayîm da aliyê xwe yê rastê, ber milê çepê yê Îsraîl û Minaşşe da aliyê xwe yê çepê, ber milê rastê yê Îsraîl û herdu nêzîkî wî kirin. 
GEN.48.14	Lê Îsraîl destên xwe çeperast dirêj kirin: Wî destê xwe yê rastê danî ser serê yê biçûk Efrayîm û destê xwe yê çepê danî ser serê Minaşşe, ku pêşî ew çêbûbû.
GEN.48.15	Piştre wî Ûsiv bereket kir û got:
GEN.48.15	«Ew Xwedayê ku bavkalên min Îbrahîm û Îshaq li ser riya wî çûn,
GEN.48.15	Ew Xwedayê ku di hemû jiyana min de, heta îro ji min re bûye şivan.
GEN.48.16	Milyaketê ku ez ji her xerabiyê parastim, van kuran pîroz bike.
GEN.48.16	Bila ew bi navê min, bi navê bavkalên min Îbrahîm û Îshaq bên gazîkirin,
GEN.48.16	Li ser rûyê erdê gelek zêde bibin.»
GEN.48.17	Çaxê Ûsiv dît ku bavê wî destê xwe yê rastê danî ser Efrayîm, ev li xweşa wî neçû. Wî rahişt destê bavê xwe ku ji ser serê Efrayîm hilda ku deyne ser serê Minaşşe. 
GEN.48.18	Ûsiv jê re got: «Na bavo! Evê hanê yê pêşî ye, destê xwe yê rastê deyne ser serê wî.»
GEN.48.19	Lê bavê wî nexwest û got: «Ez dizanim kurê min, ez dizanim. Wê Minaşşe jî bibe miletekî mezin. Lê belê wê birayê wî yê biçûk jê mezintir bibe û wê ji ziriyeta wî komeke miletan rabin.»
GEN.48.20	«Wê bi navê we, Îsraîlî hev bereket bikin û bêjin:
GEN.48.20	‹Xwedê te wek Efrayîm û Minaşşe bike.›»
GEN.48.20	Bi vî awayî wî Efrayîm kir pêşiya Minaşşe.
GEN.48.21	Paşê Îsraîl ji Ûsiv re got: «Va ye, ez li ber mirinê me, lê wê Xwedê bi we re be û we bizivirîne welatê bav û kalên we. 
GEN.48.22	Ez pareke çiyê, ji para birayên te zêdetir didim te. Min ew ji Amoriyan bi şûr û bi kevanê xwe stand.»
GEN.49.1	Aqûb gazî kurên xwe kir û got: «Li dora min bicivin, tiştê ku wê di pêş de bê serê we, ez ji we re bêjim.
GEN.49.2	«Ya kurên Aqûb, bicivin û bibin guhdar;
GEN.49.2	Li gotina bavê xwe Îsraîl bibin haydar.
GEN.49.3	«Rûbên, tu nixuriyê min, hêza min,
GEN.49.3	Berê pêşî yê karîndariya min î.
GEN.49.3	Tu ji aliyê rûmet û hêzdariyê ve,
GEN.49.3	Yê herî hêja yî.
GEN.49.4	Lê tu wek lehiyê har î,
GEN.49.4	Êdî tu nabî yê herî hêja.
GEN.49.4	Çimkî tu çûyî nav nivîna bavê xwe
GEN.49.4	Û te dewşeka min herimand.
GEN.49.5	«Şimûn û Lêwî di zordariyê de bira ne,
GEN.49.5	Şûrên wan çekê neheqiyan e.
GEN.49.6	Ya canê min tu nekeve komeke wan,
GEN.49.6	Beşdar nebe li civînên wan.
GEN.49.6	Çimkî çaxê ew hêrsbûn mirov kuştin,
GEN.49.6	Bi kêfa xwe dewar kulek hiştin.
GEN.49.7	Bila nalet bê li hêrsa wan,
GEN.49.7	Çimkî hovîtî bû kirina wan.
GEN.49.7	Bila nalet bê li xezeba wan,
GEN.49.7	Çimkî xedar e karê wan.
GEN.49.7	Ezê wan di Mala Aqûb de ji hev dûr bikim,
GEN.49.7	Li Îsraîlê belav bikim.
GEN.49.8	«Cihûda, wê pesnê te bidin birayên te.
GEN.49.8	Wê di stûyê dijmin de be destê te.
GEN.49.8	Li ber te, çok bidin erdê kurên bavê te.
GEN.49.9	Kurê min, tu destvala ji nêçîrê venagerî.
GEN.49.9	Wek şêremê xwe vedizelîne,
GEN.49.9	Wek şêrekî xwe vedikişîne,
GEN.49.9	Kî diwêre wî aciz bike?
GEN.49.10	Serwer gava bê
GEN.49.10	Wê milet li ber wî serî deynin,
GEN.49.10	Wê gopalê padîşahiyê ji destê Cihûda dernekeve
GEN.49.10	Û serwerî ji ziriyeta wî neçe.
GEN.49.11	Wê kera xwe bi mêwekê ve,
GEN.49.11	Dehşikê xwe bi guliyekî bijare ve girê bide.
GEN.49.11	Wê cilên xwe bi şerabê,
GEN.49.11	Xiftanê xwe bi ava tiriyê sor bişo.
GEN.49.12	Çavên wî ji şerabê sortir,
GEN.49.12	Diranên wî ji şîr spîtir bin.
GEN.49.13	«Wê Zebûlon rûne li rûberê deryayê,
GEN.49.13	Bibe wargeh ji bo gemiyan.
GEN.49.13	Dirêj bibe sînorê wî heta Saydayê.
GEN.49.14	«Îssexar kerekî zexm e
GEN.49.14	Di nav kurtanan de dimerixe.
GEN.49.15	Çaxê ew dereke xweş a rihet,
GEN.49.15	Warekî ku li xweşa wî diçe bibîne,
GEN.49.15	Wê pişta xwe ji bo barkirinê bitewîne
GEN.49.15	Û suxrê hilîne.
GEN.49.16	«Dan, wek eşîrên din ên Îsraîlê,
GEN.49.16	Wê gelê xwe rêve bibe.
GEN.49.17	Dan wê li ser rê bibe marek,
GEN.49.17	Li ser şiveriyan koremarek,
GEN.49.17	Wê bi simên hespê vede,
GEN.49.17	Siwar li serpiştê li erdê bixe.
GEN.49.18	«Ez li benda xilaskirina te me, ya Xudan!
GEN.49.19	«Gad, wê rastî êrîşa birek siwaran bê,
GEN.49.19	Lê ewê bide ser pişta wan.
GEN.49.20	«Aşêr, wê ji aliyê xwarinan ve dewlemend be,
GEN.49.20	Xwarinên ku bi padîşahan dikevin li ba wî çêbin.
GEN.49.21	«Neftelî xezaleke azad e,
GEN.49.21	Karikên xweşik tîne.
GEN.49.22	«Ûsiv şaxekî berdar e,
GEN.49.22	Şaxek berdar ê li ber kaniyê.
GEN.49.22	Guliyên wî bi ser dîwaran ve dibezin.
GEN.49.23	Tîravêjan bêşewat êrîşî wî kirin,
GEN.49.23	Tîr avêtinê, tada lê kirin.
GEN.49.24	Lê kevanê wî zexim
GEN.49.24	Zendê wî bi hêz derket.
GEN.49.24	Bi destê Xwedayê Aqûb ê Hêzdar,
GEN.49.24	Bi destê Şivan û Zinarê Îsraîl.
GEN.49.25	Alîkarê te, Xwedayê bavê te ye,
GEN.49.25	Xwedayê Karîndar ê ku te pîroz dike.
GEN.49.25	Ew bi bereketa ezmanên jor
GEN.49.25	Bi bereketa avên bin erdê,
GEN.49.25	Bi bereketa çiçik û zikan te pîroz dike.
GEN.49.26	Bereketên bavê te,
GEN.49.26	Ji bereketa çiyayên herheyî hêzdartir,
GEN.49.26	Ji bereketa girên zozanan mezintir e.
GEN.49.26	Bila ev bereket li ser dil û serê Ûsiv bin,
GEN.49.26	Ew di nav birayên xwe de serok e.
GEN.49.27	«Binyamîn di şer de gurekî har e.
GEN.49.27	Serê sibê ew nêçîra xwe dixwe,
GEN.49.27	Êvarê xenîmetê parve dike.»
GEN.49.28	Diwanzdeh eşîrên Îsraîlê ev in. Çaxê bavê wan ew pîroz kirin, wî ev li ser wan got. Wî li gorî her yekî ew bereket kirin.
GEN.49.30	di wê şikefta ku dikeve nav zeviya Maxpêlayê, nêzîkî Mamrê, li welatê Kenanê ye û Îbrahîm wek goristan ew der bi zeviyê ve ji Efronê Hîtîtî kirîbû, min li wê derê veşêrin. 
GEN.49.32	Zevî û şikefta tê de, ji Hîtîtiyan hat kirîn.»
GEN.50.1	Ûsiv xwe avêt ser bavê xwe, pê de giriya û ew ramûsa. 
GEN.50.2	Piştre wî emir da xulamên xwe yên hekîm ku Îsraîlê bavê wî mûmya bikin û hekîman ew mûmya kir. 
GEN.50.3	Mûmyakirin çil rojan berdewam kir. Çimkî ewqas dem pêwist bû. Misriyan heftê rojan şîna wî kirin.
GEN.50.4	Gava şîna wan xilas bû, Ûsiv ji karmendên Firewn re got: «Heger dilê we bi min xweş be, ji bo min bi Firewn re bipeyivin. Jê re bibêjin: 
GEN.50.5	 ‹Bavê min ez dame sondê û got: Va ye ez li ber mirinê me. Min di gora li welatê Kenanê de veşêrin ku min ji bo xwe kola bû. Îcar niha destûrê bide min ez herim, bavê xwe veşêrim û vegerim.›»
GEN.50.6	Firewn got: «Here bavê xwe veşêre çawa ku wî te daye sondê.»
GEN.50.7	Ûsiv ji bo ku bavê xwe veşêre çû. Hemû karmendên Firewn, hemû rîspiyên qesrê û welatê Misrê bi Ûsiv re hevraz bûn. 
GEN.50.8	Hemû maliyên mala Ûsiv, birayên wî û maliyên mala bavê wî jî bi wan re bûn. Tenê zarokên xwe û pez û dewarên xwe li Goşenê hiştin. 
GEN.50.9	Erebe û siwar jî bi wî re, bi rê ketin. Komeke gelek mezin çêbû.
GEN.50.10	Çaxê gihîştin Bêndera Atadê ya li rojhilatê Çemê Ûrdunê, bi şewat giriyan û şîn kirin. Ûsiv li wir heft rojan ji bo bavê xwe şîn kir. 
GEN.50.11	Çaxê Kenaniyên li wir dijiyan şîna li Bêndera Atadê dîtin, wiha gotin: «Misrî şîneke çiqas bi şewat dikin!» Ji ber vê yekê, ji vê dera li rojhilatê Çemê Ûrdunê re Avêl-Misrayîm
GEN.50.12	Kurên Aqûb, fermana ku bavê wan li wan kiribû, bi cih anîn. 
GEN.50.13	 Wan ew bir welatê Kenanê û ew li şikefta di zeviya Maxpêlayê ya li kêleka Mamrê de veşartin. Îbrahîm ew goristan bi zeviyê wê ve ji Efronê Hîtîtî kirîbû. 
GEN.50.14	Piştî ku Ûsiv bavê xwe veşart, bi birayên xwe û hemû kesên pê re hatibûn re vegeriya Misrê.
GEN.50.15	Piştî mirina bavê wan, birayên Ûsiv gotin: «Lê ku Ûsiv li dijî me kîn bigire û heyfa hemû xerabiya ku me pê kiriye ji me bistîne.» 
GEN.50.16	Loma wan şand pey Ûsiv û gotin: «Bavê te beriya ku bimire ev emir li me kir û got: 
GEN.50.17	‹Ji Ûsiv re bêjin: Ji kerema xwe neheqiya birayên xwe û gunehê wan bibexişîne, çimkî xerabî bi te kirin.› Îcar niha em ji te rica dikin, tu neheqiya xulamên Xwedayê bavê xwe bibexişîne.» Çaxê gotina wan gihîşt Ûsiv, ew giriya.
GEN.50.18	Piştre birayên wî hatin, li ber wî xwe deverû avêtin erdê û gotin: «Em xulamên te ne.»
GEN.50.19	Lê Ûsiv ji wan re got: «Netirsin. Ma ez di cihê Xwedê de me? 
GEN.50.20	We niyet kir ku hûn xerabiyê bi min bikin, lê Xwedê ev niyet vegerand ser qenciyê. Loma gelek kes ji mirinê filitîn. 
GEN.50.21	Êdî netirsin. Ezê we û zarokên we xweyî bikim.» Wî di ber dilê wan da û bi dilovanî bi wan re peyivî.
GEN.50.22	Ûsiv bi malbata bavê xwe re li Misrê ma. Wî sed û deh sal emir kir. 
GEN.50.23	Wî Efrayîm û neviyên wî dîtin. Herwiha wî bûyîna zarokên Maxîrê kurê Minaşşe jî dîtin.
GEN.50.24	Ûsiv ji birayên xwe re got: «Ez li ber mirinê me. Lê bêguman wê Xwedê bê alîkariya we û we ji vî welatî bibe wî welatê ku ji Îbrahîm, Aqûb û Îshaq re soza wê dabû.» 
GEN.50.25	 Ûsiv kurên Îsraîl da sondê û got: «Esse wê Xwedê bê alîkariya we û divê hûn hestiyên min ji vir derxin.»
GEN.50.26	Ûsiv di sed û deh saliya xwe de mir. Wan ew mûmya kir û xist tabûtekê. Ew li Misrê ma.
RUT.1.1	Di dema ku desthilatdaran serwerî dikir de, li Îsraîlê xela rabû. Zilamekî ji bajarokê Bêtlehma Cihûdayê, bi jina xwe û du kurên xwe re çû diyarê Moavê ku hinekî li wir bimîne. 
RUT.1.2	Navê wî Elîmelek bû, navê jina wî Naomî bû, navên kurên wî jî Mahlon û Kîlyon bûn. Ew ji Bêtlehma Cihûdayê, ji binemala Efrat bûn û çûbûn ku li diyarê Moavê bijîn.
RUT.1.3	Gava ku mêrê Naomî Elîmelek mir, ew bi herdu kurên xwe re tenê ma. 
RUT.1.4	Herdu kur jî bi keçên Moavî re zewicîn. Navê yekê Orpa, navê ya din Rût bû. Piştî ku wan deh salan li wê derê jiyana xwe borandin, 
RUT.1.5	Mahlon û Kîlyon mirin. Bi vî awayî Naomî ji mêrê xwe û herdu kurên xwe bû.
RUT.1.6	Naomî ji diyarê Moavê bihîst ku Xudan hatiye alîkariya gelê wê û xwarin daye wan, li ser vê yekê wê û herdu bûkên xwe amade kirin ku bizivirin. 
RUT.1.7	Ew bi herdu bûkên xwe re ji wê derê bi rê ketin da ku bizivirin welatê Cihûdayê.
RUT.1.8	Di rê de Naomî ji herdu bûkên xwe re got: «Bizivirin malên dayikên xwe, we çawa ji bo miriyên xwe û ji min re qencî kir, bila Xudan jî wisa qenciyê bi we bike. 
RUT.1.9	Xudan ji we herduyan re jî, li mala mêrên we yên nû rihetiyê bide we.» Piştre wê herdu jî ramûsan û ew bi dengekî bilind giriyan.
RUT.1.10	Wan ji Naomiyê re got: «Na, emê bi te re bizivirin ba gelê te.»
RUT.1.11	Lê Naomî got: «Vegerin keçên min, ma hûnê çima bi min re werin? Ma di malzaroka min de, tu kurên min ê ku ewê ji we re bibin mêr hene?
RUT.1.12	Vegerin herin keçên min. Bi qasî ku careke din nezewicim pîr bûme. Ez bêjim hêviya min heye, ez îşev herim mêr û kuran bînim, 
RUT.1.13	ma hûn dikarin li benda mezinbûna wan bisekinin? Ma hûn dikarin heta wê demê mêr nekin? Na keçên min, êşa min ji ya we mezintir e. Çimkî Xudan felaket bi ser min de anî.»
RUT.1.14	Ew careke din bi dengekî bilind giriyan. Orpayê xesûya xwe ramûsa û xatir jê xwest, lê Rûtê ew hembêz kir û pê re ma.
RUT.1.15	Naomî ji Rûtê re got: «Binêre, jintiya te zivirî gelê xwe û îlahê xwe. Tu jî li pey jintiya xwe here.»
RUT.1.16	Lê Rûtê got: «Zorê li min neke ku ez dev ji te berdim û li pey te neyêm. Çimkî tu herî ku derê, ezê bêm wê derê; tu li ku derê bimînî, ezê jî li wê derê bimînim. Wê gelê te bibe gelê min, wê Xwedayê te bibe Xwedayê min. 
RUT.1.17	Tu li ku derê bimirî, ezê jî li wê derê bimirim û li wê derê bêm veşartin. Ji mirinê pê ve, heger ji ber sedemeke din ji te biqetim, bila Xudan ya xerabtir bîne serê min.»
RUT.1.18	Çaxê Naomî dît ku Rûtê biryar daye ewê bi wê re here, êdî wê tiştekî din ji wê re negot. 
RUT.1.19	Herdu jî heta ku bigihîjin Bêtlehmê meşiyan. Hatina wan tevahiya Bêtlehmê rakir ser piyan. Jinan ji hev re got: «Ma Naomî ev e?»
RUT.1.20	Naomî ji wan re got: «Ji min re nebêjin Naomî, ji min re bibêjin Mara
RUT.1.21	Ez têr û tije çûm, lê belê Xudan ez destvala bi şûn de şandim. Madem Xudan tengasî bi min da kişandin û Karîndar xerabî anî serê min, hûnê çima ji min re bibêjin Naomî?»
RUT.1.22	Naomî bi bûka xwe ya Moavî Rûtê re ji diyarê Moavê zivirî. Ew di dema hilanîna ceh de gihîştin Bêtlehmê.
RUT.2.1	Bi navê Bowaz merivekî Naomî hebû. Ew ji binemala mêrê wê Elîmelek bû. Bowaz zilamekî navdar û dewlemend bû.
RUT.2.2	Naomî jê re got: «Here keça min.»
RUT.2.3	Îcar Rût çû, li pey paleyan simbil efare kirin. Ew bi rasthatinî çûbû zeviya Bowazê ku ji binemala Elîmelek bû.
RUT.2.4	Bowaz ji Bêtlehmê dihat; wî ji paleyan re got: «Xudan bi we re be.»
RUT.2.4	Dasvanan jî lê vegerand û gotin: «Xudan ji te razî be.»
RUT.2.5	Piştre Bowaz ji xulamê xwe yê ku li ser serê paleyan disekinî re got: «Ev jina ciwan kî ye?»
RUT.2.6	Xulamê ku li ser serê dasvanan bû got: «Ev ew jinika ciwan a Moavî ye. Ew ji diyarê Moavê bi Naomî re hatibû.» 
RUT.2.7	Wê ji min re got: «Ji kerema xwe destûr bide min ku ez efara simbilan bikim, yên ku ji ber qevdên wan mane bicivînim.» Ji serê sibê heta niha ew xebitî, wê gelek kêm li bin holikê bêhna xwe veda.
RUT.2.8	Bowaz ji Rûtê re got: «Guh bide keça min! Ji bo civandina simbilan neçe zeviyeke din, ji vir neqete û li vir li ba keçikên me yên xizmetkar bimîne. 
RUT.2.9	Bila çavê te, li ser zeviyê be ku dasvan didirûn. Bide pey wan. Min emir da xulamên xwe ku kes têkilî te nebe. Tu kengê tî bûyî, here ji ceran ava bîrê vexwe.»
RUT.2.10	Rûtê xwe xwar kir, deverû çû erdê û jê re got: «Tevî ku ez xerîb im, gelo çima te ez nêzîkî xwe dîtim û qenciyê bi min kir?»
RUT.2.11	Bowaz lê vegerand û got: «Her tiştê ku te piştî mirina mêrê xwe ji bo xesûya xwe kiriye, ji min re hat gotin. Te dev ji diya xwe, bavê xwe û welatê ku tu lê hatî dinyayê berda û hatî nav gelekî ku te ji berê ve pê nizanibû. 
RUT.2.12	Xudan qenciya te bîne pêşiya te. Bila Xwedayê Îsraîl Xudan ku tu hatî xwe bispêrî bin çengên wî, bi comerdî te xelat bike.»
RUT.2.13	Rûtê got: «Te qencî bi min kir, bi ser ku ez ne yek ji keçikên te yên xizmetkar im jî, bi gotinên xwe yên xweş te ez biste kirim.»
RUT.2.14	Çaxê xwarinê, Bowaz ji Rûtê re got: «Were vir, nan hilde, pariyê xwe di nav sihikê re bike û bixwe.»
RUT.2.14	Rût li ba dasvanan rûnişt. Bowaz firîkên qelandî dayê, wê têr xwar û hinek jî hilanî. 
RUT.2.15	Gava ku Rût ji bo efarekirina simbilan rabû, Bowaz li xulamên xwe emir kir û got: «Bila ji nav qevdan ji xwe re efare bike, jê re nebin asteng. 
RUT.2.16	Heta ji bo wê, hin simbilan ji qevdan biqetînin û deynin erdê da ku efare bike. Wê qet neşikênin.»
RUT.2.17	Bi vî awayî Rûtê heta êvarê li nav zeviyê simbil efare kirin. Wê simbilên ku efare kirin kuta û bi qasî efayekê cehê
RUT.2.18	Wê cehê xwe da pişta xwe û hat bajêr. Xesûya wê, cehê ku efare kiriye dît. Rûtê, ji xwarina ku ji ber wê maye da xesûya xwe.
RUT.2.19	Xesûya wê jê re got: «Te îro li ku derê efara simbilan kir, tu li ku derê xebitî yî? Xêr li wî zilamî be ku ev qencî bi te kiriye.»
RUT.2.19	Rûtê behsa zilamê ku li zeviya wî xebitiye kir û got: «Navê zilamê ku ez îro li zeviya wî xebitîm Bowaz e.»
RUT.2.20	Naomî ji bûka xwe re got: «Xudan wî zilamî pîroz bike ku qenciyê bi saxan û miriyan dike.» Piştre Naomî got: «Ew zilam merivê me ye, yek ji wan e ku li gorî Şerîetê divê xweyîtiyê li me bike.»
RUT.2.21	Rûta Moavî wiha got: «Bi ser de ji min re got: ‹Heta ku zilamên min hemû karê dirûnê biqedînin tu bi wan re bimîne.›»
RUT.2.22	Naomî ji bûka xwe Rûtê re got: «Keça min, çêtir e ku tu bi keçikên wî yên xizmetkar re herî; heger na, li derên din dikarin te aciz bikin.»
RUT.2.23	Rût heta dawiya dirûna ceh û genim, ji bo berhevkirina simbilan ji keçikên xizmetkar ên Bowaz veneqetiya û li ba xesûya xwe ma.
RUT.3.1	Xesûya Rûtê Naomî jê re got: «Keça min, ma ji bo qenciya te, ez ji bo te li mêrekî negerim, da ku maleke te jî hebe? 
RUT.3.2	Ma niha ev Bowazê ku tu bi keçikên wî yên xizmetkar re dimînî ne merivê me ye? Binêre, îşev Bowaz li ser bênderê ceh didêre. 
RUT.3.3	Tu serê xwe bişo, bêhnên xweş li xwe bike, xwe bixemilîne û here ser bênderê. Lê heta ew xwarin û vexwarina xwe neqedîne, tu xwe nîşanî wî nede. 
RUT.3.4	Wextê xewê, cihê razana wî hîn bibe, piştre here lihêfa ji ser lingên wî rake û li wê derê raze.
RUT.3.5	Rûtê ji wê re got: «Her tiştê ku tu dibêjî ezê bikim.» 
RUT.3.6	Ew çû ser bênderê û her tiştê ku xesûya wê jê re gotiye kir.
RUT.3.7	Piştî ku Bowaz xwar û vexwar kêfa wî hat cih û çû li kêleka lodê raza. Rûtê jî bi dizîka hat, lihêfê ji ser lingên wî rakir û raza. 
RUT.3.8	Nîvê şevê Bowaz ji nişkave hişyar bû û zivirî, dît ku va ye jinek li ber lingên wî razayî ye.
RUT.3.9	Wî jê re got: «Tu kî yî?»
RUT.3.9	Wê got: «Ez Rût im, xizmetkara te. Bi min re bizewice
RUT.3.10	Bowaz got: «Keça min, Xudan ji te razî be. Ev qenciya te ya niha, ji ya berê jî mezintir e. Çimkî çi belengaz, çi dewlemend tu li pey xortan neketî. 
RUT.3.11	Niha keça min, tu netirse, her ya ku tu dixwazî ezê bikim. Hemû kesê li vî bajarî dizane ku tu jineke hêja yî. 
RUT.3.12	Rast e, ez xweyiyekî we yê nêzîk im. Lê merivekî hê ji min nêzîktir heye. 
RUT.3.13	Tu îşev li vir bimîne. Heger sibê ew, wezîfeya xwe ya xweyîtiyê bi te re bike, baş e; bila bike. Lê heger ew nexwaze wezîfeya xwe ya xweyîtiyê bi te re bike ez bi navê Xudanê Jîndar sond dixwim ku ezê wezîfeya xwe ya xweyîtiyê bikim. Tu heta serê sibê raze.»
RUT.3.14	Rût heta serê sibê li ber lingên wî raza. Beriya ku dinya ronahî bibe û mirov hev bifesilînin, ew rabû. Çimkî Bowaz got: «Divê kes nizanibe ku jinek hatiye ser bênderê» 
RUT.3.15	û ji Rûtê re got: «Wê şala ser pişta xwe derîne û veke.» Çaxê Rûtê şala xwe vekir, wî şeş elbik ceh berda şala wê û li pişta wê kir. Rût zivirî bajêr.
RUT.3.16	Gava Rût bi şûn ve zivirî, xesûya wê jê re got: «Çawa çêbû keça min?»
RUT.3.16	Rûtê her tiştê ku Bowaz ji bo wê kiribû behs kir 
RUT.3.17	û got: «Wî ev şeş elbik ceh da min û ji min re got: ‹Destvala neçe ba xesûya xwe.›»
RUT.3.18	Naomî got: «Keça min, heta ku tu hîn bûyî ka ev kar çawa çêdibe, sebir bike. Çimkî Bowaz, îro heta vî karî neqedîne nasekine.»
RUT.4.1	Bowaz çûbû û li ber dergehê bajêr rûniştibû. Gava ew merivê nêzîktir ê ku Bowaz behsa wî kiribû, di wê derê re derbas dibû, bangî wî kir û got: «Keremke were rûne.» Zilam jî hat û rûnişt.
RUT.4.2	Piştre Bowaz ji rîspiyên bajêr deh kes civandin û ji wan re got: «Hûn jî keremkin werin.» Ew jî rûniştin. 
RUT.4.3	Bowaz ji xwediyê nêzîktir re got: «Naomiya ku ji diyarê Moavê ziviriye, zeviya merivê me Elîmelek difiroşe. 
RUT.4.4	Ez jî li pêş yên ku li vir rûniştine û rîspiyên gelê me ne, ji bo ku tu vê zeviyê bikirî meselê ji te re dibêjim. Heger tu dixwazî wezîfeya xweyîtiya xwe bikî, bike; heger tu naxwazî, ji min re bêje, da ku ez bizanim. Çimkî ev wezîfe pêşî dikeve ser te, piştî te jî ser min.»
RUT.4.4	Zilam got: «Ezê wezîfeya xweyîtiya xwe ya nêzîktir bikim.»
RUT.4.5	Bowaz got: «Lê belê gava ku tu zeviyê ji destê Naomî bikirî, ji bo ku navê yê mirî li ser mîras bimîne, divê tu jina wî ya Moavî, Rûtê jî ji xwe re bînî.»
RUT.4.6	Xwediyê nêzîktir got: «Heger wisa be, ez nikarim wezîfeya xwe ya xweyîtiyê bikim; ez bikim, mîrasa min bi xwe dikeve talûkê. Tu bi xwe mafê xweyîtiya min bistîne, çimkî ez nikarim bikim.»
RUT.4.8	Loma zilamê ku xwediyê nêzîktir bû got: «Tu bi xwe bikire» û çaroxa xwe derxist û da Bowaz.
RUT.4.9	Bowaz ji yên rîspî û hemû kesî re got: «Hûn îro şahid in ku min her tiştê Elîmelek, her tiştê Kîlyon û Mahlon ji destê Naomî kirî. 
RUT.4.10	 Ez jina Mahlon a jinebî, Rûta Moavî ji xwe re tînim, da ku navê Mahlonê mirî bi mîrasa wî re bajo, li nav birayan û bajarokê wî bimîne. Hûn îro ji vê re bûn şahid.»
RUT.4.12	 Bila mala te, bi zarokên ku Xudan ji vê jinê bide te, wek Mala Pêrês be, ku Tamarê ji Cihûda re anî.»
RUT.4.13	Bowaz Rût ji xwe re anî û çû ba wê. Bi kerema Xudan ew bi zaro ma û wê kurek anî.
RUT.4.14	Paşê jinan ji Naomî re got: «Xudan pîroz be, wî îro te bêxweyî nehişt. Bila navê lawik li Îsraîlê bê naskirin. 
RUT.4.15	Ewê jiyana te nû bike û di pîrîtiya te de, te xweyî bike. Çimkî bûka te ya ku ji heft kuran çêtir e û ji te hez dike, ew anî dinyayê.»
RUT.4.16	Naomî kurik hilda û kir hembêza xwe û jê re pîriktî kir.
RUT.4.17	Jinikên cîran gotin: «Ji Naomî re kurek çêbû» û wan nav lê danî. Wan navê Ovêd li lawik kirin. Ovêd bavê Yêşa, Yêşa jî bavê Dawid e.
RUT.4.18	Qeyda ziriyeta Pêrês wiha ye: Pêrês bavê Hesron e, 
RUT.4.19	Hesron bavê Ram e, Ram bavê Emmînadav e, 
RUT.4.20	Emmînadav bavê Nahşon e, Nahşon bavê Salmon e, 
RUT.4.21	Salmon bavê Bowaz e, Bowaz bavê Ovêd e, 
RUT.4.22	Ovêd bavê Yêşa ye, Yêşa jî bavê Dawid e.
1SA.1.1	Li bajarokê Ramatayîmê, li herêma çiyayî ya Efrayîmê, kesekî bi navê Êlqana hebû. Ew ji malbata Sûf, kurê Yerohamê Êlîhûyê Tohûyê kurê Sûfê Efrayîmî bû. 
1SA.1.2	Bi navê Hanna û Penînna du jinên Êlqana hebûn. Zarokên Penînnayê hebûn, lê zarokên Hannayê tunebûn.
1SA.1.3	Êlqana her sal ji bajarê xwe derdiket û diçû Şîloyê ku biperize Xudanê Karîndar û qurbanan pêşkêşî wî bike. Hofnî û Pînxas du kurên Elî bûn û li wê derê kahinên Xudan bûn. 
1SA.1.4	Gava Êlqana qurban dikir, parek dida jina xwe Penînnayê û kur û keçên wê, 
1SA.1.5	lê du par dida Hannayê. Xudan zarok nedida Hannayê. Lê dîsa jî Êlqana jê hez dikir. 
1SA.1.6	Ji ber ku zarokên Hannayê çênedibûn, hewiya wê belaya xwe didayê û ew diêşand. 
1SA.1.7	Vê yekê bi salan berdewam kir. Hanna her ku diçû Mala Xudan, hewiya wê belaya xwe lê dida. Hanna digiriya û nan nedixwar. 
1SA.1.8	Rojekê Êlqana dîsa jê re got: «Hanna tu çima digirî û nan naxwî? Tu çima wisa xemgîn î? Ma ez ji te re ji deh kuran ne çêtir im?»
1SA.1.9	Piştî xwarin û vexwarina li Şîloyê, Hanna rabû. Eliyê kahin, li ser kursiyê ber deriyê Perestgeha Xudan rûniştîbû. 
1SA.1.10	Hanna bi dilekî şewitî giriya û lavayî Xudan kir. 
1SA.1.11	Soz da û got: «Ya Xudanê Karîndar, heger tu bi rastî hay ji şikestina xulama xwe hebî û min bînî bîra xwe, xulama xwe ji bîr nekî û kurekî bidî min, heta sax be ezê wî pêşkêşî riya te bikim. Wê tu caran gûzan bi serê wî nekeve.»
1SA.1.12	Gava ku Hannayê lavayên xwe li ber Xudan dikirin, Elî bala xwe dida lêvên wê. 
1SA.1.13	Hannayê di dilê xwe de lava dikir, tenê lêvên wê dilebitîn, dengê wê nedihat bihîstin. Ji ber vê yekê Elî guman kir ku Hanna serxweş e. 
1SA.1.14	Lewre jî got: «Ma tê heta kengê serxweşiya xwe bidomînî? Êdî dev ji şerabê berde!»
1SA.1.15	Hannayê bersiv da û got: «Ax, ne wisa ye ezxulam; ez jineke dilşewat im. Min ne şerab vexwar, ne jî meyeke din. Bes ez dilê xwe li ber Xudan vedikim. 
1SA.1.16	Hesab neke ku xulama te jineke xerab e. Ez pir bi xem û keder im. Berdewamiya lavayên min ji ber vê ne.»
1SA.1.17	Elî lê vegerand û got: «Naxwe bi xêr û silamet here. Bila Xwedayê Îsraîl daxwaza te bîne cih.»
1SA.1.18	Hannayê got: «Hêvîdar im dilê te ji min xweş be.» Paşê rabû nan xwar û beşera wê jî xweş bû.
1SA.1.19	Serê sibê zû ew rabûn û perizîn Xudan. Paşê jî zivirîn mala xwe ya li Ramayê. Êlqana çû ba jina xwe Hannayê û Xudan Hanna anî bîra xwe. 
1SA.1.20	Hanna bi zaro ma û kurek anî. Wê got: «Min ew ji Xudan xwestiye» û navê wî kir Samûêl
1SA.1.21	Êlqana bi maliyên xwe re çû Şîloyê ku soza xwe pêk bîne û qurbana salane pêşkêşî Xudan bike. 
1SA.1.22	Lê Hanna neçû. Ji mêrê xwe re got: «Gava zarok ji şîr hat vekirin, ezê wî bibim, da ku xizmeta Xudan bike û ewê her li wir be.»
1SA.1.23	Êlqana li ser vê yekê wiha got: «Çawa dixwazî wisa bike. Heta zarok ji şîr hat vekirin, li vir bimîne. Bila Xudan soza xwe pêk bîne.» Îcar heta ku kurê Hannayê ji şîr vebû, li malê ma û wê şîr dayê.
1SA.1.24	Piştî ku ew ji şîr hat vekirin, tevî wî Hannayê conegayekî sê salî,
1SA.1.25	Piştî ku conega hat serjê kirin, kurik anîn ba Elî. 
1SA.1.26	Hannayê got: «Ezxulam bi serê te, ez ew jin im ku min li ba te lavayî Xudan kiribû. 
1SA.1.27	Min ji bo vî kurikî lava kiribû û Xudan ew da min. 
1SA.1.28	Ez jî niha wî didim Xudan. Heta hebe, ewê yê Xudan be.» Paşê ew li wir perizîn Xudan.
1SA.2.1	«Dilê min, bi Xudan şa dibe,
1SA.2.1	Yê ku hêza min zêde dike Xudan e,
1SA.2.1	Li dijî neyarên xwe, bi te dipesinim,
1SA.2.1	Bi xilaskirina te dilşa dibim.
1SA.2.2	Di pîroziyê de yekî mîna Xudan tune,
1SA.2.2	Ya Xudan, yê wek te tune,
1SA.2.2	Zinarekî wek Xwedayê me tune.
1SA.2.3	Êdî gotinên mezin nekin,
1SA.2.3	Bila ji devê we gotinên qure dernekevin,
1SA.2.3	Ji ber ku Xudan ew Xwedê ye ku her tiştî dizane.
1SA.2.3	Ew e yê ku kirinan dipîve.
1SA.2.4	Tîr û kevanên mêrxasan têne şikandin,
1SA.2.4	Lê bêtaqet bi qewetê têne şidandin.
1SA.2.5	Têr bi şîva şevê dikevin,
1SA.2.5	Lê birçî têr dibin,
1SA.2.5	Jina bêber, heft zarokan tîne,
1SA.2.5	Lê diya gelek zarokan diçilmise.
1SA.2.6	Xudan hem dikuje hem radike,
1SA.2.6	Dibe diyarê miriyan û tîne.
1SA.2.7	Ew hem belengaz dike, hem jî dewlemend,
1SA.2.7	Hinekan dadixe, hinekan radike.
1SA.2.8	Hejaran ji sergoyan derdixe,
1SA.2.8	Ewê bi mîran re rûnin,
1SA.2.8	Textê rûmetê bibe mîrasa wan.
1SA.2.8	Bingeha dinyayê ya Xudan e,
1SA.2.8	Wî dinya li ser vê daniye.
1SA.2.9	Xudan gavên dilsozên xwe diparêze,
1SA.2.9	Lê xerab di tariyê de tune dibin,
1SA.2.9	Mirov tenê bi hêza xwe bi ser nakeve.
1SA.2.10	Kesên li dijî Xudan in,
1SA.2.10	Wê perçe perçe bibin,
1SA.2.10	Xudan ji ezmên li ser wan dike gurmîn.
1SA.2.10	Wê hemû dinyayê bibe ber dîwanê,
1SA.2.10	Yê ku padîşahê xwe hêzdar dike,
1SA.2.10	Hêza padîşahê xwe yê kifşkirî zêde dike Xudan e.»
1SA.2.11	Êlqana paşê çû mala xwe ya li Ramayê. Lê kurik di bin çavdêriya Eliyê kahin de, xizmet ji Xudan re dikir.
1SA.2.12	Kurên Elî gelek xerab bûn, wan Xudan nas nedikir. 
1SA.2.13	Guh nedidan rêznameya kahinan a li ser xelkê. Dema ku kesek goştê qurbanê dikeland, xizmetkarê kahin, di destan de bi sêgoyeke mezin dihat. 
1SA.2.14	Sêgoyê dixist nava sîtil, beroş, dîz û quşxaneyan. Her tiştê ku bi sêgoyê dihat derxistin, ji bo kahin dihat veqetandin. Ji tevahiya Îsraîliyên ku dihatin Şîloyê re bi vî awayî tevdigeriyan. 
1SA.2.15	Herwiha beriya şewitandina bez, xizmetkarê kahin ji pêşkêşkarê gorî re digot: «Ji bo kahin goştê sorkirinê bide. Kahin ji te goştê kelandî nastîne, ew tenê goştê xav distîne.»
1SA.2.16	Lê gava pêşkêşkarê qurbanê bigota: «Pêşî divê bezên heywên bên şewitandin, paşê çiqas goşt dixwazî hilde» wê xizmetkar bigota: «Na, tê vêga bidî, an na ezê bi zorê hildim.» 
1SA.2.17	Gunehê xortan di çavê Xudan de gelek mezin bû. Çimkî wan pêşkêşiyên Xudan kêm dîtin.
1SA.2.18	Wan rojan Samûêlê biçûk xizmeta Xudan dikir û kirasê kahintiyê yê kitan lê bû. 
1SA.2.19	Diya wî her sal jê re xiftanokek çêdikir. Gava ew ji bo pêşkêşkirina qurbana salane diçûn Şîloyê, lê dikir. 
1SA.2.20	Elî, Êlqana û jina wî pîroz dikirin, ji bo wan dua dikir û digot: «Bila Xudan ji dêla vî zarokê ku ji bo wî hatiye pêşkêşkirin, ji vê jina te zarokên din bide te.» Paşê ew vedigeriyan mala xwe. 
1SA.2.21	Xudan bi Hannayê re qencî kir û Hanna bi zaro ma. Sê kur û du keçên din anîn. Samûêlê biçûk di bin xizmeta Xudan de mezin bû.
1SA.2.22	Elî êdî gelek kal bibû. Wî bihîstibû ku zarokên wî xerabî li Îsraîliyan kiribûn û bi jinên xizmetkar re razabûn ku li ber deriyê Konê Civînê bûn. 
1SA.2.23	Ji wan re got: «Ev çi kirêtî ne ku hûn dikin? Her kes behsa xerabiyên we dike. 
1SA.2.24	Ev çi ye lawo! Wisa nabe, tiştên hûn di nav gelê Xudan de dikin ez dibihîzim. Ev yek qet ne baş e. 
1SA.2.25	Heger mirovek li dijî mirovekî din gunehekî bike, Xwedê dibe navbeynkarê wan. Lê heger mirov li dijî Xudan guneh bike, wê kî wî biparêze?» Lê wan guh nedida gotinên bavê xwe. Loma jî Xudan biryar dabû ku wan bikuje.
1SA.2.27	Wî çaxî zilamê Xwedê hat ba Elî û jê re wiha got: «Xudan dibêje: ‹Gava ku mala bavkalê te li Misrê, ji Mala Firewn re koletiyê dikir, bi awayekî eşkere min xwe nîşanî wan neda? 
1SA.2.29	Madem wisa ye, çima hûn goşt û nanên ku min ji bo Mala xwe emir kirine kêm dibînin? Tu ji bo çi ji min bêtir rûmetê didin zarokên xwe? Ji bo çi hûn parên herî baş ê gelê min ê Îsraîlê, ji xwe re hildidin û xwe pê qelew dikin?›
1SA.2.30	«Ji ber vê yekê gotina Xudan Xwedayê Îsraîl ev e: ‹Bi rastî jî min gotibû ku mala te û mala bav û kalên te heta hetayê wê bi min re bimeşin.› Lê niha gotina Xudan ev e: ‹Bila ev ji min dûr be! Kesê ku min rûmetdar bike, ezê jî rûmetdar bikim. Lê kesê ku min nehesibîne, wê biçûk bê xistin. 
1SA.2.31	Rojên ku ezê hêza ziriyeta te bişikênim nêzîk dibin. Şikestineke wisa ku di ziriyeta te de tu kes bi qasî pîr bibe nejî. 
1SA.2.32	Dema ku ez Îsraîlê derxim firehiyê, tê li mala min de tengezar bibî. Êdî ji ziriyeta te tu kes bi qasî ku pîr bibe wê nejî. 
1SA.2.33	Ezê ji gorîgeha xwe tevahiya ziriyeta te tune bikim, bi tenê ezê kesekî biparêzim. Çavên wî ji giriyanê wê kor bibin, wê dilê wî bişewite
1SA.2.34	Bûyera ku bê serê herdu kurên te Hofnî û Pînxas, wê ji bo te jî bibe nîşanek. Wê herdu jî di rojekê de bimirin. 
1SA.2.35	Ezê kahinekî wisa ewle ji xwe re hilbijêrim ku daxwaz û xwestekên min bîne cih. Ezê ziriyeta wî re berdewam bikim; ewê jî ji kifşkiriyê min re, herdem xizmetê bike. 
1SA.2.36	Hemû kesên ji malbata te sax mane, wê ji bo qetek zîv û pariyek nan werin û bejna xwe li ber wî bitewînin. Wê lava bikin û bêjin: Ji kerema xwe ji dêla ziktêrkirinê karekî kahintiyê bispêrin min!›»
1SA.3.1	Samûêlê biçûk, di bin rêveberiya Elî de, xizmet ji Xudan re dikir. Di wan rojan de, peyva Xudan kêm dihat. Dîtinî jî kêm bibûn.
1SA.3.2	Şevekê Elî di nav nivînên xwe de radiza. Bînahiya çavan ewqas kêm bibû ku bi zorê didît. 
1SA.3.3	Qendîla Xwedê hê netefiyabû. Samûêl li Perestgeha Xudan ku Sindoqa Xwedê bû, radiza.
1SA.3.4	Xudan gazî Samûêl kir. Samûêl got: «Keremke.» 
1SA.3.5	Paşê çû ba Elî û jê re got: «Te gazî min kir, keremke.»
1SA.3.5	Lê Elî got: «Min gazî te nekir, here raze.» Samûêl jî çû raza.
1SA.3.6	Xudan dîsa got: «Samûêl!» Samûêl rabû, çû ba Elî û jê re got: «Keremke, te gazî min kir.»
1SA.3.6	Elî got: «Min gazî te nekir lawo, here raze.» 
1SA.3.7	Samûêl hê jî Xudan nas nedikir; hê peyva Xudan jê re nehatibû şandin.
1SA.3.8	Xudan cara sisiyan gazî Samûêl kir. Samûêl rabû û ji Elî re got: «Keremke, te gazî min kir.»
1SA.3.8	Wê gavê Elî fêm kir ku Xudan gazî Samûêlê biçûk kiriye. 
1SA.3.9	Li ser vê yekê ji Samûêl re got: «Here raze. Gava ku careke din bang li te bike, bêje: ‹Keremke ya Xudan, guhê xulamê te li te ye.›» Samûêl çû li cihê xwe raza.
1SA.3.10	Xudan hat li wir sekinî û her wek berê got: «Samûêl, Samûêl!»
1SA.3.10	Samûêl got: «Kerem bike, guhê xulamê te li te ye.»
1SA.3.11	Xudan ji Samûêl re wiha got: «Hindik maye ezê tiştekî bikim ku li Îsraîlê her kesê ku bibihîze, wê zendegirtî bimîne. 
1SA.3.12	Wê rojê her tiştê ku min derbarê malbata Elî de got, ezê ji serî heta binî pêk bînim. 
1SA.3.13	Min ji Elî re got ku ji ber gunehê ku haya wî jê heye, ezê malbata wî heta hetayê bidarizînim. Çimkî zarokên wî li dijî Xwedê bêrûmetî kirin
1SA.3.14	Ji ber vê yekê min sond xwar û got: ‹Wê gunehê Mala Elî bi tu awayî ne bi qurban, ne jî bi pêşkêşiyê were bexişandin.›»
1SA.3.15	Samûêl heta serê sibê raza, paşê wî deriyên Mala Xudan vekirin. Nedixwest ji Elî re bêje ku çi dîtiye. 
1SA.3.16	Lê Elî wiha gazî wî kir û got: «Lawo Samûêlo!»
1SA.3.16	Samûêl got: «Keremke!»
1SA.3.17	Elî pirsî: «Xudan ji te re çi got? Ji min veneşêre. Heger tu ji tiştên hatine gotin, tiştekî jî ji min veşêrî, bila Xwedê jê xerabtir bîne serê te!» 
1SA.3.18	Samûêl tiştekî jê veneşart û jê re got. Elî jî got: «Ew Xudan e, bila ya xwe bike.»
1SA.3.19	Samûêl mezin dibû û Xudan jî pê re bû. Hemû sozên Xudan pêk hatin. Gotinên wî vala derneketin. 
1SA.3.20	Ji Danê heta Bîr-Şevayê, tevahiya Îsraîlê fêm kir ku Samûêl wek pêxemberekî Xudan hatiye şandin. 
1SA.3.21	Xudan wan rojan li Şîloyê bi berdewamî xuya dibû. Ew li wir bi peyva xwe li Samûêl xuya dibû.
1SA.4.1	Gotinên Samûêl li tevahiya Îsraîlê belav bû
1SA.4.1	Îsraîlî ji bo şerê Filîstiyan bikin rabûn çûn û li bajarê Even-Ezerê artêşgeh danî. Filîstiyan jî artêşgeha xwe li bajarê Afêqê danî. 
1SA.4.2	Filîstî li hember Îsraîliyan ketin kozik û çeperan. Şer li her derê belav bû. Filîstiyan zora Îsraîliyan bir. Li qada şer nêzîkî çar hezar Îsraîlî hatin kuştin. 
1SA.4.3	Dema ku leşker vegeriyan artêşgehê, rîspiyên Îsraîlî got: «Ji bo çi îro Xudan kir ku Filîstî zora me Îsraîliyan bibin? Werin em Sindoqa Peymana Xudan ji Şîloyê bînin vir. Heger ew li nav me be, wê Xudan me ji destê dijminên me rizgar bike.»
1SA.4.5	Dema ku Sindoqa Peymana Xudan gihîşt nava artêşgehê, tevahiya Îsraîliyan bi dengekî wisa bilind qîriyan ku erd û ezman lerizî. 
1SA.4.6	Dema ku Filîstiyan qîrîna wan bihîst, gotin: «Maneya qîrîna bi dengê bilind a Îbraniyan li artêşgehê çi ye?» Dema ku hîn bûn Sindoqa Xudan anîne artêşgehê, 
1SA.4.7	bi tirs gotin: «Îlah hatine artêşgehê. Wey li me! Berê tiştekî wisa qet nebibû. 
1SA.4.8	Wey li me! Wê kî me ji destê van îlahên xurt xilas bike? Îlahên ku Misrî li çolê bi her belayê ceza kirin, ev îlah in. 
1SA.4.9	Bi hêz bin Filîstîno, mêrxas bin! An na, Îbraniyan çawa serî li ber we tewand, hûnê jî wisa serî li ber wan bitewînin. Ji ber vê yekê bi mêrxasî şer bikin!»
1SA.4.10	Bi vî awayî, Filîstiyan şer kir û zora Îsraîliyan birin. Tevahiya Îsraîliyan reviyan malên xwe. Têkçûn wisa mezin bû ku sî hezar leşkerên Îsraîliyan mirin. 
1SA.4.11	Sindoqa Xwedê ket destê Filîstiyan û herdu kurên Elî; Hofnî û Pînxas jî mirin.
1SA.4.12	Kesekî ji eşîra Binyamînê ji qada şer reviya û hema wê rojê gihîşte Şîloyê. Wî kincên xwe çirandibûn û xwelî li serê xwe kiribû. 
1SA.4.13	Zilam dema gihîşt Şîloyê, Eliyê ku ji bo Sindoqa Xwedê dilê wî dilerizî, li kêleka rê li ser kursiyekî rûniştî, bi fikar sekinîbû. Dema ku zilam ket nav bajêr û her tişt got, tevahiya kesên bajêr qîriyan.
1SA.4.14	Dema Elî ev qîrîn bihîst, got: «Ev çi qîrîn e?»
1SA.4.14	Zilam bi lez çû ba Elî ku jê re bêje. 
1SA.4.15	Wê gavê Elî nod û heşt salî bû. Çavên wî qels bibûn, baş nedidît. 
1SA.4.16	Zilam ji Elî re got: «Ez ji qada şer têm, îro ji şer reviyam.»
1SA.4.16	Elî pirsî «Çi qewimî lawo?»
1SA.4.17	Zilam got: «Îsraîlî ji ber Filîstiyan reviyan. Leşker bi giranî şikestin. Herdu kurên te, Hofnî û Pînxas mirin. Sindoqa Xwedê jî hat bidestxistin.»
1SA.4.18	Dema ku zilam behsa Sindoqa Xwedê kir, Elî ji ser kursiyê xwe yê li ber dergehê bajêr bi paşkî ket. Ji ber ku kal û giran bû, stûyê wî şikest û mir. Wî çil salan li Îsraîlê hikûm kiribû.
1SA.4.19	Bûka Elî, jina Pînxas, giran bû û li ber zarokanînê bû. Dema ku bihîst Sindoqa Xwedê hatiye desteserkirin û xezûr û mêrê wê mirine, êşa wê zêde bû, li erdê çok danî û zaro anî. 
1SA.4.20	Dema ku li ber mirinê bû, jinên ku alîkariya wê dikirin gotin: «Netirse, kurek ji te re bû», lê wê guh neda, bersiv jî neda. 
1SA.4.21	Wê got: «Rûmet ji Îsraîlê rabû» û navê Îxavod
1SA.4.22	Got: «Rûmet ji Îsraîlê rabû. Çimkî Sindoqa Xwedê hat desteserkirin.»
1SA.5.1	Filîstiyan, piştî ku Sindoqa Xwedê desteser kirin, wê ji Even-Ezerê birin Aşdodê. 
1SA.5.2	Sindoqa Xwedê birin ber perestgeha Dagonê îlah, li kêleka peyker bi cih kirin. 
1SA.5.3	Aşdodiyên ku dotira rojê serê sibê hişyar bûn, dîtin ku Dagon serdevkî li ber Sindoqa Xudan ketiye erdê. Dagon hildan û danîn cihê wî. 
1SA.5.4	Lê roja din gava ku serê sibê rabûn, dîsa dîtin ku Dagon li ber Sindoqa Xudan serdevkî li erdê ye. Vê carê serê wî û herdu milên wî şikestibûn, li ber şêmikê bû û bi tenê gewdeya wî mabû. 
1SA.5.5	Kahinên Dagon û kesên din ku dihatin pîrozgeha wî ya li Aşdodê, ji wê rojê heta niha pê li şêmika perestgehê nakin.
1SA.5.6	Xudan nexweşiyeke giran anî serê Aşdodiyan û gelên derdorê. Kunêr di laşê wan de derxistin û ew tengezar kirin.
1SA.5.7	Aşdodiyan li ser vê yekê wiha got: «Sindoqa Xwedayê Îsraîl divê li ba me nemîne, ji ber ku wê em jî, îlahê me Dagon jî bi awayeke giran ceza kir.» 
1SA.5.8	Li ser vê yekê wan çend qasid şandin û gazî tevahiya begên Filîstiyan kirin. Wiha gotin: «Em çi ji Sindoqa Xwedayê Îsraîl bikin?»
1SA.5.8	Began got: «Sindoqa Xwedayê Îsraîl bibin Gatê.» Bi vî awayî Sindoqa Xwedayê Îsraîl birin Gatê.
1SA.5.9	Piştî ku Sindoq birin Gatê, Xudan ew bajar jî ceza kir. Tirseke mezin ket nav bajêr. Xudan ji biçûkan bigire heta mezinan xelkê bajêr bi kunêran ceza kir. 
1SA.5.10	Sindoqa Xwedê birin Eqronê.
1SA.5.10	Bi hatina sindoqê re Eqronî qîriyan: «Ji bo ku me û gelê me tune bikin Sindoqa Xwedayê Îsraîl ji me re anîn!» 
1SA.5.11	Tevahiya begên Filîstiyan berhev kirin û gotin: «Sindoqa Xwedayê Îsraîl ji vir dûr bixin û bişînin cihê wê. Ji bo ku me û gelê me helak neke.» Çimkî tirsa mirinê ketibû her derê bajêr. Cezayê Xwedê pir giran bû. 
1SA.5.12	Kunêr di laşê saxan de derketin. Qîrîna bajariyan gihîşte ezmanan.
1SA.6.1	Sindoqa Xudan heft mehan li welatê Filîstiyan ma. 
1SA.6.2	Filîstiyan gazî kahin û falbazan kirin û gotin: «Em çi ji Sindoqa Xudan bikin? Ka ji me re bêjin, em çawa vegerînin?»
1SA.6.3	Wan got: «Sindoqa Xwedayê Îsraîl vala neşînin. Divê hûn pêşkêşiyeke berdêlê bidin. Wî çaxî hûnê baş bibin û bizanibin Xwedê çima we ceza dike.»
1SA.6.4	Filîstiyan wiha pirsîn: «Em wek pêşkêşiyeke berdêlê çi jê re bişînin?»
1SA.6.4	Kahin û falbazan got: «Pêşkêşiya we ya berdêlê, li gorî hejmara begên Filîstiyan, bila pênc kunêrên zêrîn û pênc mişkên zêrîn be. Çimkî ev bela li ser we û li ser mîrên we ye. 
1SA.6.5	Loma jî çawa ku kunêr û mişkan vî welatî talan dikin, hûn jî wisa bikin. Bi vê yekê, Xwedayê Îsraîl rûmetdar bikin. Dibe ku Xwedayê wan cezayê li ser we, welatê we û îlahên we kêmtir bike. 
1SA.6.6	Ev çi dilreqî û serhişkiya we ye ku hûn wekî Misriyan û Firewn dikin? Ma hûn nizanin piştî ku Xwedê gelek bela anîn serê Misriyan ew serbest berdan û kir ku Îsraîlî ji Misrê derkevin?
1SA.6.7	«Niha erebeyeke nû û du heb çêlekên dotinê ku neketine bin nîr hazir bikin. Erebê bi çêlekan ve girê bidin. Lê golikên wan ji wan dûr bikin û bibin tewlê. 
1SA.6.8	Sindoqa Xudan deynin nav erebê û taximên zêrîn ku hûnê jê re bikin pêşkêşiya berdêlê bixin nava qutiyekê û deynin kêleka wê. Paşê bila erebe here. 
1SA.6.9	Lê bila çavê we li ser be. Heger ew bi riya Bêtşemeşê re derbasî welatê xwe bibe, naxwe Xwedê ev belaya mezin bi ser me de şandiye. Heger na emê bizanibin ku ev bela ne ji wî ye lê bi xwe çêbûye.»
1SA.6.10	Wan mirovan wisa kirin. Du heb çêlekên dotinê anîn û bi erebê ve girê dan. Golikên wan jî xistin tewlê. 
1SA.6.11	Qutiya ku di nav de mişkên zêr û kunêrên zêr hene, bi Sindoqa Xudan re xistin erebê. 
1SA.6.12	Çêlek rasterast di riya Bêtşemeşê re çûn. Bêyî ku avarê bibin kirin orînî û çûn. Begên Filîstî heta sînorê Bêtşemeşê li pey wan çûn.
1SA.6.13	Bêtşemeşiyan li deştê genim didirût. Gava serê xwe bilind kirin, Sindoq dîtin û pê şa bûn. 
1SA.6.14	Erebe li zeviya Yêşûyê Bêtşemeşî, li kêleka kevirekî mezin sekinî. Bêtşemeşî rabûn darên erebê şikandin, çêlek jî wek qurbana şewitandinê pêşkêşî Xudan kirin. 
1SA.6.15	Lêwiyan Sindoqa Xudan û qutiya li kêleka wê hildan ku tê de taximên zêrîn hebûn. Ew danîn ser wî kevirî. Wê rojê Bêtşemeşiyan ji bo Xudan qurbanên şewitandinê û qurbanên din pêşkêş kirin. 
1SA.6.16	Pênc begên Filîstî piştî ew tişt dîtin hema wê rojê vegeriyan Eqronê.
1SA.6.17	Filîstî, ji bo bajarên Aşdod, Xeza, Aşqelon, Gat û Eqronê, ji bo Xudan wek pêşkêşiyeke berdêlê, kunêrên zêrîn şandin. 
1SA.6.18	Tevî gund û derdorê, pênc bajarên bi sûr ên pênc begên Filîstiyan hebûn. Hejmara mişkên zêrîn jî ewqas bûn. Ew kevirê li zeviya Yêşûyê Bêtşemeşî ku Sindoqa Xudan wê rojê danîbûn ser, wekî şahid îro jî heye.
1SA.6.19	Ji bo ku li nava Sindoqa Xudan nihêrîbûn, Xudan ji Bêtşemeşiyan gelek kes ceza kirin û heftê mirovî 
1SA.6.20	Bêtşemeşiyan digot: «Kî dikare li ber Xudan bisekine ku Xwedayê Pîroz e? Gelo piştî me dora kê ye?» 
1SA.6.21	Paşê ji xelkê Qîryat-Yearîmê re qasid şandin û gotin: «Filîstiyan Sindoqa Xudan vegerandin; werin bibin.»
1SA.7.2	Sindoq demeke dirêj, bi qasî bîst salan li Qîryat-Yearîmê ma. Di wê navberê de tevahiya Mala Îsraîl bêriya Xudan kir. 
1SA.7.3	Samûêl ji Mala Îsraîl re wiha got: «Heger hûn bi dil û can dixwazin vegerin Xudan, îlahên xerîb û pûtên Eştoretê ji nav xwe rakin. Xwe bispêrin Xudan û bi tenê jê re xulamiyê bikin. Wê Xudan jî we ji destê Filîstiyan rizgar bike.» 
1SA.7.4	Îsraîliyan pûtên Baal û Eştoretê avêtin û bi tenê dest bi xulamiya Xudan kirin.
1SA.7.5	Samûêl got: «Tevahiya gelê Îsraîlê, li Mîspayê kom bikin, ezê jî ji bo we lavayî Xudan bikim.» 
1SA.7.6	Îsraîliyên ku li Mîspayê kom bûn, ji bîrê av derxist û li pêşiya Xudan rijand. Wê rojê rojî girtin û gotin: «Me li ber Xudan guneh kir.» Samûêl li Mîspayê pêşengiya Îsraîlê kir.
1SA.7.7	Gava Filîstiyan bihîst ku gelê Îsraîlê li Mîspayê kom bûye, Begên wan li dijî Îsraîliyan rabûn. Li ser vê yekê Îsraîlî tirsiyan. 
1SA.7.8	Ji Samûêl re gotin: «Dev ji lavakirinê bernede ku Xwedayê me Xudan, me ji destê Filîstiyan rizgar bike.» 
1SA.7.9	Samûêl berxek ji ber şîr hilda û bi tevahî ji bo Îsraîliyan wekî qurbana şewitandinê pêşkêşî Xudan kir. Xudan jî bersiva wî da. 
1SA.7.10	Dema ku Samûêl ev yek dikir, Filîstî ji bo êrîşê nêzîk bibûn. Lê Xudan qîrîneke dijwar kir ku Filîstî pir tirsiyan û li dijî Îsraîliyan şikestin. 
1SA.7.11	Îsraîlî ji Mîspayê derketin, heta Bêtkarê dane pey Filîstiyan û qira wan anîn.
1SA.7.12	Samûêl kevirek hilda û di navbera Mîspa û Şênê de daçikand. «Xudan heta vir alîkariya me kiriye» got û navê Even-Ezer
1SA.7.13	Filîstiyên ku şikestin, careke din sînorê Îsraîlê derbas nekirin. Heta Samûêl sax bû, Xudan rê li ber êrîşên Filîstiyan girt. 
1SA.7.14	Ji Eqron heta Gatê, bajar û derdora wan ku Filîstiyan standibûn li Îsraîlê vegerandin. Aştiya Îsraîlî û Amoriyan saz bû.
1SA.7.15	Heta Samûêl hebû pêşengî ji Îsraîliyan re kir. 
1SA.7.16	Her sal li Bêt-Êl, Gîlgal û Mîspayê digeriya. Ji wan bajaran Îsraîlê birêve dibir. 
1SA.7.17	Piştre vedigeriya mala xwe ya li Ramayê. Samûêl Îsraîlê ji wir birêve dibir. Wî li wir ji bo Xudan gorîgehek çêkir.
1SA.8.1	Samûêl dema kal bû, kurên xwe kirin pêşengên Îsraîlê. 
1SA.8.2	Kurê wî yê mezin Yoêl, kurê diduyan jî Aviya bû. Herdu jî li Bîr-Şevayê pêşengî dikir. 
1SA.8.3	Lê kurên wî di riya wî de nediçûn. Li pey kara xwe digeriyan, bertîl distandin û di darizandinan de alî digirtin.
1SA.8.4	Li ser vê yekê hemû rîspiyên Îsraîlî civiyan û li Ramayê çûn ba Samûêl. 
1SA.8.5	Jê re gotin: «Va ye tu êdî kal bûyî. Kurên te di riya te de nameşin. Were, tu jî wekî hemû miletan padîşahekî kifş bike ku bibe serwerê me.» 
1SA.8.6	Lê ev yek ne bi dilê Samûêl bû. Ji ber ku wan gotibû: «Padîşahekî kifş bike ku bibe serwerê me.» Samûêl ji Xudan re dua kir.
1SA.8.7	Xudan ji Samûêl re got: «Guhdariya miletê xwe bike û li gorî wan here. Çimkî ne tu, lê ez ji aliyê wan ve hatime redkirin. 
1SA.8.8	Ji roja ku min ew ji Misrê derxistin heta niha, çi anîbin serê min ew anîne serê te jî. Wan dev ji min berda, perizîn îlahên din. 
1SA.8.9	Guh bide wan, lê wan bi awayekî eşkere hişyar bike. Behsa rêbaza serweriya wî padîşahî ji wan re bike ku wê bibe padîşahê wan.»
1SA.8.10	Samûêl hemû gotinên Xudan ji gel re got ku jê padîşahek dixwest. 
1SA.8.11	Wî got: «Kesê ku ji we re padîşahiyê bike wê serweriya wî wiha be: Wê kurên we deyne ser erebeyên şer û wan bike siwariyên xwe. Wê erebeya wî ya şer biparêzin. 
1SA.8.12	Hinek ji wan wê bibin fermandarê hezar kesî, hinek bibin yê pêncî kesî. Wê hinek çandiniya wî bikin, hinek zeviyên wî rakin, hinek jî wê jê re çek û erebeyan çêkin. 
1SA.8.13	Wê keçikên we hilde ji bo ku rûnên bêhnxweş tev bidin, xwarinê çêkin û nanpêjiyê bikin. 
1SA.8.14	Wê erdên we yên baş, rezên we, zeytûnên we ji we bistîne û bide xizmetkarên xwe. 
1SA.8.15	Wê ji deha yekê dexil û tiriyê we bistîne, li karmendên xwe yên qesrê û xizmetkarên xwe belav bike. 
1SA.8.16	Wê xulam û xadimên we, conegayên we
1SA.8.17	Wê ji deha yekê pezê we hilde. Hûnê jî bibin xulamên wî. 
1SA.8.18	Wê rojê ji ber padîşahê ku we hilbijartiye hûnê bikin hewar û zarîn. Lê wê Xudan guh nede we.»
1SA.8.19	Lê gel guhdariya Samûêl nekir û got: «Na! Tenê bila padîşahek li ser me hebe. 
1SA.8.20	Bi vî awayî emê jî bibin wekî miletên din. Padîşahê me wê serweriya me bike, wê li pêş me here şerên me birêve bibe.»
1SA.8.21	Samûêl guhdariya hemû gotinên milet kir û ew ji Xudan re gotin. 
1SA.8.22	Xudan ji Samûêl re got: «Gotina wan bike û padîşahekî li ser wan kifş bike.»
1SA.8.22	Li ser vê yekê Samûêl ji Îsraîliyan re got: «Bila herkes vegere bajarê xwe.»
1SA.9.1	Mirovek ji eşîra Binyamîn hebû. Navê wî Qîş bû. Ew kurê Afiyahê Bexoratê Serorê Aviyêl bû. Mirovekî mêrxas û hêja bû. 
1SA.9.2	Kurekî wî yê ciwan hebû û navê wî Şawûl bû. Di nav gelê Îsraîlê de jê lihevhatîtir kesek tunebû. Bejna wî seriyek ji bejna her kesî bilindtir bû.
1SA.9.3	Rojekê kerên Qîşê bavê Şawûl winda bûn. Qîş ji kurê xwe Şawûl re got: «Xizmetkarekî bi xwe re bibe û here li keran bigere.» 
1SA.9.4	Şawûl çû herêma çiyayî ya Efrayîmê, li Şalîşayê geriya. Lê ker nedîtin. Bi hev re derbasî herêma Şaelîmê bûn. Ker li wir jî tunebûn. Li herêma Binyamînê jî ker nedîtin.
1SA.9.5	Dema ku gihîştin herêma Sûfê, Şawûl ji xizmetkarê xwe re got: «Were em vegerin! Bavê min wê dev keran berde û wê mitala me bike.»
1SA.9.6	Xizmetkar got: «Va ye li vî bajarî zilamekî Xwedê heye. Ew mirovekî bi nav û deng e û her tiştê ku dibêje yek bi yek dertê. Were em herin ba wî. Belkî ew riya ku emê herinê, nîşanî me bide.»
1SA.9.7	Şawûl got: «Va emê herin, lê emê çi jê re bibêjin? Nanek jî di tûrikê me de nemaye. Diyariyeke ku emê bidinê jî bi me re tune. Ma çiyê me maye?»
1SA.9.8	Xizmetkar ji Şawûl re got: «Va ye li ba min çariyek şekel
1SA.9.9	Berê dema ku yekî bixwesta ji Xwedê tiştekî bipirse, digot: «Were em herin ba yê ku dibîne.» Çimkî ji pêxemberên îro re, wî çaxî digotin «yê ku dibîne.»
1SA.9.10	Şawûl ji xizmetkarê xwe re got: «Rast dibêjî, were em herin.» Bi vî awayî ew çûn bajarê zilamê Xwedê.
1SA.9.11	Gava ew hevrazê bajêr dibûn, rastî keçikan hatin ku ji bo avê diçûn bîrê. Ji wan pirsîn: «Gelo yê ku dibîne li bajêr e?»
1SA.9.12	Keçikan got: «Erê li wir e, bilezînin. Ew îro hatiye bajêr. Wê îro gel li bilindciyan qurban pêşkêş bike. 
1SA.9.13	Çawa hûn bikevine bajêr, beriya ew hilkişe bilindciyê, hûnê wî bibînin. Heta ew neyê û qurbanê pîroz neke, gel dest bi xwarinê nake. Kesên gazîkirî piştî hatina wî nan dixwin. Niha herin, hûnê wî bibînin.» 
1SA.9.14	Ew ketine nav bajêr. Bi ketina bajêr re, Samûêl li wan peyda bû ku hevrazê bilindciyê dibû.
1SA.9.15	Çend roj beriya hatina Şawûl, Xudan ji Samûêl re wiha gotibû: 
1SA.9.16	«Sibê van çaxan, ezê yekî ji herêma Binyamînê bişînim ba te. Tê wî wek serwerê gelê min ê Îsraîlê bi rûnkirinê kifş bikî. Wê ew gelê min ji destê Filîstiyan rizgar bike. Min rewşa gelê xwe dît, çimkî hewar û zarîna wan gihîşte min.» 
1SA.9.17	Gava ku Samûêl Şawûl dît Xudan jê re got: «Va ye ew mirovê ku min ji te re behsa wî kiribû. Evê serweriya gelê min bike.»
1SA.9.18	Samûêl li ber dergehê bajêr sekinîbû. Şawûl hat ba wî û got: «Ji kerema xwe ji min re bêje, mala yê ku dibîne li ku ye?»
1SA.9.19	Samûêl got: «Yê ku dibîne ez im. Bide pêşiya min û hevrazê cihê perizînê bibe. Îro hûnê bi min re xwarinê bixwin. Serê sibê ezê hemû tiştên di hişê te de bibêjim û te bişînim. 
1SA.9.20	Mitala kerên xwe nekin ku ev sê roj in winda ne. Ew hatine dîtin. Ma hêviya Îsraîlê ji bo kê ye? Ma ne ji bo te û malbata bavê te ye?»
1SA.9.21	Şawûl wiha got: «Ma ez ne ji eşîra Binyamîn im ezbenî, ku eşîra herî biçûk a Îsraîlê ye? Malbata min jî, malbata herî biçûka tevahiya malbatên Binyamîn e. Çima van tiştan ji min re dibêjî?»
1SA.9.22	Samûêl, Şawûl û xizmetkarê wî bir oda xwarinê. Di nava mêvanan de li serê dîwanê da rûniştin. Ew li dora sî kesî bûn. 
1SA.9.23	Piştre ji aşpêj re got: «Para ku min dabû te bîne vir, ku min gotibû hilde.» 
1SA.9.24	Aşpêj hêta goşt anî, danî ber Samûêl û got: «Keremke para ku ji bo te hatiye veqetandin bixwe! Çimkî min ev ji bo roja diyarkirî hildabû ku tu bi mêvanan re bixwî.» Wê rojê Şawûl bi Samûêl re xwarin xwar.
1SA.9.25	Piştî ku ji cihê perizînê hatin bajêr, Samûêl li ser banê mala xwe bi Şawûl re axivî
1SA.9.26	Ber destê sibê rabûn. Samûêl, ji ser bên gazî Şawûl kir û got: «Rabe ezê te bişînim.» Şawûl bi Samûêl re derket derve. 
1SA.9.27	Dema ku nêzîkî sînorê bajêr bûn, Samûêl ji Şawûl re got: «Ji xizmetkar re bêje, bila li pêşiya me bimeşe.» Dema ku xizmetkar derbasî pêşî bû, Samûêl got: «Lê tu bisekine. Ezê gotina Xwedê ji te re bêjim.»
1SA.10.1	Samûêl qafikê rûn hilda û bi serê Şawûl ve rijand, ew ramûsa û got: «Xudan te ji gelê xwe re wek serwer kifş kir. 
1SA.10.2	Piştî ku îro tu ji ba min herî, li ser sînorê Binyamînê, li kêleka gora Rahêla li Selsahê, tê rastî du mirovan werî. Wê ji te re bibêjin: ‹Kerên ku tu lê digeriyayî hatin dîtin. Bavê te mitala keran nake, lê ew mitala we dike û dibêje: Ka kurê min li ku ye?› 
1SA.10.3	Ji wir tê pêşde herî û darberûya li Tavorê bibînî. Tê li wir rastî sê kesan werî ku hevrazê Bêt-Êlê dibin ji bo ku herin hizûra Xwedê. Di destê yekî de sê karik, di destê yê din de sê nan û di destê yê sisiyan de jî sê meşk şerab hene. 
1SA.10.4	Wê silavê li te bikin û du nan bidin te. Tê jî qebûl bikî. 
1SA.10.5	Piştre tê herî Gîvat-Êlohîmê ku cihê artêşgeha Filîstiyan li wir e. Gava tu ketî bajêr, tê rastî komekî pêxemberan werî. Li pêşiya wan hinek kes hene ku pêxemberiyê dikin û li def û tembûrê, li bilûr û li çengê dixin û ji cihê perizînê têne xwarê. 
1SA.10.6	Wê Ruhê Xudan bi hêzdarî li ser te deyne. Tê jî bi wan re pêxemberiyê bikî û tê bêyî guhertin. 
1SA.10.7	Kengê ev nîşan li te xuya bûn, çi lazim be bike. Çimkî Xwedê bi te re ye. 
1SA.10.8	Niha beriya min here Gîlgalê. Ji bo serjêkirina qurbanên aştî û şewitandinê ezê jî bêm ba te. Lê tê heft rojan li benda min bisekinî. Kengê ez hatim ba te, çi lazim be ezê ji te re bibêjim.»
1SA.10.9	Gava ku Şawûl pişta xwe da Samûêl û çû, Xwedê dilekî nû da wî. Wê rojê hemû nîşan pêk hatin. 
1SA.10.10	Dema ku gihîşt Gîvayê, komeke pêxemberan pêşwaziya Şawûl kir. Ruhê Xwedê bi awayekî xurt li ser danî û wî bi wan re pêxemberî kir. 
1SA.10.11	Kesên ku ew nas dikirin, gava dîtin ew jî bi pêxemberan re pêxemberî dike, ji hev pirsîn: «Çi bi kurê Qîş hatiye? Ma Şawûl jî bû pêxember?»
1SA.10.13	Piştî ku Şawûl pêxemberî kir, hevrazê cihê perizînê bû.
1SA.10.14	Apê wî, ji Şawûl û xizmetkarê wî pirsî: «Hûn li ku man?»
1SA.10.14	Şawûl bersiv da û got: «Em li keran digeriyan, lê piştî ku me ew nedîtin, em çûn ba Samûêl.»
1SA.10.15	Apê wî got: «De ka bêje, Samûêl ji te re çi got.»
1SA.10.16	Şawûl ji apê xwe re got: «Wî got ku kerên me hatine dîtin.» Lê Şawûl gotinên Samûêl ên li ser padîşahiyê ji apê xwe re negotin.
1SA.10.17	Samûêl gelê Îsraîlê li Mîspayê li ber Xudan civand. 
1SA.10.18	Wî got: «Xudan Xwedayê Îsraîl dibêje: ‹Min Îsraîlî ji Misrê derxistin. Min hûn ji destê Misriyan û hemû padîşahiyên zilimkar xilas kirin.› 
1SA.10.19	Lê we pişta xwe daye wî Xwedayê xwe ku hûn ji hemû zilm û zoriyan xilas kirine. Lê we got: ‹Na! Ji me re padîşahekî kifş bike.› Niha li pêş Xudan, eşîr bi eşîr û binemal bi binemal bisekinin.»
1SA.10.20	Samûêl hemû eşîrên Îsraîlê, yek bi yek derxist pêş. Ji wan eşîra Binyamîn, bi pişkê hat hilbijartin. 
1SA.10.21	Piştre binemal binemal, eşîra Binyamîn bangî pêşiyê kir. Binemala Matrî hat hilbijartin. Herî dawî jî, ji binemala Matrî, Şawûlê kurê Qîş hat hilbijartin. Li wî geriyan, lê ew nedîtin. 
1SA.10.22	Wan careke din ji Xudan pirsîn: «Ew hê jî nehatiye vir?»
1SA.10.22	Xudan got: «Ew li vir e, lê di nav hûr-mûran de xwe veşartiye.»
1SA.10.23	Li ser vê yekê çûn Şawûl ji wir anîn. Şawûl hat nava gel. Bejna wî seriyek ji hemûyan bilindtir bû. 
1SA.10.24	Samûêl ji gel re got: «Hûn dibînin Xudan kî hilbijart? Di tevahiya gel de yekî wekî wî tune.»
1SA.10.24	Li ser vê yekê gel bi dengekî bilind got: «Her bijî padîşah!»
1SA.10.25	Samûêl rê û rêbazên padîşahiyê ji gel re got. Wî wek pirtûk nivîsî û danî ber Xudan. Paşê her kesî şand malê. 
1SA.10.26	Şawûl jî çû mala xwe ya li Gîvayê. Mêrxasên ku Xwedê xistibû dilê wan jê re hevaltî kirin. 
1SA.10.27	Lê hinek kesên xerab gotin: «Ew çawa dikare me rizgar bike?» Wan Şawûl kêm dît û diyarî nedane wî. Lê Şawûl guh neda vê yekê.
1SA.11.1	Nahaşê Padîşahê Ammonê, çû ser Yavêş-Gîladê û ew dorpêç kir. Tevahiya Yavêşiyan ji Nahaş re got: «Bi me re peymanekê çêke, emê xulamiyê ji te re bikin.»
1SA.11.2	Nahaşê Ammonî got: «Ezê bi şertekî bi we re peymana çêkim. Ji bo ku tevahiya gelê Îsraîlê nizim bikim, ezê çavê we yê rastê derxim.»
1SA.11.3	Rîspiyên bajêr jê re got: «Ji bo ku em qasidan bişînin her herêmên Îsraîlê, heft rojan wext bide me. Heger kesekî me rizgar bike dernekeve, îcar emê teslîmî te bibin.»
1SA.11.4	Dema qasid hatin Gevaya ku Şawûl lê dijî û tiştên qewimî ji gel re gotin, herkes bi dengekî bilind giriya. 
1SA.11.5	Di wê kêliyê de Şawûl li pey gayên xwe ji zeviyê vedigeriya. Wî got: «Çi qewimiye? Çima hûn wisa digirîn?» Tiştên ku Yavêşiyan gotibûn, jê re jî gotin.
1SA.11.6	Şawûl gava ev gotin bihîstin, Ruhê Xwedê bi awayekî xurt hat ser wî. Hêrsa Şawûl rabû. 
1SA.11.7	Cotek ga hildan û ew perçe kirin. Bi destê qasidan, ew perçe şandin her deverên Îsraîlê û wiha got: «Her kesê ku nede pey Şawûl û Samûêl, wê wiha were ser gayên wî jî.»
1SA.11.7	Tirsa Xudan kete ser gel. Gotina xwe kirin yek û bi hev re çûn. 
1SA.11.8	Şawûl ew li Bezeqê da hev û tevdîra şer kir. Gelê Îsraîlê sê sed hezar, Cihûdayî sî hezar kes bûn. 
1SA.11.9	Ji qasidên Yavêşî re wiha gotin: «Ji xelkê Yavêş-Gîladê re bêjin: ‹Heta sibê nîvro hûnê rizgar bibin.›»
1SA.11.9	Gava qasid çûn û ev xeber gihandin wan, Yavêşî gelekî kêfxweş bûn. 
1SA.11.10	Ji Ammoniyan re gotin: «Emê sibê teslîmî we bibin. Hûn çi dixwazin bi me bikin.»
1SA.11.11	Roja din Şawûl zilamên xwe kirin sê beş. Ew di nobeta sibehê de ketin artêşgeha Ammoniyan. Qirkirin heta germahiya rojê berdewam kir. Kesên sax man belav bûn. Kit ji wan nehiştin.
1SA.11.12	Gel ji Samûêl re got: «Wan kesan bînin ku em wan bikujin; kesên ku digotin: ‹Şawûl kî ye ku padîşahî ji me re bike?›»
1SA.11.13	Lê Şawûl wiha got: «Îro wê tu kes neyê kuştin. Ji ber ku Xudan îro rizgarî da gelê Îsraîlê.»
1SA.11.14	Samûêl ji gel re got: «Werin em herin Gîlgalê û Şawûl ji nû ve bikin padîşah.» 
1SA.11.15	Gel jî çû Gîlgalê û Şawûl ji nû ve kir padîşah. Li pêşiya Xudan qurbanên aştiyê serjê kirin. Şawûl û tevahiya Îsraîliyan gelekî şa bûn.
1SA.12.1	Ji vir pê ve, Samûêl ji gelê Îsraîlê re wiha got: «Min guh da hemû tiştên ku we ji min re gotiye: Min padîşahek ji we re tayin kir. 
1SA.12.2	Niha padîşahekî we ku rêberî ji we re bike heye. Lê ez pîr bûme, porê min spî bûye. Kurên min jî bi we re ne. Ji ciwantiya xwe heta îro min ji we re rêberî kir. 
1SA.12.3	Va ye ez li ba we me. Min ga û kerê kî jê standiye? Min kî ji we xapandiye? Gelo min zordarî li we kiriye? Heta niha min ji kî bertîl standiye û xwe kor kiriye? Li ber Xudan û li ber yê ku wî kifş kiriyê şahidî ji min re bikin da ku ez jî li we vegerînim.»
1SA.12.4	Gel wiha got: «Te em nexapandine û te zordarî jî li me nekiriye. Te ji tu kesî tiştekî jî nestandiye.»
1SA.12.5	Samûêl ji wan re got: «Xudan û kifşkiriyê wî îro şahidê we ne ku li ser min we tu leke nedît.»
1SA.12.5	Wan got: «Erê, ew şahid in.»
1SA.12.7	Werin ezê niha dîwana we li ber Xudan bikim. Ezê yek bi yek û bi delîl behsa rizgarkirina we û bav û kalên we bikim.
1SA.12.10	Bav û kalên we ji Xudan re gotin: ‹Me guneh kir; me dev ji Xudan berda û me ji pûtên Baal û Eştoretê re xulamî kir. Lê niha me ji destê dijminên me rizgar bike, emê xulamiyê ji te re bikin.› 
1SA.12.13	Va ye ew padîşahê ku we hilbijart, padîşahê ku we xwestibû! Xudan ew li ser we kir padîşah. 
1SA.12.14	Heger hûn ji Xudan bitirsin, jê re xulamiyê bikin, guh bidin wî, li dijî emrên wî dernekevin. Hem hûn, hem jî padîşahê ku bibe serwerê we, wê li pey Xwedayê xwe Xudan here. Evê ji bo we baş be. 
1SA.12.15	Lê heger hûn li guhdariya Xudan nekin, li dijî emrên wî derkevin, Xudan, çawa padîşahê we
1SA.12.16	«Niha rabin û dêhna xwe bidine vî tiştê mezin ku wê Xudan li ber çavê we bike. 
1SA.12.17	Ma îro ne dema dirûna genim e? Ezê niha gazî Xudan bikim ku gurîniya ezmên û baranê bişîne. Bi vî awayî bi xwestina padîşahekî, hûnê fêm bikin ku di çavê Xudan de we xerabiyeke çiqas mezin kiriye.»
1SA.12.18	Samûêl gazî Xudan kir û Xudan wê rojê gurmînî da ezmanan û baran şand. Temamiya gel ji Xudan û Samûêl gelekî tirsiya. 
1SA.12.19	Paşê gel ji Samûêl re got: «Ji bo xulamên xwe gazî Xwedayê xwe Xudan bike ku em nemirin. Çimkî me li ser hemû xerabiyên xwe, bi xwestina padîşahekî gunehekî din jî lê zêde kir.»
1SA.12.20	Samûêl ji gel re got: «Netirsin, rast e we ev hemû xerabî kir; lê dîsa jî dev ji riya Xudan bernedin. Bi hemû dilê xwe xulamiyê ji Xudan re bikin. 
1SA.12.21	Nedin pey pûtên bêkêr ku nikarin tu kesî rizgar bikin. Ew pûç û vala ne. 
1SA.12.22	Wê Xudan, ji bo xatirê navê xwe yê mezin, dev ji gelê xwe bernede. Çimkî Xudan kêfxweş e ku we wek gelê xwe hilbijart. 
1SA.12.23	Herçî ez im, bila terikandina duakirina ji Xudan re li min heram be! Ezê bi tenê riya baş û rast nîşanî we bidim. 
1SA.12.24	Tenê ji Xudan bitirsin, bi hemû dilê xwe xulamiyê ji Xudan re bikin. Wî ji bo we çi karên mezin kirine, carekê lê bifikirin. 
1SA.12.25	Lê heger hûn dîsa xerabiyan bikin, hem hûnê tune bibin, hem jî padîşahê we.»
1SA.13.1	Şawûl
1SA.13.2	wî ji nav gel sê hezar kes hilbijart. Ji van kesan du hezar kes li dora çiyayên Mîkmas û Bêt-Êlê li ba xwe bi cih kirin. Hezarê din jî li bajarê Gevaya bi ser eşîra Binyamîn li ba Yonatan, bi cih kirin. Gelê mayî jî şand malê. 
1SA.13.3	Yonatan, koma Filîstiyan li Gîvayê têk bir. Filîstiyan ev yek bihîst. Şawûl li tevahiya welêt boriya qiloçê da lêxistin û got: «Bila gel vê xeberê bibihîze.» 
1SA.13.4	Bi vî awayî, tevahiya Îsraîliyan bihîst ku Şawûl hêza Filîstî têk biriye û dilê Filîstiyan ji Îsraîliyan dixele. Li ser vê yekê gel li Gîlgalê li dora Şawûl kom bû.
1SA.13.5	Filîstî ji bo bi Îsraîliyan re şer bikin kom bûn. Sê hezar
1SA.13.6	Îsraîliyên ku dîtin rewşa wan xerab e û leşkerên wan asê bûne; rabûn di şikeft, devî, zinar, kortik û sarincan de xwe veşartin. 
1SA.13.7	Hinek Îbranî jî ji nav Çemê Ûrdunê, derbasî herêma Gad û Gîladê bûn. Lê Şawûl hê jî li Gîlgalê bû. Tevahiya leşkeran, bi lerz li wî temaşe dikirin.
1SA.13.9	Şawûl got: «Qurbanên aştî û şewitandinê ji min re bînin.» Piştre qurbana şewitandinê da. 
1SA.13.10	Dema ku Şawûl ev yek qedand, Samûêl hat. Şawûl ji bo silavdayînê çû ba wî.
1SA.13.11	Samûêl pirsî û got: «Te çi kir?»
1SA.13.11	Şawûl got: «Gel xwe ji min dida alî. Tu jî di roja kifşkirî de nehatî. Bi ser de Filîstî li Mîkmasê kom bûn. Li ser vê yekê min got: 
1SA.13.12	‹Niha Filîstî wê li Gîlgalê bi ser min de bên; lê belê hê min alîkariya Xudan nexwestibû.› Ji ber vê yekê min pêwîst dît ku ez bixwe qurbana şewitandinê pêşkêş bikim.»
1SA.13.13	Samûêl hêrs bû û got: «Te bêaqilî kir. Te guh neda fermana Xwedayê xwe Xudan ku li te kiribû. Heger te wisa nekira, wê Xudan padîşahiya te bêdawî bikira. 
1SA.13.14	Lê êdî wê padîşahiya te berdewam neke. Xudan dixwaze zilamekî li gorî dilê xwe bibîne û wî ji gelê xwe bike serwer. Çimkî te fermana Xudan bicih neanî.»
1SA.13.15	Paşê Samûêl ji Gîlgalê çû bajarê Gevaya herêma Binyamîniyan.
1SA.13.16	Şawûl, kurê wî Yonatan û kesên li ba wan li herêma Binyamîniyan li Gîvayê diman. Filîstiyan jî li Mîkmasê artêşgeh danîbû. 
1SA.13.17	Şervanên siwarî ji sê milan ve ji artêşgeha Filîstiyan derketin. Milek ji wan li herêma Şûalê ber bi Ofrayê ve çû. 
1SA.13.18	Milek ber bi Bêthoronê, milê din jî ji çolê ber bi sînor ve çû ku li pêşberî Geliyê Sevoyîmê bû.
1SA.13.19	Li seranserê Îsraîlê, hesinkarek jî tunebû. Ji ber ku Filîstiyan digot: «Nabe ku Îbranî şûr û mertalan çêkin.» 
1SA.13.20	Ji ber vê yekê ji bo ku Îsraîlî, gîsin, tevir, bivir û dasên xwe
1SA.13.21	Bihayê tûjkirina gîsinek û tevirekê, du par ji sêyê şekelekî
1SA.13.22	Ji ber vê yekê, di şer de ji Şawûl û Yonatan pê ve, bi kesî re şûr û rim tunebû.
1SA.13.23	Di vê navberê de milekî Filîstiyan derbasî Geliyê Mîkmasê bibû.
1SA.14.1	Rojekê kurê Şawûl Yonatan, ji xizmetkarê xwe yê ciwan ku çeka wî hildigirt re got: «Were em derbasî wî alî bibin ku artêşa Filîstiyan li wir e.» Lê wî bavê xwe bi vê yekê agahdar nekir. 
1SA.14.2	Şawûl li bajarê Gîvaya nêzîkî Mîgronê, di bin siya dara hinarê de rûdinişt. Bi qasî şeş sed leşker jî pê re bûn. 
1SA.14.3	Ahiya jî bi wan re bû ku êfod
1SA.14.4	Li du keviyên gelî ku Yonatan dixwest di wir re here artêşgeha Filîstiyan, du zinarên tûjik hebûn. Navê yekî Bosês, yê din jî Senne bû. 
1SA.14.5	Zinarek diket bakurê Mîkmasê, yê din jî diket başûrê Gîvayê.
1SA.14.6	Yonatan ji xortê çekdarê xwe re got: «Were em herin nav artêşgeha van bêsinetan. Dibe ku Xudan ji me re li hev bîne. Çimkî ji bo Xudan ne zor e ku di kêmbûnê an zêdebûnê de rizgar bike.»
1SA.14.7	Xortê çekdarê wî got: «Çawa zanî wisa bike, de here! Çawa zanî bike, ez bi te re me.»
1SA.14.8	Yonatan got: «De ka em herin ba wan û xwe nîşanî wan bidin. 
1SA.14.9	Lê heger bibêjin: ‹Bisekinin heta em tên ba we›, emê di cihê xwe de bimînin heta ew hatin. 
1SA.14.10	Lê ku bêjin: ‹Werin ba me!›, emê herin. Çimkî evê bibe nîşaneke Xudan ku Filîstiyan teslîmî me dike.»
1SA.14.11	Bi vî awayî herduyan xwe nîşanî leşkerên Filîstiyan da. Filîstî gotin: «Binêrin Îbranî ji qulên xwe veşartine derdikevin.» 
1SA.14.12	Ji Yonatan û xortê çekdarê wî re gotin: «De ka werin ba me, emê tiştekî ji we re bêjin.»
1SA.14.12	Yonatan ji çekdarê xwe re got: «Bi min re were, Xudan ew dan destê Îsraîliyan.»
1SA.14.13	Yonatan bi dest û piyên xwe hilkişiya jor. Çekdarê wî jî da pey wî. Yonatan zora Filîstiyan dibir. Çekdarê wî li pey wî diçû û Filîstî dikuştin. 
1SA.14.14	Yonatan û çekdarê wî, di êrîşa pêşî de, li ser zeviyeke du cot
1SA.14.15	Leşkerên Filîstî hem li artêşgehê hem jî li derveyî artêşgehê ditirsiyan. Ne tenê leşker, êrîşkarên mêrxas jî dilerizîn. Erd jî hejiya. Ev tirs ji Xwedê bû.
1SA.14.16	Nobedarên Şawûl dîtin ku li bajarê Gevaya herêma Binyamînê qelebalixeke mezin virde wêde direve. 
1SA.14.17	Şawûl ji kesên ba xwe re got: «Herin binêrin ka kê ji me çûye.» Çûn û dîtin ku Yonatan û çekdarê wî tuneye. 
1SA.14.18	Şawûl ji Ahiya re got: «Sindoqa Xwedê
1SA.14.19	Gava Şawûl bi kahin re dipeyivî, xirecira li artêşgeha Filîstiyan her diçû zêde dibû. Şawûl ji kahin re got: «Bihêle.» 
1SA.14.20	Şawûl û tevahiya leşkerên li ba wî kom bûn û çûn qada şer. Li wir xirecireke mezin hebû. Her kesî şûr ji hev re radikir. 
1SA.14.21	Îbraniyên ku berê bi Filîstiyan re bûn û tevî artêşa şer dikirin, niha xwe spartibûn leşkerên Îsraîlê û bibûn hevalê Şawûl û Yonatan. 
1SA.14.22	Îsraîliyên ku li herêma çiyayî ya Efrayîmê xwe veşartibûn, gava bihîstin Filîstî direvin, wan jî dane pey wan û şerê wan kirin. 
1SA.14.23	Bi vî awayî Xudan Îsraîliyan serfiraz kir. Şer ji Bêtawenê wêdetir jî ajot.
1SA.14.24	Wê rojê Îsraîlî ji hal ketibûn. Çimkî Şawûl gel dabû sondê û gotibû: «Heta ez heyfa xwe ji dijminên xwe hilnedim, nalet li wî be ku heta êvarê nan bixwe!» Ji ber vê yekê jî tu kesî tiştek nexwaribû.
1SA.14.25	Gava leşker gihîştin daristanê, dîtin ku erd tije hingiv e. 
1SA.14.26	Lê wan dest neda wî hingivî, çimkî sond xwaribûn û ji sondê ditirsiyan. 
1SA.14.27	Haya Yonatan tunebû ku bavê wî gel daye sondê. Loma jî şivdarê xwe xist nav kewara hingiv. Çawa ku tehm kir, bi ser xwe ve hat. 
1SA.14.28	Yekî li wir ji Yonatan re got: «Bavê te sond bi leşker da xwarin û got: ‹Nalet li wî be ku heta êvarê nan bixwe!› Loma jî leşker ji hal ketine.»
1SA.14.29	Yonatan got: «Bavê min tengasî da gel. Binêrin çawa ku min hinekî hingiv xwar, çawa bi ser xwe ve hatim. 
1SA.14.30	Heger gel îro talanê dijminê xwe bixwara, wê zehf baştir bûya! Wî çaxî wê şikestina Filîstiyan hêsantir nebûya?»
1SA.14.31	Wê rojê Îsraîliyan, ji Mîkmasê heta Ayalonê Filîstiyan têk birin. Lê leşker ji hal ketibûn. 
1SA.14.32	Loma jî leşker êrîşî malê talanê kir. Pez, dewar û golik hildan, hema di cih de serjê kirin û bi xwînê ve xwarin. 
1SA.14.33	Xeber dan Şawûl û jê re gotin: «Va ye, leşker li ber Xudan guneh dike û goşt bi xwînê ve dixwe!»
1SA.14.33	Şawûl got: «We guneh kir! Ka ji min re kevirekî mezin bînin.» 
1SA.14.34	Paşê li gotina xwe zêde kir: «Herin nav gel û ji wan re bêjin: ‹Bila herkes gayê xwe, pezê xwe bîne. Bila li vir, li cem min serjê bikin û bixwin. Li ber Xudan guneh nekin û bi xwînê ve nexwin.›» Wê şevê her kesî gayê xwe anî li wir serjê kir. 
1SA.14.35	Şawûl hema li wir ji bo Xudan gorîgehek çêkir. Ev gorîgeha pêşî bû ku wî ji bo Xudan çêkir.
1SA.14.36	Şawûl got: «Em bi şev bikevin pey Filîstiyan. Heta serê sibê em wan talan bikin û kit ji wan nehêlin.»
1SA.14.36	Wan got: «Çawa dixwazî wisa bike.»
1SA.14.36	Lê kahin got: «Ka em binêrin Xwedê çi dibêje.»
1SA.14.37	Şawûl ji Xwedê pirsî: «Ez bidim pey Filîstiyan? Tê wan bidî destê Îsraîlê?» Lê Xwedê wê rojê bersiva wî neda. 
1SA.14.38	Şawûl got: «Hemû serekên gel werin vir. Bizanibin û bibînin ku ev gunehê kê ye? 
1SA.14.39	Ez bi navê Xudanê Jîndar ê Rizgarkarê Îsraîlê sond dixwim, heger gunehkar kurê min Yonatan be, ewê jî esse bimire.» Lê tu kesî tiştekî negot. 
1SA.14.40	Ji gel re got: «Hûn li aliyekî bin, ez û Yonatanê kurê xwe jî emê li aliyekî bin.»
1SA.14.40	Gel ji Şawûl re got: «Çi baş be wê bike.»
1SA.14.41	Şawûl ji Xudan Xwedayê Îsraîl re got: «Rastiyê nîşan bide!»
1SA.14.42	Şawûl got: «Di navbera min û kurê min Yonatan de pişk bavêjin.» Yonatan sûcdar derket. 
1SA.14.43	Şawûl ji Yonatan re got: «Ji min re bêje, te çi kiriye?»
1SA.14.43	Yonatan jê re got: «Min bi şivdera destê xwe hinekî hingiv xwar. Va ye ez ji mirinê re amade me.»
1SA.14.44	Şawûl got: «Heger ez te nedim kuştin, bila Xwedê jê zêdetir bîne serê min. Tê esse bimirî.»
1SA.14.45	Gel ji Şawûl re got: «Çawa dibe Yonatan bimire ku ev serketina mezin ji Îsraîlê re kir? Ev qet nabe! Bi navê Xudanê Jîndar, divê mûyekî porê wî jî zirarê nebîne. Çimkî wî îro çi kiribe, bi alîkariya Xwedê kiriye.» Bi vî awayî gel, Yonatan ji mirinê xilas kir.
1SA.14.46	Şawûl dev ji Filîstiyan berda û Filîstî vegeriyan cihên xwe.
1SA.14.47	Şawûl padîşahiya seranserê Îsraîlê stand û li dijî hemû dijminên xwe şer kir; li dijî Moavî, Ammonî, Edomî, padîşahên Sovayê û Filîstiyan şer kir. Wî berê xwe dida ku bi ser diket
1SA.14.48	Bi mêrxasî şer kir, li Amalêqiyan xist û Îsraîlê ji destê talankaran rizgar kir.
1SA.14.49	Kurên Şawûl; Yonatan, Yişwî û Malkî-Şûa bûn. Her du keçên wî jî ev bûn: Mêrav keça mezin, Mîkal jî ya biçûk bû. 
1SA.14.50	Jina Şawûl, Ahînoama keça Ahîmaes bû. Serfermandarê artêşa wî, Avnêrê kurê Nêr e. Nêr jî mamê Şawûl e. 
1SA.14.51	Qîşê bavê Şawûl û Nêrê bavê Avnêr her du kurên Aviyêl bûn.
1SA.14.52	Di hemû rojên Şawûl de, bi Filîstiyan re şerekî dijwar hebû. Dema Şawûl mêrxasek, an jî zilamekî wêrek didît, ew hildida ba xwe.
1SA.15.2	Xudanê Karîndar wiha dibêje: ‹Li bîra min e Amalêq çi anî serê Îsraîlê. Gava ew ji Misrê derketin, di rê de li dijî wan rabûn. 
1SA.15.3	Rabe here li Amalêq bixe û her tiştê wan bi temamî tune bike. Li ber wan nekeve. Ji mêr, jin û zarokan bigire heta zarokên ber şîr; ga, pez, deve heta bi kerên wan hemûyan bikuje.›»
1SA.15.4	Şawûl gazî li gel kir û li Telayîmê tevdîra şer kir. Du sed hezar peya û ji Cihûdayê jî deh hezar kes bûn. 
1SA.15.5	Şawûl hat bajarê Amalêqê û li gelî kemîn danî. 
1SA.15.6	Şawûl ji Qêniyan re got: «Herin veqetin, ji nav Amalêqiyan derkevin, da ku ez li gel wan we jî helak nekim; çimkî dema ew ji Misrê derketin we dilovanî bi hemû Îsraîliyan re kir.» Qênî jî ji nav Amalêqiyan veqetiyan.
1SA.15.7	Şawûl ji Hawîlayê heta bigihîje Şûra li pêş Misrê li Amalêqiyan xist. 
1SA.15.8	Wî tevahiya gel da ber şûran. Lê belê Padîşahê Amalêqiyan Agag dil girt. 
1SA.15.9	Şawûl û leşkerên wî, tevî Agag; tevahiya pez-dewarên qelew û dermalekirî, hemû tiştên baş parastin, wan nexwest bi tevahî tune bikin. Bi tenê tiştên bê qîmet û qels tune kirin.
1SA.15.10	Peyva Xudan ji Samûêl re hat û got: 
1SA.15.11	«Ez poşman bûm ku min Şawûl kir padîşah; çimkî êdî ji pey min vegeriya û gotinên min bi cih neanî.» Hêrsa Samûêl rabû û tevahiya şevê hewar û gaziyê xwe bir Xudan.
1SA.15.12	Serê sibê zû Samûêl rabû ku pêşwaziya Şawûl bike, lê ji Samûêl re gotin: «Şawûl hat Karmelê, ji bo xwe peykerekê çêkir û berjêrî Gîlgalê bû.» 
1SA.15.13	Gava Samûêl hat, Şawûl jê re got: «Tu bi navê Xudan bi xêr hatî. Min peyva Xudan pêk anî.»
1SA.15.14	Samûêl bi hêrs got: «Lê ev kale-kala pêz û qore-qora dewêr çi ye?»
1SA.15.15	Şawûl got: «Gel ew ji Amalêqiyan standin ku ji Xwedayê te Xudan re bikin qurban. Wan dil neda pez û dewarên herî baş bikujin. Lê me yên mayîn bi temamî kuştin.»
1SA.15.16	Samûêl ji Şawûl re got: «Hiş be! Ezê niha tiştên ku Xudan îşev ji min re got, ji te re bêjim.»
1SA.15.16	Wî jî got: «Keremke.»
1SA.15.17	Samûêl got: «Tevî ku te xwe biçûk jî didît, ma tu nebûyî serokê eşîrên Îsraîlê? Xudan li ser Îsraîlê tu wek padîşah kifş kir. 
1SA.15.18	Xudan tu şandî û got: Here û Amalêqiyên sûcdar bi temamî tune bike û kit ji wan nehêle. 
1SA.15.19	Çima te gotinên Xudan bi cih neanî, te çavê xwe berda malê talanê û te xerabî di çavê Xudan de kir?»
1SA.15.20	Şawûl ji Samûêl re got: «Lê min bi gotina Xudan kir! Min da ser riya wî! Min Agagê Padîşahê Amalêqê anî û kit ji Amalêqiyan nehişt. 
1SA.15.21	Gel pez û dewarê herî baş ji talanê, ji Xwedayê te Xudan re anîn ku li Gîlgalê bikin qurban.»
1SA.15.22	Lê Samûêl got: «Ma Xudan ji guhdariya gotinên xwe zêdetir, ji pêşkêşî û qurbanên şewitandinê hez dike? Guhdarîkirin ji qurbanan û îtaetkirin ji bezê beranan çêtir e. 
1SA.15.23	Çimkî serhildêrî wek gunehê falbaziyê û serhişkî jî wek pûtperestî xerab e. Te peyva Xudan red kir. Wî jî tu ji padîşahiyê red kirî.»
1SA.15.24	Şawûl ji Samûêl re got: «Min guneh kir, çimkî min dev ji emrê Xudan û ji gotinên te berda, ez ji gel tirsiyam û min bi ya wan kir. 
1SA.15.25	Niha lava dikim, gunehê min bibexişîne, bi min re were da ku biperizim Xudan.»
1SA.15.26	Samûêl ji Şawûl re got: «Ez bi te re nayêm. Çimkî te peyva Xudan red kirin; Xudan jî, ji bo ku tu li ser Îsraîlê nebî padîşah, tu red kirî.»
1SA.15.27	Dema Samûêl zivirî ku here, Şawûl bi dawa xiftanê wî girt û ew qetiya. 
1SA.15.28	Samûêl jê re got: «Xudan jî îro padîşahî ji te qetand û da yekî ji te çêtir. 
1SA.15.29	Xwedayê Herheyî yê Îsraîlê, derewan nake û poşman jî nabe. Çimkî ew ne mirov e ku poşman bibe.»
1SA.15.30	Şawûl ji Samûêl re got: «Min guneh kir, vêga li pêş gelê min, li pêş rîspiyan, li pêş Îsraîlê rûmeta min bigire, bi min re were, ezê biperizim Xwedayê te Xudan.» 
1SA.15.31	Samûêl rabû da pey Şawûl. Şawûl li wir perizî Xudan.
1SA.15.32	Samûêl got: «Agagê Padîşahê Amalêqiyan bînin vê derê.»
1SA.15.32	Agag bi kêfxweşî hat û got: «Şikir, ez ji mirinê jî filitîm!»
1SA.15.33	Lê Samûêl got: «Çawa ku şûrê te dayikan bê zarok hiştibe, wê dayika te jî li nav jinan bê zarok bimîne.» Samûêl li Gîlgalê li pêş Xudan, Agag perçe kir.
1SA.15.34	Samûêl çû Ramayê û Şawûl çû mala xwe ya li Gîvayê. 
1SA.15.35	Samûêl heta roja mirina xwe jî Şawûl nedît. Lê ew herdem li ber Şawûl diket. Herçî Xudan bû, poşman bibû ku Şawûl kiribû Padîşahê Îsraîlê.
1SA.16.1	Xudan ji Samûêl re got: «Tê heta kengê şîna Şawûl bikî? Min ew ji padîşahiyê avêt. Strûyê rûnê dagire û here. Ezê te bişînim ba Yêşayê Bêtlehmî. Min ji nav zarokên wî, ji xwe re padîşahek hilbijart.»
1SA.16.2	Samûêl got: «Ezê çawa herim? Şawûl bibihîze wê min bikuje.»
1SA.16.2	Xudan got: «Golikekê bi xwe re bibe û bêje: ‹Ez hatim ku vê ji Xudan re bikim qurban.› 
1SA.16.3	Yêşa jî gazî qurbanê bike. Ezê ji te re bêjim tê çi bikî. Zilamê min behsa wî kir, tê ji min re bi rûnkirinê kifş bikî.»
1SA.16.4	Samûêl bi ya Xudan kir û çû Bêtlehmê. Rîspiyên bajêr bi tirs û xof çûn pêşiya wî û gotin: «Xêr e, tu ji bo aştiyê hatî?»
1SA.16.5	Wî got: «Belê xêr e, ji bo aştiyê hatim. Hatim ku qurbanê pêşkêşî Xudan bikim. Rabin û bi min re werin.» Samûêl, gazî Yêşa û zarokên wî kir ku werin ser qurbanê.
1SA.16.6	Gava ew hatin, Samûêl Êliyav dît û got: «Bi rastî jî kifşkiriyê Xudan li pêşberî wî ye.»
1SA.16.7	Lê Xudan ji Samûêl re got: «Li bejin û bala wî nenêre. Ne ew e! Xudan wek ku mirov dibînin nabîne; mirov li rû dinêre, lê belê Xudan li dil dinêre.» 
1SA.16.8	Paşê Yêşa gazî Avînadav kir. Ew di ber Samûêl re derbas kir.
1SA.16.8	Samûêl got: «Xudan ev jî hilnebijart.» 
1SA.16.9	Yêşa, Şamma anî ba wî. Samûêl dîsa got: «Xudan ev jî hilnebijart.» 
1SA.16.10	Yêşa bi vî awayî heft kurên xwe di ber Samûêl re derbas kirin. Samûêl jê re got: «Xudan yek ji wan jî hilnebijart.» 
1SA.16.11	Samûêl ji Yêşa re got: «Kurên te hemû ev in?»
1SA.16.11	Wî got: «Yekî biçûk jî heye, lê ew li ber pêz e.»
1SA.16.11	Samûêl ji Yêşa re got: «De ka yekî bişîne bila bê. Heta ew neyê, em nayên ser sifrê.»
1SA.16.12	Yekî şandin pey û ew anîn. Ew yekî bedew, lihevhatî, çavên wî xweşik û rûsorik bû.
1SA.16.12	Xudan ji Samûêl re got: «Rabe, wî rûn bike; kesê ku min kifş kirî ev e.» 
1SA.16.13	Samûêl strûyê rûn hilda, li ber birayên wî ew rûn kir. Ji wê rojê û pê ve, Ruhê Xudan bi hêzdarî hat ser Dawid. Samûêl jî çû Ramayê.
1SA.16.14	Ruhê Xudan ji Şawûl veqetiya. Ruhekî xerab ji aliyê Xudan ve ew aciz dikir.
1SA.16.15	Xulamên Şawûl jê re gotin: «Va ye ji aliyê Xwedê ve ruhekî xerab te aciz dike. 
1SA.16.16	Bila xweyê me ji xulamên ba xwe re disekinin bêje, bila zilamekî bibînin ku baş li çengê dixe. Gava ew ruhê xerab ku Xwedê şandiye, bê ser te, ewê lê bixe û tê jî baş bibî.»
1SA.16.17	Şawûl ferman da xulaman: «Ji min re zilamekî bibînin ku baş li çengê bixe.»
1SA.16.18	Xortekî lê vegerand: «Ez kurekî Yêşayê Bêtlehmî nas dikim ku baş li çengê dixe. Bi ser de jî ew mêrxasekî wêrek, biaqil û lihevhatî ye. Xudan jî pê re ye.»
1SA.16.19	Şawûl qasid şandin ba Yêşa û jê re got: «Gazî kurê xwe Dawidê li ber pêz bike bila bê.» 
1SA.16.20	Yêşa nan, meşkek şerab û karikekî li kerê bar kir, da destê Dawid û ji Şawûl re şand. 
1SA.16.21	Dawid hat ba Şawûl û jê re xizmet kir. Kêfa wî gelekî ji Dawid re hat. Ew bû çekdarê wî. 
1SA.16.22	Şawûl ji Yêşa re got: «Hêvî dikim, bila Dawid li ba min de bimîne. Çimkî dilê min bi wî xweş e.»
1SA.16.23	Gava ruhê xerab ji aliyê Xwedê ve bi ser Şawûl ve dihat, Dawid li çengê dixist. Şawûl bi ser xwe ve dihat, dilê wî geş dibû. Wî çaxî ruhê xerab jê dûr diket.
1SA.17.1	Filîstî ji bo şer leşkerên xwe civandin. Li bajarê Soxoya Cihûdayê kom bûn û artêşgeha xwe danîn. Ew li Efes-Dammîmê civiyan ku dikeve navbera Soxo û Ezêqayê. 
1SA.17.2	Şawûl û mêrên Îsraîlê kom bûn, li Newala Elayê artêşgeh danîn û ji bo şerê Filîstiyan tevdîra xwe girê dan. 
1SA.17.3	Filîstî li aliyekî gir, Îsraîlî jî li aliyê din bûn û di navbera wan de newalek hebû.
1SA.17.4	Ji artêşgeha Filîstiyan pehlewanekî bi navê Golyatê Gatî derket meydanê. Bejna wî şeş gaz û bostek
1SA.17.5	Li serê wî kumzirxekî tûncîn hebû û zirxekî bipolik li xwe kiribû. Giraniya zirx, pênc hezar şekel
1SA.17.6	Li ser çokên wî zirxên tûncîn, li milê wî jî rimeke tûncîn hebû. 
1SA.17.7	Destiyê rima wî, wek darê tevnê bû. Serê rima wî bi qasî şeş sed şekelî
1SA.17.8	Sekinî û qîr da artêşa Îsraîliyan: «We ji bo çi tevdîra şer kiriye? Va ye ez Filîstî me, hûn jî xulamên Şawûl in. De ka mêrekî xwe derxin pêşberî min. 
1SA.17.9	Heger bikare bi min re şer bike û zora min bibe, emê bibin xulamê we. Lê heger ez zora wî bibim û wî bikujim, hûnê bibin xulamên me û xulamiya me bikin.» 
1SA.17.10	Golyatê Filîstî berdewam kir: «Ez îro sondika we dixwim. Mêrekî xwe bişînin ku em şer bikin.» 
1SA.17.11	Dema ku wan ev gotinên Golyatê Filîstî bihîstin, Şawûl û tevahiya Îsraîlê gelekî tirsiyan.
1SA.17.12	Dawid ji Bêtlehma Cihûdayê bû. Ew kurê Yêşayê Efratî bû. Heşt kurên wî hebûn û di dema Şawûl de kal bibû û bi nav salan ve çûbû. 
1SA.17.13	Sê kurên mezin ên Yêşa tevî Şawûl çûbûn şer: Kurê mezin Êliyav, kurê diduyan Avînadav û kurê sisiyan Şamma. 
1SA.17.14	Dawid biçûkê teva bû. Gava her sê kurên wî yên mezin bi Şawûl re çûbûn şer, 
1SA.17.15	Dawid ji bo ku keriyê bavê xwe biçêrîne, diçû Bêtlehmê û vedigeriya ba Şawûl. Ev çûn û hatin her berdewam bû.
1SA.17.16	Golyatê Filîstî çil rojan, serê sibê û êvarê diçû-dihat û sondika wan dixwar.
1SA.17.17	Yêşa ji kurê xwe Dawid re got: «Were vê efaya ji genimê
1SA.17.18	Van deh girikên penîr jî bide fermandar. Pirsa birayên xwe bike û nîşaneke xêrê ji min re bîne.» 
1SA.17.19	Wan bi Şawûl û hemû zilamên Îsraîliyan re li Newala Elayê bi Filîstiyan re şer dikirin.
1SA.17.20	Dawid serê sibê zû rabû û keriyên xwe teslîmî şivan kir û wek ku Yêşa lê emir kiribû çû. Gava hat artêşgehê, leşker li meydana şer diqîriyan. 
1SA.17.21	Îsraîlî û Filîstî li pêşberî hev bûn û tevdîra şer kiribûn. 
1SA.17.22	Dawid tiştên anî, danî ber peywirdar, ber bi artêşa tevdîrgirtî ve beziya û li rewşa birayên xwe pirsî. 
1SA.17.23	Dema ku Dawid bi birayên xwe re diaxivî, şervanê Filîstî Golyatê Gatî ji qada şer, her wekî berê gef li leşkerên Îsraîlî dixwar û diqîriya. Dawid gotinên wî dibihîstin. 
1SA.17.24	Dema ku Îsraîliyan Golyat didîtin hemû ji ber wî direviyan û gelekî jê ditirsiyan.
1SA.17.25	Îsraîliyan digot: «Hûn vî zilamî dibînin? Ew sondika Îsraîlê dixwe. Kesê wî bikuje wê padîşah ji bilî pereyeke mezin, keça xwe jî bidê. Wê jiyana malbatê xweş bike û nehêle ku bacê jî bidin Îsraîlê.»
1SA.17.26	Dawid ji zilamên ba xwe re got: «Kesê vî zilamê Filîstî bikuje û vê şermiyê ji ser Îsraîlê rake wê bi çi bê xelatkirin? Ev Filîstiyê bêsinet kî ye ku gefê li artêşa Xwedayê Jîndar dixwe?»
1SA.17.27	Rabûn yek bi yek behsa xelatên kesê ku Golyat bikuje yek bi yek jê re gotin.
1SA.17.28	Dema ku birayê wî Êliyav bihîst ku Dawid bi zilaman re dipeyive hêrs û got: «Tu li vir çi dikî? Te ew sê-çar pez li çolê teslîmî kê kirin? Ez bi te zanim tu çiqas qure û dilxerab î. Tu hatî ku temaşeyî şer bikî.»
1SA.17.29	Dawid got: «Ma min çi kir? Min tenê pirsek kir?» 
1SA.17.30	Dawid rabû pirsa xwe ji yên din kir. Hemûyan bersivên mîna berê dan.
1SA.17.31	Kesên guh li gotinên Dawid bûn, rabûn ji Şawûl re gotin. Şawûl jî gazî wî kir. 
1SA.17.32	Dawid ji Şawûl re got: «Bila kesek ji vî Filîstiyî netirse. Ez xulamê te, dixwazim pê re şer bikim.»
1SA.17.33	Şawûl ji Dawid re got: «Tu nikarî şerê wî yê Filîstî bikî. Tu hê ciwan î, lê ew ji ciwantiya xwe ve şerker e.»
1SA.17.34	Dawid ji Şawûl re got: «Ezxulam, kengê min pezê bavê xwe diçêrand, gava şêr an jî hirç dihat û pez ji kerî dibir, 
1SA.17.35	li pey diçûm, min lê dixist û berx ji devê wî derdixist. Gava êrîş dikir, min dest davête pirça wî, lê dixist û dikuşt. 
1SA.17.36	Xulamê te hem şêr, hem jî hirç kuştiye. Evê Filîstiyê bêsinet jî, wê wekî wan be. Çimkî wî gef li artêşa Xwedayê Jîndar xwariye.» 
1SA.17.37	Dawid lê zêde kir: «Xudanê ku ez ji lepên şêr û hirçan rizgar kirime, wê min ji destê vî yê Filîstî jî rizgar bike.»
1SA.17.37	Şawûl ji Dawid re got: «De here, bila Xudan bi te re be.» 
1SA.17.38	Paşê Şawûl cilên xwe li Dawid kirin, kumzirxekî tûncîn danî ser serê wî û zirxek lê kir. 
1SA.17.39	Dawid şûrê xwe girê da û meşiya. Ew hînî van cil û bergan nebibû.
1SA.17.39	Ji Şawûl re got: «Ez nikarim bi van bimeşim, çimkî hîn nebûme.» Paşê ew cil ji xwe kirin. 
1SA.17.40	Wî rahişt şivdarê xwe û ji newêl pênc kevir hilbijartin. Ew xistin tûrikê xwe. Rahişt berkaniya xwe û ber bi Golyatê Filîstî ve meşiya.
1SA.17.41	Golyat tevî şervanekî ku mertal di destan de bû, ber bi Dawid ve dihat. 
1SA.17.42	Ji serî heta binî temaşeyî Dawid kir. Dît ku ew bi tenê ciwanekî bedew, lihevhatî û rûsorik bû, lewma wî ew kêm dît. 
1SA.17.43	Filîstî ji Dawid re got: «Ma ez se me ku tu bi şivdarê têyî min?» Bi navê îlahên xwe nifir li Dawid barandin. 
1SA.17.44	Filîstî ji Dawid re got: «Ka were ku ez goştê bedena te bidim teyrên ezmên û heywanên çolê!»
1SA.17.45	Dawid ji Golyat re got: «Tu bi şûr, mertal û riman bi ser min de têyî. Lê belê ez, bi navê Xudanê Karîndar Xwedayê Artêşa Îsraîliyan ku tu gef lê dixwî, bi ser te de têm. 
1SA.17.46	Îro wê Xudan te bide destê min. Ezê te bikujim û serê te ji gewdeyê te veqetînim. Ezê bedena leşkerên Filîstî jî bidim teyrên ezmên û heywanên çolê! Bi vî awayî wê dinya bizanibe ku Xwedê li Îsraîlê heye. 
1SA.17.47	Hemû civaka li vir wê bizanibe ku Xudan bi şûr û mertalan rizgar nake. Çimkî şer, şerê Xudan e û ewê we bide destê me.»
1SA.17.48	Golyat ji bo êrîşî beziya Dawid. Herçî Dawid e, ji bo şerê wî bike ber bi çeperên Filîstiyan ve lezand. 
1SA.17.49	Dawid destê xwe dirêjî tûrikê xwe kir, kevirek derxist û bi berkanî avêt. Kevir di eniya Golyat re çû. Ew bi deverû ket erdê. 
1SA.17.50	Bi vî awayî Dawid bi kevir û berkaniyê zora Golyatê Filîstî bir û ew tera kir. Di destê Dawid de şûr tunebû. 
1SA.17.51	Dawid beziya, li ber serê Golyat sekinî, şûrê wî ji kalanê derxist, ew kuşt û serê wî jê kir.
1SA.17.51	Piştî ku Filîstî dîtin mêrxasê wan Golyat mir, reviyan. 
1SA.17.52	Îsraîlî û Cihûdayî bi halan û qîrîn heta Gatê
1SA.17.53	Piştî ku Îsraîlî bi têra xwe dan pey wan, vegeriyan û artêşgeha wan talan kirin. 
1SA.17.54	Dawid serê Golyatê Filîstî hilda û bir Orşelîmê. Çekên wî li konê xwe hişt.
1SA.17.55	Şawûl dît ku Dawid şerê Golyatê Filîstî dike. Ji Avnêrê fermandarê artêşê pirsî: «Ya Avnêr, ev xort kurê kê ye?»
1SA.17.55	Avnêr got: «Bi serê te nizanim padîşahê min.»
1SA.17.56	Padîşah got: «De ka bipirse ev lawik kurê kê ye.» 
1SA.17.57	Piştî ku Dawid Golyat kuşt û vegeriya artêşgehê, Avnêr ew bir ba Şawûl. Serê Golyat di destê Dawid de bû. 
1SA.17.58	Şawûl jê re got: «Xorto tu kurê kê yî?»
1SA.17.58	Dawid got: «Ez kurê xulamê te Yêşayê Bêtlehmî me.»
1SA.18.1	Bi gotina Şawûl re, Yonatan bi Dawid ve hat girêdan. Wî bi dil û can, wekî nefsa xwe jê hez kir. 
1SA.18.2	Şawûl hema wê rojê ew li ba xwe hişt û neşand malê. 
1SA.18.3	Ji ber ku Yonatan bi dil û can, wekî nefsa xwe jê hez dikir, soz û peymana biratiyê dane hev. 
1SA.18.4	Yonatan xiftanê xwe ji xwe kir; ew tevî zirx, şûr û kevan û piştêna xwe da Dawid.
1SA.18.5	Dawid her cihê ku Şawûl jê re got here, diçû û serfiraz dibû. Şawûl ew kir yek ji serleşkerên xwe. Ev bi dilê tevahiya gel bû. Leşkerên Şawûl jî jê razî bûn.
1SA.18.6	Dema ku Dawid Golyatê Filîstî kuşt, di vegerê de ji hemû bajaran jinên Îsraîlî bi def û tembûrên xwe yên sê têlî, bi kêf û şahî, bi govend û stranan pêşwaziya Şawûlê Padîşah kirin. 
1SA.18.7	Diketin govendê û digotin:
1SA.18.7	«Şawûl kuşt bi hezaran,
1SA.18.7	Dawid kuşt bi deh hezaran.»
1SA.18.8	Gava Şawûl bihîst hêrsa wî rabû. Di dilê xwe de got: «Deh hezar dane Dawid, lê hezar dane min. Hew maye ku padîşahiyê bidinê.» 
1SA.18.9	Ji wê rojê ve Dawid li ber çavê Şawûl reş bibû.
1SA.18.10	Dotira rojê Xwedê ruhekî xerab bi awayekî xurt bi ser Şawûl ve şand. Di malê de bêhemdê xwe dipeyivî. Dawid wekî her car li çengê dixist. Di destê Şawûl de jî rimek hebû. 
1SA.18.11	Şawûl ji nişkave bi armanca ku Dawid bi dîwêr ve bimixîne, rima xwe avêtê. Lê Dawid du caran xwe ji ber da alî.
1SA.18.12	Şawûl ji Dawid tirsiya, çimkî Xudan pê re bû lê ji Şawûl dûr ketibû. 
1SA.18.13	Şawûl Dawid dûrî xwe xist û ew kir fermandarê hezar leşkeran. Êdî Dawid bibû pêşengê leşkeran. 
1SA.18.14	Dawid di her karî de serfiraz dibû. Çimkî Xudan pê re bû. 
1SA.18.15	Şawûl dît ku ew gelek serfiraz e. Loma jî jê bêtir tirsiya. 
1SA.18.16	Tevahiya Îsraîl û Cihûdayê ji Dawid hez dikirin. Ji ber ku wî rêberiya wan dikir.
1SA.18.17	Şawûl ji Dawid re got: «Va ye ev keça min a mezin Mêrav e. Ezê wê bidim te û êdî tê bi mêrxasî ji bo Xudan şer bikî.» Çimkî Şawûl difikirî û digot: «Bila kuştina Dawid ne bi destê min, lê bi destê Filîstiyan be.»
1SA.18.18	Dawid got: «Ez kî me, eşîr û malbata bavê min di nava Îsraîlê de çi ye ku ez bibim zavayê padîşah?» 
1SA.18.19	Wext hat Şawûlê ku divê Mêrava keça xwe bida Dawid, rabû da Edriyêlê Meholayî.
1SA.18.20	Di vê navberê de dilê Mîkala keça biçûk a Şawûl ketibû Dawid. Haya Şawûl ji meselê hebû û ev yek jê re bû fersend. 
1SA.18.21	Çimkî Şawûl difikirî û digot: «Ezê Mîkalê bidim wî ku ji bo Dawid bibe dafik û Filîstî jî wî bikujin.» Rabû ji Dawid re got: «Îro ji bo te fersenda diduyan e ku tu bibî zavayê min.»
1SA.18.22	Şawûl ferman da xulamên xwe û got: «Ji Dawid re bi dizî bêjin: ‹Padîşah û hemû xulamên wî ji te hez dikin. Wext hat ku tu bibî zavayê padîşah.›»
1SA.18.23	Xulam hatin û ji Dawid re gotin. Dawid ji wan re got: «Li gorî we kesekî wekî min feqîr û belengaz dikare wisa bi hêsanî bibe zavayê padîşah?»
1SA.18.24	Xulamên wî zivirîn û gotinên Dawid ji Şawûl re gotin. 
1SA.18.25	Şawûl ji wan re got: «Ji Dawid re wisa bêjin: ‹Padîşah qelen naxwaze. Bi tenê dixwaze heyfa xwe ji dijminên xwe hilîne. Ji bo vê jî çermê sinetkirina sed Filîstiyan dixwaze.›» Şawûl dixwest Dawid bi destê Filîstiyan bide kuştin.
1SA.18.26	Xulaman gotinên Şawûl ji Dawid re gotin. Ev yek li xweşa Dawid hat ku êdî dikare bibe zavayê padîşah. Dawid di demeke kurt de 
1SA.18.27	tevî leşkerên xwe çû ji Filîstiyan du sed kes kuştin. Çermê sinetkirina wan anî danî ber padîşah ku bibe zavayê wî. Şawûl rabû Mîkala keça xwe da Dawid. 
1SA.18.28	Şawûl dît ku Xudan bi Dawid re ye û keça wî Mîkalê jî jê hez dike. 
1SA.18.29	Şawûl piştî vê yekê ji Dawid zêdetir tirsiya. Ji wê rojê pê ve herdem dijminatiya Dawid kir.
1SA.18.30	Her ku serleşkerên Filîstî êrîş dikirin, Dawid ji serleşkerên din ên Şawûl serketîtir dibû. Loma jî nav û dengê wî her zêde bû.
1SA.19.1	Şawûl ji Yonatanê kurê xwe û ji hemû xulamên xwe re got: «Dawid bikujin!» Lê Yonatan ji Dawid gelek hez dikir. 
1SA.19.2	Loma Yonatan ji Dawid re got: «Bavê min Şawûl dixwaze te bikuje. Ez ji te lava dikim, sibê hay ji xwe hebe û xwe li cihekî bi ewle veşêre. 
1SA.19.3	Ezê jî herim ba bavê xwe, zeviya ku tu lê yî. Ezê li wir derbarê te de bi bavê xwe re bipeyivim. Heger ez tiştekî bizanibim ezê ji te re bêjim.»
1SA.19.4	Yonatan li ser Dawid ji Şawûlê bavê xwe re tiştên baş gotin: «Bila padîşah xerabiyê li Dawidê xulamê xwe neke. Çimkî wî tu xerabî li te nekiriye. Hemû karên wî ji bo te gelekî baş bûne. 
1SA.19.5	Wî xwe xist xeterê û Golyatê Filîstî kuşt. Bi vî awayî Xudan tevahiya Îsraîlê rizgar kir. Te jî ev yek dît û pê kêfxweş bûyî. Tê çima rabî Dawidê bêsûc bikujî û gunehê wî bixî stûyê xwe?»
1SA.19.6	Şawûl guhdariya Yonatan kir. Wî sond xwar û got: «Bi navê Xudanê Jîndar, wê Dawid neyê kuştin!» 
1SA.19.7	Yonatan gazî Dawid kir û hemû tiştên qewimî jê re gotin. Paşê her du bi hev re çûn ba Şawûl. Dawid wekî berê dîsa ket xizmeta Şawûl.
1SA.19.8	Şer careke din destpê kir. Dawid li dijî Filîstiyan şer kir û qira wan anî. Filîstiyên mayî ji ber wî reviyan.
1SA.19.9	Rojekê Şawûl li mala xwe rûdiniştibû û di destên wî de rimek hebû. Bi destûra Xudan ruhekî xerab hat ser Şawûl. Herçî Dawid bû li çengê dixist. 
1SA.19.10	Şawûl xwest ku Dawid bi rima xwe bi diwêr ve bimixîne. Lê Dawid xwe ji ber rimê da alî. Rim çû di dîwêr de daçikiya. Wê şevê Dawid reviya û xwe xilas kir.
1SA.19.12	Mîkal rabû Dawid di pencerê re derxist derve. Ew jî reviya û xwe xilas kir. 
1SA.19.13	Mîkal pûtê malê hilda, xist nav nivîna, gilokek ji mûyê bizinan danî ber serî û lihêfek pê dakir. 
1SA.19.14	Gava zilamên Şawûl xwestin Dawid ji malê derxin, Mîkalê ji wan re got: «Ew nexweş e.»
1SA.19.15	Şawûl careke din ew şandin û ferman da wan: «Wî tevî nivînan bînin, ku ez wî bikujim!» 
1SA.19.16	Gava ew hatin malê, dîtin ku pûtek di nav nivînan ye û balgîveke ji mûyê bizinan jî li ber serî ye. 
1SA.19.17	Şawûl ji Mîkalê re got: «Te çima ez xapandim û te dijminê min berda?»
1SA.19.17	Mîkalê jê re got: «Dawid ji min re got: Bihêle ez herim, an na ezê te bikujim?»
1SA.19.18	Dawidê ku reviya, çû Ramayê ba Samûêl. Hemû tiştên ku Şawûl bi serê wî anîn jê re got. Ew tevî Samûêl li taxa Nayotê ma. 
1SA.19.19	Şawûl pê hesiya ku Dawid li taxa Nayotê ye. 
1SA.19.20	Rabû kes şandin ku Dawid bigirin û bînin. Dema dîtin ku komeke pêxemberan, pêxemberiyê dikin û Samûêl jî wek serok li ser wan e, Ruhê Xwedê bi ser qasidên Şawûl ve jî hat û wan jî pêxemberî kirin. 
1SA.19.21	Gava ku behsa vê yekê ji Şawûl re kirin, rabû hinek kesên din şandin. Lê wan jî pêxemberî kir. Wî cara sisiyan kes şandin lê wan jî wisa kir. 
1SA.19.22	Li ser vê yekê Şawûl rabû bi xwe çû Ramayê. Gava gihîşt ser bîra mezin a li Sêxûyê, ji kesên dorê pirsî: «Samûêl û Dawid li ku ne?»
1SA.19.22	Yekî got: «Ew li Nayota Ramayê ne.» 
1SA.19.23	Rabû çû Nayota Ramayê. Ruhê Xwedê bi ser wî ve jî hat. Heta gihîşt Nayota Ramayê, wî jî pêxemberî kir. 
1SA.19.24	Şawûl kinc ji xwe kirin û li ber Samûêl pêxemberî kir. Temamiya şev û rojê bi awayeke rût û tazî pal da. Loma jî dibêjin: «Gelo Şawûl jî kete nava pêxemberan?»
1SA.20.1	Dawid ji taxa Nayota Ramayê reviya, hat ba Yonatan û got: «Min çi kiriye? Xerabiya min çi ye? Sûcê min çi ye ku bavê te li pey kuştina min e?»
1SA.20.2	Yonatan got: «Xwedê neke, mirin dûrî te be! Tê nemirî. Biçûk yan mezin, bavê min bêyî min tiştekî nake. Çima ji min veşêre? Tiştekî wisa nabe.»
1SA.20.3	Dawid sond xwar û got: «Bavê te dizane tu ji min hez dikî û ew dibêje: ‹Bila Yonatan vê yekê nizanibe, an na wê xemgîn bibe. Lê ez bi serê te û navê Xudan sond bixwim, di navbera min û mirinê de tenê gavek heye.›»
1SA.20.4	Yonatan ji Dawid re got: «Tu çi bixwazî ezê ji bo te bikim.»
1SA.20.6	Heger bavê te bi min bihese, jê re bêje: ‹Dawid destûra xwe ji min xwest ku here bajarê xwe Bêtlehmê. Çimkî wê malbata wî qurbana salane bide.› 
1SA.20.7	Gava bavê te bêje: ‹De baş e›, wî çaxî ev ji bo xulamê te baş e. Lê ku hêrs bibe, bizanibe ku ew li tiştekî xerab difikire. 
1SA.20.8	Herçî tu yî, were qenciyê bi xulamê xwe bike. Çimkî te li ber hizûra Xudan soz û peymana biratiyê da min. Ez neheq bim, tu bixwe min bikuje. Çima tê min bibî ba bavê xwe?»
1SA.20.9	Yonatan got: «Xwedê neke! Gava ez bizanibim bavê min dixwaze xerabiyê li te bike, ma ezê ji te re nebêjim?»
1SA.20.10	Wî ji Yonatan re got: «Heger bavê te bersiveke hişk bide te, wê kî ji min re bêje?»
1SA.20.11	Yonatan jê re got: «Were, em herin çolê.» Herdu çûn derveyî bajêr.
1SA.20.12	Yonatan berdewam kir got: «Xudan Xwedayê Îsraîl şahid e, sibe an jî du sibe van çaxan, qenc an xerab ezê bi niyeta bavê xwe bihesim ka li ser te çi difikire. Wî çaxî esse ezê ji te re bibêjim? 
1SA.20.13	Gava niyeta bavê min kuştina te be, ez ji te re nebêjim û te dernexim ewlehiyê; bila Xudan jê xerabtir bîne serê min. Xudan bi te re be, çawa ku bi bavê min re jî bû. 
1SA.20.14	Heta ez sax im kerema Xudan nîşanî min bide ji bo ku bijîm. 
1SA.20.15	 Xudan tevahiya dijminên Dawid ji ser rûyê erdê rake jî, tu kerema xwe li ser ziriyeta min bihêle.»
1SA.20.16	Paşê Yonatan soz û peyman bi Mala Dawid re girê da û got: «Bila Xudan neyarên Dawid ceza bike.» 
1SA.20.17	Yonatan ji ber hezkirina Dawid, careke din ew da sondê. Çimkî bi dil û can, wekî nefsa xwe jê hez dikir.
1SA.20.18	Yonatan jê re got: «Sibê Serê Heyva Nû ye. Ji ber ku wê cihê te vala be, wê pirsa te bikin. 
1SA.20.19	Sibe na dusibe bilezîne here cihê ku te xwe lê veşartibû, li ber Kevirê Ezelê rûne. 
1SA.20.20	Ezê jî sê tîran bavêjim wî alî, çawa ku nîşanê digirim. 
1SA.20.21	Paşê ezê xulamê xwe bişînim wir û jê re bêjim: ‹Here wan tîran bîne.› Gava jê re bêjim: ‹Va ne tîr li ba te ne, hilde û were›, wî çaxî bizanibe ku tu di ewlehiyê de yî. Bi navê Xudanê Jîndar, ev ji bo te qenc e. 
1SA.20.22	Lê gava ez ji xort re bêjim: ‹Tîr dûrî te ne›, tu bireve here. Çimkî Xudan te dişîne. 
1SA.20.23	Xudan şahidê peymana di navbera min û te de ye.»
1SA.20.24	Dawid li çolê xwe veşart. Heyva Nû hat, padîşah li ser sifrê rûnişt. 
1SA.20.25	Padîşah wekî caran, li cihê xwe ya li kêleka dîwêr rûnişt. Yonatan li pêşberê
1SA.20.26	Şawûl wê rojê tiştekî negot. Wiha difikirî: «Tiştek hatiye serê Dawid. Ew ne paqij e, esse ew ne paqij e.» 
1SA.20.27	Roja din ku dibe roja diduyê serê heyvê, cihê Dawid dîsa vala ma. Şawûl ji Yonatanê kurê xwe re got: «Çima kurê Yêşa duh û îro nehat ser sifrê?»
1SA.20.28	Yonatan got: «Dawid bi israr ji min destûr xwest ku here Bêtlehmê. 
1SA.20.29	Wî got: ‹Ji kerema xwe, bihêle ez herim çimkî li bajêr malbata me qurban serjê dike û birayê min xwest ez jî li wir bim. Bi dilê te be, bihêle ez herim wî bibînim.› Loma ew li ser sifreya padîşah tunebû.»
1SA.20.30	Hêrsa Şawûl li Yonatan rabibû. Wî jê re got: «Ya kurê jina serhişk û ji riya Xwedê dûr! Ma ez nizanim ku tu pişta kurê Yêşa digirî? Ev hem ji bo te, hem jî ji bo diya te ya ku te aniye dinyayê, şermeke mezin e! 
1SA.20.31	Heta kurê Yêşa bijî, ne tê li cihê xwe bimînî, ne jî padîşahiya te! Rabe here wî bîne ba min, ezê wî bikujim.»
1SA.20.32	Yonatan li ser vê gotinê wiha got: «Çima bimire? Wî çi kiriye?» 
1SA.20.33	Şawûl rima xwe avêt ku wî bikuje. Yonatan êdî fêm kir ku bavê wî biryara kuştina Dawid daye. 
1SA.20.34	Yonatan bi hêrsa mezin ji ser sifrê rabû. Wî roja diduyê heyvê xwarin nexwar. Çimkî li ber Dawid diket û bavê wî erzê wî şikandibû.
1SA.20.35	Yonatan çawa ji Dawid re gotibû serê sibê çû çolê. Li ba wî xortek hebû. 
1SA.20.36	Ji xort re got: «Ezê niha tîran bavêjim, tu here bîne.» Gava xort baz da, Yonatan tîrek avêt pêşiya wî. 
1SA.20.37	Gava xort gihîşt cihê tîr, Yonatan gazî kir û got: «Tîr li pêşiya te ye! 
1SA.20.38	Here, nesekine, bilezîne!» Xort tîr hilda, anî da Yonatan. 
1SA.20.39	Haya xort ji tiştekî tunebû, lê haya Yonatan û Dawid ji hev hebû. 
1SA.20.40	Yonatan çekên xwe dan xort û jê re got: «Van bibe bajêr.»
1SA.20.41	Gava xort çû, Dawid ji başûrê kevir rabû ser xwe û sê caran deverû çû erdê. Wan hev ramûsa û li ser hev de giriyan. Lê Dawid zêdetir digiriya.
1SA.20.42	Yonatan ji Dawid re got: «Oxira te ya xêrê be. Me bi navê Xudan sond xwaribû ku ew di navbera min û te û ziriyetên me de, heta hetayê şahidê peymana me be.» Paşê Dawid bi rê ket. Yonatan jî vegeriya bajêr.
1SA.21.2	Dawid ji Ahîmelekê Kahin re got: «Padîşah emrê tiştekî da min û ji min re got: Bila derbarê tiştê ku min ji te re emir kir de tu kes tiştekî nizanibe. Herçî xulamên min in, min ew şandin. 
1SA.21.3	Niha li ba te çi heye? Pênc nan an jî çi hebe bide min.»
1SA.21.4	Kahin got: «Bi min re nanê xwarinê tune, lê heger xortan xwe ji jinan dûr girtibin, nanê pîroz heye.»
1SA.21.5	Dawid got: «Bi rastî wekî her car em ji jinan dûr ketine, em bi ku ve jî herin, xulamên min xwe paqij dihêlin. Wê îro bêtir paqij bin.» 
1SA.21.6	Kahin nanê pîroz dayê. Çimkî li wir ji bilî nanê pîroz tu nan tunebû. Dema ku ev nan ji hizûra Xudan dihat hildan, nanê germ datanîn cihê wê.
1SA.21.7	Wê rojê xulamekî Şawûl li pêşberî Xudan hatibû peywirdarkirin. Ji Edomê bû û navê wî Doêg bû. Ew serşivanê Şawûl bû. 
1SA.21.8	Dawid ji Ahîmelek re got: «Li ba te rim an şûrek heye? Li ba min ne rim, ne jî şûr heye. Çimkî karê padîşah lez bû, min neanîn.»
1SA.21.9	Dawid got: «Jê çêtir tune, bide min.»
1SA.21.10	Dawid rabû û wê rojê ji ber Şawûl reviya û çû ba Axîşê Padîşahê Gatê. 
1SA.21.11	Peywirdarên Axîş jê re gotin: «Ma ev ne padîşahê welatê Îsraîlê Dawid e? Ma ne ew e ku di govendê de li ser wî dibêjin:
1SA.21.11	«‹Şawûl kuşt bi hezaran,
1SA.21.11	Dawid kuşt bi deh hezaran›?»
1SA.21.13	Xwe li dewsa dîna danî û helwesta xwe guhert. Deriyên dergehê bajêr da ber nehpûçkan û gilêz ji dev û lêvên wî hat.
1SA.21.14	Axîş ji xulamên xwe re got: «Hûn dibînin ku ev dîn e; we çima anî ba min? 
1SA.21.15	Ma ez hewcê dînan im? Ji bo ku dînîtiyê bike we aniye ba min? Evê çawa bikeve qesra min?»
1SA.22.2	Her kesekî di tengasiyê de, deyndar û nexweş li dora Dawid kom bû. Dawid ji nêzîkî çar sed kesî re rêbertî kir.
1SA.22.3	Dawid ji wir çû bajarê Mîspeya li Moavê. Ji Padîşahê Moavê daxwazeke wiha kir: «Heta kifş bibe ku wê Xwedê çi bi min bike, bila dayika min û bavê min, werin li ba we bimînin, hûnê destûrê bidin?» 
1SA.22.4	Bi vî awayî Dawid, dayika xwe û bavê xwe danî ba Padîşahê Moavê. Heta ku Dawid di sitargehê de ma, ew jî li ba Padîşahê Moavê man. 
1SA.22.5	Lê Gadê Pêxember ji Dawid re got: «Di sitargehê de nemîne, here bajarê Cihûdayê.» Li ser vê yekê Dawid ji wir rabû û çû Daristana Heretê.
1SA.22.6	Di vê navberê de, Şawûl hîn bû ku Dawid û yên li ba wî ne, li ku dimînin. Şawûl di destê wî de rima wî, li Gîvayê, li ser girekî
1SA.22.7	Şawûl ji wan re wiha got: «Ya mirovên Binyamînî, niha guhdar bin! Ma wê kurê Yêşa rez û zeviyan bide her yekî ji we? Wê her yekî we bike serpelek, serdarek?» 
1SA.22.8	We hemûyan li dijî min fenek ava kir. Ji ber ku dema kurê min, bi kurê Yêşa re peyman çêkir, kesekî ku agahî bide min tunebû. Di nav we de, tenê kesekî ku dilê wî bi min bişewite derneket. Wek ku îro jî wisa ye, ji bo ku kemîn ji min re çêke, kurê min xulamê min Dawid sor kiriye, tu kesê ku vê yekê ji min re bêje nebû.
1SA.22.10	Ahîmelek ji bo Dawid bi Xudan şêwirî. Hem ji bo wî xwarin peyda kir, hem jî şûrê Golyatê Filîstî da wî.»
1SA.22.11	Şawûlê Padîşah şand pey Ahîmelekê Kahinê kurê Ahîtûv û kahinên malbata bavê wî ku li bajarê Novê ne. Hemû hatin ba padîşah. 
1SA.22.12	Şawûl ji Ahîmelek re bi hêrs got: «Kurê Ahîtûv, guhê xwe veke!»
1SA.22.12	Ahîmelek got: «Kerem bike ezbenî.»
1SA.22.13	Şawûl got: «Ji bo çi te û kurê Yêşa fen li min kir? Te nan û şûr da wî, ji bo wî tu bi Xwedê re şêwirî! Wî jî li dijî min serî hilda û çawa ku îro kir, li dijî min kemîn danî.»
1SA.22.14	Ahîmelek wiha got: «Di nava tevahiya peywirdarên te de, kesekî bi qasî Dawid girêdayî te heye? Dawid zavayê te û fermandarê te yê parêzvanan e. Ew di mala te de kesekî rêzdar e. 
1SA.22.15	Ma îro ye ku ji bo Dawid ji Xwedê lavayan dikim? Nexêr! Bila padîşah min xulamê xwe û malbata bavê min sûcdar nebîne. Ji ber ku xulamê te li ser vê yekê tu tiştî nizane.»
1SA.22.16	Lê Şawûl got: «Ya Ahîmelek, tu jî tevahiya malbata te jî hûnê teqez bimirin.» 
1SA.22.17	Piştre ji leşkerê nobedar ê li ba xwe sekiniye re got: «Herin û kahinên Xudan ên ku piştgiriya Dawid dikin bikujin. Çimkî wan dizanibû ku Dawid reviyaye, lê wan agahî nedane min.» Lê peywirdarên padîşah nexwestin dest bilind bikin û kahinên Xudan bikujin.
1SA.22.18	Li ser vê yekê padîşah, emir da Doêg û got: «Tu here kahinan bikuje.» Doêgê Edomî jî çû kahin kuştin. Wê rojê Doêg, heştê û pênc kesên ku kirasê kahintiyê yê kitan li wan bûn kuştin. 
1SA.22.19	Doêg, negot jin û mêr, zar û zêc, bajarê kahinan Novê da ber şûran. Conega, ker û pez jî kuştin.
1SA.22.20	Tenê yek ji kurên Ahîmelekê Kahinê kurê Ahîtûv yê bi navê Aviyatar, filitî, ew jî reviya çû ba Dawid. 
1SA.22.21	Aviyatar, kuştina kahinên Xudan ji hêla Şawûl ve ji Dawid re got. 
1SA.22.22	Dawid ji Aviyatar re got: «Ji xwe wê rojê, min fêm kiribû ku Doêgê Edomî ku li vir bû, wê her tiştî ji Şawûl re bêje. Ez bûm sedema kuştina bavê te û tevahiya kesên malbata te. 
1SA.22.23	Li ba min bimîne û netirse! Kesê dixwaze te bikuje, dixwaze min jî bikuje. Li ba min tê di ewlehiyê de bî.»
1SA.23.1	Ji Dawid re xeber şandin û gotin: «Filîstiyan êrîşî bajarê Qeîlayê kirine û tevahiya bênderên wan talan dikin.»
1SA.23.2	Dawid bi Xudan şêwirî û got: «Ez herim êrîşî van Filîstiyan bikim?»
1SA.23.2	Xudan bersiv da û got: «Here êrîşî Filîstiyan bike û bajarê Qeîlayê rizgar bike.»
1SA.23.3	Lê zilamên wî ji Dawid re gotin: «Binêre, gava em li vir, li Cihûdayê ne, em ditirsin. Gava em herin Qeîlayê, li dijî artêşa Filîstiyan şer bikin, emê bêtir bitirsin.»
1SA.23.4	Li ser vê yekê Dawid careke din bi Xudan şêwirî. Xudan ji wî re careke din got: «Rabe, here Qeîlayê! Çimkî ezê Filîstiyan bi destê xwe radestî te bikim.» 
1SA.23.5	Bi vî awayî Dawid û zilamên li ber destê wî, çûn Qeîlayê, li dijî Filîstiyan şer kirin. Dawid heywanên wan bidest xistin. Filîstiyan bi awayekî giran têk bir û xelkê Qeîlayê rizgar kir.
1SA.23.6	Kurê Ahîmelek Aviyatar, dema ku reviya û çû Qeîlayê ba Dawid, êfodê
1SA.23.7	Şawûl dema ku bihîst Dawid çûye bajarê Qeîlayê got: «Xwedê Dawid da destê min. Dawid ket bajarekî bi dergeh û zirze û bi vî awayî xwe heps kir.» 
1SA.23.8	Şawûl gaziya şer li tevahiya gel kir ku ber bi Qeîlayê ve bimeşin û Dawid û zilamên wî dorpêç bikin.
1SA.23.9	Dawid dema ku fêm kir Şawûl li dijî wî fen çêkiriye, ji Aviyatarê Kahin re got: «Êfodê bîne.» 
1SA.23.10	Piştre got: «Ya Xwedayê Îsraîl Xudan! Xulamê te bihîstiye ku Şawûl dixwaze were Qeîlayê û ji rûyê min qira bajêr bîne. 
1SA.23.11	Gelo wê gelê Qeîlayê min bide dest? Çawa ku xulamê te bihîstiye wê Şawûl were? Ya Xwedayê Îsraîl Xudan, ez lava dikim ji xulamê xwe re bêje!»
1SA.23.11	Xudan bersiv da û got: «Wê Şawûl were.»
1SA.23.12	Dawid ji Xudan pirsî: «Gelo wê gelê Qeîlayê min bide destê Şawûl?»
1SA.23.12	Xudan got: «Wê bide!»
1SA.23.13	Li ser vê yekê Dawid û bi qasî şeş sed kesên li ba wî, ji Qeîlayê derketin û herkes bi aliyekî ve çû. Şawûl gava bihîst ku Dawid ji Qeîlayê reviyaye, neçû wir.
1SA.23.14	Dawid li sitargehên Beriya Zîfê û deverên çiyayî xwe vedişart. Şawûl her roj lê digeriya, lê Xwedê Dawid nedida destê wî.
1SA.23.15	Dawid gava li Beriya Zîfê, li Horeşê bû, bihîst ku Şawûl daye rê ku wî bikuje. 
1SA.23.16	Di vê navberê de kurê Şawûl Yonatan rabû çû Horeşê ba Dawid û li ser navê Xwedê hêz da wî. 
1SA.23.17	Got: «Netirse! Bavê min Şawûl wê dest nede te. Tê bibî Padîşahê Îsraîlê, ezê jî bibim alîkarê te. Bavê min Şawûl jî vê yekê dizane.» 
1SA.23.18	Her duyan jî, li ber Xudan peymana xwe nû kirin. Piştre Yonatan vegeriya mala xwe, lê Dawid li Horeşê ma.
1SA.23.20	Ya padîşah, tu kengê dixwazî were! Bihêle em Dawid bidin destê te.»
1SA.23.21	Şawûl got: «Xudan bila we pîroz bike! Hûn li ber min ketin. 
1SA.23.22	Herin li pey bigerin ka Dawid xwe li ku vedişêre. Li ku dimîne, kî wî dibîne, baş hîn bibin. Çimkî ji bo wî dibêjin pir fêlbaz e. 
1SA.23.23	Li ku xwe vedişêre hîn bibin û ji min re bibêjin. Wê gavê ezê jî bi we re bêm. Heger Dawid li wir be, di nav tevahiya binemalên Cihûdayê de ezê lê bigerim û wî bibînim.»
1SA.23.24	Bi vî awayî Zîfî rabûn û beriya Şawûl, çûn Zîfê. Wê gavê Dawid û peyayên wî li Beriya Maonê yanî Yeşîmonê ku diket Başûrê Eravayê. 
1SA.23.25	Dawid ku bihîst Şawûl û zilamên wî hatine lê digerin, dakete jêr û xwe di zinarê li Beriya Maonê de parast. Dema ku Şawûl ev bihîst, li pey Dawid çû Beriya Maonê. 
1SA.23.26	Şawûl li vî aliyê gelî, Dawid û zilamên wî jî li aliyê din ê gelî ber bi hev ve dimeşiyan. Dawid, hewl dida ku bireve û xwe ji Şawûl û peyayên wî xilas bike. Leşkerên Şawûl ji bo Dawid û zilamên wî bigirin nêzîk bûn. 
1SA.23.27	Qasid hat û ji Şawûl re got: «Zû were! Filîstî êrîşî welat dikin.» 
1SA.23.28	Li ser vê yekê Şawûl dev ji Dawid berda. Rabû çû ku bi Filîstiyan re şer bike. Loma ji wê derê re Sela-Hammahleqot
1SA.23.29	Dawid ji wir derket, xwe li sitargehên herêma Eyn-Gediyê veşart.
1SA.24.1	Şawûl piştî ku dev ji peyketina Filîstiyan berda, pê hesiya ku Dawid li Beriya Eyn-Gediyê ye. 
1SA.24.2	Şawûl ji tevahiya Îsraîlê sê hezar leşkerên bijare civandin da ku li Bilindciyê Pezkoviyan li Dawid û zilamên wî bigere.
1SA.24.4	Peyayên Dawid jê re gotin: «Va ye roja ku Xudan ji te re gotibû, ‹Ji bo daxwazên te, ezê dijminê te bidim destê te.› Ew roj ev roj e!»
1SA.24.4	Dawid rabû ji dawa Şawûl, perçeyek bi dizî jê kir. 
1SA.24.5	Lê paşê ji ber vê kirina xwe li ber xwe ket. 
1SA.24.6	Ji peyayên xwe re got: «Xwedê neke ku ez li dijî xweyê xwe, kifşkiriyê Xudan vî tiştî bikim. Ez destê xwe li dijî kifşkiriyê Xudan ranakim.» 
1SA.24.7	Dawid bi van peyvan zilamên xwe asteng kir û nehişt ku êrîşî Şawûl bikin. Şawûl ji şikeftê derket û da rê.
1SA.24.8	Dawid jî ji şikeftê derket. Gazî Şawûl kir û got: «Padîşahê min, ezbenî!» Gava Şawûl li pey xwe zivirî, Dawid xwe tewand, deverû çû erdê û jê re got: 
1SA.24.9	«Tu çima guhdariya wan kesan dikî ku dibêjin: ‹Dawid li pey xerabiya te ye?› 
1SA.24.10	Va ye tu bi çavên xwe dibînî ku Xudan çawa di şikeftê de te da destê min. Hinekan xwest ku ez te bikujim. Lê min tu parastî, min got: ‹Ez destê xwe li xweyê xwe ranakim, ji ber ku ew kifşkiriyê Xudan bi xwe ye.› 
1SA.24.11	Bavo, li vî perçeyî destê min binêre ku ji dawa xiftanê te hatiye jêkirin. Belê lê binêre! Min ji dawa xiftanê te perçeyek qut kir, lê min tu nekuştî. Ji ber vê yekê, baş bizane ku di dilê min de xerabî û fikra serhildanê tune. Dîsa jî, tu dixwazî min bikujî. 
1SA.24.12	Bila Xudan bibe dadgerê min û te û heyfa min ji te bistîne. Lê ezê destê xwe li te bilind nekim. 
1SA.24.13	Li gorî gotina pêşiyan: ‹Ji xeraba xerabî dertê›, lê ezê destê xwe li te bilind nekim. 
1SA.24.14	Gelo Padîşahê Îsraîlê li dijî kê rabûye? Tu bera kê didî? Kûçikekî mirî yan kêçekê? 
1SA.24.15	Bila Xudan bibe hakimê min û te û biryarê bide. Bila Xudan li doza min binêre, min biparêze û ji destê te rizgar bike.»
1SA.24.16	Dema ku Dawid gotina xwe qedand, Şawûl jê pirsî: «Dawid kurê min, ev dengê te ye?» Paşê bi dengekî bilind giriya. 
1SA.24.17	Jê re got: «Tu zilamekî ji min rastir î. Min xerabî li te kir, lê te bi qencî bersiva min da. 
1SA.24.18	Îro te eşkere kir ku te qencî li min kiriye: Xudan ez dam destê te, lê te ez nekuştim. 
1SA.24.19	Ma kesek heye ku dijminê xwe bigire û sax bihêle? Bila Xudan jî ji ber vê qenciya ku te bi min kir, te xelat bike. 
1SA.24.20	Êdî ez baş dizanim ku tê padîşahiyê bikî û padîşahiya Îsraîlê bi te xurt bibe. 
1SA.24.21	Niha bi Xudan sond bixwe ku tê piştî min, ziriyeta min qir nekî û navê min ji nav mala bavê min ranekî.» 
1SA.24.22	Dawid çawa ku Şawûl xwest sond xwar. Piştre Şawûl çû mala xwe. Dawid û peyayên wî jî, çûn sitargehê.
1SA.25.1	Di vê navberê de Samûêl mir. Tevahiya Îsraîliyan kom bûn û şîna wî kirin. Wan ew li mala wî ya Ramayê veşart.
1SA.25.1	Dawid rabû çû Beriya Maonê.
1SA.25.2	Li wir zilamekî gelek dewlemend hebû; karê wî li Karmelê bû. Sê hezar mih û hezar bizinên wî hebûn. Wê demê li Karmelê mihên xwe diqûsandin. 
1SA.25.3	Navê mêrik Naval, navê jina wî jî Avîgayil bû. Jinik serwext û bedew bû. Lê mêrê wê ku ji ziriyeta Kalêv dihat, yekî serhişk û cirnexweş bû.
1SA.25.4	Dema Dawid li beriyê bû bihîst ku Naval mihê xwe diqûsîne. 
1SA.25.5	Deh xulam şandin ba wî û wiha emir kir: «Li Karmelê herin ba Naval. Silavê min lê bikin û jê re bêjin: 
1SA.25.6	‹Her hebî, malî ava! Bereket li malê te be. 
1SA.25.7	Min bihîst ku vê gavê dema qusandina mihan e. Dema ku şivanê te bi me re bûn, me ew neêşandin. Gava li Karmelê bûn, tu tiştên wan winda nebûn. 
1SA.25.8	Ji xulamên xwe bipirse, wê ji te re bêjin. Ji wan re keremdar be. Çimkî ew di rojeke şahiyê de hatine ba te. Tişta ji destê te bê, bide xulamên xwe û kurê xwe Dawid.›»
1SA.25.9	Peyayên Dawid, li ser navê Dawid ev gotin gihandin Naval û li wir sekinîn. 
1SA.25.10	Lê Naval bersiveke wiha da xulamên Dawid: «Dawid kî ye? Kî ye ev kurê Yêşa? Van rojan gelek xulam xweyên xwe dihêlin û direvin. 
1SA.25.11	Ez nanê xwe, ava xwe, goştê ku min ji bo pezbirên xwe serjê kiriye, çima bidim van kesan ku nizanim ji ku hatine?»
1SA.25.12	Peyayên Dawid, ji riya ku hatine vegeriyan û hemû gotinên Naval ji Dawid re gotin. 
1SA.25.13	Dawid ferman da zilamên xwe û got: «Bila herkes şûrê xwe girê bide!» Dawid jî zilamên wî jî şûrên xwe girê dan. Nêzîkî çar sed kes bi Dawid re çûn; du sed kes jî li ba hûr-mûrên wan man.
1SA.25.14	Di vê navberê de xulamekî Naval, ji Avîgayila jina wî re got: «Dawid ji bo li hal û rewşa xweyê me Naval bipirse, ji beriyê jê re qasid şandin. Lê Naval erzê wan şikand. 
1SA.25.15	Tevahiya van zilaman ji me re pir baş bûn. Wan em neêşandin. Li derve dema ku em bi wan re bûn tu tiştekî me winda nebû. 
1SA.25.16	Wextê ku me mihên xwe diçêrandin û em li ba wan bûn, wan bi şev û roj em parastin. 
1SA.25.17	Niha tê çi bikî baş bifikire. Ji ber ku amadekarî dikin ku xerabiyan li xweyê me û tevahiya malbata wî bikin. Xweyê me jî ewqas cirnexweş e ku kesek nikare jê re tiştekî bêje.»
1SA.25.18	Li ser vê yekê, Avîgayil yekser du sed nan, du meşk şerab, goştê pênc mihên amadekirî, pênc sea genimê
1SA.25.19	Piştre jî ji xulamên xwe re got: «Hûn beriya min herin, ez li pey we têm.» Ji mêrê xwe Naval re tu tişt negot. 
1SA.25.20	Avîgayil li kerê siwar bibû, ji riya din ya çiyê dadiket, Dawid û zilamên wî jî ber bi wê ve dimeşiyan. Avîgayil rastî wan hat.
1SA.25.21	Dawid gotibû: «Ya rastî min malê wî mirovî li çolê bê sedem parast. Ji her tiştê wî tu tişt kêm nebû. Rewş wisa bû, lê ji dêla ku qencî li min bike, bi xerabî bersiv da. 
1SA.25.22	Heger heta serê sibê min ji hemû zilamên wî yekî jî sax hişt, bila Xwedê eynî tiştî bi min
1SA.25.23	Avîgayil dema ku Dawid dît, yekser ji kerê peya bû, xwe avêt ber lingê Dawid. 
1SA.25.24	Piştî ku xwe li ber wî tewand wiha got: «Ezxulam, sûcdar ez im, bi tenê ez sûcdar im. Destûrê bide ku xulama te ji te re bibêje. Li gotinên wê guhdarî bike. 
1SA.25.25	Lava dikim ezbenî, guh nede Naval, ew mirovekî cirnexweş e. Ji ber ku cira wî jî wekî navê wî ye. Navê wî tê maneya bêaqil. Ew yekî bêaqil e. Ezxulam, min qasidên xweyê xwe Dawid nedîtin.
1SA.25.26	«Ezxulam, Xudan nehişt ku tu xwîn birijînî û bikevî pey tol û heyfan. Bi navê Xudanê Jîndar û bi serê te hêvî dikim ku dijminên te û kesên dixwazin xerabiyê li te bikin, bila bibin wekî Naval. 
1SA.25.27	Ezxulam, ev diyariyên ku min ji te, xweyê xwe re aniye, bila bidine zilamên te. 
1SA.25.28	Ezbenî, tu xulama xwe bibexişîne. Wê Xudan binemala xweyê min bidomîne. Ji ber ku xweyê min, şerê Xudan pêş de dibe. Heta tu hebî, bila xerabî ji te dûr be. 
1SA.25.29	Heger kesek ji bo kuştinê bikeve pey te, wê Xwedayê te Xudan te di kîsekê de veşêre û jiyana te biparêze. Wê dijminên te bavêje, çawa ku bi berkaniyê kevir tê avêtin. 
1SA.25.30	Kengê Xudan hemû sozên qenc ji bo xweyê min pêk bîne û te li ser Îsraîlê bike serwer, 
1SA.25.31	tê poşman û xemgîn nebî. Çimkî tu neketî pey tolhildan û xwînrijandinê. Çaxê Xudan tu serfiraz kirî, vê xulama xwe bîne bîra xwe.»
1SA.25.32	Dawid lê vegerand û got: «Xudan Xwedayê Îsraîl pîroz be ji ber ku îro tu derxistî pêşberî min! 
1SA.25.33	Pîroz be ev serwextiya te! Îro te nehişt ji bo tolhildanê xwînê birijînim. 
1SA.25.34	Ez bi navê Xudanê Jîndar ê Xwedayê Îsraîl ku wî ez parastim sond dixwim, heger te nelezanda û pêşwaziya min nekira, heta berê sibê ji peyayên Naval kitek jî sax nedima.»
1SA.25.35	Dawid hemû diyariyên Avîgayilê qebûl kir û jê re got: «Bi xêr û xweşî here malê. Min guhdariya te kir û qedrê te girt.»
1SA.25.36	Avîgayil çû ba Naval. Naval li malê sifre û şahiyeke padîşahan danîbû. Gelek vexwaribû û serxweş bû. Loma jî heta berê sibê Avîgayilê tu tiştî jê re negot. 
1SA.25.37	Dotira rojê gava ku Naval hat ser hişê xwe, jina wî yek bi yek her tiştî jê re got. Wî çaxî dilê Naval sekinî û bû mîna kevirekî. 
1SA.25.38	Deh roj paşê Xudan li Naval xist û ew mir.
1SA.25.39	Gava Dawid bihîst ku Naval miriye, got: «Şikir ji Xudan re! Wî dadgeha min kir û min li dijî Navalê ez bêrûmet kirim parast. Xudan xerabiya Naval anî serê wî.»
1SA.25.39	Piştre Dawid qasid şandin ba Avîgayilê û daxwaza zewacê lê kir. 
1SA.25.40	Qasidên Dawid çûn Karmelê, ji Avîgayilê re gotin: «Dawid em şandine ku te ji wî re bixwazin.»
1SA.25.41	Avîgayil deverû çû erdê û got: «Ezxulam, niha amade me ku bibim xizmetkar û lingên qasidên xweyê xwe bişom.» 
1SA.25.42	Bi lez rabû ser xwe û li kerê siwar bû. Pênc xizmetkarên xwe jî hilda û da pey qasidan. Paşê bû jina Dawid.
1SA.25.43	Dawid Ahînoama Yîzreyêlî jî ji xwe re xwest û herdu bûne jinên wî. 
1SA.25.44	Şawûl jî Mîkala keça xwe ya jina Dawid da Paltiyê kurê Layîşê Gallîmî.
1SA.26.2	Li ser vê yekê Şawûl bi sê hezar leşkerên bijare yên Îsraîlî re, çû Beriya Zîfê ji bo ku li Dawid bigere. 
1SA.26.3	Li kêleka riya girê Haxîlaya pêşberî Yeşîmonê, artêşgeh danî. Dawid li beriyê bû. Dema fêm kir ku Şawûl ketiye pey wî, 
1SA.26.4	çavdêr şandin. Bi vî awayî hîn bû ku Şawûl nêzîk e.
1SA.26.5	Li ser vê yekê Dawid çû cihê ku Şawûl artêşgeh lê daniye û dît ku Şawûl û fermandarê artêşa wî Avnêrê kurê Nêr radizin. Şawûl li nava artêşgehê, leşker jî li dora wî radizan.
1SA.26.6	Ahîmelekê Hîtîtî û Avîşayê birayê Yoav kurên Serûyayê bûn. Dawid ji wan re got: «Wê kî bi min re bê artêşgehê ba Şawûl?»
1SA.26.6	Avîşay got: «Ezê bi te re bêm.»
1SA.26.7	Dawid û Avîşay wê şevê ketin artêşgehê. Şawûl rima wî li ber serê wî di axê de daçikandî li navenda artêşgehê radiza. Avnêr û leşker jî li derdora wî radizan.
1SA.26.8	Avîşay ji Dawid re got: «Îro Xwedê dijminê te da destê te. Bihêle ez bi rima wî bi yekcarî wî bi erdê bimixînim. Cara diduyan êdî ne lazim e ez li wî bixim.»
1SA.26.9	Lê Dawid got: «Wî nekuje. Kî destê xwe dirêjî kifşkiriyê Xudan bike, wê sûcdar be. 
1SA.26.10	Ez bi navê Xudanê Jîndar sond dixwim ku wê Xudan bi xwe lê bixe. Wê roja wî bê û bimire, yan jî wê di şer de bê kuştin. 
1SA.26.11	Lê bila Xudan nehêle ku ez destê xwe dirêjî kifşkiriyê Xudan bikim. De ka rimê li ber serê Şawûl û şerbikê wî yê avê hilde ku em herin.»
1SA.26.12	Bi vî awayî Dawid rimê li ber serê Şawûl û şerbikê avê hilda û çûn. Kesî ew nedîtin. Haya kesî ji wan nebû. Kesek jî hişyar nebû. Çimkî Xudan xeweke giran xistibû çavên wan.
1SA.26.13	Dawid derbasî aliyê din bû. Li serê girekî sekinî. Ew ji hev gelekî dûr bûn. 
1SA.26.14	Dawid gazî leşkeran û Avnêrê kurê Nêr kir û got: «Ho Avnêro! Dengê min tê te?»
1SA.26.14	Avnêr lê vegerand: «Tu kê yî ku gazî padîşah dikî?»
1SA.26.15	Dawid got: «Ma tu ne mêrxas î? Ma di nava Îsraîlê de yekî wekî te heye? Te xweyê xwe, padîşahê xwe neparast. Ji bo ku wî bikuje, kesek hat û ket artêşgehê. 
1SA.26.16	Te karê xwe nîvco hişt. Bi navê Xudanê Jîndar mirin heqê we hemûyan e! Çimkî we xweyê xwe, kifşkiriyê Xudan neparast. Ka here binêre, rimê li ber serê padîşah û şerbikê wî ya avê li ku ye?»
1SA.26.17	Şawûl ev deng nas kir û got: «Dawid, lawo ev tu yî?»
1SA.26.17	Dawid got: «Belê ezbenî, padîşahê min, ez im. 
1SA.26.18	Ezbenî, tu çima berdidî min, berdidî xulamê xwe? Min çi kiriye? Sûcê min çi ye? 
1SA.26.19	Lava dikim guhdariya xulamê xwe bike. Heger kesê tu li dijî min rakirî Xudan e, bila qurbanekê qebûl bike. Lê heger ew kes mirov bin, bila nifriyên Xudan li wan bin! Çimkî gotin: ‹Here ji îlahên din re xulamiyê bike!› û min ji para Xudan dûr kirin. 
1SA.26.20	Bila xwîna min li axa dûrî Xudan nerije. Padîşahê Îsraîlê, wekî nêçîrvanê kewan çûye nêçîra kêçekê dike!»
1SA.26.21	Li ser vê yekê Şawûl got: «Min guneh kir. Kurê min Dawid vegere. Ez êdî xerabiyê li te nakim. Çimkî te îro qîmet da min. Bi rastî jî min bêaqilî kir, min şaşiyeke pir mezin kir.»
1SA.26.22	Dawid got: «Va ye rimê padîşah! Bila zilamekî te were û hilde. 
1SA.26.23	Xudan her kesî li gorî rastbûn û dilsoziya wî xelat dike. Îro Xudan tu dayî destê min, lê min nexwest destê xwe dirêjî kifşkiriyê Xudan bikim. 
1SA.26.24	Îro min çawa qedir dabe te, bila Xudan jî qedir bide min û min ji her tengasiyê serbest bike.»
1SA.26.25	Şawûl got: «Kurê min Dawid, bila Xudan te pîroz bike! Tê karên mezin bikî û bi ser bikevî.» Paşê Dawid da rê çû, Şawûl jî vegeriya mala xwe.
1SA.27.1	Dawid ji xwe re got: «Ezê rojekê bi destê Şawûl bêm kuştin. Ji bo min riya baş ew e ku birevim welatê Filîstiyan. Wê gavê wê Şawûl, dev ji min berde û li welatê Îsraîlê li min negere. Bi vî awayî ezê ji destê wî xwe xilas bikim.»
1SA.27.2	Dawid û şeş sed kesên pê re, bûn alîgirê Axîşê kurê Maokê Padîşahê Gatê. 
1SA.27.3	Ew tevî malbatên xwe li Gatê li ba Axîş bi cih û war bûn. Her du jinên wî; Ahînoamê Yîzreyêlî û Avîgayila kevnejina Navalê Karmelî li ba Dawid bûn. 
1SA.27.4	Piştî ku Şawûl bihîst Dawid reviyaye Gatê, dev jê berda.
1SA.27.5	Dawid ji Axîş re got: «Heger ez bi dilê te xweş bim, li bajarên derdorê bila li cihekî biçûk bidin min ku ez li wir bijîm. Çimkî ez xulamê te, ne pêwist e bi te re, li bajarê padîşah bijîm.» 
1SA.27.6	Axîş wê rojê bajarê Zîqlagê da wî. Loma heta îro jî Zîqlag digihîje padîşahên Cihûdayê. 
1SA.27.7	Dawid li ser axa Filîstiyan salek û çar meh ma.
1SA.27.8	Di vê navberê de Dawid û zilamên xwe, avêt ser Geşûriyan, Gîrziyan û Amalêqiyan. Demeke dirêj bû ew li ser axekê dijiyan ku heta Şûrê û welatê Misrê berfireh bû. 
1SA.27.9	Dawid gava êrîşî herêmekê dikir, nedigot jin û mêr, tu kesî sax nedihişt; pez, ga, ker, deve û cil û berg talan dikir û ji Axîş re dianî.
1SA.27.10	Dema ku Axîş digot: «We îro êrîş biriye ser ku?»
1SA.27.10	Dawid digot: «Me êrîş bir ser başûrê Cihûdayê, başûrê Yerahmeyêliyan û Qêniyan.» 
1SA.27.11	Dawid ji bo ku tu kesî bi xwe re nebe Gatê, ne jin ne jî mêr tu kesî sax nedihişt. Çimkî wî digot: «Bila neçin Gatê û nebêjin: ‹Dawid wiha kir, wisa kir, li dijî me xeber nedin.›» Dawid li ser axa Filîstiyan çiqas ma ev yek berdewam kir.
1SA.27.12	Axîş her diçû bi Dawid ewle dibû û digot: «Dawid xwe li ber çavê gelê xwe Îsraîlê reş kir. Loma jî heta hetayê ewê bibe xulamê min.»
1SA.28.1	Wê gavê Filîstî ji bo ku bi Îsraîliyan re şer bikin yekîneyên xwe yên leşkerî kom kirin. Axîş ji Dawid re got: «Divê tu bizanibî ku tê bi zilamên xwe re, li ba min şer bikî.»
1SA.28.2	Dawid got: «Wê gavê tê jî bibînî ku xulamê te dikare çi bike.»
1SA.28.2	Axîş got: «Baş e. Heta ku ez bijîm, ezê te ji bo xwe bikim peywirdarê parastinê.»
1SA.28.4	Filîstî kom bûn û çûne Şûnêmê û li wir artêşgehek danîn. Şawûl jî tevahiya Îsraîliyan kom kir û li Çiyayê Gilboayê artêşgeh danî. 
1SA.28.5	Şawûl dema ku artêşa Filîstî dît, gelekî tirsiya. 
1SA.28.6	Her çiqas bi Xudan şêwirî be jî, Xudan ne bi xewnan, ne bi Ûrîm, ne jî bi riya pêxemberan bersiva Şawûl da. 
1SA.28.7	Li ser vê yekê Şawûl wiha emir da peywirdarên xwe: «Ji min re jineke cinbaz bibînin ku ez pê bişêwirim.»
1SA.28.7	Peywirdaran got: «Li Eyn-Dorê jineke cinbaz heye.»
1SA.28.8	Şawûl cil û bergên cuda li xwe kirin û xwe guhert. Bi şev bi du kesan re çû û hat ba jina cinbaz. Ji jinikê re got: «Lava dikim ji bo min şêwra xwe bi ruhan bike û kesê ku ezê navê wî bidim, gazî wî bike.»
1SA.28.9	Lê jinikê ji wî re got: «Tu dizanî Şawûl çi kir? Kesên şêwra xwe bi cinan û ruhan dikin ji welat dûr xist. Tu dixwazî min jî bidî kuştin?»
1SA.28.10	Şawûl sond xwar û got: «Bi navê Xudanê Jîndar ji vê tu xerabî nagihêje te.»
1SA.28.11	Li ser vê yekê jinikê pirsî: «Ji bo te gazî kê bikim?»
1SA.28.11	Şawûl got: «Ji bo min gazî Samûêl bike.»
1SA.28.12	Jinik, dema ku Samûêl dît, qîriya û got: «Tu Şawûl î! Te çima ez xapandim?»
1SA.28.13	Padîşah jê re got: «Netirse! Tu çi dibînî?»
1SA.28.13	Jinikê got: «Ez îlahekî dibînim ku ji bin erdê derdikeve.»
1SA.28.14	Şawûl pirsî: «Dişibe çi?»
1SA.28.14	Jinikê got: «Pîremêrekî ku xiftan li xwe kiriye, ber bi jor ve hildikişe.» Wê gavê Şawûl fêm kir ku ew Samûêl e. Deverû çû erdê.
1SA.28.15	Samûêl ji Şawûl re got: «Te çima gazî min kir û ez aciz kirim?»
1SA.28.15	Şawûl wiha got: «Ez di nava tengasiyeke mezin de me; Filîstî li dijî min şer dikin û Xwedê jî pişta xwe da min. Êdî ji bo min ne bi riya pêxemberan, ne jî bi riya xewnan bersiv nade. Ji bo şêwrê min gazî te kir gelo ez çi bikim?»
1SA.28.16	Samûêl got: «Madem Xudan pişta xwe daye te û êdî ne bi te re ye, tu çima bi min dişêwirî? 
1SA.28.17	Xudan bi riya min gotina xwe bi cih anî, padîşahiya te ji te stand û da Dawidê cîranê te. 
1SA.28.18	Çimkî te guh neda emrê Xudan, te hêrsa wî ya dijwar nîşanî Amalêqiyan neda. Loma Xudan ev yek anî serê te. 
1SA.28.19	Xudan wê te jî, gelê Îsraîlê jî bide destê Filîstiyan. Sibê tu û kurên xwe, hûnê tevli min bibin. Xudan wê artêşa Îsraîlê jî bide destê Filîstiyan.»
1SA.28.20	Şawûl ji nişkave li erdê dirêj bû. Ji gotinên Samûêl pir tirsiya. Ji taqetê ketibû. Çimkî tevahiya şev û rojê nan nexwaribû. 
1SA.28.21	Jinik nêzîkî Şawûl bû, dît ku ew di nav ecêbmayîneke mezin de ye. Jê re got: «Binêre koleya te li gotina te guhdarî kir. Min jiyana xwe avête xeterê û tiştê ku te ji min xwest min kir. 
1SA.28.22	Lava dikim niha guhdariya vê koleyê bike. Bihêle ez hinekî xwarin deynim ber te. Ji bo ku tu bidî rê, divê tu xwarinê bixwî.»
1SA.28.23	Lê Şawûl got: «Ez naxwazim bixwim.» Lê bi zora xizmetkarên xwe û jinikê, bi ya wan kir, ji erdê rabû û li ser nivînan rûnişt. 
1SA.28.24	Li mala jinikê golikekî qelew hebû. Jinikê ew bi lez serjê kir. Hevîr kir û nanê şikeva çêkir. 
1SA.28.25	Danî ber Şawûl û peywirdarên wî. Wan jî xwarin. Paşê wê şevê rabûn û çûn.
1SA.29.1	Filîstiyan tevahiya artêşên xwe li Afêqê kom kirin. Îsraîliyan jî artêşgehek li keviya kaniya Yîzreyêlê danîbû û li wir diman. 
1SA.29.2	Begên Filîstî bi yekîneyên xwe re dimeşiyan ku her yek ji wan ji sed an hezar mirovî pêk dihatin. Dawid û zilamên xwe jî tevî Axîş li pey wan dihatin. 
1SA.29.3	Serleşkerên Filîstî pirsîn û gotin: «Çi karê van Îbraniyan li vir heye?» Axîş ji wan re got: «Ev Dawid e. Ew peywirdarê Padîşahê Îsraîlê ye. Ji salekî zêdetir e ku li ba min dimîne. Ji dema ku hatiye ba min heta îro, min ji wî tu xerabî nedîtiye.»
1SA.29.4	Lê fermandarên Filîstiyan ji Axîş hêrs bûn û gotin: «Vî zilamî paş ve bişîne, bila here cihê ku te daye wî. Bila bi me re neyê şer. Wê di şer de li dijî me derkeve. Wê bi çi awayî li ber xweyê xwe rûspî be? Wê riyeke baştir hebe ku ew zilamên me bikuje?! 
1SA.29.5	 Ma ev ne ew Dawid e ku di govendê de li ser wî digotin:
1SA.29.5	«‹Şawûl kuşt bi hezaran,
1SA.29.5	Dawid kuşt bi deh hezaran›?»
1SA.29.6	Li ser vê yekê Axîş gazî Dawid kir û got: «Bi navê Xudanê Jîndar tu mirovekî rast î. Min dixwest tu bi min re beşdarî şer bibî. Ji roja ku tu hatî ba min heta niha, min tu tevgereke te ya çewt nedîtiye. Lê begên Filîstiyan ji te hez nekirin. 
1SA.29.7	Niha here! Oxira te ya xêrê be. Li ber çavê begên Filîstiyan, tiştekî xerab neke.»
1SA.29.8	Dawid pirsî û got: «Lê min çi kir? Ji roja ku ez hatime ba te, te çi xerabiya min dîtiye ku ez bi xweyê xwe padîşah re neyêm şer?»
1SA.29.9	Axîş got: «Ez dizanim tu wekî milyaketekî Xwedê baş î, lê belê serleşkerên Filîstî dibêjin: ‹Bila bi me re neyê şer.› 
1SA.29.10	Tevî xulamên xweyê xwe serê sibê rabin û herin.»
1SA.29.11	Bi vî awayî Dawid û zilamên xwe, serê sibê rabûn û çûn welatê Filîstiyan. Filîstî jî çûn Yîzreyêlê.
1SA.30.1	Dawid û zilamên xwe roja sisiyan gihîştin bajarê Zîqlagê. Di vê navberê de Amalêqiyan êrîşî herêma Negev û Zîqlagê kiribû, bajarê Zîqlagê şewitandibûn û hilweşandibûn. 
1SA.30.2	Tu kesî nekuştibûn. Jinên wir, çi biçûk, çi mezin her kesê li wir êsîr kiribûn. Piştre hemûyan bi xwe re biribûn û çûbûn.
1SA.30.3	Dawid û zilamên xwe, dema hatin wir, fêm kirin ku, bajar hatiye şewitandin, jinên wan, kurên wan, keçên wan, hatine êsîrkirin. 
1SA.30.4	Heta ku hêza wan qediya û bi dengekî bilind giriyan. 
1SA.30.5	Herdu jinên Dawid, Ahînoama Yîzreyêlî û Avîgayila jinebiya Navalê Karmelî jî êsîr kiribûn.
1SA.30.7	ji kurê Ahîmelek, kahin Aviyatar re got: «Ji min re êfodê
1SA.30.8	Dawid bi Xudan şêwirî û got: «Ez bidim pey êrîşkarên siwarî, gelo ezê bigihîjim wan?»
1SA.30.8	Xudan jê re got: «Bide pey wan tê bigihîjî wan û tê êsîran rizgar bikî.»
1SA.30.9	Li ser vê yekê, Dawid bi şeş sed kesên bi xwe re da rê û hatin Geliyê Besorê. Dused kesên ku nikaribûn gelî derbas bikin li wir man. 
1SA.30.10	Çimkî ew ji hal ketibûn. Dawid, bi çar sed kesî re, da pey şopa êrîşkarên siwarî.
1SA.30.11	Li derve yekî Misrî dîtin û anîn ba Dawid. Xwarin û vexwarin danê. 
1SA.30.12	Kadikek bastêqê hêjîran û du weşî mewîj jî danê. Gava zilam xwar, hat ser hişê xwe. Ev sê roj û sê şev bûn ku tiştek bi devê wî neketibû. 
1SA.30.13	Dawid ji wî pirsî û got: «Tu kolê kê yî? Ji ku yî?»
1SA.30.13	Wî got: «Ez Misrî me û xulamê Amalêqiyekî me. Berî niha bi sê rojan ez nexweş ketim, xweyê min, ez berdam. 
1SA.30.14	Em çûbûn Negevê û me êrîşî Kerêtiyan kiribû li ser axa Cihûdayê û başûrê bajarê Kalêv. Me bajarê Zîqlagê jî şewitandibû.»
1SA.30.15	Dawid pirsî: «Tu dikarî min bibî ba wan êrîşkarên siwarî?»
1SA.30.15	Yê Misrî got: «Heger tu li ber hizûra Xwedê sond bixwî ku tu min nekujî û nedî destê xweyê min, ezê te bibim ba wan.»
1SA.30.16	Bi vî awayî yê Misrî Dawid bir. Êrîşkarên siwarî li çar aliyan belav bibûn. Ji talanên mezin ku ji welatê Filîstiyan û ji welatê Cihûdayê kom kiribûn, dixwarin û vedixwarin, kêf dikirin, dilîstin. 
1SA.30.17	Dawid roja din, ji serê sibê heta danê êvarê li wan xist û kitek ji wan nehişt. Bi tenê çar sed xort xilas bûn ku li deveyan siwar bibûn û reviyabûn. 
1SA.30.18	Dawid terş û talanên ketibûn destê Amalêqiyan xilas kirin. Herdu jinên xwe jî anîn. 
1SA.30.19	Xort, kal, kur, keç, malên talankirî, bi kurtahî, ji tiştên ku Amalêqî standibûn. Her tişt kamil û temam bû. Dawid hemûyan paş ve standin. 
1SA.30.20	Tevahiya pez û dewaran jî anîn. Zilamên wî, ew ji heywanên din vediqetandin û digotin: «Ev talanê Dawid e.»
1SA.30.21	Dawid hat ba wan du sed kesan ku li Geliyê Besorê mabûn û ji hal ketibûn, nikaribûn bimeşin. Ew jî hatibûn pêşwaziya Dawid û kesên pê re. Dawid gava nêzîkî wan bû silav kir. 
1SA.30.22	Lê mirovên bêxêr û xerab ku bi Dawid re çûbûn digotin: «Madem bi me re nehatin, em jî ji talanê tu par nedin wan. Bila jin û zarokên xwe hildin herin.»
1SA.30.23	Lê Dawid got: «Na birano! Xudan daye me û em nikarin wiha bikin. Wî em parastin û êrîşkarên siwarî da destê me. 
1SA.30.24	Wê kî guh bide van gotinên we? Kesê diçe şer û kesê li ber hûr mûran dimîne, para wan yek e.» 
1SA.30.25	Ji wê rojê û pê ve Dawid ev yek ji bo Îsraîlê kir rê û rêbaz ku ev tişt li Îsraîlê îro jî heye.
1SA.30.26	Dawid dema ku vegeriya Zîqlagê, malê talanê da dostên xwe ku hemû rîspiyên Cihûdayê bûn û ji wan re got: «Va ye talanê dijminên Xudan min wek diyarî ji we re aniye.» 
1SA.30.27	Paşê Bêt-Êl, Ramot-Negevê, Yattîr, 
1SA.30.28	Eroêr, Sîfmot, Eştemoa 
1SA.30.29	Raxala ku bajarên Qêniyan, Yerahmeyêliyan in, 
1SA.30.30	Horma, Bor-Eşan, Etax, 
1SA.30.31	ji bo kesên ku li Hevronê dimînin û ji cihên ku bi zilamên xwe re diçûnê, malê talanê şand.
1SA.31.1	Filîstî bi Îsraîliyan re ketin şer. Îsraîlî ji ber Filîstiyan reviyan. Gelek ji wan li Çiyayê Gilboayê mirin, li erdê dirêj bûn. 
1SA.31.2	Filîstî ketin pey Şawûl û kurên wî. Yonatan, Avînadav û Malkî-Şûayê kurên Şawûl kuştin. 
1SA.31.3	Şer bi Şawûl re giran bû. Ew ji aliyê tîravêjên Filîstî ve hat birîndarkirin. Birîna wî xedar bû.
1SA.31.4	Şawûl ji çekdarê xwe re got: «Şûrê xwe bikişîne û li min bixe. An ev bêsinetên hanê wê bên, min bidin ber şûran û tinazên xwe bi min bikin.»
1SA.31.4	Lê çekdarê wî nexwest vê yekê bike; çimkî ew gelek tirsiya. Li ser vê yekê Şawûl rabû şûrê xwe kişand û xwe avêt ser şûr. 
1SA.31.5	Gava ku çekdar dît Şawûl miriye, wî jî xwe avêt ser şûrê wî û bi wî re mir. 
1SA.31.6	Wê rojê Şawûl, tevî sê kurên wî, çekdarê wî û tevahiya zilamên wî mirin.
1SA.31.7	Îsraîliyên li deştê û li aliyê din ê Çemê Ûrdunê dîtin ku artêşa Îsraîlê reviyaye û Şawûl û kurên wî jî mirine. Li ser vê yekê wan jî bajarên xwe terikandin û reviyan. Filîstî hatin û li wan bajaran bicih bûn.
1SA.31.8	Roja din Filîstî vegeriyan ku kesên hatine kuştin bişelînin. Wan cendekê Şawûl û her sê kurên wî jî li Çiyayê Gilboayê dîtin. 
1SA.31.9	Serê Şawûl jêkirin û çekên wî rakirin. Piştre qasid şandin seranserê welatê xwe ku vê xebera baş li malikên pûtên xwe û di nav gel de belav kirin. 
1SA.31.10	Çekên Şawûl xistin perestgeha Eştoretê û cendekê wî li ser sûra Bêtşeanê mix kirin.
1SA.31.11	Gava gelê Yavêş-Gîladê tiştê hatî serê Şawûl bihîst, 
1SA.31.12	hemû mêrxas rabû û bi şev dan rê û çûn Bêtşeanê. Cendekên Şawûl û kurên wî ji sûra Bêtşeanê daxistin, birin Yavêşê û li wir şewitandin. 
1SA.31.13	Piştre hestiyên wan kom kirin û di bin dargezeka li Yavêşê de veşartin. Heft rojan rojî girtin.
2SA.1.1	Piştî mirina Şawûl, Dawid li Amalêqiyan xist, bi ser ket û vegeriya Zîqlagê. Du rojan li wir ma. 
2SA.1.2	Roja sisiyan, ji artêşgeha Şawûl, zilamek hat ku cilên wî çiriyabûn û xwelî li serê xwe kiribû. Gava nêzîkî Dawid bû, xwe li ber wî avête erdê. 
2SA.1.3	Dawid jê pirsî û got: «Tu ji ku têyî?»
2SA.1.3	Zilam got: «Ez ji artêşgeha Îsraîlê reviyam û filitîm.»
2SA.1.4	Dawid got: «Çi bû? Ji min re bêje.»
2SA.1.4	Zilam behsa reva leşkeran û mirina gelekên ji wan kir. Her wiha wî diyar kir ku di nav miriyan de Şawûl û Yonatanê kurê wî jî hene.
2SA.1.5	Dawid ji xort re got: «Tu ji ku dizanî ku Şawûl û kurê wî mirine?»
2SA.1.7	Gava Şawûl zivirî û ez dîtim, gazî min kir. Min jî got: ‹Keremke, ez li vir im.›
2SA.1.8	«Şawûl pirsî: ‹Tu kî yî?› Min got: ‹Ez ji Amalêqiyan im.›
2SA.1.9	«Şawûl got: ‹Were vir û min bikuje! Ji ber ku ez dixwazim ji êşên xwe rizgar bibim.› 
2SA.1.10	Rabûm çûm û min ew kuşt. Min dizanibû gava bikeve erdê wê di cih de bimire. Min rahişt taca serê wî, bazinê milê wî û ew anî vir, ji xweyê xwe re.»
2SA.1.11	Li ser vê yekê Dawid û kesên pê re kincên xwe çirandin. 
2SA.1.12	Ji bo Şawûl, kurê wî Yonatan û Mala Îsraîl a gelê Xudan, heta êvarê giriyan, şîna wan kirin û rojî girtin. Çimkî ew hatibûn kuştin.
2SA.1.13	Dawid ji xort pirsî: «Tu ji ku derê yî?»
2SA.1.13	Zilam got: «Ez xerîb im, kurê Amalêqiyekî me.»
2SA.1.14	Dawid pirsî: «Ma tu netirsiyayî destê xwe li kifşkiriyê Xudan rakî û wî bikujî?» 
2SA.1.15	Wî gazî zilamekî xwe kir û got: «Here wî bikuje.» Zilam jî li yê Amalêqî xist û ew kuşt. 
2SA.1.16	Dawid ji Amalêqî re gotibû: «Ji xwîna xwe tu bi xwe berpirsiyar î. Ji ber ku bi gotina ‹Min, kifşkiriyê Xudan kuşt› te bi devê xwe, şahidî li dijî xwe kir.»
2SA.1.17	Dawid giriya û avêt ser Şawûl û Yonatanê kurê wî. 
2SA.1.18	Emir kir ku xelkê Cihûdayê vê zêmara bi navê Kevan hîn bibe. Ew di Kitêba Yaşar de hatiye nivîsandin.
2SA.1.19	«Ya Îsraîl, berziya te li bilindciyên te, tune bû.
2SA.1.19	Mêrxas çawa ketin!
2SA.1.20	Agahiyê negihînin Gatê,
2SA.1.20	Ne jî li kolanên Aşqelonê belav bikin.
2SA.1.20	Her wiha, bila ne keçên Filîstî dilşa bin,
2SA.1.20	Ne jî keçên bêsinetan bicoşin.
2SA.1.21	Ya Çiyayên Gilboayê,
2SA.1.21	Bi ser we de ne xunav, ne jî baran bibare.
2SA.1.21	Zeviyên we yên ku zad didin, bila nebin.
2SA.1.21	Ji ber ku mertalê hêzdaran,
2SA.1.21	Mertalê Şawûl, wê careke din neyê rûnkirin,
2SA.1.21	Li wir li aliyekî hat avêtin!
2SA.1.22	Kevanê Yonatan, ji xwîna yên li erdê dirêjketiyan,
2SA.1.22	Ji bedenên mêrxasan qet nehat kişandin.
2SA.1.22	Şûrê Şawûl qet berhewa nebû.
2SA.1.23	Şawûl û Yonatan şîrîn û beşerxweş bûn,
2SA.1.23	Di jiyan û mirinê de ji hev veneqetiyan.
2SA.1.23	Ji teyran çalaktir,
2SA.1.23	Ji şêran hêzdartir bûn.
2SA.1.24	Ya keçên Îsraîlê!
2SA.1.24	Ji bo Şawûl bigirîn.
2SA.1.24	Wî hûn bi cilên sor dixemilandin
2SA.1.24	Û bi kincên ji xemlên zêrîn dineqişandin.
2SA.1.25	Te dît mêrxas di şer de çawa ketin!
2SA.1.25	Yonatan li ser bilindciyên te hat kuştin.
2SA.1.26	Ji bo te xemgîn im, birayê min Yonatan.
2SA.1.26	Tu ji bo min pir hêja bûyî.
2SA.1.26	Hezkirina te ji hezkirina jinê bêtir bû.
2SA.1.27	Mêrxas çawa ketin!
2SA.1.27	Çekên şer qet neman!»
2SA.2.1	Piştî vê yekê Dawid ji Xudan pirsî û got: «Gelo ez neçim bajarekî Cihûdayê?»
2SA.2.1	Xudan got: «Here.»
2SA.2.1	Dawid pirsî: «Ez herim kîjan bajarî?»
2SA.2.1	Xudan got: «Here Hevronê!»
2SA.2.3	Tevli malbatên xwe, zilamên xwe jî birin. Ew li bajarê Hevronê û derdora wê bicih bûn. 
2SA.2.4	Gelê Cihûdayê çûn Hevronê û li wê derê li ser Mala Cihûda Dawid wek padîşah bi rûnkirinê kifş kir.
2SA.2.4	Ji Dawid re gotin ku kesên Şawûl veşartine, Yavêş-Gîladî ne. 
2SA.2.5	Dawid ji wan re qasid şandin û got: «Ji ber qenciya ku bi gorkirina wî, we ji xweyê xwe Şawûl re kir, Xudan we pîroz bike. 
2SA.2.6	Xudan niha bila bi dilsozî û qencî bi we re tevbigere. Ji ber ku we ev yek kiriye, ezê jî bi eynî awayî qenciyê bi we bikim. 
2SA.2.7	Xweyê we Şawûl mir. Niha hêzdar û mêrxas bin. Mala Cihûda ji bo bibim padîşah ez kifş kirim.»
2SA.2.8	Fermandarê artêşgeha Şawûl, Avnêrê kurê Nêr, Îş-Boşêtê kurê Şawûl girtibû û bi xwe re biribû Mahanayîmê. 
2SA.2.9	Avnêr ew li wê derê kir Padîşahê Gîladiyan, Geşûriyan
2SA.2.10	Îş-Boşêtê kurê Şawûl di çil saliya xwe de bû padîşah û li Îsraîlê du salan padîşahî kir. Lê Mala Cihûda piştgiriya Dawid kir. 
2SA.2.11	Dawid li Hevronê li ser Mala Cihûda heft sal û şeş mehan padîşahî kir.
2SA.2.12	Avnêrê kurê Nêr, bi zilamên Îş-Boşêtê kurê Şawûl re ji Mahanayîmê çû Gîvonê. 
2SA.2.13	Yoavê kurê Serûyayê û zilamên Dawid gihîştin ber Hewza Gîvonê û pêşwaziya wan kirin. Beşek ji wan li aliyekî hewzê, beşê din jî li aliyê din ê hewzê rûnişt. 
2SA.2.14	Avnêr ji Yoav re got: «Lava dikim, bila ciwan rabin, li ber me şer bikin.»
2SA.2.14	Yoav got: «Baş e, bila rabin şer bikin.»
2SA.2.15	Bi vî awayî, diwanzdeh mêrên ji aliyê Îş-Boşêtê kurê Şawûl ku ji eşîra Binyamîn in û diwanzdeh zilamên ji aliyê Dawid in rabûn ser xwe. 
2SA.2.16	Her yek ji wan, bi serê neyarên xwe girtin û xencerên xwe li kêlekên wan xistin; bi hev re li erdê ketin. Ji ber vê yekê, navê wê derê Helqat-Hassûrîm
2SA.2.17	Wê rojê şer gelekî dijwar derbas bû. Zilamên Dawid Avnêr û Îsraîliyan têk birin. 
2SA.2.18	Sê kurên Serûyayê Yoav, Avîşay û Esahêl jî li wê derê bûn. Esahêl ku bi qasî xezaleke çolê bi lez baz dida. 
2SA.2.19	Wî bêyî ku li çep û rastê xwe binêre, da pey Avnêr.
2SA.2.20	Dema ku Avnêr li pişt xwe nihêrî, jê pirsî: «Esahêl, tu yî?»
2SA.2.20	Esahêl got: «Erê, ez im.»
2SA.2.21	Avnêr got: «An li milê rastê, an jî li milê çepê vegere. Ji ciwanan yekî bigire û çekên wan ji bo xwe bistîne.» Lê Esahêl nexwest ku dev ji Avnêr berde.
2SA.2.22	Avnêr careke din Esahêl hişyar kir: «Dev ji min berde û nede pey min! Çima ez te bikujim? Ezê paşê çawa li rûyê birayê te Yoav binêrim?»
2SA.2.23	Dema ku Esahêl nexwest dev jê berde, Avnêr bi nîçikê paşiya rima xwe li zikê wî xist. Rim di pişta wî re derket. Esahêl li wir ket û mir. Tevahiya kesên ku gihîştin cihê Esahêl lê ket û mir, li wir sekinîn.
2SA.2.24	Lê Yoav û Avîşay careke din da pey Avnêr. Gava roj çû ava, gihîştin Girê Ammayê ku li hember Giyahê ya li ser riya herêma çoltera Gîvonê ye. 
2SA.2.25	Binyamînî li dora Avnêr civiyan, komek ava kirin û li ser girekî sekinîn.
2SA.2.26	Avnêr bang li Yoav kir: «Ma wê şûr her û her mirovan tune bike? Tu fêm nakî ku ev bûyer wê bi jan bidawî bibe? Tê kengê fermanê bidî leşkerên xwe ku dev ji birayên te berdin?»
2SA.2.27	Yoav wiha got: «Bi navê Xwedayê Jîndar dibêjim ku heger te bang nekira, wê leşker heta sibehê dev ji dana pey birayên te bernedana.» 
2SA.2.28	Paşê Yoav li boriyê xist. Her kes sekinî. Ji wê gavê û pê vê, ne dan pey xelkê Îsraîlê, ne jî bi wan re şer kirin.
2SA.2.29	Avnêr û zilamên wî, tevahiya şevê ber bi Geliyê Eravayê ve meşiyan. Ji Çemê Ûrdunê derbas bûn û di ser riya Bîtronê re gihîştin
2SA.2.30	Piştî ku Yoav dev ji Avnêr berda, artêş kom kir. Ji bilî Esahêl, ji zilamên Dawid nozdeh kes kêm bûn. 
2SA.2.31	Wê rojê, zilamên Dawid Binyamînî yên ku pişta Avnêr digirtin têk biribûn û sê sed û şêst kesan kuştibûn. 
2SA.2.32	Yoav û zilamên wî Esahêl birin, li Bêtlehmê di gora bavê wî de veşartin. Paşê tevahiya şevê meşiyan û şeveqê gihîştin Hevronê.
2SA.3.1	Şerê di navbera Mala Şawûl û Mala Dawid de demeke dirêj dom kir. Dawid her ku diçû xurt dibû, lê mala Şawûl her ku diçû qels dibû.
2SA.3.2	Kurên Dawid ên ku li Hevronê ji dayik bûn ev in: Kurê wî yê pêşîn Amnonê ji Ahînoama Yîzreyêlê; 
2SA.3.3	yê diduyan Kîlavê ji Avîgayila jinebiya Navalê Karmelî; yê sisiyan Avşalomê ji Maexaya keça Talmayê Padîşahê Geşûrê; 
2SA.3.4	yê çaran Adoniyayê ji Haggîtê; yê pêncan Şefatyayê kurê Avîtalê; 
2SA.3.5	yê şeşan Yîtreyamê ji Eglayê bû. Egla jî jineke Dawid bû. Hemû kurên Dawid li Hevronê ji dayik bûn.
2SA.3.6	Gava ku şerê di navbera Mala Şawûl û Mala Dawid de dom dikir, di Mala Şawûl de Avnêr bihêz dibû.
2SA.3.7	Cariyeyeka bi navê Rispa ya Şawûl hebû ku Keça Ayayê bû. Rojekê Îş-Boşêt ji Avnêr pirsî: «Tu çima bi cariya bavê min re razayî?»
2SA.3.8	Avnêr bi pirsa Îş-Boşêt pir hêrs bû û got: «Ma ez kûçik im ku meyla Cihûdayê bikim? Ez îro bi xwe jî girêdayî malbat, bira û hevalên Şawûl im. Min te neda destê Dawid. Lê îro ji rûyê vê jinikê tu min tawanbar dikî. 
2SA.3.9	Bila Xwedê wisa xerab bîne serê min û zêdetir jî bi min bike, heger ez vê yekê ji bo Dawid nekim. Çimkî Xudan sond xwaribû. 
2SA.3.10	Ezê ji Îsraîl û Cihûdayê ku ji Danê heta Bîr-Şevayê ye, padîşahiya Dawid ava bikim.» 
2SA.3.11	Îş-Boşêt ji Avnêr tirsiya, loma jî tiştekî jê re negot.
2SA.3.12	Avnêr li ser navê xwe qasid şandin û got: «Ma welat, welatê kê ye? Bi min re peymanekê çêke; wê gavê, ezê jî ji bo ku tevahiya Îsraîlê bikeve bin destê te, li alî te bim.»
2SA.3.13	Dawid got: «Baş e. Ezê bi te re peymanekê çêkim. Lê ez ji te vê yekê dixwazim: Dema ku tê bêyî dîtina min, keça Şawûl Mîkalê jî bîne. An na tê min nebînî.»
2SA.3.15	Li ser vê yekê Îş-Boşêt ji bo ku ji mêrê wê Paltiyêlê kurê Layîş bê standin û anîn qasid şandin. 
2SA.3.16	Mêrê wê bi girî heta Bahûrîmê jina xwe şopand. Paşê gava Avnêr jê re got: «Vegere» Ew vegeriya.
2SA.3.17	Avnêr û rîspiyên Îsraîlî hev dîtibûn û Avnêr ji wan re gotibû: «Ev demek e ku hûn dixwazin Dawid bibe padîşahê we. 
2SA.3.18	Niha vê yekê pêk bînin. Ji ber ku Xudan, li ser Dawid wiha gotibû: ‹Bi qasidiya xulamê xwe Dawid, ezê gelê xwe Îsraîl ji destê Filîstiyan û hemû dijminan rizgar bikim.›» 
2SA.3.19	Avnêr û Binyamîniyan jî hev dîtin, Avnêr ji bo her tiştê ku ji bo tevahiya Îsraîl û tevahiya Mala Binyamîn baş bû ragihîne Dawid çû Hevronê.
2SA.3.20	Avnêr tevli bîst mirovan gihîşt Hevronê ba Dawid. Dawid ji Avnêr û ji yên pê re şahiyek li dar xist.
2SA.3.21	Avnêr ji Dawid re got: «Ez yekser herim, tevahiya gelê Îsraîl li ba xweyê xwe padîşah kom bikim ku bi te re peymanek bikin. Tu jî bikaribî her derê ku dil dikî birêve bibî.» Li ser vê yekê Dawid Avnêr şand. Ew jî bi silametî çû.
2SA.3.22	Hema wî çaxî, zilamên Dawid û Yoav ji êrîşekê vegeriyabûn. Wan bi xwe re gelek malê talanê anîbûn. Lê Avnêr li Hevronê ne li ba Dawid bû. Çimkî Dawid ew şandibû, ew jî bi silametî çûbû. 
2SA.3.23	Dema ku Yoav û hemû leşkerên pê re gihîştin Hevronê, ji Yoav re ragihandin ku Avnêrê kurê Nêr hatiye ba padîşah, padîşah ew şandiye, ew jî bi silametî çûye. 
2SA.3.24	Yoav çû ba padîşah û got: «Te çi kir? Binêre Avnêr hatiye heya ber lingê te! Te çima ew berda? Ji zû ve ye ku çûye! 
2SA.3.25	Tu Avnêrê kurê Nêr dinasî; hatiye ku te bixapîne, hîn bibe tu diçî û têyî ku derê û tu çi dikî.»
2SA.3.26	Yoav dema ji ba Dawid derket, li du Avnêr qasid şandin. Qasid, Avnêr ji Sarinca Sîrayê paş ve anîn. Lê haya Dawid ji vê yekê tunebû. 
2SA.3.27	Dema ku Avnêr zivirî Hevronê, Yoav bi hinceta hevdîtineke taybet a pê re, ew bir ber dergehê bajêr. Ji ber ku xwîna Esahêlê birayê wî rijandibû, Yoav li wê derê zikê Avnêr da ber şûran û ew kuşt. 
2SA.3.28	Dema Dawid ev xeber bihîst got: «Li ber Xudan ez jî, padîşahiya min jî, ji berpirsiyariya xwîna Avnêrê kurê Nêr, her û her bêrî ne. 
2SA.3.29	Bila berpirsiyarê vî sûcî, Yoav û tevahiya mala bavê wî bin. Bila ji Mala Yoav kesên bi nêm, yên ku bi nexweşiya çerm ketine, kesên li ser daran, kuştiyên şûran, kesên birçî, qet kêm nebin!» 
2SA.3.30	Bi vî awayî Yoav û birayê wî Avîşay, Avnêr kuştin. Ji ber ku Avnêr di şerê Gîvonê de Esahêlê birayê wan kuştibû.
2SA.3.31	Paşê Dawid ji Yoav û ji hemû kesên pê re got: «Cilên xwe biçirînin û çûx li xwe bikin. Li ber termê Avnêr şînê bikin!» Padîşah Dawid jî li pey cenaze meşiya. 
2SA.3.32	Avnêr li Hevronê binax kirin. Padîşah li ser gora Avnêr bi dengekî bilind giriya. Hemû kesên pê re jî giriyan. 
2SA.3.33	Paşê padîşah jî giriya, avêt ser Avnêr û got:
2SA.3.33	«Ma divê Avnêr wek ehmeqekî bimira?
2SA.3.34	Destên te negirêdayî bûn, zincîr li piyên te nexistibûn.
2SA.3.34	Lê tu mîna kesekî ku li ber xeraban bikeve ketî!»
2SA.3.34	Her kes ji bo Avnêr dîsa giriya.
2SA.3.35	Gel li dora Dawid civiya. Gelekî xwestin ku beriya bibe êvar tiştekî bixwe, lê Dawid sond xwar û got: «Heta tav hebe, ezê ne nan ne jî tiştekî din bixwim. Heger na bila Xwedê eynî tiştî û jê jî xerabtir bîne serê min!» 
2SA.3.36	Herkes ev yek pejirand û çawa ku bi her tiştên padîşah dikir, dilxweş dibûn, bi vê yekê jî dilxweş bûn. 
2SA.3.37	Wê rojê hemû gelê Îsraîlê fêm kir ku di kuştina Avnêrê kurê Nêr de, tiliya padîşah tune.
2SA.3.38	Padîşah ji zilamên xwe re got: «Ma hûn nizanin ku îro li Îsraîlê rêber û zilamekî mezin miriye? 
2SA.3.39	Rast e, ez padîşahekî kifşkirî me, lê îro bêhêz im. Kurên Serûyayê ji min hişktir û dijwartir in. Bila Xudan bersiva xeraban, li gorî xerabiya wan bide.»
2SA.4.1	Îş-Boşêtê
2SA.4.2	Du serekrêbirên Îş-Boşêt hebûn. Ew kurên Rîmmonê Bîrotî bûn. Ji eşîra Binyamînî bûn. Navê yekî Baena, yê din Rêxav bû. Bîrot ji eşîra Binyamîn dihat hesibandin. 
2SA.4.3	Bîrotî reviyabûn Gittayîmê. Heta îro jî bi xerîbî li wê derê dimînin.
2SA.4.5	Rêxav û Baenayê kurên Rîmmonê Bîrotî, bi rê ketin. Dema di germa nîvro de gihîştin mala Îş-Boşêt, Îş-Boşêt pal dabû û bêhna xwe dida. 
2SA.4.6	Çawa ku genim bistînin ketin nav malê. Wê demê Îş-Boşêt li oda razanê li ser cihê xwe, dirêjkirî bû. 
2SA.4.7	Zilaman lê xist û ew kuştin. Serê wî jê kirin û bi xwe re birin.
2SA.4.7	Rêxav û Baenayê birayê wî reviyan û tevahiya şevê di riya Eravayê de meşiyan. 
2SA.4.8	Serê Îş-Boşêt anîn Hevronê ba Padîşah Dawid û gotin: «Va ye serê Îş-Boşêtê kurê Şawûlê neyarê te ku dixwest te bikuje! Xudan îro heyfa xweyê min padîşah ji Şawûl û ji ziriyeta wî stand.»
2SA.4.9	Lê Dawid ji kurên Bîrotê Rîmmonî, Rêxav û birayê wî Baena re got: «Ez bi navê Xudanê Jîndar ku canê min ji hemû tengasiyan rizgar kiriye, 
2SA.4.10	dibêjim min zilamê ku mirina Şawûl ji min re aniye ku jê kirî xebereke baş aniye, zeft kir û li Zîqlagê kuşt. Xelata ku min ji bo wê xeberê dabûyê ev bû! 
2SA.4.11	Xilasiya mirina kesên xerab ku yekî rast li mala wî, di nav nivînên wî de kuştiye tune! Niha ezê we ji rûyê erdê winda nekim û heyfa wî ji we nestînim?» 
2SA.4.12	Paşê emir li zilamên xwe kir û herdu bira li wir hatin kuştin. Dest û piyên wan jêkirin û cendekê wan li kêleka hewza Hevronê daleqandin. Serê Îş-Boşêt jî birin û li Hevronê di gora Avnêr de veşartin.
2SA.5.1	Hemû eşîrên Îsraîlê yên li Hevronê hatin ba Dawid û jê re gotin: «Em xwîn û goştê te ne. 
2SA.5.2	Dema ku berê Şawûl padîşahê me bû, di şer de fermandarê Îsraîlê tu bûyî. Xudan ji te re got: ‹Gelê min ê Îsraîlê tê birêve bibî, tê li ser wan bibî serwer.›» 
2SA.5.3	Hemû rîspiyên Îsraîlî hatin Hevronê ba Padîşah Dawid. Padîşah li Hevronê li ber Xudan bi wan re peymanek çêkir. Wan jî Dawid wek Padîşahê Îsraîlê kifş kirin.
2SA.5.5	Li Hevronê heft sal û şeş mehan ji Cihûdayê re, li Orşelîmê jî sî û sê salan ji hemû Îsraîl û Cihûdayê re padîşahî kir.
2SA.5.7	Lê Dawid Keleha Siyonê bidest xist. Paşê navê wê bû Bajarê Dawid.
2SA.5.8	Dawid wê rojê wiha got: «Her kî ku Yevûsiyan têk bibe, bila ew di coya avê re êrîşî ‹Kor û kulekan› bike ku Dawid ji wan nefretê dike.» Sedema ku dibêjin «Kor û kulek nikarin bikevin qesrê» ev e.
2SA.5.9	Dawid li keleha «Bajarê Dawid» rûnişt ku wî ev nav lê kiribû. Dawid ji Mîlloyê destpê kir, derdorê ber bi hêla hûndir ve ava kir. 
2SA.5.10	Her ku diçû hêza Dawid mezintir dibû. Xudan Xwedayê Karîndar bi wî re bû.
2SA.5.11	Hîramê Padîşahê Sûrê ji Dawid re qasid, darên sedrê, necar û hosteyên keviran şandin ku ji bo Dawid qesrek çêkir. 
2SA.5.12	Bi vî awayî Dawid fêm kir ku Xudan wî li ser Îsraîlê kiriye padîşah. Çimkî ji bo xatirê gelê wî Îsraîlê, padîşahiya wî mezin kir.
2SA.5.13	Piştî ku Dawid ji Hevronê vegeriya, li Orşelîmê dîsa ji bo xwe cariye û jin anîn. Dawid dîsa bû bavê kur û keçan. 
2SA.5.14	Navê zarokên Dawid yên ku li Orşelîmê çêbûn ev in: Şammûa, Şovav, Natan, Silêman, 
2SA.5.15	Yîvhar, Êlîşûa, Nefeg, Yafiya, 
2SA.5.16	Êlîşama, Êlyada û Êlîfelet.
2SA.5.17	Dema ku Filîstî bihîstin Dawid li ser Îsraîlê wek padîşah hatiye kifşkirin, hemû artêşa Filîstî ji bo li Dawid bigerin ketin rê. Dawidê ku bi vê yekê hesiya, çû kelehê. 
2SA.5.18	Filîstî hatibûn û li Deşta Refayîmê belav bibûn. 
2SA.5.19	Dawid ji Xudan pirs kir û got: «Ez êrîşî Filîstiyan bikim, tê wan radestî min bikî?»
2SA.5.19	Xudan jê re got: «Bike, bêguman ezê wan radestî te bikim.»
2SA.5.20	Li ser vê yekê Dawid çû Baal-Perasîmê û li wê derê Filîstiyan têk bir. Paşê got: «Çawa av her tiştî biqelêşe û derbas dibe, Xudan dijminên min ji pêşiya min qelaştin û derbas bû.» Ji ber vê yekê, navê wir danîn Baal-Perasîm
2SA.5.21	Filîstiyan pûtên xwe li wir hiştin. Dawid û zilamên wî jî wan birin û çûn.
2SA.5.22	Filîstî careke din hatin û li Deşta Refayîmê belav bûn. 
2SA.5.23	Dawid ji Xudan pirsî. Xudan jê re got: «Ji vî aliyê ve êrîş neke! Wan ji paş ve dorpêç bike û li ber darên belesanê êrîşî wan bike. 
2SA.5.24	Gava ku te ji jora darên belesanê dengê meşê bihîst, bilezîne. Maneya vê ev e; ji bo ku artêşa Filîstiyan têk bibim, ez li pêş te çûme.» 
2SA.5.25	Dawid li gorî emrê Xudan kir û ji Gevayê heta Gezerê, Filîstî têk birin.
2SA.6.1	Dawid hemû zilamên bijare yên li Îsraîlê civandin. Hejmara wan sî hezar kes bû. 
2SA.6.2	Dawid û artêşa wî rabûn çûn Baalaya Cihûdayê
2SA.6.3+2SA.6.4	Sindoqa Xwedê, ji mala Avînadavê li ser gir hildan û danîn ser erebeyeke nû. Herdu kurên Avînadav, Ûzza û Ahyo erebeya nû ya ku Sindoqa Xwedê li ser bû, diajotin. Ahyo li pêşiya Sindoqê dimeşiya. 
2SA.6.5	Dawid û tevahiya Mala Îsraîl li ber Xudan, bi hemû hêza xwe li çeng, tembûr, def, zîl û zengilan dixistin.
2SA.6.6	Dema ku gihîştin ser Bêndera Naxon ga terpilîn. Ûzza destê xwe dirêj kir Sindoqa Xwedê girt. 
2SA.6.7	Hêrsa Xudan li Ûzzayê ku bi bêrûmetî tevgeriya re rabû û wî li erdê xist. Ew li wir, li kêleka Sindoqa Xwedê mir.
2SA.6.8	Dawid hêrs bû ku Xudan li Ûzza xist. Ji wê rojê û pê ve ji vir re Pêrês-Ûzza
2SA.6.9	Dawid wê rojê ji Xudan tirsiya û got: «Çawa dibe ku Sindoqa Xudan tê ba min?» 
2SA.6.10	Êdî nexwest ku Sindoqa Xudan bi xwe re bibe Bajarê Dawid. Ji dêla wê ew bir mala Ovêd-Edomê Gatî. 
2SA.6.11	Sindoqa Xudan li mala Ovêd-Edomê Gatî sê mehan ma. Xudan Ovêd-Edom û hemû malbata wî pîroz kir.
2SA.6.12	Ji Padîşah Dawid re wiha gotin: «Xudan ji ber Sindoqa Xwedê Ovêd-Edom, hemû malbata wî û her tiştê wî pîroz kir.» Bi vî awayî Dawid çû û Sindoqa Xwedê ji mala Ovêd-Edom bi kêfxweşî anî Bajarê Dawid. 
2SA.6.13	Yên ku Sindoqa Xudan hildigirtin piştî ku şeş gav avêtin, Dawid conegayek û golikekî dermale qurban kirin.
2SA.6.14	Dawidê ku kirasê kahintiyê
2SA.6.15	Dawid û tevahiya Mala Îsraîl, bi qîrînên kêfê û dengê boriyê, Sindoqa Xudan dianî. 
2SA.6.16	Dema ku Sindoqa Xudan gihîşt Bajarê Dawid, Mîkala keça Şawûl di pencerê re nêrî. Dema ku dît Padîşah Dawid li pêşberî Xudan direqise û lotikan davêje, Mîkalê di dilê xwe de ew biçûk dît.
2SA.6.17	Sindoqa Xudan anî û li cihê ku Dawid ji bo wê, di hûndirê konê de çêkiriye danî. Dawid qurbanên aştî û şewitandinê pêşkêşî Xudan kirin. 
2SA.6.18	Piştî ku Dawid qurbanên aştî û şewitandinê pêşkêş kirin, bi navê Xudanê Karîndar gel pîroz kir. 
2SA.6.19	Li wir li tevahiya jin û mêran, li hemû civaka Îsraîlê her kesî naneke somin û nanikên xurme û tirî belav kirin. Paşê hemû vegeriyan malên xwe.
2SA.6.20	Dema ku Dawid ji bo pîrozkirina malbata xwe vegeriya malê, Mîkala keça Şawûl derket derve ku pêşwaziya wî bike. Ji Dawid re got: «Padîşahê Îsraîlê, îro çi navekî xweş bi pey xwe xist! Mîna kesekî bêqîmet, te xwe li ber xulam û cariyên xwe tazî kir.»
2SA.6.21	Dawid got: «Ez li ber Xudan reqisîm. Çimkî wî ez li cihê bavê te û hemû ziriyeta wî hilbijartim û wek serwer li ser gelê xwe Îsraîlê şandim! Helbet ezê li ber Xudan bireqisim! 
2SA.6.22	Bi ser de ezê xwe ji vê û zêdetir jî biçûk bixim, ezê xwe tu tişt nebînim. Ew cariyên tu behsa wan dikî jî, min rûmetdar dikin.»
2SA.6.23	Mîkala keça Şawûl heta roja mirinê jî zarok neanîn.
2SA.7.1	Padîşah li qesra xwe bi cih bibû. Xudan jî ew ji hemû dijminên derdora wî parast û rihetî da wî.
2SA.7.2	Padîşah ji Natanê Pêxember re got: «Va ye, ez di mala dara sedrê de rûdinim. Lê Sindoqa Xwedê di konekî de ye!»
2SA.7.3	Natan ji padîşah re got: «Here hemû tiştên tu difikirî pêk bîne. Xudan bi te re ye.»
2SA.7.4	Wê şevê peyva Xudan ji Natan re hat û got: 
2SA.7.5	«Here ji xulamê min Dawid re bêje: ‹Xudan dibêje: Ji bo ku ez tê de rûnim, tê ji min re malekê ava bikî? 
2SA.7.6	Ji roja ku min gelê Îsraîlê ji Misrê derxist û vir ve, ez di malê de qet rûneniştime. Ez di kon de, vir de wir de diçûm û dihatim. 
2SA.7.7	Li her dera ku ez bi tevahiya Îsraîliyan re çûmê, ma min heta îro ji tu rêberekî Îsraîlê yê ku şivantiya gelê min dike re gotiye: We çima ji bo min maleke ji dara sedrê ava nekir?›
2SA.7.8	«Niha ji xulamê min Dawid re bêje: ‹Xudanê Karîndar wiha dibêje: Ji bo tu serweriyê ji gelê min ê Îsraîlê re bikî, min te ji mêrgan, ji şivantiya ber pêz anî. 
2SA.7.9	Tu bi ku ve diçûyî, ez bi te re bûm. Min hemû dijminên te, ji ber te tune kirin. Ezê navê te mîna navên mirovên mezin ên vê dinyayê mezin bikim. 
2SA.7.10+2SA.7.11	Min ji gelê xwe Îsraîlê re cihekî hilbijart û ezê li wir bi cih bikim. Bila êdî li welatê xwe rûnin, bila careke din, neyên acizkirin. Kesên xerab jî, çawa ji roja min rêber danîn ser Îsraîlê heta niha zordarî kirin, bila êdî zorê li wan nekin. Ezê te ji tevahiya dijminên te xilas bikim û rihetiyê bidim te.
2SA.7.10+2SA.7.11	«‹Xudan dibêje ku ewê ji te re malekê ava bike. 
2SA.7.12	Dema tu bimirî û bigihîjî bav û kalên xwe, ezê piştî te yekî ji ziriyeta te derînim û padîşahiya wî xurt bikim. 
2SA.7.13	Yê ku ji bo navê min malekê ava bike ew e. Ezê jî textê padîşahiya wî her û her bidomînim. 
2SA.7.14	Ezê bibim bavê wî, ewê bibe kurê min. Dema ku xerabiyê bike, ezê bi darê mirovan, bi lêdana mirovan wî bînim rê. 
2SA.7.15	Lê ezê dilsoziya xwe ji te texsîr nekim. Ew kerema ku min li ber te ji Şawûl standibû, ezê tu caran ji te nestînim. 
2SA.7.16	Wê mal û padîşahiya te her û her li ber çavên min be, textê te jî her û her xurt bimîne.›»
2SA.7.17	Natan tevahiya van gotin û dîtiniyan ji Dawid re got.
2SA.7.18	Li ser vê yekê Padîşah Dawid hat li ber Xudan rûnişt û wiha got: «Ya Reb Xudan, ez kî me, ka malbata min çi ye ku te ez xistim vê rewşê? 
2SA.7.19	Ya Reb Xudan, bi ser de jî, te derbarê pêşeroja mala xulamê xwe de jî soz da. Ya Reb Xudan, ma tu bi mirovan re herdem wisa tevdigerî? 
2SA.7.20	Ka ez wekî din çi dikarim ji te re bêjim! Ji ber ku ya Reb Xudan, tu xulamê xwe nas dikî. 
2SA.7.21	Ji bo xatirê gotina te û li ser daxwaza te, te ev mezinahî kir û ji xulamê xwe re got.
2SA.7.22	«Tu mezin î, ya Reb Xudan! Yekî ku bişibe te tune. Ji bilî te Xwedê jî tune! Me ev bi guhên xwe bihîstiye. 
2SA.7.23	Li dinyayê miletekî ku bişibe gelê te yê Îsraîlê jî tune. Ji bo ku bibin gelê te, tu çûyî ji bo wan rizgar bikî. Ji bo wan, ji bo gelê xwe te bi karên mezin û tirsehêz nav û deng da. Te miletên din û îlahên wan, ji ber gelê xwe qewirandin ku te ew ji bo xwe ji Misrê rizgar kiribû. 
2SA.7.24	Te hîmê gelê xwe yê Îsraîlê danî. Ya Xudan her û her ew gelê te ye, tu jî Xwedayê wan î.
2SA.7.25	«Ya Xudan Xwedê, peyva xwe ya te di heqê xulamê xwe û mala wî de gotibû heta hetayê pêk bîne. Çawa ku te got bike. 
2SA.7.26	Ji bo ku mirov bibêjin: ‹Xudanê Karîndar, Xwedayê Îsraîl ye!›, navê te heta hetayê bi rûmet be û mala xulamê te Dawid jî li ber çavê te xurt bibe.
2SA.7.27	«Ya Xudanê Karîndar, Xwedayê Îsraîl! Te ji xulamê xwe re got: ‹Ezê ji bo te malekê deyne.› Ji ber vê yekê xulamê te, ji bo duayê ji te re bike, wêrek bû. 
2SA.7.28	Ya Reb Xudan, tu Xwedê yî! Gotinên te rast in û te ji xulamê xwe re vî tiştê baş got. 
2SA.7.29	Niha ji bo ku heta hetayê li ber te bidome, ez hêvî dikim ku tu mala xulamê xwe pîroz bikî. Ji ber ku ya Reb Xudan, te wiha soz da û wê mala xulamê te bi pîrozkirina te heta hetayê pîroz bibe.»
2SA.8.1	Piştî demekê Dawid Filîstiyan têk bir û ew kirin bin nîrê xwe û Meteg-Ammayê ji destên Filîstiyan derxist.
2SA.8.2	Wî Moaviyan jî têk bir. Wan bi awayekî dirêjkirî rêz kirin û bi benikê pîva. Herdu rêzên ku pîva kuşt, rêzek hemû sax hişt. Moavî bûn xulam û bacdarên Dawid.
2SA.8.3	Dawid, Hadadezerê kurê Padîşahê Sovayê Rehovî têk bir. Wî dixwest careke din padîşahiya xwe li Çemê Firatê ava bike. 
2SA.8.4	Dawid hezar û heft sed siwarî û bîst hezar peyayên wî girtin. Sed hespên ji bo erebeyên şer ne tê de, wî hemû hesp seqet kirin.
2SA.8.5	Aramiyên Şamê ji bo ku piştgiriya Hadadezerê Padîşahê Sovayê bikin hatin. Dawid ji Aramiyan bîst û du hezar kes kuştin. 
2SA.8.6	Paşê li welatê Aramiyên Şamê, leşkerên xwe bi cih kirin. Ew jî bûn xulam û bacdarên wî. Dawid bi ku ve çû Xudan ew bi ser xist.
2SA.8.7	Dawid mertalên zêr ên di destên serleşkerên Hadadezer de hildan û ew birin Orşelîmê. 
2SA.8.8	Herwiha ji Betah û Bêrotayê gelek tûnc talan kir ku ev herdu bajar di bin destê Hadadezer de bûn.
2SA.8.9	Toiyê Padîşahê Hamatê bihîst ku Dawid hemû artêşa Hadadezerê belav kiriye. 
2SA.8.10	Toî, ji bo ku silavê bide Padîşah Dawid û serketina wî ya li dijî Hadadezer pîroz bike, kurê xwe Yoram şand ba wî. Çimkî Toî herdem li dijî Hadadezer şer kiribû. Di destê Yoram de diyariyên ji zêr, zîv û tûnc hebû. 
2SA.8.11	Padîşah Dawid zêr û zîvên ji miletên ku têk biribûn, pêşkêşî Xudan kir. 
2SA.8.12	Wî zora Aramiyan, Moaviyan, Ammoniyan, Filîstiyan û Amalêqiyan biribû û ew ji wan standibûn. Bi ser de jî wî talanê Hadadezerê kurê Rehovê Padîşahê Sovayê jî biribû. Wî hemûyan pêşkêşî Xudan kir.
2SA.8.13	Nav û dengê Dawid bilind bû. Gava vegeriya li Geliyê Xwê hijdeh hezar Edomî kuştin
2SA.8.14	Li her derên Edomê leşkerên xwe bi cih kirin. Edomî bûn xulamên Dawid. Xudan li her derî Dawid serfiraz kir.
2SA.8.15	Dawid li seranserê Îsraîlê padîşahî kir. Wî rastî û edaletê da gelê xwe. 
2SA.8.16	Yoavê kurê Serûyayê, serleşkerê artêşê bû. Yehoşafatê kurê Ahîlûd dîroknivîsê dewletê bû. 
2SA.8.17	Sadoqê kurê Ahîtûv û Ahîmelekê kurê Aviyatar kahin bûn. Seraya nivîsende bû. 
2SA.8.18	Benayayê kurê Yehoyada serbazê parêzvanên Dawid, Kerêtî û Peletiyan bû. Kurên Dawid jî kahin bûn.
2SA.9.2	Bi navê Sîva xulamekî Mala Şawûl hebû. Ew anîn ba padîşah. Dawid jê pirsî: «Sîva tu yî?»
2SA.9.2	Wî jî got: «Belê ez im, ezbenî.»
2SA.9.3	Sîva got: «Kurekî Yonatan heye ku ji herdu lingan kulek e.»
2SA.9.4	Padîşah pirsî: «Ew li ku ye?»
2SA.9.4	Sîva bersiv da û got: «Li Lo-Devarê, li mala Maxîrê kurê Emmiyêl e.» 
2SA.9.5	Li ser vê yekê, padîşah ji mala Maxîr gazî kurê Yonatan kir.
2SA.9.6	Dema ku ew hat ba Dawid, li ber wî xwe tewand.
2SA.9.6	Dawid got: «Mefîboşêt
2SA.9.6	Mefîboşêt lê vegerand: «Belê ez im ezbenî.»
2SA.9.7	Dawid jê re got: «Netirse. Ji bo xatirê bavê te Yonatan, ezê qenciyê li te bikim. Hemû axa bapîrê te Şawûl ezê li te vegerînim. Tê herdem li ser sifra min xwarinê bixwî.»
2SA.9.8	Mefîboşêt serê xwe tewand ber xwe û got: «Ma ez xulamê te kî me ku tu bi kûçikekî wekî min mirî re eleqedar dibî?»
2SA.9.9	Padîşah Dawid şand pey Sîvayê xulamê Şawûl û jê re got: «Min her tiştên ku ji berê de yên Şawûl û malbata wî bûn da neviyê wî Mefîboşêt. 
2SA.9.10	Tu, kurên xwe û xulamên xwe hûnê zeviyên wî bajon û berê wan ji wî re bibin ku pêdiviya xwarina neviyê mezinê we peyda bibe. Wê neviyê xweyê te Mefîboşêt, herdem li ser sifra min xwarinê bixwe.» Panzdeh kur û bîst xulamên Sîva hebûn.
2SA.9.11	Sîva got: «Ezê hemû fermanên xweyê xwe padîşah pêk bînim.» Mefîboşêt wekî kurekî padîşah li ser sifra wî xwarin xwar. 
2SA.9.12	Bi navê Mîka kurekî biçûk ê Mefîboşêt hebû. Hemû kesên Sîva xizmeta Mefîboşêt dikir. 
2SA.9.13	Mefîboşêt li Orşelîmê dima. Herdem nanê li ser sifra padîşah dixwar. Ew ji herdu piyên xwe kulek bû.
2SA.10.1	Piştî demekê Padîşahê Ammoniyan mir, kurê wî Hanûn li cihê wî bû padîşah. 
2SA.10.2	Dawid ji xwe re got: «Ji ber ku bavê wî qenciyê bi min kiriye, ezê jî qenciyê li Hanûnê kurê Nahaş bikim.» Li ser mirina bavê wî, ji bo sersaxiyê, peywirdar şandin Hanûnê.
2SA.10.2	Dema peywirdarên Dawid gihîştin welatê Ammoniyan, 
2SA.10.3	rêberên Ammoniyan, xweyên wan ji Hanûn re gotin: «Ji bo ku Dawid van zilaman şand ba te, tu dibêjî qey, Dawid rêzdariya wî li gel bavê te heye? Dawid ji bo ku bajêr nas bike, sixûriyê bikin û hilweşînin ew zilam ji te re şandine.»
2SA.10.4	Li ser vê yekê, Hanûn zilamên Dawid dan girtin. Nîvê rihên wan da qusandin. Kirasên wan heta qorikê wan jê kir û ew bi paş ve vegerandin.
2SA.10.5	Gava Dawid bihîst, şand pey wan. Çimkî zilamên wî pir şerm dikirin. Padîşah got: «Heta rihê we dirêj bibe, li Erîhayê bimînin, paşê vegerin.»
2SA.10.6	Gava Ammoniyan dît ku li ber çavê Dawid reş bûne, wan xeber şand Bêt-Rehov û Sovayê. Bîst hezar leşkerên peya yên Aramî, Padîşahê Maexayê û hezar leşkerên wî ji gelê Tovê jî diwanzdeh hezar zilam kirê kirin. 
2SA.10.7	Gava ku Dawid ev yek bihîst, Yoav û tevahiya mêrxasên xwe yên artêşê şandin. 
2SA.10.8	Ammonî rabûn li ber dergehê bajêr tevdîra şer kirin. Sova û Rehovê Aramiyan, gelê Tovê û zilamên Maexa jî, li derveyî bajêr amadehiya şer kirin.
2SA.10.9	Yoavê ku li pêş û paş yekîneyên neyaran dîtin, ji leşkerên bijare ên Îsraîliyan hinekên baş hilbijartin û ew li dijî Aramiyan bi cih kirin. 
2SA.10.10	Yekîneyên mayî jî, xist bin fermandariya Avîşayê birayê xwe û ew li dijî Ammoniyan bi cih kirin. 
2SA.10.11	Yoav got: «Heger Aramî zora min bibin, were aliyê min. Lê heger Ammonî zora te bibin, ezê bêm aliyê te. 
2SA.10.12	Wêrek bin! Ji bo xatirê bajarên gelê xwe û Xwedayê xwe, divê em wêrek bin! Bila Xudan bi ya xwe bike.»
2SA.10.13	Dema Yoav û kesên pê re, ji bo li dijî Aramiyan şer bikin xwe avêtin pêşiyê, Aramî ji ber wan reviyan. 
2SA.10.14	Ammoniyên ku dîtin ew direvin, ji ber Avîşay reviyan û ketin bajêr. Li ser vê yekê Yoav bi Ammoniyan re şer nekir û vegeriya Orşelîmê.
2SA.10.15	Aramî li ber Îsraîliyan têk çûn. Loma jî hatin ba hev. 
2SA.10.16	Hadadezer xeber şand û gazî Aramiyan kir ku li rojhilatê Çemê Firatê bûn. Aramî di bin fermandariya Şovaxê fermandarê artêşa Hadadezer de çûn Hêlamê.
2SA.10.17	Dema Dawid bi vê yekê hesiya, artêşa Îsraîlê da hev. Çemê Ûrdunê derbas kir û gihîşt Hêlamê. Aramî li dijî Dawid ketin sefan û pê re şer kirin. 
2SA.10.18	Lê belê Aramî ji ber Îsraîliyan reviyan. Dawid ji wan heft sed şerkerên erebeyên şer û çil hezar leşkerên siwarî kuştin. Li Şovaxê fermandarê artêşa Hadadezer jî xist û ew li wir mir. 
2SA.10.19	Hemû padîşahên di bin fermandariya Hadadezer de têk çûn. Loma bi Îsraîliyan re rûniştin, serî li ber wan tewandin.
2SA.10.19	Piştî vê yekê êdî Aramî nema alîkariya Ammoniyan kir.
2SA.11.2	Carekê Dawid berê êvarê ji nav nivînên xwe rabû, çû ser banê qesrê li wê derê geriya. Dît ku jinek li ser bên serê xwe dişo. Jinik pir xweşik bû. 
2SA.11.3	Dawid ji bo ku fêm bike ew kî ye kesekî şand.
2SA.11.3	Zilam got: «Jinik Bat-Şevaya keça Êliyam û jina Ûriyayê Hîtîtî ye.» 
2SA.11.4	Dawid ji bo ku jinikê bînin, qasid şandin. Jinik hat ba Dawid. Dawid bi jinikê re raza ku demek berê ji adet pak bibû. Dawiyê jinik vegeriya mala xwe. 
2SA.11.5	Jinikê fêm kir bi zaro maye. Ji Dawid re xeber şand û got: «Ez bi zaro me.»
2SA.11.6	Li ser vê yekê, Dawid, bi Yoav re xeber şand ku Ûriyayê Hîtîtî were ba wî. Yoav Ûriya şand ba Dawid. 
2SA.11.7	Ûriya hat ba wî, Dawid pirsa Yoav, artêşê û rewşa şer, jê kir. 
2SA.11.8	Paşê ji Ûriya re got: «Here mala xwe, li kêfa xwe binêre.» Ûriya ji qesrê derket, Dawid xelatek li pey şand. 
2SA.11.9	Lê belê, Ûriya neçû mala xwe, li gel hemû zilamên padîşahê xwe, li ber dergehê qesrê raza.
2SA.11.10	Dema Dawid pê hesiya ku Ûriya neçûye malê, jê pirsî: «Ev demeke dirêj e tu ne li malê yî, westiyayî çima neçûyî mala xwe?»
2SA.11.11	Ûriya bersiv da û got: «Sindoq jî, Îsraîlî û Cihûdayî jî, li çardaxê dimînin. Fermandarê min Yoav û zilamên xweyê min li çolan dimînin. Di vê rewşê de, ezê çawa karibim bikevim mala xwe ji bo ku ez bixwim vexwim û bi jina xwe re razim? Bi serê te ezê qet tiştekî wiha nekim.»
2SA.11.12	Li ser vê yekê Dawid got: «Îşev jî li vir bimîne, ezê sibe te bişînim.» Ûriya wê rojê û roja din jî li Orşelîmê ma. 
2SA.11.13	Dawid şand pey Ûriya. Heta ku ew serxweş kir, pê da xwarin û vexwarin. Dema bû êvar Ûriya ji bo ku raze, bi zilamên xweyê xwe re çû cihê razanê. Dîsa neçû mala xwe.
2SA.11.14	Serê sibê Dawid nameyek ji Yoav re nivîsand û bi Ûriya re şand. 
2SA.11.15	Di nameyê de nivîsand: «Ûriya di eniya herî dijwar a şer de bi cih bike û xwe ji berê bide alî da ku bê kuştin.»
2SA.11.16	Dema Yoav bajar dorpêç kir, Ûriya li cihê ku dizanibû zilamên egîd li wê derê ne bi cih kir. 
2SA.11.17	Xelkê bajêr derketin bi leşkerên Yoav re şer kirin. Ji leşkerên Dawid hin kes hatin kuştin. Ûriyayê Hîtîtî jî, di nav kuştiyan de bû.
2SA.11.18	Yoav ji bo ku hal û meseleyên şer ji Dawid re bêje, qasidekî şand. 
2SA.11.19	Ji qasid re got: «Hal û mesela şer ji padîşah re bêje. 
2SA.11.20	Heger padîşah hêrs bibe û ev pirs ji te bike: ‹Ji bo ku bi wan re şer bikin, hûn çima evqas nêzîkî bajêr bûn? Ma we nizanibû ku wê ji ser bircan tîran bavêjin we? 
2SA.11.21	Ma nayê bîra we ku Avîmelekê kurê Yerûbbeşet
2SA.11.22	Qasid rabû çû. Dema hat ba Dawid, hemû gotinên Yoav ji Dawid re gotin: 
2SA.11.23	«Ew zilam ji me xurtir derketin. Ji bajêr derketin li çolê bi me re şer kirin. Lê me ew, ber bi dergehê bajêr ve ajotin. 
2SA.11.24	Li ser vê yekê tîravêjan ji ser bircan tîr barandin. Ji zilamên padîşah hinek mirin; xulamê te Ûriyayê Hîtîtî jî mir.»
2SA.11.25	Dawid ji qasid re got: «Ji Yoav re bêje: ‹Bila ev bûyer te xemgîn neke! Ne diyar e ku wê di şer de kî bimire. Êrîşeke dijwar bibin ser bajêr û wêran bikin!› Bi van gotinan wêrekiya wî zêde bike.»
2SA.11.26	Jina Ûriya, gava bi mirina mêrê xwe hesiya, şîna wî kir. 
2SA.11.27	Gava wextê şînê derbas bû, Dawid qasid şand pey wê û ew anî qesra xwe. Ew bû jina wî û kurek jê re anî.
2SA.11.27	Lê ev tiştê Dawid kir bi Xudan xweş nehat.
2SA.12.2	Gelek pez û dewarên kesê dewlemend hebûn. 
2SA.12.3	Lê kesê feqîr, ji bilî berxekê pê ve tiştekî wî tunebû. Wî ew berx ji xwe re kirîbû û xweyî dikir. Berx li ba wî, tevî zarokên wî mezin bû. Ji xwarina zilam dixwar vedixwar, di paşila wî de radiza. Wekî keçika wî bû. 
2SA.12.4	Paşê, rojek rêwiyek hat ba mirovê dewlemend. Zilam ji bo ku ji merivê xwe re xwarin amade bike, dil neda ku ji mih an jî dewarên xwe yekî serjê bike, çû berxa feqîr anî û ji mêvanê xwe re serjê kir.»
2SA.12.5	Dawid li mirovê dewlemend pir hêrs bû, ji Natan re got: «Bi navê Xudanê Jîndar, kesê ku wiha kiriye mirinê heq dike! 
2SA.12.6	Ji ber ku wiha kiriye û li ber neketiye, divê ji dêla berxê ve, çar qatê wê bide.»
2SA.12.7	Li ser vê yekê Natan ji Dawid re got: «Ew mirov tu yî! Xudan Xwedayê Îsraîl dibêje: ‹Min te ji bo Îsraîlê kifş kir û ji destê Şawûl xilas kir. 
2SA.12.8	Min mala xweyê te da te, min jinên wî jî xist paşila te. Min Mala Îsraîl û Cihûda jî da te. Heger ev hindik bûna, minê hê jî bida te! 
2SA.12.9	Te çima ew tişt di çavê Xudan de xerab e kir û te peyva wî kêm dît? Te Ûriyayê Hîtîtî bi şûr kuşt, te bi şûrê Ammoniyan ruhê wî stand. Te jina wî jî ji xwe re anî. 
2SA.12.10	Loma jî wê tu caran şûr ji ser mala te kêm nebe. Çimkî te jina Ûriyayê Hîtîtî ji xwe re anî û ez bêrûmet kirim.›
2SA.12.12	Belê, te ew kar bi dizî kir, lê ezê vê yekê li ber çavê hemû gelê Îsraîlê di nava rojê de bikim!›»
2SA.12.13	Dawid got: «Min li ber Xudan guneh kir.»
2SA.12.13	Natan jê re got: «Xudan gunehê te efû kir, tê nemirî. 
2SA.12.14	Lê tu bi vê yekê bûyî sedem ku dijminên wî Xudan kêm bibînin. Loma jî ev kurê te yê bûye, wê bimire.» 
2SA.12.15	Piştre Natan vegeriya mala xwe.
2SA.12.15	Xudan li wî zarokî xist. Kir ku zarokê ji jina Ûriyayê ku ji Dawid bû nexweş bikeve. 
2SA.12.16	Dawid ji bo zarok, lavayî Xwedê kir û rojî girt; çû mala xwe û şevên xwe bi raketina li erdê derbas kir.
2SA.12.17	Rîspiyên qesrê hatin ku wî ji erdê rakin. Lê Dawid nexwest ji erdê rabe, xwarinê jî bi wan re nexwar. 
2SA.12.18	Roja heftan zarok mir. Peywirdarên Dawid tirsiyan ku xebera mirina zarok bidin Dawid. Ji ber ku digotin: «Hê zarok sax bû em pê re axivîn, lê guhdariya me nekir. Niha emê çawa jê re bêjin zarok miriye? Ewê tiştekî bîne serê xwe.»
2SA.12.19	Gava Dawid dît peywirdar di nav xwe de dikin pistepist, fêm kir ku zarok miriye. Ji wan pirsî: «Ma zarok mir?»
2SA.12.19	Gotin: «Belê, mir.»
2SA.12.20	Li ser vê yekê Dawid ji erdê rabû. Xwe şûşt, bêhnên xweş li xwe kir û cilên xwe guhertin. Çû Mala Xudan û perizî wî. Paşê zivirî mala xwe û xwarin xwest û xwar. 
2SA.12.21	Xizmetkarên wî jê pirsîn: «Tu çima wiha tevdigerî? Dema ku zarok dijiya te rojî digirt, digiriyayî; lê piştî ku mir tu rabûyî dest bi xwarinê dikî.»
2SA.12.22	Dawid wiha bersiva wan da: «Dema ku zarok dijiya min rojî digirt û digiriyam. Ji ber ku, min digot: ‹Ma kî dizane, dibe ku Xudan keremê bide, ew ji min re bibexişîne û zarok bijî.› 
2SA.12.23	Lê zarok mir. Êdî ez çima rojiyê bigirim? Ma ez dikarim wî vegerînim? Ezê herim ba wî, lê ewê neyê ba min.»
2SA.12.24	Dawid jina xwe Bat-Şevayê aş kir. Çû ba wê û pê re raza. Wê kurek anî û navê wî Silêman danî. Xudan jê hez kir. 
2SA.12.25	Xudan bi riya Natan xeber şand û navê kurik Yedîdya
2SA.12.26	Di vê navberê de, Yoavê ku li dijî bajarê Rabbayê, bi Ammoniyan re şer dikir, taxa qesrê jî bi dest xist. 
2SA.12.27	Paşê Yoav qasid şandin ba Dawid û got: «Min li dijî bajarê Rabbayê şer kir û kaniyên avên wan bi dest xistin. 
2SA.12.28	Niha tu bermayiyên artêşê bide hev û bajêr dorpêç bike, bi dest bixe; wisa bike ku ez bajêr bi dest nexim, ji bo ku bajar bi navê min neyê bibîranîn.» 
2SA.12.29	Dawid hemû leşkerên xwe berhev kirin û çû bajarê Rabbayê, li dijî bajêr şer kir û bi dest xist. 
2SA.12.30	Taca Padîşahê Ammoniyan
2SA.12.31	Gelê ku li wê derê dijiya, ji malên wan derxist ew di karên ku bi birek, tevir û bivir dihatin kirin de, di çêkirina kerpîçan de da xebitandin. Dawid vê yekê li tevahiya bajarên Ammonê pêk anî. Paşê bi artêşa xwe re vegeriya Orşelîmê.
2SA.13.1	Xwişkeke bedew a Avşalomê kurê Dawid hebû. Navê wê Tamar bû. Amnon jî kurê Dawid bû û dilê wî ketibû Tamarê. 
2SA.13.2	Amnon bi qasî ku nexweş bikeve çav berdabû Tamara xwişka ji dêmariya xwe. Tamar keçeka navmalê bû û zehmet bû mêr nêzîkî wê bibin. Amnon ji ber vê rewşê nikaribû tiştekî pê bike. 
2SA.13.3	Hevalekî fenek ê Amnon hebû ku navê wî Yonadav bû. Ew kurê Şîmayê birayê Dawid bû. 
2SA.13.4	Yonadav ji Amnon pirsî: «Ya kurê padîşah, tu çima wisa roj bi roj dihelî? Ji min re nabêjî?»
2SA.13.4	Amnon got: «Min dil berdaye xwişka ji dêmariya xwe Tamarê. Tu jî dizanî ew xwişka birayê min Avşalom e.»
2SA.13.5	Yonadav rabû jê re got: «Here bikeve nav nivînan û xwe li nexweşiyê deyne. Dema ku bavê te hat, jê re bêje: ‹Lava dikim bila Tamar were, xwarinê ji min re çêke. Bila li ber min çêke ku ez lê binêrim û ji destên wê bixwim.›»
2SA.13.6	Amnon bi ya wî kir, ket nav nivînan û xwe li nexweşiyê danî. Gava padîşah hat, Amnon got: «Lava dikim bila xwişka min Tamarê were, ji min re kulîçeyan çêke ku ez ji destê wê bixwim.»
2SA.13.7	Tamar li qesrê dima. Dawid ji Tamarê re xeber şand û got: «Rabe here mala Amnonê birayê xwe û jê re xwarinekê çêke.» 
2SA.13.8	Tamar çû wir. Amnon di nav nivînan de dirêjkirî bû. Wê hevîr kir û jê re çend kulîçe çêkirin. 
2SA.13.9	Tamarê kulîçe danî ber wî, lê Amnon nexwest bixwe û got: «Her kesî derxin derve.» Her kes derket. 
2SA.13.10	Paşê Amnon ji Tamarê re got: «Kulîçeyan bîne oda min a razanê ku ez ji destê te bixwim.» Tamarê kulîçe birin oda razanê. 
2SA.13.11	Gava wê kulîçe danî ber Amnon, wî ew girt û got: «Were bi min re raze xwişka min!»
2SA.13.12	Lê Tamarê got: «Na, birayê min, zorê nede min! Nabe ku li Îsraîlê tiştekî wiha bibe? Lava dikim vê kirêtiyê neke! 
2SA.13.13	Ezê vê şermê çawa ji ser xwe rakim? Bi vê yekê tê li Îsraîlê rûreş bibî. Qet nebe ji padîşah re bêje; ji xwe wê texsîr neke.» 
2SA.13.14	Lê Amnon guhdariya wê nekir. Ew jê xurtir bû. Rabû bi zorê pê re raza.
2SA.13.15	Piştî vê yekê Amnon ji Tamarê nefret kir. Wisa bû ku nefreta wî ji dilxwaziya wî mezintir bû. Amnon ji Tamarê re got: «Biqeşte here!»
2SA.13.16	Tamarê got: «Na! Qewirandina te xerabiyek e û ev ji xerabiya te ya te kir mezintir e.» Lê Amnon guhdariya wê nekir. 
2SA.13.17	Gazî xulamê xwe kir û got: «Vê jinikê derxe derve, derî jî li pey wê bigire.» 
2SA.13.18	Xulam Tamar derxist derve û derî li pey wê girt. Tamarê kirasekî mildirêj li xwe kiribû. Keçên bakîre yên padîşah, kirasên wiha li xwe dikirin. 
2SA.13.19	Tamarê xwelî li xwe kir û kirasê xwe çirand. Bi herdu destan li xwe da giriya û çû.
2SA.13.20	Avşalomê birayê wê jê pirsî: «Kesê bi te re raza birayê te Amnon bû ne wisa? Xwişkê, tu dengê xwe neke. Ew birayê te yê ji dêmariyê ye. Tu xema nexwe.» Tamar li mala Avşalomê birayê xwe bi tena serê xwe û gelekî xemgîn ma.
2SA.13.21	Padîşah Dawid bi bûyerê hesiya û pir hêrs bû. 
2SA.13.22	Avşalom jî ji Amnon re behsa tiştekî baş an xerab nekir. Ji ber ku destdirêjiya Tamara xwişka wî kiribû, wî ji Amnon nefretê dikir.
2SA.13.23	Piştî du salan, Avşalom şand pey hemû kurên Dawid ku werin Baal-Hasora nêzîkî Bajarê Efrayîmê ku pezbirên wî li wê bûn. 
2SA.13.24	Avşalom hat ba padîşah û jê re got: «Ez pezên xwe didim qusandin. Hêvî dikim bila peywirdarên padîşah jî beşdarî vî xulamê te bibin.»
2SA.13.25	Lê Dawid got: «Nexêr kurê min, em tev neyên, ji te re nebin bar.» Avşalom her çiqas li ber geriya jî, padîşah nexwest here, lê wî ew pîroz kir.
2SA.13.26	Li ser vê yekê Avşalom wiha got: «Naxwe destûrê bide, bila birayê min Amnon bi me re were.»
2SA.13.26	Padîşah got: «Amnon çima bi te re were?» 
2SA.13.27	Avşalom pir li ber padîşah geriya, loma jî wî Amnon û tevahiya kurên xwe pê re şandin.
2SA.13.28	Avşalom ji xizmetkarê xwe re got: «Guhdarî bikin! Li bendê bin heta ku Amnon ji şerabê serxweş bibe. Gava min got: ‹Li Amnon bixin› lêxin û wî bikujin. Netirsin! Fermanê ez didime we. Hêzdar û wêrek bin.» 
2SA.13.29	Xizmetkaran li gorî Avşalom kirin û Amnon kuştin. Tevahiya kurên padîşah li hêstirên xwe siwar bûn û reviyan.
2SA.13.30	Dema ku ew di rê de bûn ji Dawid re xeber hat: «Avşalom, tevahiya kurên padîşah kuştine, yek jî wan sax nemaye.» 
2SA.13.31	Padîşah rabû cilên xwe çirandin, xwe avêt erdê. Hemû xulamên wî jî, cilên xwe çirandibûn û li ber wî sekinîbûn.
2SA.13.32	Yonadavê kurê Şîmayê birayê Dawid, wiha got: «Ezbenî nefikire ku tevahiya kurên te hatine kuştin; bi tenê Amnon mir. Ji ber ku Avşalom ji roja Amnon destdirêjiya xwişka wî Tamarê kiribû biryar dabû ku wî bikuje. 
2SA.13.33	Ya xweyê min padîşah, tevahiya kurên te nemirine; bi tenê Amnon miriye.»
2SA.13.34	Di vê navberê de Avşalom jî reviyabû.
2SA.13.34	Nobedar dît ku ji riya qûntara girê li rojhilat qelebalixek tê. 
2SA.13.35	Yonadav ji padîşah re got: «Va ye kurên te tên! Çawa ku xulamê te gotibû.» 
2SA.13.36	Gava wî gotina xwe qedand, kurên padîşah gihîştine wir û bi dengekî bilind giriyan. Padîşah û peywirdarên wî jî bişewat giriyan.
2SA.13.38	Avşalom li Geşûrê sê salan ma. 
2SA.13.39	Padîşah Dawid, pir dixwest here ba Avşalom. Çimkî piştî mirina Amnon dilê wî aş bibû.
2SA.14.1	Kurê Serûyayê Yoav têgihîşt ku Padîşah Dawid bêriya Avşalom kiriye. 
2SA.14.2	Yekî şand ba jineke zana ku li Teqoayê dijî. Wî jinikê bi xwe re anî. Yoav ji jinikê re got: «Ji kerema xwe reş girê bide. Cilên xwe yê şînê li xwe bike. Rûn li xwe nede û çawa ku bi rojan e tu şîna miriyan dikî tevbigere. 
2SA.14.3	Here ba padîşah û gotinên min jê re bêje.» Piştre Yoav jinikê şîret kir ku çi bêje.
2SA.14.4	Jinika Teqoayî çû ba padîşah. Li pêş wî deverû çû erdê û got: «Ya padîşah, alîkariya min bike!»
2SA.14.5	Padîşah pirsî: «Te xêr e?»
2SA.14.5	Jinikê got: «Ez jinebiyeke belengaz im. Mêrê min mir. 
2SA.14.6	Ez xulama te, min du kur hebûn. Herduyan jî li derve bi hev re şer kir. Kesekî ku li wir wan ji hev veqetîne tunebû. Yekî li yê din xist û kuşt. 
2SA.14.7	Niha tevahiya malbatê, li dijî min, cariya te derdikevin û dibêjin: ‹Yê ku birayê xwe kuştiye teslîmî me bike. Ji dêla ku birayê xwe kuştiye em jî wî bikujin. Bi vî awayî emê mîrasxwarekî jî ji holê rakin.› Wê di dawiyê de ziriyeta min jî biqelînin, li rûyê erdê kesekî ku navê mêrê min bidomîne namîne.»
2SA.14.8	Padîşah got: «Tu bi xêr here mala xwe, ezê pirsa te safî bikim.»
2SA.14.9	Jina Teqoayî got: «Padîşahê min ezbenî, bila sûcdarê vê pirsgirêkê ez û malbata bavê min bin. Bila padîşah û textê wî bêsûc bin.»
2SA.14.10	Padîşah got: «Kesê ji te re tiştekî bêje, wî bîne ba min. Careke din nikare te aciz bike.»
2SA.14.11	Jinikê wiha got: «Ji bo xatirê Xwedayê xwe Xudan lava dikim ku padîşah tolhildanê zêdetir neke. Naxwe wê kurê min bikujin.»
2SA.14.11	Padîşah got: «Bi navê Xudanê Jîndar, tu kes nikare zirarê bide mûyêkî kurê te.»
2SA.14.12	Jinikê got: «Destûr bide ez ji xweyê xwe padîşah re gotineke din jî bêjim.»
2SA.14.12	Padîşah got: «Bêje.»
2SA.14.13	Jinikê got: «Ji bo çi te li dijî gelê Xwedê fenekî wiha kir? Her ku padîşah wiha diaxive, wek xwe sûcdar dibîne. Ji ber kesê ku şande sirgûnê bi paş ve neanî. 
2SA.14.14	Helbet emê hemû bimirin. Em wekî avê ne ku tê rijandin û careke din berhev nabe. Ezbenî rihê çûyî venagere, lê ji bo ku ji te dûr nemînin, çareseriya sirgûniyan li ba te ye.
2SA.14.15	«Ji bo ku gel ez tirsandime, min xwest ez van ji xweyê xwe padîşah re bêjim: ‹Min xwest ez bi padîşah re bipeyivim, dibe ku daxwaza xulama xwe bîne cih› ez bi vî rengî fikirîm, 
2SA.14.16	‹Hêviya min ji padîşah ew e ku min û kurê min ji destê wî kesî xilas bike ku dixwaze me bikuje û ji welatê Xwedê veqetîne.› 
2SA.14.17	Min xwest ku gotina xweyê min padîşah min rihet bike. Çimkî wekî milyaketê Xwedê, xweyê min padîşah qencî û xerabiyê ji hev derxe. Xwedayê te Xudan bi te re be!»
2SA.14.18	Padîşah got: «Ezê ji te pirsekê bikim, rastiyê ji min veneşêre.»
2SA.14.18	Jinikê got: «Fermo xweyê min padîşah.»
2SA.14.19	Padîşah pirsî: «Kesê ku ev fen bi te da kirin Yoav e gelo?»
2SA.14.19	Jinikê got: «Bi serê te kim ya xweyê min padîşah, ez tu caran ji pirsên te narevim. Erê yê ku li min emir kir û tevahiya van bi min koleya te da gotin, xulamê te Yoav e. 
2SA.14.20	Yoav, ji bo ku çareseriyek ji van tiştan re bîne wisa kir. Xweyê min wek milyaketekî Xwedê zana ye. Her tiştê ku li welêt çêdibe dizane.»
2SA.14.21	Li ser vê yekê padîşah ji Yoav re got: «Ezê daxwaza te bînime cih; here Avşalomê ciwan vegerîne.»
2SA.14.22	Yoav deverû xwe avêt erdê, wî ew pîroz kir û got: «Ya xweyê min padîşah, îro ez dizanim ku dilê te bi min xweş e, ji ber ku te daxwaza xulamê xwe bi cih anî.»
2SA.14.23	Yoav bi lez çû Geşûrê, Avşalom anî Orşelîmê. 
2SA.14.24	Lê padîşah got: «Avşalom bila here mala xwe, neyê ba min.» Îcar Avşalom çû mala xwe; wî padîşah nedît.
2SA.14.25	Li tevahiya Îsraîlê kesekî bi qasî Avşalom ku ji bo bedewiya wî pesnê wî dihat dayîn tunebû; ji serî heta binî lihevhatî û bêqisûr bû. 
2SA.14.26	Avşalom salê carekê tenê porê xwe diqusand ku dirêj bibe. Gava dikişand, li gorî pîvana padîşahiyê giraniya porê wî du sed şekel
2SA.14.27	Sê kurên Avşalom û bi navê Tamar keçeke wî ya gelekî bedew hebû.
2SA.14.28	Avşalom du salan li Orşelîmê ma, lê wî padîşah nedît. 
2SA.14.29	Piştre ji bo ku Yoav bişîne ba padîşah jê re xeber şand. Lê Yoav nexwest here. Avşalom cara diduyan xeber şand, Yoav dîsa nexwest here. 
2SA.14.30	Avşalom ji xulamên xwe re got: «Binêrin, zeviya Yoav ya ceh bi zeviya min ve ye. Herin, agir berdin zeviya wî.» Li ser vê yekê çûn agir berdan zeviya wî.
2SA.14.31	Yoav rabû çû mala Avşalom, pirsî û got: «Xulamên te çima agir berdan zeviya min?»
2SA.14.32	Avşalom got: «Min ji te re xeber şand ku tu bêyî te bişînim ba padîşah. Minê ji te daxwaz bikira ku tu jê re wiha bêjî: ‹Ez çima ji Geşûrê hatim? Ez li wir bimama wê çêtir bûya. Êdî ez dixwazim padîşah bibînim. Heger sûcekî min hebe bila min bikuje.›»
2SA.14.33	Li ser vê yekê Yoav çû û gotinên Avşalom ji padîşah re got. Padîşah gazî Avşalom kir. Avşalom li pêş wî deverû çû erdê. Padîşah jî ew ramûsa.
2SA.15.1	Avşalom ji xwe re erebeyeke şer, hesp û ji bo ku li pêş wî baz bidin pêncî mirov amade kirin. 
2SA.15.2	Serê sibê zû radibû, li kêleka riya ku diçe dergehê bajêr disekinî. Ji kesên ji bo doza xwe diçûn ba padîşah dipirsî: «Tu ji ku yî?»
2SA.15.2	Ji kîjan eşîra Îsraîlê bûna digotin.
2SA.15.3	Avşalom ji wî re wiha digot: «Tiştê ku tu dibêjî rast e û heq e, lê belê bi navê padîşah kesekî ku li te guhdarî bike tune.» 
2SA.15.4	Piştre wî berdewam kir: «Xwezî li ser vî welatî ez bibûma desthilatdar! Kesên doz an jî meseleyên wan hebin bila bihatana ba min. Min jî mafên wan bida wan.» 
2SA.15.5	Gava kesek nêzîkî wî bibûya û xwe li ber wî deverû bavêta erdê, Avşalom destê xwe dirêj dikir, bi zilam digirt û ew maçî dikir. 
2SA.15.6	Li hemû Îsraîliyên ku ji bo doza wan binêre dihatin ba padîşah, wisa dikir. Bi vî awayî ket dilê Îsraîliyan.
2SA.15.7	Piştî çar salan
2SA.15.8	Ji ber ku ez li bajarê Geşûra xulamê te Aram dijiyam, min gorî pêşkêş kiribû û gotibû: ‹Heger Xudan dîsa min vegerîne Orşelîmê, ezê herim li Hevronê
2SA.15.9	Padîşah got: «Bi xêr û xweşî here.» Lê gava Avşalom diçû Hevronê, 
2SA.15.10	ji eşîrên Îsraîlê re bi dizî qasid şandin û wiha got: «Çawa ku we dengê boriyê bihîst, bêjin: ‹Avşalom li Hevronê bû padîşah!›» 
2SA.15.11	Ji Orşelîmê du sed kesên ku gazî wan kirine, bêyî ku ji bûyeran agahdar bin, bi dilekî pak, bi Avşalom re çûn. 
2SA.15.12	Avşalom dema ku qurban serjê dikirin, şêwirmendê Dawid Ahîtofêlê Gîloyî jî ji bajarê Gîloyê anîbû. Bi vî awayî serhildan xurt bû. Çimkî civata dida pey Avşalom her diçû zêdetir dibû.
2SA.15.13	Qasidek hat ba Dawid û got: «Îsraîlî bi dil û can baweriya xwe bi Avşalom anîn.»
2SA.15.14	Li ser vê yekê Dawid tevahiya peywirdarên xwe yên li ba wî li Orşelîmê diman re wiha got: «De em rabin û birevin! An na emê ji destê Avşalom xilas nebin. Em bilezînin! An na, Avşalom wê bi lez li pey me bê, me tune bike. Wê bajar bide ber şûran.»
2SA.15.15	Peywirdarên padîşah wiha got: «Xweyê me padîşah çi biryarê bide, em amade ne pêk bînin.»
2SA.15.16	Bi vî awayî padîşah, bi tevahiya malbata xwe ya ku pê bawer bûn re da rê. Lê ji bo ku xweyîtî li qesrê bikin deh cariye li wir hiştin. 
2SA.15.17	Padîşah û kesên li ba wî li ber avahiya herî dawî ya li bajêr sekinîn. 
2SA.15.18	Kerêtî û Peletiyên ku parêzvanên Dawid bûn, di ber padîşah re derbas bûn. Şeş sed leşkerên Gatî ku ji Gatê dabûn pey wî jî, di ber padîşah re derbas bûn.
2SA.15.19	Padîşah ji Îttayê Gatî pirsî û got: «Tu çima bi me re têyî? Vegere û bi padîşahê nû re bimîne. Çimkî tu yekî xerîb î ku ji welatê xwe hatiye nefîkirin. 
2SA.15.20	Tu hê nû hatî. Ez bixwe nizanim ezê îro bi ku ve herim, ezê çawa te bi xwe re bigerînim? Bi birayên xwe re vegere. Bila dilsozî û dilovaniya Xwedê li ser te be!»
2SA.15.21	Lê Îttay wiha got: «Xweyê min padîşah, bi navê Xudanê Jîndar û bi serê xweyê xwe padîşah sond dixwim, sax an mirî, tu li ku bî ez xulamê te jî, ezê li wir bim.»
2SA.15.22	Dawid got: «De baş e, derbas be!» Li ser vê yekê Îttayê Gatî, bi hemû zilamên ba xwe û zarokên wan re derbas bûn. 
2SA.15.23	Dema ku gel derbas dibû tevahiya gelê li herêmê bi dengekî bilind digiriyan. Padîşah Newala Qîdronê derbas kir. Gel jî ber bi çolê ve meşiya.
2SA.15.24	Sadoqê Kahin û Lêwiyên ku Sindoqa Peymana Xwedê digerandin jî li wir bûn. Sindoqa Xwedê danîn erdê. Heta ku hemû gel ji bajêr derkeve Aviyatar qurban pêşkêş kirin.
2SA.15.25	Piştre padîşah ji Sadoq re got: «Sindoqa Xwedê vegerîne bajêr. Heger dilê Xudan bi min xweş be, ewê min vegerîne û sindoqa di cihê xwe de nîşanî min bide. 
2SA.15.26	Lê ku bêje: ‹Ez ji te ne dilxweş im›, va ye ez li vir im, dilê wî çawa dixwaze, bila wisa bi min bike.» 
2SA.15.27	Padîşah bi Sadoqê Kahin re gotina xwe wiha berdewam kir: «Ma tu ne Zana
2SA.15.28	Heta ku min ji we agahiyek baş wergirt, ezê li çolê li bihora kêleka çem bisekinim.» 
2SA.15.29	Sadoq û Aviyatar Sindoqa Xwedê birin Orşelîmê û li wir bicih bûn.
2SA.15.30	Dawid bi girîn hildikişiya Çiyayê Zeytûnê. Serê wî nixamtî bû û pêxwas diçû, her kesê pê re jî sernixamtî bû û ew jî digiriyan.
2SA.15.31	Di wê navberê de yekî ji Dawid re got: «Ahîtofêl di nav fesadên alîgirên Avşalom de ye.»
2SA.15.31	Li ser vê yekê Dawid wiha dua kir: «Ya Xudan şêwra Ahîtofêl vala derxe.»
2SA.15.32	Dawid dema gihîşte ser girê perizînê ku gel ji bo perizînê diçû wir, Huşayê Arkî, ser û guhê wî di nav toz û telazê de, bi cilên xwe yê qetiyayî, ew pêşwazî kir. 
2SA.15.33	Dawid ji wî re got: «Heger tu bi min re werî, tê bibî bar ji min re», 
2SA.15.34	«Lê ku tu vegerî bajêr û ji Avşalom re bêjî: ‹Ya padîşah, ezê bibim xulamê te; berê min çawa ji bavê te re xulamî kiribe, niha jî ezê ji te re xulamiyê bikim›, bi vî awayî tê ji bo min şêwra Ahîtofêl vala derxî. 
2SA.15.35	Sadoqê Kahin û Aviyatarê Kahin wê li wir tevli te bin. Te li qesra padîşah çi bihîstibe, ji wan re bêje. 
2SA.15.36	Kurên wan Ahîmaes û Yonatan jî li wir in. Her tiştê we bihîstin, bi riya wan ji min re bişînin.»
2SA.15.37	Bi vî awayî dostê Dawid Huşay çû Orşelîmê. Di wê demê de Avşalom jî gihîşte bajêr.
2SA.16.2	Padîşah ji Sîva pirsî: «Te ev ji bo çi anîn?»
2SA.16.2	Sîva got: «Ker ji bo malbata padîşah lê siwar bin, nan û fêkî jî ji bo xwarina xulaman, şerab jî ji bo dema kesên ku westiyan vexwin!»
2SA.16.3	Padîşah pirsî: «Neviyê xweyê te Şawûl li ku ye?»
2SA.16.3	Sîva got: «Li Orşelîmê dimîne. Ew difikirî ku Mala Îsraîl wê îro padîşahiya bapîrê min paş ve bide min.»
2SA.16.4	Padîşah got: «Her tiştê Mefîboşêt yê te ye.»
2SA.16.4	Sîva got: «Ez li ber te xwe ditewînim, xweyê min padîşah! Bila dilê te hergav bi min xweş be.»
2SA.16.5	Dema Padîşah Dawid gihîşte Bahûrîmê, yekî bi navê Şîmiyê kurê Gêra ku ji Mala Şawûl bû hat. Wî naletê dibarand. 
2SA.16.6	Hemû leşker û parêzvan bi Dawid re bûn. Şîmî dîsa jî kevir davêtin wan. 
2SA.16.7	Wî nalet dibarand û digot: «Ji vir here lo zilamê destbixwîn, belqitiyo!» 
2SA.16.8	Te li ser xwîna Mala Şawûl, padîşahî stand. Loma jî Xudan tu ceza kirî. Xudan padîşahî da kurê te Avşalom. Ji ber ku tu destbixwîn î, ev têkçûn hat serê te.
2SA.16.9	Kurê Serûyayê Avîşay ji padîşah re got: «Ev kûçikê mirî, çima wê ji xweyê min padîşah re nifiran bike? Bihêle ez herim serê wî jê bikim.»
2SA.16.10	Lê padîşah got: «Ev ne karê we ye, kurên Serûyayê! Madem Xudan jê re gotiye: ‹Ji Dawid re nifiran bike›, kî dikare jê re bêje: ‹Tu çima wisa dikî?›»
2SA.16.11	Piştre Dawid ji Avîşay û leşkerên wî re got: «Kurê min bixwe dixwaze min bikuje, loma li tiştê ku ev Binyamînî dike, şaş nemînin! Dev jê berdin hema bila nifiran bike! Çimkî Xudan wisa xwestiye û ew jî dike. 
2SA.16.12	Dibe ku Xudan tengasiya min bibîne û nifirên li min hatine kirin ji min re bike qencî.»
2SA.16.13	Dawid û zilamên wî riya xwe berdewam kirin. Şîmiyê ku li dijî Dawid, li qûntara çiyê dimeşiya dema ku diçû nifir lê dikirin. Wî kevir diavêtê, ax û xwelî lê direşand. 
2SA.16.14	Padîşah û gelê li ba wî qels û bêqewet gihîştin cihê ku dixwestin herinê, li wir bêhna xwe vedan.
2SA.16.15	Avşalom û gelê Îsraîlê ketibûn Orşelîmê, Ahîtofêl jî bi Avşalom re bû. 
2SA.16.16	Dostê Dawid Huşayê ji Arkê, dema ku gihîşt ba Avşalom, wiha qîriya: «Bijî padîşah! Bijî padîşah!»
2SA.16.17	Avşalom ji Huşay pirs kir: «Girêdayîna te bi dostê te re ev e? Tu çima bi dostê xwe re neçûyî?»
2SA.16.18	Huşay got: «Ezê alîgirê wî kesî bim ku ji aliyê Xudan û tevahiya gelên Îsraîlê ve hatiye kifşkirin. Ezê li ba wî bimînim. 
2SA.16.19	Ma ezê ji bilî Avşalomê kurê Dawid, xizmeta kê bikim? Min çawa ji bavê te re xizmet kiribe, ezê ji te re jî wisa xizmetê bikim.»
2SA.16.20	Avşalom ji Ahîtofêl re got: «Divê em çi bikin? Şîretekê li me bike.»
2SA.16.21	Ahîtofêl wiha got: «Bi wan cariyeyan re raze ku bavê te ji bo xweyîtiyê li qesrê bikin hiştibû. Bi vî awayî, wê tevahiya Îsraîlê bibihîze ku te nefreta bavê xwe qezenc kiriye û kesên ku piştgiriya te dikin, wê tev xwe bêtir bi hêz bibînin.»
2SA.16.23	Di wan rojan de şîretên ku Ahîtofêl dikirin, wekî şîretên zilamekî wiha bûn ku peyvên Xwedê belav dikirin. Dawid jî, Avşalom jî, şîretên wî wisa qebûl dikirin.
2SA.17.1	Ahîtofêl ji Avşalom re wiha got: «Destûr bide ku ez diwanzdeh hezar kesan hilbijêrim û îşev rabim bikevime pey Dawid. 
2SA.17.2	Hê ku Dawid qels û bêqewet e, ez êrîşî wî bikim û çavê wî bitirsînim. Wê kesên li ba wî tev birevin, ezê jî tenê Padîşah Dawid bikujim. 
2SA.17.3	Dawiyê ezê tevahiya gel ji te re bînim. Vegerîna gel, girêdayî mirina wî kesî ye ku tu dixwazî wî bikujî. Bi vî awayî wê gel jî di nav aştiyê de be.» 
2SA.17.4	Ev gotin bi dilê Avşalom û rîspiyên Îsraîlî bû.
2SA.17.5	Avşalom got: «Gazî Huşayê Arkî jî bikin, wê çi bêje em bibihîzin.» 
2SA.17.6	Dema ku Huşay hat, Avşalom got: «Ahîtofêl wiha got. Gelo em gotina wî bikin? Heger na, tu ya xwe bibêje.»
2SA.17.7	Huşay ji Avşalom re got: «Vê carê şîreta Ahîtofêl ne baş e. 
2SA.17.8	Tu dizanî ku bavê te Dawid û zilamên wî şervanên gelek xurt in. Wek hirça ku li çolê ji ferxika xwe hatiye veqetandin, bi hêrs in. Bavê te şervanekî serhatî ye, şeva xwe bi leşkerên re derbas nake. 
2SA.17.9	Vê gavê, yan di şikeftekê de yan jî li cihekî din, xwe veşartiye. Dema ku Dawid êrîşa xwe ya yekê li dijî leşkerên xwe bike, her kesê ku vê yekê bibihîze, wê bêje: ‹Di nav kesên ku piştgiriya Avşalom dikin de, qirkirin heye.› 
2SA.17.10	Wê gavê mêrxasên mîna şêran jî wê bikevin nav tirsê. Ji ber ku tevahiya Îsraîlê dizane ku bavê te bi hêz e, yên li ba wî jî leheng in.
2SA.17.11	«Loma ev e şîreta min li te: Ji Danê heta Bîr-Şevayê, Îsraîliyên bi qasî sêlaka li ber deryayê zêde ne, bila li dora te kom bibin, tu jî tevli şer bibe. 
2SA.17.12	Wê gavê bavêjin ser cihê ku Dawid xwe lê veşartiye. Wek xunava li ser rûyê erdê, emê bi ser wî de herin. Em nahêlin ew jî û yên li ba wî jî sax bimînin. 
2SA.17.13	Heger ew xwe li bajarekî veşêre, emê tevî Îsraîliyan bajêr hilweşînin û bavêjin nava gelî. Kevir li ser kevir nehêlin!»
2SA.17.14	Avşalom û Îsraîliyan got: «Şîreta Huşayê Arkî, ji şîreta Ahîtofêl çêtir e.» Çimkî Xudan, ji bo Avşalom têk bibe, pîlan kiribû ku şîreta Ahîtofêl vala derxe.
2SA.17.15	Huşay, ji Sadoqê Kahin û Aviyatarê Kahin re wiha got: «Ahîtofêl şîreteke wiha li Avşalom û rîspiyên Îsraîlî kir. Lê min şîreteke wiha kir. 
2SA.17.16	Niha ji Dawid re vê xeberê bişînin û bêjin: ‹Şevê li cihê bihorê çemê li çolê derbas neke, bilezîne û derbasî aliyê din bibe. An na wê padîşah jî, yên li ba wî jî hemû qir bibin.›»
2SA.17.17	Di vê navberê de Yonatan û Ahîmaes li Eyn-Rogêlê diman. Keçikeke xizmetkar radibe hal û mesele ji wan re dibêje. Ew jî diçin tiştê ku bihîstine ji Padîşah Dawid re dibêjin. Çimkî çavê wan nedibirî bikevin bajêr û kes wan bibîne. 
2SA.17.18	Lê xortekî ew dîtin û ji Avşalom re got. Li ser vê yekê Yonatan û Ahîmaes bi lez ji wir reviyan çûn Bahûrîmê, xwe avêtin mala zilamekî. Li hewşa malê bîrek hebû. Yonatan û Ahîmaes, ketin bîrê. 
2SA.17.19	Jina zilêm rahişt paçikekî û li ser devê bîrê raxist. Ji bo ku kifş nebe, li ser paçikê jî simbilên genim, belav kirin. 
2SA.17.20	Peywirdarên Avşalom, dema ku gihîştine malê, ji jinikê re gotin: «Ahîmaes û Yonatan li ku ne?»
2SA.17.20	Jinikê wiha bersiv da: «Derbasî aliyê din ê çem bûn.» Peywirdarên Avşalom çûn li wan geriyan. Dema ku ew nedîtin, vegeriyan Orşelîmê.
2SA.17.21	Piştî ku zilam çûn, Ahîmaes û Yonatan ji bîrê derketin û çûn hal û meselê ji Padîşah Dawid re gotin: «Padîşah! Lazim e tu bi lez ji çem derbas bibî! Çimkî Ahîtofêl ji dijî te fen û fût kir.» 
2SA.17.22	Li ser vê yekê, Dawid û hemû gelê li ba wî, bi lez, ji Çemê Ûrdunê derbas bûn. Heta ber destê sibê seranserê Çemê Şerîayê derbas kirin.
2SA.17.23	Dema Ahîtofêl dît ku şîreta kiriye pêk nehatiye, kerê xwe palan kir, berê xwe da bajarê xwe û çû malê. Piştî ku tevdîra mala xwe kir, xwe xeniqand. Rabûn wî di gora bavê wî de veşartin.
2SA.17.24	Gava Dawid gihîşt Mahanayîmê, Avşalom û leşkerên Îsraîlî yên pêre ji Çemê Ûrdunê derbas kirin. 
2SA.17.25	Avşalom, di şûna Yoav de, Emasa kiribû fermandarê artêşê. Emasa kurê Yîtrayê ji Îsmaîliyan
2SA.17.26	Avşalom û Îsraîliyan, li herêma Gîladê artêşgehek danî.
2SA.17.27	Dawid dema gihîşt Mahanayîmê, Şoviyê kurê Nahaşê ji bajarê Rabbaya Ammoniyan, Maxîrê kurê Emmiyêlê ji bajarê Lo-Devarê û Barzîllayê Gîladî yê ji bajarê Rogelîmê hatin. 
2SA.17.28	Wan ji wî re nivîn, tas, firaxên ji axê, genim, ceh, arvan û genimê qelandî, baqil, nîsk anîn. 
2SA.17.29	Herwiha ji Dawid û civata pê re jî hingiv, nivişk, penîr û pez anîn. Çimkî digotin: «Gel li çolê westiyaye, tî û birçî ye.»
2SA.18.1	Dawid bi leşkerên li ba xwe re tevdîra şer kir. Li ser komên sedan û hezaran wek serek tayin kirin. 
2SA.18.2	Piştre artêş, di bin çavdêriya birayê Yoavê kurê Serûyayê, Avîşay û Îttayê Gatî de, wek sê milan şand. Padîşah ji leşkeran re got: «Ezê bi we re bêm.»
2SA.18.3	Lê belê leşker wiha got: «Divê tu bi me re neyî, çimkî heger em neçar bimînin birevin, dijminên me, guh nadin me; nîvê me jî qir bibe ne xema wan e. Tu beramberî deh hezar kesên wek me yî. Baştir e tu li bajêr bimînî û alîkariya me bikî.»
2SA.18.4	Padîşah got: «Di çavên we de çi baş be, ezê wê bikim.»
2SA.18.4	Padîşah, dema ku zilamên wî mîna yekîneyên ji sedan, hezaran, ji bajêr derdiketin, li ber dergehê bajêr disekinî. 
2SA.18.5	Padîşah, emir li Yoav, Avîşay û Îttay kir û got: «Ji bo xatirê min, li dijî Avşalomê ciwan bi dijwarî tevnegerin.» Hemû leşkeran bihîst ku padîşah derbarê Avşalom de ev emir da serleşkeran.
2SA.18.6	Artêşa Dawid, ji bo ku bi Îsraîliyan re şer bike ji bajêr derket. Şer li Daristana Efrayîmê destpê kir. 
2SA.18.7	Artêşa Îsraîlê, li ber zilamên Dawid têk çû. Qireke mezin çêbû. Wê rojê bîst hezar kes mirin. 
2SA.18.8	Şer li her derî belav bû. Wê rojê kesên ku di daristanê de tunebûn, ji kesên ku bi şûr hatin kuştin zêdetir bûn.
2SA.18.9	Avşalom ji nişkave rastî zilamên Dawid hat. Ew siwarê hêstirê bû. Hêstir dema ku di bin çiqlên darberûyekê re derbas dibû, serê Avşalom bi çiqlên darê ve asê ma. Dema ku hêstir riya xwe domand, Avşalom li hewayê daleqandî ma. 
2SA.18.10	Mirovekî ew dît. Xwe gihand Yoav û jê re got: «Min Avşalom, bi darberûyekê ve daleqandî dît.»
2SA.18.11	Yoav jê re got: «Te ew dît? Te çima ew li wir nekuşt? Minê deh perçe zîv û kemberekê bida te.»
2SA.18.12	Lê zilam got: «Tu hezar perçe zîvî jî bidî min, ez dest li ber kurê padîşah ranakim. Ji ber ku me jî bihîst, padîşah ji te re, ji Avîşay û Îttay re wiha gotiye: ‹Ji bo xatirê min Avşalomê ciwan biparêzin.› 
2SA.18.13	Lê min Avşalom bikuşta –em dizanin tu tişt ji padîşah veşartî namîne!– wê gavê te jî nedikarî ez biparastama.»
2SA.18.14	Yoav got: «Ez nikarim serê xwe bi te re biêşînim.» Rahişt sê rimên kurt û li dilê Avşalom xist ku bi darberûyê ve daleqandî bû û hê sax bû. 
2SA.18.15	Li ser vê yekê, deh ciwanên ku çekên Yoav hildigirtin, Avşalom dorpêç kir û ew kuşt.
2SA.18.16	Dema ku Yoav borî da lêxistin, leşkeran dev ji şopandina Îsraîliyan berdan û bi paş ve vegeriyan. Yoav li ber domkirina şerê wan bû asteng. 
2SA.18.17	Tevahiya Îsraîliyan, ber bi malên xwe ve reviyan. Di vê navberê de leşkerên Yoav, Avşalom rakirin û birin daristanekê, avêtin bin çaleke kûr. Paşê komek kevirên mezin danîn ser wî.
2SA.18.18	Avşalom di saxiya xwe de, stûnekê hildabû û li Deşta Padîşah daçikandibû. Çimkî wiha digot: «Kurekî min tune ku navê min bidomîne.» Navê xwe li stûnê danîbû. Ew stûn hê jî bi navê Stûna Avşalom tê zanîn.
2SA.18.19	Ahîmaesê kurê Sadoq ji Yoav re got: «Destûr bide ez herim xeberê bidim padîşah ku Xudan ew ji destê dijminê wî xilas kiriye.»
2SA.18.20	Yoav got: «Nabe, îro yê ku xeberê dibe ne tu yî; demeke din tê xeberê bidî, lê ne îro. Ji ber ku kurê padîşah mir.» 
2SA.18.21	Piştre ji yekî Kûşî re got: «Here, te çi dîtiye ji padîşah re bêje.» Yê Kûşî, li ber Yoav xwe deverû avêt erdê, piştre baz da û çû.
2SA.18.22	Lê Ahîmaesê kurê Sadoq dîsa got: «Çi dibe bila bibe, destûr bide, ez li pey yê Kûşî herim.»
2SA.18.22	Yoav got: «Tê herî çi lawo? Kurê min, tu çima dixwazî herî? Xebereke ku te xelat bike tê de tune!»
2SA.18.23	Ahîmaes got: «Çi jî bibe bihêle ez herim.»
2SA.18.23	Yoav got: «De here.» Bi vî awayî Ahîmaes, di riya Deşta Şerîayê re beziya û ji yê Kûşî borî.
2SA.18.24	Dawid, di navbera dergehê sûrê de rûdinişt. Nobedar derket ser dergehê sûrê. Dema li dora xwe nihêrî, dît ku kesek bi tena serê xwe baz dide. 
2SA.18.25	Bangî padîşah kir û tiştê dîtî jê re got.
2SA.18.25	Padîşah got: «Heger bi serê xwe ye, nexwe xebereke baş tîne.» Zilam her ku diçû nêzîk dibû.
2SA.18.26	Nobedar, dema dît ku yekî din jî tê, ji dergevan re wiha got: «Va ye zilamekî din jî dibeze û bi vir ve tê.»
2SA.18.26	Padîşah got: «Ew jî xebera baş tîne.»
2SA.18.27	Nobedar got: «Bawer im beza zilamê yekê, dişibe beza Ahîmaesê kurê Sadoq.»
2SA.18.27	Padîşah wiha bersiv da: «Ahîmaes zilamekî baş e, wê bi xeberê baş bê.»
2SA.18.28	Ahîmaes bang li padîşah kir û got: «Silav ezbenî!» Li ber padîşah deverû çû erdê û got: «Şikir ji Xwedayê te Xudan re ku kesên destê xwe li ber xweyê me padîşah bilind kirine, dane destê te!»
2SA.18.29	Padîşah pirsî: «Avşalomê ciwan çawa ye gelo?»
2SA.18.29	Ahîmaes wiha bersiv da: «Yoav dema ku ez bi xizmetkarê padîşah Kûşî re şandim, min tevliheviyeke mezin dît, lê min fêm nekir çi diqewime.»
2SA.18.30	Padîşah got: «Xwe bide aliyekî û li vir bisekine.» Ahîmaes jî xwe da aliyekî û li wir sekinî.
2SA.18.31	Di wê navberê de yê Kûşî hat û got: «Mizgînî ji xweyê min padîşah re! Îro Xudan, te ji destê hemû serhildêrên li dijî te rizgar kir.»
2SA.18.32	Padîşah ji yê Kûşî re got: «Avşalomê ciwan çawa ye gelo?»
2SA.18.32	Yê Kûşî got: «Xweyê me padîşah! Bila aqûbeta hemû dijminên te û kesên ku li dijî te serî hildane, wek aqûbeta vî ciwanî be.»
2SA.18.33	Padîşah lerizî, hilkişiya odeya ser dergeh, kir nalenal, giriya û got: «Lawo Avşalom lawo! Ax lawo Avşalom! Avşalom lawo! Xwezî ji dêla te ve, ez bimirama lawo! Ax lawo Avşalom lawo!»
2SA.19.1	Yoav bihîst ku Padîşah Dawid ji bo Avşalom digirî û şînê dike.
2SA.19.2	Wê rojê serketina artêşê bû wekî şînê. Çimkî gel bihîst ku padîşah şîna kurê xwe dike. 
2SA.19.3	Ji ber vê yekê, leşker çawa ku ji şer reviyane, wê rojê bi şermokî ketin nav bajêr. 
2SA.19.4	Padîşah serê xwe xist nav herdu destên xwe û bi dengekî bilind kir qîrîn û gazî: «Lawo Avşalom! Avşalom, lawo, ax kuro lawo!»
2SA.19.5	Yoav çû ba padîşah û jê re got: «Te îro hemû zilamên xwe dane şermê ku jiyana te, ya kur, keç, jin û cariyên te xilas kirine. 
2SA.19.6	Tu ji kesên ji te nefretê dikin, hez dikî û ji hezkiriyên xwe jî nefretê dikî. Îro te nîşan da ku fermandarên te, leşkerên te, zilamên te, li ber çavên te bêqîmet in. Erê, min îro fêm kir ku Avşalom sax bima û em tev bimirana, wê ji bo te baştir bûya!
2SA.19.7	«De rabe, here bide ber dilê zilamên xwe. Ez li ser navê Xudan sond dixwim, heger tu neçî, îşev kesek jî li dora te namîne. Ev jî, ji ciwaniya te heta niha, tiştê ku hatiye serê te, wê tiştê herî xerab be.»
2SA.19.8	Li ser vê yekê padîşah çû li ber dergehê bajêr rûnişt. Ji hemû leşkeran re xeber şandin û gotin: «Va ye padîşah li ber dergehê bajêr rûdine!» Rabûn hatin ba wî.
2SA.19.8	Di vê navberê de, leşkerên Îsraîlê
2SA.19.9	Hemû kesên ji eşîrên Îsraîlê bûn, tev bi hev re nîqaş dikirin û digotin: «Padîşah em ji destê dijminên me xilas kir. Yê ku em ji destê Filîstiyan xilas kir jî ew e. Niha jî ji ber Avşalom dev ji welat berda û reviya. 
2SA.19.10	Avşalomê ku ji bo bibe padîşah me ew rûn kiribû, di şer de mir. Lê hûn çima bi derengî dixin û padîşah nayînin?»
2SA.19.11	Li ser vê yekê Padîşah Dawid ji Sadoqê Kahin û ji Aviyatarê Kahin re ev xeber şand: «Ji rîspiyên Cihûdayê re bêjin: ‹Li gorî hemû gotinên li Îsraîlê tên gotin, ji bo hûn vegerînin qesra padîşah, ji bo çi hûn li paş dimînin? 
2SA.19.12	Hûn birayên min in; xwîn û goştê min! Ji bo ku padîşah vegerînin, hûn çima dereng dimînin?›
2SA.19.13	«Ji Emasa re jî bêjin: ‹Tu xwîn û goştê min î! Heger niha ez te li cihê Yoav nekim fermandar, bila Xwedê min wekî wî, jê jî xerabtir bike!›»
2SA.19.14	Bi vî awayî Dawid hemû Cihûdayiyan, bi xwe ve girê da. Cihûdayiyan ji padîşah re got: «Bi hemû zilamên xwe re vegerin!» 
2SA.19.15	Padîşah rabû çû. Di rê de hat ber Çemê Ûrdunê.
2SA.19.15	Cihûdayiyan ji bo ku padîşah pêşwazî bikin û ji Çemê Ûrdunê derbas bikin, hatin Gîlgalê. 
2SA.19.16	Şîmiyê kurê Gêrayê Binyamînî yê ji Bahûrîmê ji bo Padîşah Dawid pêşwazî bike, bi Cihûdayiyan re lezand û hat. 
2SA.19.17	Li ba wî ji eşîra Binyamîn hezar kes hebûn. Sîvayê xulamê Mala Şawûl jî, bi panzdeh kurê xwe û bîst xulamên xwe ve, hat ba padîşahê li keviya Çemê Ûrdunê. 
2SA.19.18	Ji bo ku malbata padîşah ji avê derbas bikin û daxwaza wî bi cih bînin, di bihora çem re derbasî aliyê din bûn. Gava padîşah dixwest Çemê Ûrdunê derbas bike, Şîmiyê kurê Gêra xwe li ber wî avêt erdê. 
2SA.19.19	Ji padîşah re got: «Ezbenî, min sûcdar neke; ya xweyê min padîşah, sûcê ku roja tu ji Orşelîmê derketî min kir, neyne bîra xwe û nexe dilê xwe. 
2SA.19.20	Ji ber ku xulamê te dizane ku guneh kiriye. Ji bo xweyê xwe padîşah pêşwazî bikim, ji tevahiya Mala Ûsiv, yê pêşiyê hatiye ez im.»
2SA.19.21	Avîşayê kurê Serûyayê got: «Niha divê Şîmî bê kuştin, ji ber ku wî naletê li kifşkiriyê Xudan anî.»
2SA.19.22	Dawid got: «Ya kurên Serûyayê, ev ne karê we ye! Îro hûn neyartiya min dikin. Wê îro li Îsraîlê mirovek jî neyê kuştin! Ma ez nizanim ku ez li ser Îsraîlê padîşah im?» 
2SA.19.23	Piştre sond xwar û ji Şîmî re got: «Tê nemirî.»
2SA.19.25	Dema ji bo padîşah pêşwazî bike ji Orşelîmê hatibû, padîşah wiha pirsî: «Mefîboşêt, tu çima bi min re nehatî?»
2SA.19.26	Mefîboşêt got: «Ya xweyê min padîşah! Xulamê te, ji ber ku kulek bû min ji Sîvayê xulamê xwe re got: ‹Kerê palan bike ku ez lê siwar bibim û bi padîşah re herim›, lê wî ez xapandim. 
2SA.19.27	Herwiha li ber xweyê min padîşah, çavreşî avêt xulamê te. Lê tu ya xweyê min padîşah, tu mîna milyaketekî Xwedê yî; ya ku di çavên te de rast e bike. 
2SA.19.28	Ji ber ku hemû kesên malbata kalê min mirinê heq kirine, te li ser sifreya xwe cihekî taybet da xulamê xwe. Ji vê bêtir ma heqê min ku tiştekî ji te daxwaz bikim heye padîşahê min?»
2SA.19.29	Padîşah got: «Derbarê karê xwe de ne lazim e tu zêdetir biaxivî. Min biryara xwe da: Ev fermana min e; tu û Sîva erdê xwe li hev parve bikin.»
2SA.19.30	Mefîboşêt got: «Madem xweyê min padîşah, bi xêr û silamet vegeriya qesra xwe, bila tevahiya erd ji Sîva re be.»
2SA.19.32	Barzîllay kalekî pîrê heştê salî bû. Gava padîşah li Mahanayîmê bû, Barzîllay debara wî kiribû. Çimkî hebûna Barzîllay pir bû. 
2SA.19.33	Padîşah ji Barzîllay re got: «Were bi min re derbasî aliyê din bibe, ezê li Orşelîmê te xweyî bikim.»
2SA.19.34	Lê Barzîllay wiha got: «Çiqas temenê min maye ku ez bi te re bêm Orşelîmê? 
2SA.19.35	Ez heştê salî me. Ezê çawa bikaribim qencî û xerabiyê ji hev derxim? Çawa tehma xwarin û vexwarînê bikim? Ezê çawa dengê stranbêjên jin û mêran ji hev derxim? Ez çima ji xweyê xwe padîşah re, bibim bar û piştî? 
2SA.19.36	Wê xulamê te bi te re Çemê Ûrdunê derbas bike. Ji bo çi padîşah min wiha xelat dike? 
2SA.19.37	Destûr bide ku ez vegerim, li bajarê xwe, li ber kêleka gora dê û bavê xwe bimirim. Lê xulamê te Kîmham li vir e; bila ew bi te re derbasî aliyê din bibe, çi li ber çavên te baş e, tê jê re bikî.»
2SA.19.38	Padîşah got: «Kîmham wê bi min re derbas bibe û tiştê ku te ji bo wî baş dîtiye, ezê jê re bikim. Tu ji min çi bixwazî ezê bînime cih.» 
2SA.19.39	Piştî vê yekê, padîşah û tevahiya gel Çemê Ûrdunê derbas kirin. Padîşah Barzîllay ramûsa û ew pîroz kir. Piştre Barzîllay vegeriya mala xwe.
2SA.19.40	Padîşah derbasî Gîlgalê bû. Kîmham jî bi wî re çû. Hemû Cihûdayî û nîvê Îsraîliyan bi wî re hevalbendî kirin. 
2SA.19.41	Piştre tevahiya Îsraîlê çû ba padîşah û wiha gotin: «Ji bo çi Cihûdayiyên birayên me tu ji me vedizî? Ji bo çi, tevî te, malbata te û hemû zilamên te, ji Çemê Ûrdunê derbasî aliyê din kirin?»
2SA.19.42	Li ser vê yekê, Cihûdayiyan ji Îsraîliyan re gotin: «Ji ber ku padîşah yekî ji me ye, hûn çima ji vê yekê hêrs dibin? Ma me ji hebûna padîşah tiştek xwariye? Me ji xwe re tiştek hildaye?»
2SA.19.43	Îsraîliyan wiha gotin: «Em li ba padîşah deh eşîr in. Heqê me ji we bêtir li ser Dawid heye. Baş e çima hûn me biçûk dibînin? Yên ku cara pêşî behsa anîna padîşahê me kiriye, ma ne em bûn?»
2SA.19.43	Lê belê gotina Cihûdayiyan bi ser ya Îsraîliyan ket.
2SA.20.1	«Ne para me li ba Dawid heye,
2SA.20.1	Ne jî mîrasa me li ba kurê Yêşa.
2SA.20.1	Hemû gelê Îsraîliyan vegerin malên xwe!»
2SA.20.2	Li ser vê yekê, Îsraîliyan Dawid hiştin û dan pey Şevayê kurê Bikrî. Lê Cihûdayî bi padîşahê xwe ve girêdayî man û ji Çemê Ûrdunê heta Orşelîmê pê re hevalbendî kirin.
2SA.20.4	Dawid ji Emasa re got: «Di nava sê rojan de gazî Cihûdayiyan bikin bila werin ba min. Tu jî li vir be.» 
2SA.20.5	Emasa çû gazî Cihûdayiyan bike. Lê di dema xwe de venegeriya.
2SA.20.6	Paşê Dawid ji Avîşay re got: «Niha Şevayê kurê Bikrî wê xerabî bi me bike ku ji xerabiya Avşalom zêdetir dibe. Zilamên xweyê xwe hilde û bide pey wî. An na wê ji xwe re bajarên bi sûr bibîne û ji me bireve.» 
2SA.20.7	Bi vî awayî zilamên Yoav bi tevahiya Kerêtî û Peletiyan re ku mêrxas bûn, di bin berpirsiyariya Avîşay de dan pey Şevayê kurê Bikrî û ji Orşelîmê derketin.
2SA.20.8	Dema gihîştin ber zinarê mezin ê li Gîvonê, Emasa çû pêşiya wan. Yoav cilên xwe yên şer li xwe kiribûn. Li ser cilên xwe, kemberek girê dabû, li ser kemberê jî şûrekî di kalan de girêdayî bû. Dema ku Yoav meşiya, şûr ji kalanê xwe derket.
2SA.20.9	Yoav ji Emasa pirsî: «Çawayî bira?» Ji bo ku wî ramûse bi destê xwe yê rastê bi rihê wî girt. 
2SA.20.10	Emasa şûrê di destê Yoav de nedît. Yoav şûr li zikê wî xist û hur û roviyên Emasa rijiyan erdê. Hewce nema ku cara diduyan lê bixe, Emasa di cih de mir.
2SA.20.10	Piştî vê yekê Yoav û birayê xwe Avîşay, careke din dan pey Şevayê kurê Bikrî. 
2SA.20.11	Zilamekî Yoav li kêleka cendekê Emasa sekinî û got: «Her kesê alîgirê Yoav û dildarê Dawid e, bila bide ser riya Yoav.» 
2SA.20.12	Cendekê Emasa li nava rê, di nav xwînê de li wir disekinî. Zilamê Yoav dît ku her kesê nêzîkî mirî dibe, li wir disekine. Rabû Emasa ji wir hilda, bir nav zevî û kincek avête ser. 
2SA.20.13	Piştî cendek ji ser rê hildan, her kesî da ser riya Yoav ku bidin pey Şevayê kurê Bikrî.
2SA.20.14	Şeva ji nav eşîrên Îsraîlê û herêma Bikriyan derbas bû û hat Avêl-Bêtmaexayê. Bikrî jî kom bûn û li pey wî ketin bajêr. 
2SA.20.15	Yoav û hemû zilamên xwe gihîştin bajarê Avêl-Bêtmaexayê û li wir dor li Şeva girtin. Bi axê li ber sûrên bajêr, palek çêkir û dest bi hilweşandina dîwaran kirin.
2SA.20.16	Di vê navberê de jineke zana ji nav bajêr gazî kir: «Guhdar bin! Guhdar bin! Bêjin Yoav bila bê vir, ezê pê re bipeyivim.»
2SA.20.17	Gava Yoav nêzîkî jinikê bû, jinik pirsî: «Yoav tu yî?»
2SA.20.17	Yoav got: «Ez im.»
2SA.20.17	Jinikê got: «Guh bide gotinên xulama xwe.»
2SA.20.17	Yoav got: «Keremke, ez guhdar im.»
2SA.20.18	Jinikê berdewam kir: «Berê digotin: ‹Bi bajarê Avêlê bişêwirin› û pirsgirêk wisa çareser dikirin. 
2SA.20.19	Em mirovên baş in û silametiya Îsraîlê dixwazin. Lê tu bajarekî ku wek dayikeke Îsraîlê hembêz dikî. Çima dixwazî mîrasa Xudan bikujî?»
2SA.20.20	Yoav got: «Xwedê neke! Ne dixwazim hilweşînim, ne jî dixwazim qir bikim. 
2SA.20.21	Rewş ne wiha ye. Ji herêma çiyayî ya Efrayîmê, zilamê bi navê Şevayê kurê Bikrî, li dijî Padîşah Dawid serî hilda. Tenê wî bidin, ezê jî ji bajêr herim.»
2SA.20.21	Jinikê got: «Wê serê wî ji ser sûran bavêjine ber te.»
2SA.20.22	Piştre jinik bi zanebûn û şîreta xwe bang li tevahiya gel kir. Gel jî serê Şevayê kurê Bikrî jê kir û avêt ber Yoav. Li ser vê yekê Yoav li boriyê xist. Zilamên wî dev ji bajêr berdan, vegeriyan malên xwe. Yoav jî vegeriya Orşelîmê ba padîşah.
2SA.20.23	Yoav fermandarê artêşa Îsraîlê bû. Benayayê kurê Yehoyada jî fermandarê artêşa Kerêtî û Peletiyan bû. 
2SA.20.24	Adoram ji suxrevanan berpirsiyar bû. Yehoşafatê kurê Ahîlûd, qeydnivîsê padîşahiyê bû. 
2SA.20.25	Şewa nivîsende, Sadoq û Aviyatar kahin bûn. 
2SA.20.26	Îrayê Yayîrî jî kahinê Dawid bû.
2SA.21.1	Di serdema Dawid de, sê salan li ser hev xela hebû. Dawid ji Xudan pirsî. Xudan got: «Şawûl û malbata wî bûn sebebê vê xwînê, Şawûl Gîvonî dan kuştin.» 
2SA.21.2	Padîşah gazî Gîvoniyan kir û bi wan re peyivî. –Gîvonî ne ji ziriyeta Îsraîliyan bûn. Ew bermayiyê Amoriyan bûn. Îsraîlî sond xwaribûn ku dest nedin wan. Lê Şawûlê ku ji bo gelê Îsraîl û Cihûdayê sax bihêle kedeke mezin dabû, dixwest ku wan tune bike.– 
2SA.21.3	Dawid ji Gîvoniyan pirsî: «Ji bo we ez dikarim çi bikim? Ji bo ku hûn gelê Xudan pîroz bikin, ezê çawa sûc bidim bexişandin?»
2SA.21.4	Gîvoniyan bersiva wî dan: «Em ji malbata Şawûl ne zêr ne jî zîv dixwazin; em naxwazin kesekî Îsraîlî jî bikujin.»
2SA.21.4	Dawid got: «Hûn çi dixwazin ezê bikim.»
2SA.21.5	Wan ji padîşah re got: «Heft kurên wî mirovî bidin me ku qira me anî. Wî fen û fût li me kir ku em li ser axa Îsraîlê nemînin. 
2SA.21.6	Emê wan bikujin û li bajarê Gîvaya Şawûlê kifşkiriyê Xudan, li hizûra Xudan daleqînin.»
2SA.21.6	Padîşah got: «Ezê wan bidim we.»
2SA.21.8	Di şûna wî de, du kurên Rispa keça Ayayê, yên bi navê Armonî û Mefîboşêt ku ji Şawûl anîbû dinyayê û pênc kurên ku ji Edriyêlê kurê Barzîllayê Meholayiyê ku ji keça Şawûl Mêravê anîbû dinyayê hilda. 
2SA.21.9	Dawid wan da destê Gîvoniyan. Gîvoniyan ew li çiya, li hizûra Xudan daleqandin. Her heft jî hema wî çaxî, di cih de mirin. Ew di rojên destpêka dirûtina ceh de hatin kuştin.
2SA.21.10	Rispaya keça Aya, çûx hilda û ji bo xwe li ser zinarekî raxist. Di rojên dirûtina pêşîn heta ku baran bi ser miriyan de bariya, Rispa li wir ma. Cendekan nava rojê ji teyrên bereta, bi şev jî ji heywanên hov parastin.
2SA.21.11	Cariya Şawûl, kirinên keça Rispaya keça Aya ji Dawid re got. 
2SA.21.12	Dawid çû hestiyên Şawûl û yên kurê wî Yonatan ji xelkê Yavêş-Gîladê standin. Roja ku Filîstiyan li çiyayê Gilboayê Şawûl kuşt, cendekê wî û cendekê kurê wî, li qada Bêtşeanê daleqandibûn. Xelkê Yavêş-Gîladê jî cendek bi dizîka ji wir anîbûn. 
2SA.21.13	Dawid hestiyên Şawûl û kurê wî Yonatan ji wir anîn. Hestiyên heft kesên ku hatibûn darvekirin jî berhev kirin. 
2SA.21.14	Hestiyên Şawûl û Yonatanê kurê wî, di gora Qîşê bavê Şawûl de veşartin ku li Sêlaya herêma Binyamînê bû. Hemû fermanên padîşah bi cih anîn. Piştî vê yekê Xwedê bersiv da lavakirinên li ser welêt.
2SA.21.15	Di navbera Îsraîlî û Filîstiyan de ji nû ve şer derket. Dawid û zilamên wî çûn li dijî Filîstiyan şer kirin. Di wê navberê de Dawid ji hal ket. 
2SA.21.16	Yişbî-Benovê Filîstî yê ji kurên Refayiyan xweyiyê rimeke tûncîn bû ku giraniya serê wî nêzîkî sê sed şekelî
2SA.21.17	Lê Avîşayê kurê Serûyayê xwe gihande hewara Dawid. Êrîş kir û ew kuşt. Ji wir û pêde zilamên Dawid sond xwarin û jê re gotin: «Ji bo ku ronahiya Îsraîlê netefe, tu carekî din bi me re neyê şer.»
2SA.21.18	Piştî demekê bi Filîstiyan re li Govê careke din şer derket. Di wî şerî de, Sîbbexayê Huşayî yekî bi navê Saf kuşt ku Refayî bû.
2SA.21.19	Di navbera Îsraîlî û Filîstiyan de li Govê dîsa şer derket. Êlhananê kurê Yarê-Oregîmê Bêtlehmî Golyatê Gatî kuşt. Destiyê rimê Golyat, wek darê tevnê bû.
2SA.21.20	Li Gatê careke din şer derket. Li wir zilamekî wek hûtan hebû. Dest û lingên wî şeştilî bûn. Bi giştî bîst û çar tiliyên wî hebûn. Ew jî ji ziriyeta Refa bû. 
2SA.21.21	Zilam dema ku gef li Îsraîliyan xwar, Yonatanê kurê Şîmayê birayê Dawid, ew kuşt.
2SA.21.22	Her çar ji wan jî ji ziriyeta Refa, ji Gatê bûn. Ew ji aliyê Dawid û zilamên wî ve hatin kuştin.
2SA.22.1	Çaxê Xudan Dawid ji destê Şawûl û hemû dijminên wî rizgar kir, Dawid ji Xudan re ev stran got. 
2SA.22.2	Wî got:
2SA.22.2	«Xudan e zinarê min, keleh û rizgarkarê min.
2SA.22.3	Xwedayê min, zinarê min ê xwespartinê ye.
2SA.22.3	Mertalê min, xilaskarê min ê hêzdar, sitargeha min e!
2SA.22.3	Cihê ez xwe bispêrimê ew e,
2SA.22.3	Xilaskarê min, ji zordestiyê tu min xilas dikî.
2SA.22.4	Ez gazî dikim Xudanê hêjayî pesnan,
2SA.22.4	Xilas dibim ji dijminan.
2SA.22.5	Çimkî dora min pêçan pêlên mirinê,
2SA.22.5	Ser min re avêtin lehiyên wêrankirinê.
2SA.22.6	Benên diyarê mirinê ez dorpêç kirim,
2SA.22.6	Rastî kemînên mirinê hatim.
2SA.22.7	Min di tengasiya xwe de gazî Xudan kir,
2SA.22.7	Gazî Xwedayê xwe kir.
2SA.22.7	Ji Perestgeha xwe bihîst dengê min,
2SA.22.7	Ket guhê wî hewara min.
2SA.22.8	Dinya lerizî û hejiya,
2SA.22.8	Bingeha ezmên leqiya;
2SA.22.8	Lerizîn, çimkî Xudan hêrs bûbû.
2SA.22.9	Dû ji pozê wî bilind bû,
2SA.22.9	Ji devê wî agirê şewatê
2SA.22.9	Û pêlên êgir pijiqîn.
2SA.22.10	Ezman qelaşt û daket,
2SA.22.10	Ewrên reş di bin lingên wî de bûn.
2SA.22.11	Li xerûbekî siwar bû û firiya,
2SA.22.11	Li ser baskên bayê xuya bû.
2SA.22.12	Tariyê li xwe pêça.
2SA.22.12	Ewrên reş ên baranê ser xwe kir holik.
2SA.22.13	Ji biriqîna hizûra wî
2SA.22.13	Brûsk dipijiqîn.
2SA.22.14	Xudan ji ezmanan kir gurmîn,
2SA.22.14	Deng da Yê Herî Berz.
2SA.22.15	Tîrên xwe avêt û dijminên xwe belav kirin,
2SA.22.15	Bi brûskan ew têk birin.
2SA.22.16	Ji erzşikandina Xudan
2SA.22.16	Kûrahiyên deryayê kifş bûn;
2SA.22.16	Bêhna pozê wî wekî bayekî xurt
2SA.22.16	Bingehên dinyayê da xuyakirin.
2SA.22.17	Ji jor ve dirêjî min kir destê xwe Xudan,
2SA.22.17	Ez girtim, ez deranîm ji kûrahiya avan.
2SA.22.18	Wî ez ji dijminên min ên dijwar,
2SA.22.18	Ji yên ku ji min nefret dikirin, rizgar kirim,
2SA.22.18	Çimkî ew ji min hêzdartir bûn.
2SA.22.19	Di roja felaketê de derketin li dijî min,
2SA.22.19	Lê Xudan bû piştgirê min.
2SA.22.20	Wî ez derxistim firehiyê,
2SA.22.20	Ez rizgar kirim, dilê wî ji min xweş bû.
2SA.22.21	Xudan berdêla rastiya min da,
2SA.22.21	Li gorî paqijiya destên min, ez xelat kirim.
2SA.22.22	Çimkî ez di riya Xudan de meşiyam,
2SA.22.22	Min xerabî nekir, ji Xwedayê xwe neqetiyam.
2SA.22.23	Li pêş min in hemû qanûnên wî,
2SA.22.23	Ez dûr neketime ji rê û rêbazên wî.
2SA.22.24	Ez li ber wî bêqisûr bûm,
2SA.22.24	Min xwe dûr kir ji sûcan.
2SA.22.25	Ji ber vê yekê Xudan, li gorî rastiya min,
2SA.22.25	Li gorî paqijiya min a li ber wî, ez xelat kirim.
2SA.22.26	«Tu ji yê dilsoz re dilsoz î,
2SA.22.26	Ji yê bêqisûr re bêqisûr î.
2SA.22.27	Ji yê pak re pak,
2SA.22.27	Ji yê xwar re dijwar î.
2SA.22.28	Tu yî xilaskarê nefsbiçûkan,
2SA.22.28	Çavê te lê ye ku tu daxî pozbilindan.
2SA.22.29	Ya Xudan, tu yî çira min;
2SA.22.29	Xudan ronî dike tariya min.
2SA.22.30	Bi te ez êrîş dikim ser leşkeran,
2SA.22.30	Bi Xwedayê xwe derbas dibim ji sûr û çeperan.
2SA.22.31	«Riya Xwedê temam û kamil e,
2SA.22.31	Peyva Xudan xas e.
2SA.22.31	Ew ji her kesê ku xwe dispêre wî re mertal e.
2SA.22.32	Ma ji xeynî Xudan, xwedê heye?
2SA.22.32	Gelo ji xeynî Xwedayê me, zinar heye?
2SA.22.33	Yê ku hêzê dide min Xwedê ye,
2SA.22.33	Yê ku riya min rast dike ew e.
2SA.22.34	Min hildikişîne bilindciyan.
2SA.22.35	Ew destên min hîn dike ji bo şeran,
2SA.22.35	Milên min ditewînin kevanê ji tûncan.
2SA.22.36	«Tu yî mertalê min ê parastinê,
2SA.22.36	Alîkariya te min bilind dike.
2SA.22.37	Tu fireh dikî cihê gavên min,
2SA.22.37	Loma nalikume lingê min.
2SA.22.38	Ez li pey dijminên xwe ketim, min ew tune kirin;
2SA.22.38	Ez nezivirîm heta ku ew neqediyan.
2SA.22.39	Min ew qedandin û perçiqandin, êdî nikarin rabin;
2SA.22.39	Ketin bin lingên min.
2SA.22.40	Ji bo şer, te ez hêzdar kirim,
2SA.22.40	Yên ku li dijî min rabûn, davêjî ber lingên min.
2SA.22.41	Te kir ku dijminên min birevin,
2SA.22.41	Yên ku ji min nefretê dikin, min ew tune kirin.
2SA.22.42	Wan kir hewar, lê nebû xilaskar;
2SA.22.42	Gazî kirin Xudan, lê bersiv neda wan.
2SA.22.43	Min ew hûr û hala kirin wekî toza erdê,
2SA.22.43	Di bin lingên xwe de perçiqandin wekî heriya kuçê.
2SA.22.44	Te ez rizgar kirim ji pevçûna gelê min,
2SA.22.44	Ji bo serweriya miletan te ez parastim;
2SA.22.44	Miletên ku ez wan nas nakim, ji min re xulamiyê dikin.
2SA.22.45	Xerîb li ber min dibin erd û ax;
2SA.22.45	Çawa dibihîzin, li ber min ta dibin.
2SA.22.46	Reng û rûçikê wan avêt,
2SA.22.46	Bi lerizîn
2SA.22.47	«Xudanê Jîndar, zinarê min pîroz be!
2SA.22.47	Bila Xwedayê xilasiya min, zinarê min
2SA.22.47	Di ser her tiştî re be!
2SA.22.48	Ew, Xwedê ye ku distîne heyfa min,
2SA.22.48	Miletan dike bin destê min.
2SA.22.49	Min ji dijminên min azad dike,
2SA.22.49	Min ji serhildêran mezintir dike,
2SA.22.49	Min ji zordestan rizgar dike.
2SA.22.50	Ezê ji te re şikir bikim li nav miletan,
2SA.22.50	Pesnê navê te bidim bi lavijan.
2SA.22.51	Xudan serketinên mezin dide padîşahê xwe.
2SA.22.51	Ji bo kifşkiriyê xwe, ji bo Dawid û ziriyeta wî
2SA.22.51	Her û her dilovan e.»
2SA.23.1	Gotinên Dawid ên dawîn ev in:
2SA.23.1	Dawidê kurê Yêşa
2SA.23.1	Zilamê ku Xwedayê Aqûb ew bilind kiriye,
2SA.23.1	Yê ku Xwedê ew kifş kiriye
2SA.23.1	Stranbêjê Îsraîlî ku tê hezkirin, wiha dibêje:
2SA.23.2	Ruhê Xudan bi riya min dibêje,
2SA.23.2	Gotina wî li ser zarê min e.
2SA.23.3	Xwedayê Îsraîl peyivî,
2SA.23.3	Zinarê Îsraîl ji min re got:
2SA.23.3	«Bila serwerê mirovan li ser rastiyê be,
2SA.23.3	Bila bi tirsa Xwedê serweriyê bike.
2SA.23.4	Ew wekî rojeke bê ewr,
2SA.23.4	Wekî şewqa serê sibê tê dîtin.
2SA.23.4	Bi biriqîna wî, piştî baranê di axê de giya şîn dike.»
2SA.23.5	Mala min jî bi Xwedê re ma, ne wisa ye?
2SA.23.5	Bi min re peymaneke heta hetayê çêkir,
2SA.23.5	Peymaneke bi her awayî tekûz û ewle.
2SA.23.5	Ew herdem esse min rizgar dike,
2SA.23.5	Daxwazên min bi cih tîne.
2SA.23.6	Kesên xerab jî,
2SA.23.6	Wekî striyên ku bi destan nayên girtin,
2SA.23.6	Wê bi tevahî bên avêtin.
2SA.23.7	Kesê ku dest bide striyan,
2SA.23.7	Bi amûreke hesin,
2SA.23.7	An jî bi destiyê rim bikeve,
2SA.23.7	Wê ew strî li cihê xwe, bi giştî bên şewitandin.
2SA.23.8	Navên leşkerên Dawid ên herî leheng ev in: Yoşêv-Başşevetê Tahkemonî ku wekî Edînoyê Esniyî jî tê nasîn û rêberê sê kesan bû. Wî di êrîşekê de heşt sed kes kuştin.
2SA.23.9	Yê duyê, Êlazarê kurê Dodoyê Ahohî, yek ji sê kesên li ba Dawid ku li dijî Filîstiyên li Pas-Dammîmê
2SA.23.10	Lê Êlazar rabû, heta ku destê wî westiya û bi şûr ve zeliqî Filîstî kuştin. Wê rojê Xudan serfiraziyeke mezin pêk anî. Îsraîlî ji bo ku tenê kuştiyan bişelînin hatin ba Êlazar.
2SA.23.11	Yê sisiyan, Şammayê kurê Agêyê Hararî bû. Dema ku Filîstî li Lahayê li kêleka zeviya nîskan kom bibûn, leşkerên Îsraîlî ji ber wan reviyabûn. 
2SA.23.12	Lê Şamma di nava zeviyê de sekinîbû û wir parastibû, Filîstî kuştibûn. Xudan serfiraziyeke mezin pêk anîbû.
2SA.23.13	Dema çinînê, ji sî leşkerên leheng sisê li ba Dawid, derbasî Şikefta Edûllamê bibûn. Komeke Filîstiyan li Deşta Refayîmê artêşgeh danîbû. 
2SA.23.14	Di wê navê de Dawid li sitargehê, hêza duyê yê Filîstî jî li Bêtlehmê bûn. 
2SA.23.15	Dawid bi hêvî got: «Xwezî yekî ji bîra li ber dergehê Bêtlehmê av ji min re bianiya.» 
2SA.23.16	Ev her sê, ji nava artêşgeha Filîstiyan derbas bûn û ji bîra li ber dergehê Bêtlehmê av kişandin û ji Dawid re anîn. Lê Dawid nexwest vexwe; wî av rijand û pêşkêşî Xudan kir 
2SA.23.17	û got: «Ya Xudan kirina vê bila ji min dûr be. Ma ez xwîna van her sê kesên ku canê xwe avêtine xeterê û ji min re av anîne vexwim?» Ji ber vê yekê nexwest avê vexwe. Mêrxasiya van her sê leşkerên leheng, bi wî awayî bû.
2SA.23.18	Avîşayê birayê Yoav kurê Serûyayê rêberê sê mêrxasên din bû. Rima xwe bilind kir û sê sed kes kuştin. Ji ber vê bi qasî her sê kesan nav da. 
2SA.23.19	Ew pêşengê her sê kesan bû û di nav wan de kesê herî navdar bû. Lê yek ji sê leşkerên herî leheng nehat hesibandin.
2SA.23.20	Benayayê Qavseyêliyê kurê Yehoyada şervanekî wêrek bû. Karên mezin pêk anî. Du Moaviyên dilşêr
2SA.23.21	Yekî gir ê Misrî jî kuştibû. Di destê kesê Misrî de rim hebû. Benaya bi darekî meşiya ser wî. Çawa rim ji destê wî ragirt, ew bi rima wî kuşt. 
2SA.23.22	Tiştê ku Benayayê kurê Yehoyada kiribûn ev bûn. Bi vê riyê, ew jî bi qasî hersê lehengan navdar bû. 
2SA.23.23	Benaya her çiqas di nav sih kesan de yê herî navdar jî bû, lê ew ji sisiyan nehat hesibandin. Dawid ew kir fermandarê parêzvanên xwe.
2SA.23.24	Kesên din ku di nav sî leşkerên leheng de dihatin hesibandin ev in: Esahêlê birayê Yoav, Êlhananê kurê Dodoyê ji Bêtlehmê, 
2SA.23.25	Şammayê Harodî, Êlîqayê Harodî, 
2SA.23.26	Helesê Peletî, Îrayê kurê Îqqêşê Teqoayî, 
2SA.23.27	Aviyezerê Enatotî, Mevunnayê Huşayî, 
2SA.23.28	Salmonê Ahohî, Mahrayê Netofayî, 
2SA.23.29	Hêlevê kurê Baenayê Netofayî, Îttayê kurê Rîvayê ji Gîvaya Binyamîniyan, 
2SA.23.30	Benayayê Pîretonî, Hiddayê ji geliyên Gaeşê, 
2SA.23.31	Avî-Elbonê Ervayî, Ezmawetê ji Barhûmê, 
2SA.23.32	Êlyahbayê Şaelbonî, Yaşênê Gunî, Yonatan, 
2SA.23.33	Şammayê ji Hararê, Ahiyamê kurê Şararê ji Hararê, 
2SA.23.34	Êlîfeletê kurê Ahasbayê Maexayî, Êliyamê kurê Ahîtofêlê Gîloyî, 
2SA.23.35	Hesrayê Karmelî, Paerayê ji Aravê, 
2SA.23.36	Yîgalê kurê Natanê Sovayî, Baniyê ji Gadê, 
2SA.23.37	Seleqê Ammonî, Nahrayê Bîrotiyê çekdarê Yoavê kurê Serûyayê, 
2SA.23.38	Îrayê Yattîrî, Garêvê Yattîrî 
2SA.23.39	û Ûriyayê Hîtîtî.
2SA.23.39	Tev sî û heft kes bûn.
2SA.24.1	Xudan dîsa ji gelê Îsraîlê hêrs bû. Dawid li dijî wan sor kir û got: «Here! Îsraîlê û Cihûdayê bijmêre.» 
2SA.24.2	Padîşah ji Yoavê fermandarê artêşê ku li ba wî bû ev ferman da: «Li seranserê Îsraîlê, ji Danê heta Bîr-Şevayê hemû eşîrên Îsraîlê bijmêrin ku ez hejmara çekdaran bizanibim.»
2SA.24.3	Yoav got: «Xwedayê te Xudan, gelê xwe sed qat zêdetir bike. Xweyê min padîşahê min jî vê bibîne! Lê belê xweyê min padîşahê min çima vê dixwaze?»
2SA.24.4	Gotina padîşah ji gotina Yoav û tevahiya fermandarên din serdest derket. Bi vî awayî Yoav ji ba padîşah rabûn û çûn ku Îsraîliyan bijmêrin.
2SA.24.5	Ji Çemê Ûrdunê derbas bûn û nêzîkî Eroêrê, li başûrê bajarê li navenda gelî kon vedan. Ji wir yek bi yek Gadê, Yazêrê, 
2SA.24.6	Gîladê, Qadêşa axa Hîtîtiyan
2SA.24.7	Piştre çûn Keleha Sûrê, li hemû bajarên Hîwiyan û Kenaniyan geriyan. Di dawiyê de gihîştin Bîr-Şevaya li beriya Negeva Cihûdayê. 
2SA.24.8	Neh meh û bîst rojan li seranserê welat geriyan û piştre vegeriyan Orşelîmê. 
2SA.24.9	Yoav, encama hejmartinê pêşkêşî padîşah kir: Li Îsraîlê heşt sed hezar kes hebûn ku dikaribûn şûr û mertal hilgirin. Li Cihûdayê jî pênc sed hezar kes.
2SA.24.10	Dawid piştî ku hejmartin kir, xwe sûcdar dît û ji Xudan re got: «Bi kirina vê yekê min gunehekî mezin kir! Ya Xudan, ez lava dikim sûcê xulamê xwe bibexişîne. Ji ber ku min bêaqiliyeke mezin kir.»
2SA.24.11	Roja din serê sibê dema ku Dawid rabû, peyva Xudan ji Gadê Pêxember, yê ku dibîne re, ji bo Dawid hat. Xudan got: 
2SA.24.12	«Here ji Dawid re bêje: ‹Xudan wiha dibêje: Ez sê xal datînim pêş te. Ji wan yekî hilbijêre ez wê bi te bikim.›»
2SA.24.13	Gad çû ba Dawid û jê re wiha got: «Bila li welatê te heft salan xela çêbe, an tu dixwazî ji neyarên li pey xwe sê mehan birevî, an bila li welatê te sê rojan weba hebe? Ezê bersiveke çawa bidim kesê ku ez şandime, niha baş bifikire.»
2SA.24.14	Dawid ji Gad re got: «Tengasiya min mezin e. Bila em bikevin destê Xudan, çimkî rehma wî mezin e. Ez nekevim destê mirovan.»
2SA.24.15	Li ser vê yekê Xudan, ji wê sibehê pê ve heta demeke kifş, nexweşiyeke giran şand ser Îsraîlê. Ji Danê heta Bîr-Şevayê, ji gel heftê hezar kes mirin. 
2SA.24.16	Dema ku milyaket ji bo Orşelîmê tune bike destê xwe dirêj kir, Xudan dev ji hilweşînê berda. Ji milyaketê ku gel tune dikir re got: «Bes e! Destê xwe bikişîne.» Milyaketê Xudan li ber bêndera Arawnayê Yevûsî disekinî. 
2SA.24.17	Dema Dawid milyaketê ku gel tune dike dît, ji Xudan re got: «Yê gunehkar ez im, min sûc kir. Ma çi sûcê van mihan heye? Lava dikim min û mala bavê min ceza bike.»
2SA.24.18	Wê rojê Gad çû ba Dawid. Ji wî re got: «Here li bêndera Arawnayê Yevûsî ji Xudan re gorîgehekê ava bike.» 
2SA.24.19	Dawid li gorî gotina Gad çû, çawa ku Xudan emir lê kiribû. 
2SA.24.20	Arawna dît ku padîşah û peywirdarên xwe ber bi wî ve tên. Li pêşiya padîşah deverû çû erdê. 
2SA.24.21	Piştre wiha pirsî: «Xweyê min padîşah, ji bo çi hat ba xulamê xwe?»
2SA.24.21	Dawid got: «Dixwazin bêndera te bikirin ku ji Xudan re gorîgehek ava bikin ku nexweşiya giran ji nav gel rabe.»
2SA.24.22	Arawna got: «Xweyê min padîşah, tu çawa dixwazî hilde û pêşkêşî Xudan bike. Va ye ji bo qurbana şewitandinê ga û dar û kamên dezgehên ga! 
2SA.24.23	Ya padîşah, Arawna tevahiya van tiştan dide te.» Bi ser de jî zêde kir û got: «Xudan, Xwedayê te bila ji te dilxweş be!»
2SA.24.24	Lê belê padîşah got: «Nabe! Ezê malê te esse bi bihayekê ji te bistînim. Çimkî gava ez nekirim, nikarim qurbanên şewitandinê pêşkêşî Xudan Xwedayê min bikim.»
2SA.24.24	Bi vî awayî Dawid cihê bênderê û gayên wî beramberî pêncî şekel
2SA.24.25	Dawid li wir ji bo Xudan gorîgehekê ava kir û qurbanên şewitandin û aştiyê pêşkêş kirin. Xudan bersiv da lavakirina wî ya ji bo welat. Nexweşiya giran ji nava Îsraîlê rakir.
1KI.1.1	Çaxê Padîşah Dawid kal bûbû û bi nav salan ve çûbû, her çiqas kinc diavêtin ser jî germ nedibû. 
1KI.1.2	Xulamên wî jê re gotin: «Ji bo xweyê me padîşah li keçeke xama bigerin. Bila ew li ba padîşah bimîne, hay jê hebe, di paşila wî de razê ku xweyê me padîşah germ bibe.»
1KI.1.3	Di nav tevahiya Îsraîlê de, li keçeke delal geriyan. Avîşaga Şûnêmî dîtin û ew ji padîşah re anîn. 
1KI.1.4	Keçik pir delal bû; bala xwe da ser padîşah û xizmeta wî kir. Lê padîşah qet dest neda wê.
1KI.1.6	Bavê wî tu caran erzê wî neşikandibû û jê re negotibû: «Te çima wiha kir?» Adoniya kurekî pir lihevhatî bû û piştî Avşalom hatibû dinyayê.
1KI.1.7	Adoniya bi Yoavê kurê Serûyayê û Aviyatarê Kahin re peyivî û wan da pey wî û alîkariya wî kirin. 
1KI.1.8	Lê Sadoqê Kahin, Benayayê kurê Yehoyada, Natanê Pêxember, Şîmî, Rêyî û mêrxasên Dawid
1KI.1.9	Adoniya li ber Zinarê Zoheletê yê li nêzîkî Eyn-Rogêlê; pez, dewar û golikên dermale serjê kirin û gazî hemû birayên xwe ku kurên padîşah bûn û gazî hemû zilamên Cihûdayê kir ku xulamên padîşah bûn. 
1KI.1.10	Lê gazî Natanê Pêxember, Benaya, Silêmanê birayê xwe û mêrxasan nekir.
1KI.1.12	De were destûrê bide min ku ez şîretan li te bikim ji bo tu canê xwe û kurê xwe Silêman rizgar bikî. 
1KI.1.13	Here ba Dawidê padîşah û jê re bêje: ‹Xweyê min padîşah, ma te ji min re sond nexwar û negot: Piştî min kurê te Silêman wê padîşahiyê bike û wê li ser textê min rûne? Çima Adoniya bûye padîşah?› 
1KI.1.14	Beriya ku tu axaftina xwe ya bi padîşah re biqedînî, ezê bêm hûndir û gotinên te bidim erêkirin.»
1KI.1.15	Bat-Şeva rabû çû odeya padîşah. Padîşah gelek kal bibû û Avîşaga Şûnêmî xizmeta wî dikir. 
1KI.1.16	Bat-Şevayê xwe tewand û li ber padîşah deverû çû erdê. Padîşah got: «Keremke, tu çi dixwazî?»
1KI.1.17	Wê jê re got: «Ezbenî, te li ser navê Xwedayê xwe Xudan, ji min re sond xwar û got: ‹Piştî min kurê te Silêman wê padîşahiyê bike û wê li ser textê min rûne.› 
1KI.1.18	Va ye, niha Adoniya padîşahî dike û tu, xweyê min padîşah, bi vê yekê nizanî. 
1KI.1.19	Wî gelek ga, golikên dermale û pez qurban kirin û gazî hemû kurên padîşah, Aviyatarê Kahin û Yoavê serfermandar kir, lê gazî xulamê te Silêman nekir. 
1KI.1.20	Padîşahê min, çavên tevahiya Îsraîlê li te ye ku tu kesê piştî te li ser textê padîşahiyê rûne eşkere bikî. 
1KI.1.21	Yan na piştî ku xweyê min padîşah mir û gihîşt bav û kalên xwe, ez û kurê xwe Silêman, emê bên sûcdarkirin.» 
1KI.1.22	Gava ew bi padîşah re dipeyivî, Natanê Pêxember hat. 
1KI.1.23	Ji padîşah re wiha gotin: «Ezbenî, Natanê Pêxember hat.» Natan hat pêşberî padîşah, li ber wî deverû çû erdê.
1KI.1.24	Natan got: «Xweyê min padîşah, gelo te gotiye: ‹Piştî min wê Adoniya padîşahiyê bike û wê li ser textê min rûne›? 
1KI.1.25	Ji ber ku ew îro hat; gelek ga, golikên dermale û pez qurban kirin û gazî hemû kurên padîşah, fermandarên artêşê û Aviyatarê Kahin kir. Ew niha dixwin, vedixwin û dibêjin: ‹Her bijî Padîşah Adoniya!› 
1KI.1.26	Lê wî gazî min, Sadoqê Kahin, Yehoyadayê kurê Benaya û xulamê te Silêman nekir. 
1KI.1.27	27 Gelo xweyê min padîşah wisa kir? Te bêyî me kesê piştî te li ser textê te rûne, eşkere kir?»
1KI.1.28	Padîşah Dawid bersiv da û got: «Gazî Bat-Şevayê bikin!» Ew jî hat ba padîşah û li ber sekinî. 
1KI.1.29	Padîşah sond xwar û got: «Bi navê Xudanê Jîndar yê ku canê min ji her tengasiyê rizgar kiriye, 
1KI.1.30	wek ku min bi navê Xudan Xwedayê Îsraîl ji te re sond xwariye û gotiye, bi rastî ezê îro jî wiha bikim: Piştî min, wê Silêmanê kurê te padîşahiyê bike û wê di cihê min de, li ser textê min rûne.»
1KI.1.31	Bat-Şevayê xwe li ber padîşah tewand, deverû çû erdê û got: «Bila xweyê min Padîşah Dawid her û her bijî!»
1KI.1.32	Dawid berdewam kir û got: «Gazî Sadoqê Kahin, Natanê Pêxember û Benayayê kurê Yehoyada bikin bila bên ba min.» Gava ew hatin ba padîşah, 
1KI.1.33	ji wan re got: «Xulamên xweyê xwe bînin, Silêmanê kurê min jî li hêstira min siwar bikin û wî bibin Gîhonê. 
1KI.1.34	Bila li wir, Sadoqê Kahin û Natanê Pêxember li ser Îsraîlê wî rûn bikin ku bibe padîşah. Li boriyê bixin û bêjin: ‹Her bijî Silêmanê Padîşah!› 
1KI.1.35	Paşê bidin pey wî, ewê bê û li ser textê min rûne. Çimkî wê li cihê min bibe padîşah. Min ew li ser Îsraîlê û Cihûdayê kir serwer.»
1KI.1.36	Benayayê kurê Yehoyada got: «Amîn! Bila Xudan Xwedayê xweyê min padîşah ji vê yekê razî be. 
1KI.1.37	Çawa ku Xudan bi xweyê min padîşah re bû, bila bi Silêman re jî wiha be û bila textê wî, ji textê xweyê min Padîşah Dawid mezintir bike.»
1KI.1.38	Sadoqê Kahin, Natanê Pêxember, Benayayê kurê Yehoyada, Kerêtî û Peletiyên parêzvan hatin, Silêman li hêstira Padîşah Dawid siwar kirin û ew birin Gîhonê. 
1KI.1.39	Sadoqê Kahin, ji Konê Pîroz strûyê rûn hilda û Silêman rûn kir. Li boriyan xistin û tevahiya gel got: «Her bijî Silêmanê Padîşah!» 
1KI.1.40	Tevahiya gel da pey wî, li bilûran xistin û şabûneke mezin kirin. Ji dengê wan, erd dihejiya.
1KI.1.41	Adoniya û hemû mêvanên wî, gava xwarina xwe qedandin, ev deng bihîstin. Dema Yoav dengê boriyê bihîst, pirsî û got: «Ev çi deng e ku ji bajêr tê?» 
1KI.1.42	Hê ew bi xeberdan bû, Yonatanê kurê Aviyatarê Kahin hat. Adoniya got: «Bikeve hûndir, çimkî tu mirovekî camêr î û mizgîniyê tînî.»
1KI.1.43	Yonatan li Adoniya vegerand û got: «Mixabin, xweyê me Padîşah Dawid, Silêman kir padîşah! 
1KI.1.44	Padîşah, Sadoqê Kahin, Natanê Pêxember, Benayayê kurê Yehoyada, Kerêtî û Peletiyên parêzvan pê re şandin û ew li hêstira padîşah siwar kirin. 
1KI.1.45	Sadoqê Kahin û Natanê Pêxember, li Gîhonê ew rûn kirin û kirin padîşah. Bi kêfxweşî ji wir derketin, çingînî bi bajêr ket! Dengê tê bihîstin ev deng e. 
1KI.1.46	Silêman jî êdî li ser textê padîşahiyê rûniştiye. 
1KI.1.47	Herwiha xulamên padîşah hatin ku xweyê me Padîşah Dawid pîroz bikin û gotin: ‹Bila Xwedayê te, navê Silêman ji navê te bilindtir û textê wî jî ji textê te mezintir bike.› Padîşah jî li ser nivînên xwe deverû çû erdê. 
1KI.1.48	Paşê padîşah wiha got: ‹Xudan Xwedayê Îsraîl pîroz be ku wî îro kesekî danî ser textê min û min jî ev bi çavê serê xwe dît.›»
1KI.1.49	Li ser vê yekê hemû mêvanên Adoniya lerizîn û ji tirsa belav bûn. 
1KI.1.50	Adoniya ji Silêman tirsiya, çû xwe li qiloçên gorîgehê girt
1KI.1.51	Ji Silêman re gotin: «Va ye, Adoniya ji Silêmanê Padîşah ditirse û xwe li qiloçên gorîgehê digire. Ew dibêje: ‹Bila Silêmanê Padîşah îro sond bixwe ku vî xulamê xwe bi şûr nekuje.›»
1KI.1.52	Silêman got: «Heger ew camêr be, jixwe mûyekî serê wî jî zirarê nabîne. Lê dilxerabî pê re hebe, wê bê kuştin.» 
1KI.1.53	Li ser vê yekê Silêmanê Padîşah zilam şandin, ji gorîgehê anîn jêr. Adoniya xwe li ber Silêmanê Padîşah tewand. Silêman jê re got: «Rabe here mala xwe!»
1KI.2.1	Çaxê rojên mirina Dawid nêzîk bûn, wî emir da Silêmanê kurê xwe û got: 
1KI.2.2	«Wekî her kesî ezê jî ji vê dinyayê herim. Tu hêzdar û mêrxas be. 
1KI.2.3	Peywira ku Xwedayê te Xudan daye te bîne cih. Bide ser riya wî û çawa ku di Şerîeta Mûsa de hatiye nivîsandin, guhdariya qanûn, emir, hikim û şahidiyên Xwedê bike ku tu di her karê dikî û riya dimeşî de bi ser bikevî. 
1KI.2.4	Wê Xudan vê gotina xwe ya li ser min bike: ‹Heger ziriyeta te, bi tevahiya dilê xwe û bi tevahiya canê xwe, miqateyê riya xwe be û bi dilsozî bi min re bimeşe, wê ji ziriyeta te mirovê li ser textê Îsraîlê kêm nebe.›
1KI.2.6	Tu li gorî şehrezabûna xwe bike, lê porê wî yê spî bi dilekî rihet nexe diyarê miriyan.
1KI.2.9	Tu jî wî bêceza nehêle. Tu mirovekî şehreza yî, tu dizanî pê çi dikî. Serê wî yê porspî, tevî xwînê bixe diyarê miriyan.»
1KI.2.10	Dawid mir û gihîşt bav û kalên xwe. Li Bajarê Dawid hat veşartin. 
1KI.2.11	Wî çil salan li ser Îsraîlê padîşahî kir; heft salan li Hevronê û sî û sê salan jî li Orşelîmê.
1KI.2.13	Adoniyayê kurê Haggîtê hat ba Bat-Şevaya dayika Silêman. Wê jê re got: «Hatina te ji bo xêrê ye gelo?»
1KI.2.13	Wî got: «Belê ji bo xêrê ye.» 
1KI.2.14	Paşê got: «Çend gotinên min ji te re hene.»
1KI.2.14	Wê got: «Bêje.»
1KI.2.15	Wî got: «Wek tu dizanî padîşahî di destê min de bû. Çavê tevahiya Îsraîlê li ser min bû ku ez bibim padîşah. Lê padîşahî guherî û ket destê birayê min. Xudan wisa dixwest. 
1KI.2.16	Niha tenê daxwazeke min ji te heye. Lê daxwaza min piştguh neke!»
1KI.2.16	Bat-Şevayê jê re got: «Bêje.»
1KI.2.17	Wî got: «Silêmanê Padîşah ji te re nabêje na. Lava dikim jê re bibêje bila Avîşaga Şûnêmî ji bo zewacê bide min.»
1KI.2.18	Bat-Şevayê jê re got: «Baş e, ezê ji bo xatirê te ji padîşah re bêjim.»
1KI.2.19	Bat-Şeva ji bo daxwaza Adoniya jê re bibêje çû ba Silêmanê Padîşah. Padîşah ji ber dayika xwe ve rabû, xwe jê re tewand û dîsa li ser textê xwe rûnişt. Ji bo dayika padîşah jî textek danîn û ew li milê wî yê rastê rûnişt. 
1KI.2.20	Dayika wî jê re got: «Tenê daxwazeke min a biçûk ji te heye. Lê vê daxwazê piştguh neke!»
1KI.2.20	Padîşah jê re got: «Keremke dayê bêje, ez daxwaza te piştguh nakim.»
1KI.2.21	Bat-Şevayê got: «Avîşaga Şûnêmî ji bo zewacê bide Adoniyayê birayê xwe.»
1KI.2.22	Silêmanê Padîşah got: «Ji bo Adoniya tu tenê Avîşaga Şûnêmî dixwazî? Hema padîşahiyê jî jê re bixwaze! Jixwe birayê mezin e jî! Aviyatarê Kahin û Yoavê kurê Serûyayê jî pê re ne.»
1KI.2.23	Silêmanê Padîşah bi navê Xudan sond xwar û got: «Heger Adoniya ji bo vê daxwazê, ji canê xwe nebe, bila Xwedê jê xerabtir bîne serê min. 
1KI.2.24	Niha bi navê Xudanê Jîndar yê ku hêz daye min û li ser textê bavê min Dawid ez dame rûniştandin û her wek ku gotiye xanedanek ji min re daniye, ez sond dixwim ku wê îro Adoniya bê kuştin.» 
1KI.2.25	Silêmanê Padîşah, Benayayê kurê Yehoyada peywirdar kir û şand. Wî jî Adoniya kuşt.
1KI.2.27	Silêman, Aviyatar ji kahintiya Xudan avêt û bi vî awayî peyva Xudan a ku li Şîloyê li ser Mala Elî gotibû pêk hat.
1KI.2.28	Gava xeber gihîşt Yoav, ew reviya Konê Xudan û xwe li qiloçên gorîgehê girt
1KI.2.29	Ji Silêmanê Padîşah re gotin: «Yoav reviya Konê Xudan û li ber gorîgehê ye.» Silêman, Benayayê kurê Yehoyada şand û got: «Here wî bikuje!»
1KI.2.30	Benaya hat Konê Xudan û ji Yoav re got: «Padîşah dibêje: ‹Bila derkeve!›»
1KI.2.30	Lê wî got: «Ez bimirim jî ji vir dernakevim!»
1KI.2.30	Benaya hat ba padîşah û got: «Yoav bersiva min da û got: ‹Ez bimirim jî ji vir dernakevim!›»
1KI.2.31	Padîşah got: «Naxwe çawa gotiye bike. Here wî bikuje û veşêre. Xwîna ku Yoav bê sedem rijand ji ser min û mala bavê min rake. 
1KI.2.32	Wê Xudan heyfa xwîna ku wî rijandiye jê bistîne. Çimkî bêyî haya bavê min Dawid, wî serfermandarê artêşa Îsraîlê Avnêrê kurê Nêr û serfermandarê artêşa Cihûdayê Emasayê kurê Yeter dabû ber şûran û ew kuştibûn. Herdu jî ji wî rastir û çêtir bûn. 
1KI.2.33	Wê xwîna wan heta hetayê bikeve stûyê Yoav û ziriyeta wî. Lê wê Xudan heta hetayê silametiyê bide Dawid, ziriyeta wî, malbata wî û textê wî.»
1KI.2.34	Benayayê kurê Yehoyada çû, li Yoav xist û kuşt. Ew li mala xwe ya li derveyî bajêr hat veşartin. 
1KI.2.35	Padîşah li cihê Yoav, Benayayê kurê Yehoyada anî ser artêşê û Sadoqê Kahin jî anî cihê Aviyatar.
1KI.2.36	Padîşah şand pey Şîmî û got: «Li Orşelîmê ji xwe re malekê çêke û li wir bimîne. Bi tu awayî ji bajêr dernekeve û virde wêde neçe. 
1KI.2.37	Roja tu derketî û te Newala Qîdronê derbas kir, bizanibe ku tê esse bimirî. Wê xwîna te bikeve stûyê te.»
1KI.2.38	Şîmî ji padîşah re got: «Baş e. Xweyê min padîşah çawa gotibe, wê xulamê te wiha bike.» Ew demeke dirêj li Orşelîmê rûnişt.
1KI.2.39	Lê di dawiya sala sisiyan de, du xulamên Şîmî reviyan ba Axîşê kurê Maexayê Padîşahê Gatê. Gava ji Şîmî re gotin: «Va ye, xulamên te li Gatê ne» 
1KI.2.40	Şîmî rabû kerê xwe palan kir ku here Gatê ba Axîş û li xulamên xwe bigere. Ew hat û xulamên xwe ji Gatê anîn.
1KI.2.41	Gava ji Silêman re gotin ku Şîmî ji Orşelîmê çûye Gatê û vegeriyaye, 
1KI.2.42	Padîşah şand pey Şîmî û got: «Ma min li ser navê Xudan, bi te sond neda xwarin? Ma min ji te re negotibû û li te şîret nekiribû ku roja derkevî û virde wêde herî, bizanibe ku tê esse bimirî? Te jî ji min re gotibû: ‹Baş e, ezê bi ya te bikim.› 
1KI.2.43	Madem wisa ye, te çima sonda xwe ya ku te bi navê Xudan xwar û emrê min pêk neanî?»
1KI.2.44	Padîşah ji Şîmî re got: «Bêguman tu hemû xerabiyên ku te li bavê min Dawid kirin ji dil dizanî. Ji ber xerabiyên te, wê Xudan xerabiya te bîne serê te. 
1KI.2.45	Lê wê Silêmanê Padîşah pîroz be û textê Dawid li ber Xudan heta hetayê xurt bimîne.» 
1KI.2.46	Padîşah emir da Benayayê kurê Yehoyada. Ew jî rabû çû û Şîmî kuşt.
1KI.2.46	Padîşahî di destê Silêman de xurt bû.
1KI.3.1	Silêman bi Padîşahê Misrê Firewn re tifaq kir û keça wî ji xwe re anî Bajarê Dawid. Heta ku qesra xwe, Mala Xudan û sûra Orşelîmê bi tevahî qedand, ew li wir man. 
1KI.3.2	Wê demê gel li bilindciyan qurban pêşkêş dikirin. Çimkî heta wan rojan maleke ku ji bo navê Xudan hatiye çêkirin tunebû. 
1KI.3.3	Silêman, li ser riya qanûnên bavê xwe Dawid diçû. Bi vî awayî ji Xudan hez dikir. Lê hê jî li bilindciyan qurban pêşkêş dikir û bixûr pêdixist.
1KI.3.4	Padîşah ji bo ku qurban pêşkêş bike çû Gîvonê. Çimkî ew der, bilindciyê herî navdar bû. Silêman li wê derê, li ser gorîgehê hezar qurbanên şewitandinê pêşkêş kirin. 
1KI.3.5	Bi şev Xudan li Gîvonê di xewnê de li Silêman xuya bû. Xwedê jê re got: «Ez çi bidim te, bixwaze.»
1KI.3.6	Silêman got: «Te ji bavê min Dawidê xulamê xwe re, dilsoziya xwe ya mezin nîşan da. Çimkî ew bi te re bi dilsozî, bi rastdarî û bi dilpakî meşiya. Te îro jê re dilsoziya xwe ya mezin berdewam kir û jê re kurek danî ser textê wî.
1KI.3.7	«Ya Xwedayê min Xudan, te xulamê xwe, li cihê bavê min Dawid kir padîşah. Lê ez hê zaro me! Rabûn û rûniştinê nizanim. 
1KI.3.8	Va ye xulamê te, di nav gelê te de ye ku te hilbijartiye. Miletekî ewqas mezin e ku nayê hesabkirin û hejmartin. 
1KI.3.9	Li ser vê yekê dilekî fêmdar bide xulamê xwe ku li ser gelê te serweriyê bike û qencî û xerabiyê ji hev derxe. Ma kî dikare serweriya vî gelê te yê ewqas mezin bike?!»
1KI.3.10	Daxwaza ku Silêman xwest, di çavê Reb de baş bû. 
1KI.3.11	Xwedê jê re got: «Te ji bo xwe emrê dirêj, dewlemendî û mirina dijminên xwe nexwest. Te tenê ji bo rastiyê ji hev derxî, ji min şehrezayî xwest. 
1KI.3.12	Loma ezê daxwaza te pêk bînim. Ezê şehrezayî û fêmdariyeke wisa bidim te ku heta niha nehatiye dîtin û wê ji niha pêve jî neyê dîtin. 
1KI.3.13	Tişta te nexwest jî ezê bidim te, hem dewlemendî, hem jî rûmet. Di tevahiya rojên te de, wê di nav padîşahan de kesekî wek te tunebe. 
1KI.3.14	Heger tu jî wek Dawidê bavê xwe qanûn û emrê min pêk bînî û di riya min de herî, wê gavê ezê emrê te dirêj bikim.»
1KI.3.15	Silêman hişyar bû. Fêm kir ku tiştê dîtiye xewn e. Hat Orşelîmê, li ber Sindoqa Peymana Reb sekinî, qurbanên şewitandin û aştiyê pêşkêş kirin û ziyafetek da tevahiya xulamên xwe.
1KI.3.16	Du jinikên fahîşe hatin ba padîşah, li ber wî sekinîn. 
1KI.3.17	Yekê ji wan got: «Ezbenî, ez û ev jinik em li malekê dimînin. Dema em li mal bûn, min zarokek anî. 
1KI.3.18	Piştî ku min zarok anî, roja sisiyan vê jinikê jî zarok anî. Em tenê li malê bûn. Li malê kesekî din li ba me tunebû. 
1KI.3.19	Kurê vê jinikê şevekê mir, çimkî ew li ser wî razabû. 
1KI.3.20	Nîvê şevê, dema ez xulama te razayî bûme, ew rabûye. Wê kurê min ji ba min hildaye, xistiye paşila xwe û kurê xwe yê mirî xistiye paşila min. 
1KI.3.21	Gava ez rabûm ku şîr bidim kurê xwe, min dît ku miriye. Lê serê sibê min bala xwe dayê û dît ku ne kurê min e ku min anîbû dinyayê.»
1KI.3.22	Jina din got: «Na! Yê sax kurê min e, yê mirî kurê te ye.» Jina yekem got: «Na! Yê sax kurê min e, yê mirî kurê te ye.» Li ber padîşah wisa ketin qirika hev.
1KI.3.23	Padîşah got: «Yek dibêje: ‹Evê sax kurê min e, evê mirî kurê te ye.› Ya din dibêje: ‹Na, yê mirî kurê te ye, yê sax kurê min e.›» 
1KI.3.24	Padîşah got: «Ji min re şûrekê bînin.» Şûrek anîn li ber padîşah danîn. 
1KI.3.25	Padîşah got: «Zarokê sax bikin du şeq. Nîvî bidin vê, nîvê din bidin ya din.»
1KI.3.26	Lê dilê jina ku zarokê wê sax e li ser zarokê wê dişewitî, ji padîşah re got: «Ezbenî ez di bextê te de me, zarokê sax bidin wê, tenê wî nekujin.» Lê ya din got: «Bila ne yê min be, ne jî yê te; bikin du şeq.»
1KI.3.27	Wê gavê padîşah got: «Zarokê sax bidin vê, nebî ku hûn wî bikujin, dayika wî ev e.»
1KI.3.28	Biryara ku padîşah da, tevahiya Îsraîlê bihîst û ecêbmayî ma. Çimkî fêmkirin ku ji bo serweriya bi heq bike, bi Silêman re şehrezabûna Xwedê heye.
1KI.4.1	Silêmanê Padîşah, li ser tevahiya Îsraîlê bû padîşah. 
1KI.4.2	Serekên wan ev bûn: Ezaryayê kurê Sadoq kahin bû. 
1KI.4.3	Kurên Şîşayê, Êlîhoref û Ahiya nivîsende bûn. Yehoşafatê kurê Ahîlûd dîroknivîs bû. 
1KI.4.4	Benayayê kurê Yehoyada serfermandarê artêşê bû. Sadoq û Aviyatar kahin bûn. 
1KI.4.5	Ezaryayê kurê Natan serekê waliyan bû. Zavûdê kurê Natan kahin û dostê padîşah bû. 
1KI.4.6	Ahîşar berpirsê qesrê bû û Adonîramê kurê Evda berpirsiyarê suxrevanan bû.
1KI.4.7	Li ser Îsraîlê diwanzdeh waliyên Silêman hebûn. Wan ji bo padîşah û maliyên wî, xwarin û vexwarin peyda dikirin. Peydakirina xwarin û vexwarinê di salê de ji bo her mehekê, li ser waliyekî bû. 
1KI.4.8	Navên wan ev bûn: Li herêma çiyayî ya Efrayîmê, Ben-Hûr bû. 
1KI.4.9	Li Maqas, Şaelbîm, Bêtşemeş û Elon-Bêthananê, Ben-Deqer bû. 
1KI.4.10	Li Arûbbotê, Ben-Hesedê ku Soxo û tevahiya herêma Hêferê girêdayiyê wî bû. 
1KI.4.11	Li tevahiya Dora Nafatê, Ben-Avînadav bû ku bi Tafata keça Silêman re zewicî bû. 
1KI.4.12	Li Taenax, Megîddo, tevahiya Bêtşeana ku li jêra Yîzreyêlê û li kêleka Saretanê ye, ji Bêtşeanê heta Avêl-Meholayê, ji wir heta wî aliyê Yoqmeamê, Baenayê kurê Ahîlûd bû. 
1KI.4.13	Li Ramot-Gîladê, Ben-Gever bû. Li wir, li wargehên Yayîrê kurê Minaşşe yên li Gîladê û li şêst bajarên mezin ên bi sûr û bi dergehên bi zirzeyên tûncîn hatibûn xurtkirin di bin destê wî de bûn. Ew bajar li herêma Argova Başanê bûn. 
1KI.4.14	Li Mahanayîmê, Ahînadavê kurê Îddo bû. 
1KI.4.15	Li Nefteliyê, Ahîmaes bû ku bi Basemata keça Silêman re zewicî bû. 
1KI.4.16	Li Aşêr û Baalotê, Baenayê kurê Huşay bû. 
1KI.4.17	Li Îssexarê, Yehoşafatê kurê Parûah bû. 
1KI.4.18	Li Binyamînê, Şîmiyê kurê Ela bû. 
1KI.4.19	Li herêma Gîladê yanî li diyarê Sîhonê Padîşahê Amoriyan û Ogê Padîşahê Başanê, Geverê kurê Ûrî bû. Herwiha li herêma Cihûdayê
1KI.4.20	Cihûda û Îsraîl wek sêlaka ber deryayê zêde bibûn; dixwarin, vedixwarin û di nav şahiyê de bûn. 
1KI.4.21	Silêman, ji Çemê Firatê heta welatê Filîstiyan, heta sînorê Misrê jî, li ser hemû padîşahiyan serwer bû. Wan bac anîn û di tevahiya jiyana xwe de xizmeta Silêman kirin.
1KI.4.22	Xwarin û vexwarina rojane ya qesra Silêman, sî kewar
1KI.4.23	deh gayên dermale, bîst gayên mêrgê, pezkovî, xezal, gakovî herwiha ji bilî mirîşkên qelew, sed jî pez bûn. 
1KI.4.24	Ji ber ku li tevahiya herêma ji aliyê rojava yê çem, ji Tîfsahê heta Xezayê li ser tevahiya padîşahên aliyê rojava yê çem serweriya xwe dajot. Li dorhêlê aştî hebû. 
1KI.4.25	Di tevahiya jiyana Silêman de, ji Danê heta Bîr-Şevayê, Cihûda û Îsraîl li bin mêw û darhêjîra xwe, di nav ewlehiyê de rûniştin. 
1KI.4.26	Ji bo erebeyên Silêman ên şer, di tewlan de çar hezar
1KI.4.27	Wan waliyan, ji bo Silêmanê Padîşah û ji bo her kesê tê ser sifra wî, her yekî ji wan di meha xwe de, xwarin peyda dikir. Tu tiştî kêm nedihiştin. 
1KI.4.28	Waliyan ji bo hespên beza û hespên din beşê li wan hatiye diyarkirin ka û ceh dianîn cihekî kifşkirî.
1KI.4.29	Xwedê şehrezayî, fêmdariyeke kûr û wekî sêlaka ber deryayê zêhneke mezin da Silêman. 
1KI.4.30	Şehrezayiya Silêman, ji tevahiya şehrezayiya rojhilatiyan û ji tevahiya şehrezayiya li Misrê zêdetir bû. 
1KI.4.31	Çimkî ew ji tevahiya mirovan, ji Êtanê Ezrahî û ji kurên Mahol; Hêman, Kalkol û Darda şehrezatir bû. Di nav hemû miletan derdorê de navdar bû. 
1KI.4.32	Wî sê hezar meselok gotin û hezar û pênc stranên wî hebûn. 
1KI.4.33	Silêman li ser şînahiyê, ji dara sedrê ya Lubnanê heta giyayê cehtirê ku di dîwaran de şîn dibe, got. Wî li ser heywanan, teyran, afirîdên ku bi erdê ve dişêlin û masiyan jî got. 
1KI.4.34	Ji bo ku guhdariya şehrezayiya Silêman bikin, ji tevahiya netewan û ji tevahiya padîşahên dinyayê yên şehrezayiya wî bihîstin, kesên xwe şandin ba wî.
1KI.5.1	Hîramê Padîşahê Sûrê, xulamên xwe şandin ba Silêman. Çimkî wî bihîstibû ku li cihê bavê wî, ew bi rûnkirinê kir padîşah. Hîram jî herdem ji Dawid hez dikir. 
1KI.5.2	Silêman xeber ji Hîram re şand û got: 
1KI.5.3	«Wekî tu dizanî, heta ku Xudan dijminên bavê min Dawid xist bin lingê wî, wî ji ber şerên li derdorê, li ser navê Xwedayê xwe Xudan nikaribû malekê çêke. 
1KI.5.4	Lê niha Xwedayê min Xudan ji her alî ve rihetî da min. Ne dijmin heye, ne jî bûyereke xerab. 
1KI.5.5	Çawa ku Xudan ji bavê min Dawid re got: ‹Kurê te yê ku min li cihê te anî ser text, wê li ser navê min malekê çêke›, min biryar da ku li ser navê Xwedayê xwe Xudan malekê çêkim.
1KI.5.6	«Niha emir bide ku ji Lubnanê ji min re darên sedrê bibirin. Wê xulamên min, bi xulamên te re bin. Li gorî her tiştê ku tu bêjî, ji bo heqdestên xulamên xwe, tu çi bixwazî ezê bidim te. Çimkî wek tu dizanî, di nav me de kesên wek Saydayiyan tune ku di darbirînê de hoste ne.»
1KI.5.7	Gava ku Hîram gotinên Silêman bihîstin, gelek kêfxweş bû û got: «Şikir ji Xudan re ku îro kurekî şehreza da Dawid ku wê serweriya vî gelê mezin bike.»
1KI.5.8	Paşê Hîram ev peyam ji Silêman re şand û got: «Min peyva te ji min re şand, bihîst; ezê her daxwaza te ya li ser dara sedrê û dara çamê pêk bînim. 
1KI.5.9	Wê xulamên min wan ji Lubnanê bînin ber deryayê. Ezê jî wan wekî kelek girê bidim û bi riya deryayê, cihê ku tu ji min re bêjî, ezê wan ji hev vekim û tê wan bibî. Tê daxwaza min, bi dayîna xwarina maliyên min, temam bikî.»
1KI.5.10	Hîram li gorî her daxwaza wî, dara sedrê û dara çamê da Silêman. 
1KI.5.11	Silêman, ji bo ku maliyên wî bixwe, bîst hezar kewar
1KI.5.12	Xudan çawa ku ji Silêman re got, şehrezayî da wî. Hîram û Silêman li hev aş kir. Herduyan di navbera xwe de peymanek girê da.
1KI.5.13	Silêmanê Padîşah ji tevahiya Îsraîlê suxrevan berhev kirin. Hejmara wan sî hezar mirov bû. 
1KI.5.14	Her meh bi dorê deh hezar mirov şandin Lubnanê. Mehek li Lubnanê, lê du mehan li malên xwe diman. Adonîram li ser suxrevanan bû. 
1KI.5.15	Heftê hezar barkêş û li serê çiyayan jî heştê hezar kevirbirên Silêman hebûn. 
1KI.5.16	Ji bilî wan sê hezar û sê sed peywirdarên wî hebûn ku li ser karkeran çavdêriyê dikirin. 
1KI.5.17	Padîşah ji bo danîna bingeha malê emir da wan ku kevirên mezin û hêja bibirin bînin. 
1KI.5.18	Hosteyên Silêman, hosteyên Hîram û Gevaliyan ew kevir necirandin û ji bo çêkirina malê dar û ber amade kirin.
1KI.6.1	Di çarsed û heştê saliya derketina Îsraîliyan a ji welatê Misrê de, di meha diduyan a çarsaliya padîşahiya xwe ya li ser Îsraîlê de ku meha Zîvê ye, Silêman dest bi avakirina Mala Xudan kir.
1KI.6.2	Pîvana Mala ku Silêmanê Padîşah ji bo Xudan çêkir wiha bû: bilindahiya wê sî gaz
1KI.6.3	Eywana li ber beşê mezin ê malê, wekî berfirehiya malê bîst gaz bû. Kûrahiya eywanê ber bi malê ve deh gaz
1KI.6.4	Silêman ji bo malê, pencerên bi çarçoveyên çaxkirî çêkirin. 
1KI.6.5	Wî qatên ji odeyan pêkhatî lê kirin. Ew qat bi aliyê derve yê Malê û bi dîwarên dora odeya mezin û odeya hûndirîn ve hatin çêkirin. 
1KI.6.6	Berfirehiya qata jêr pênc gaz
1KI.6.7	Kevirên lêkirina Malê hatin danîn ku di ocaxên keviran de hatibûn necirandin. Loma gava Mal dihate çêkirin, bi tu awayî dengê çakûç, bivir û amûreke hesinî nehat bihîstin. 
1KI.6.8	Deriyê qata kêlekê ya jêr
1KI.6.9	Silêman Mal çêkir û qedand. Wî ew bi kêran û depên ji dara sedrê nixamtin. 
1KI.6.10	Qatên bi dîwarên derve ve hatibûn lêkirin, derdora Malê çeper dikirin. Bilindahiya her yekî ji wan pênc gaz bû. Ew bi kêranên ji dara sedrê, bi Malê ve hatin şidandin.
1KI.6.11	Peyva Xudan ji Silêman re hat û got: 
1KI.6.12	«Tu vê Malê çêdikî. Heger tu li gorî qanûnên min bimeşî, rê û rêbazên min pêk bînî û li gorî emrên min tevbigerî, ezê jî soza ku min dabû Dawidê bavê te, bi riya te pêk bînim. 
1KI.6.13	Ezê di nav gelê xwe Îsraîlê de rûnim û terka wan nekim.»
1KI.6.14	Silêman Mal çêkir û qedand. 
1KI.6.15	Wî dîwarên navê yên Malê, bi darên sedrê nixamtin. Ji erdê bigire heta kêranan, texte kişandin ser. Wî li erda Malê jî textên çamê raxistin. 
1KI.6.16	Wî beşekê li pişta malê çêkir. Kûrahiya vê beşê bîst gaz bû. Ji erdê heta banî, bi dîwarekî ji textên dara sedrê, ji beşê din hat veqetandin. Ev odeya hûndirîn wekî Cihê Herî Pîroz tê zanîn. 
1KI.6.17	Kûrahiya odeya mezin ya li ber odeya hûndirîn çil gaz
1KI.6.18	Ji bo kevir neyên xuyakirin, hûndirê Malê bi dara sedrê ve hatin nixumandin ku bi sêvikan û kulîlkên geş hatibûn qewartin.
1KI.6.19	Wî li aliyê nava Malê ji bo ku Sindoqa Peymana Xudan deynin wir, odeya hûndirîn amade kir. 
1KI.6.20	Kûrahiya odeya hûndirîn bîst gaz, berfirehiya wê bîst gaz û bilindahiya wê bîst gaz bû. Silêman ew bi zêrê xas kiras kir. Wî gorîgeha ji dara sedrê jî bi zêrê xas kiras kir. 
1KI.6.21	Wî, Mal ji hûndir ve bi zêrê xas kiras kir û zincîrên zêrîn kişandin ber odeya hûndirîn. Wî ew der bi zêr kiras kir. 
1KI.6.22	Bi vî awayî gorîgeha di nava odeya hûndirîn jî di nav de, wî nava tevahiya Malê bi zêr kiras kir.
1KI.6.24	Baskê xerûbekî pênc gaz; yê din jî pênc gaz bû, ji seriyekî baskê heta seriyê din deh gaz bû. 
1KI.6.25	Xerûbê din deh gaz bû. Herdu xerûb jî, di yek şikil û pîvanê de bûn. 
1KI.6.26	Bilindahiya herdu xerûban jî deh gaz bû. 
1KI.6.27	Silêman xerûb xistin odeya hundirîn. Baskên xerûban ji hev vekirî bûn. Baskekî ji wan digihîşt dîwarekî, baskê xerûbê din digihîşt dîwarê din. Baskên wan li nîveka odê li hev diketin. 
1KI.6.28	Wî xerûb bi zêr kiras kirin.
1KI.6.29	Tevahiya dîwarên odeyên hûndirîn ên Malê, ji navê û ji derve ve bi şiklên xerûb, darên xurmê û kulîlkên geş qewartin. 
1KI.6.30	Li hûndir û li derve, erda Malê bi zêr kiras kir.
1KI.6.31	Ji bo deriyê ketina odeya hûndirîn, ji darzeytûnê, baskên derî çêkirin; berfirehiya deriyê bi serder û zirze, ji pêncan yekê Perestgehê bû. 
1KI.6.32	Bi vî awayî ji darzeytûnê du baskên derî çêkirin û li ser wan xerûbên qewartî, darên xurmê, kulîlkên geş qewartin û ew bi zêr kiras kirin. Xerûb û darên xurmê jî bi zêr kiras kirin. 
1KI.6.33	Li cihê ketina odeya mezin jî, ji darzeytûnê, bi qasî ji çaran yekê dîwêr, zirzeyên derî 
1KI.6.34	û ji dara çamê, du baskên derî çêkirin û her baskek ji du beşan pêk dihat ku her beş dihat qatkirin. 
1KI.6.35	Li ser wan xerûban, darên xurmê û kulîlkên geş qewartin. Wî ew nexş, bi heman giraniyê bi zêr kiras kirin.
1KI.6.36	Silêman hewşa navê, bi sê rêz kevirên qewartî û bi rêzeke kêranên dara sedrê çêkir.
1KI.6.37	Di sala çaran, meha Zîvê de bingeha Mala Xudan hat danîn. 
1KI.6.38	Di sala yanzdehan, meha heştan de ku dibe meha Bûlê, Mal û beşên wê li gorî tevahiya şiklê xwe hat qedandin. Bi vî awayî, Silêman di heft salan de Perestgeh çêkir.
1KI.7.1	Lê Silêman di sêzdeh salan de mala xwe çêkir û qedand.
1KI.7.2	Silêman Mala Daristana Lubnanê jî çêkir. Bilindahiya wê sî gaz
1KI.7.3	Serê çil û pênc kêranên li ser stûnan bi dara sedrê hatibû nixamtin. Di her rêzekê de panzdeh kêran hebûn. 
1KI.7.4	Çarçove sêrêzî û li pêşberî hev bûn. 
1KI.7.5	Tevahiya derî û zirzeyan çargoşe bûn. Herçî pencere bûn wekî sêrêzî li pêşberî hev hatibûn çêkirin.
1KI.7.6	Silêman eywaneke bi stûn çêkir. Dirêjahiya wê pêncî û berfirehiya wê jî sî gaz bû. Li ber eywanê, eywaneke biçûk a bi stûn çêkir û bersifkekê li ber eywana biçûk danî.
1KI.7.7	Wî Eywana Text jî çêkir. Li vê Eywana Dadbariyê wê biryar bihatana dayîn. Ev eywan jî ji serî heta binî bi dara sedrê hatibû nixamtin. 
1KI.7.8	Qesra lê dima jî, di hewşa din de li pişt eywanê bi eynî awayî hatibû çêkirin. Silêman maleke wekî wê eywanê, ji keça Firewn re jî çêkir ku pê re zewicîbû.
1KI.7.9	Ji derve heta hewşa mezin, ji serî heta binî tevahiya van malan bi kevirên mezin ên bijare hatibûn çêkirin. Kevir bi bireka keviran hatibûn birîn, ser û binê keviran bi pîvan hatibûn birîn. 
1KI.7.10	Hîmê malê bi kevirên mezin ên bijare hatibû avêtin. Hinek ji wan keviran heşt gaz
1KI.7.11	Li ser wan, kevirên bijare yên ku bipîvan hatibûn birîn û texteyên ji dara sedrê hebûn. 
1KI.7.12	Hewşa mezin bi dîwarekî hatibû çeperkirin ku ji sê rêzik kevirên qewartî û rêzikek kêranên ji dara sedrê pêk dihat. Eywana navîn a Mala Xudan û dîwarên wê wekî hev bûn.
1KI.7.13	Silêmanê Padîşah şand pey Hîram û ew ji Sûrê anî. 
1KI.7.14	Hîram, ji eşîra Neftelî kurê jinebiyekî bû, bavê wî yekî Sûrî bû û hosteyekî tûncan bû. Ew di tevahiya karên çêkirina tûncê de, şehreza, fêmdar û bi huner bû. Ew hat ba Silêmanê Padîşah û hemû karên wî kirin.
1KI.7.15	Wî du stûnên tûncîn çêkirin. Bilindahiya her stûnekî hijdeh gaz
1KI.7.16	Ji bo ku deyne serê stûnan, ji tûncê helandî du serik çêkirin. Bilindahiya her serikekî ji wan pênc gaz
1KI.7.17	Serê her stûnekê bi torekê hatibû pêçandin. 
1KI.7.18	Seranserê torê bi heft rêzikên zincîran hatibû xemilandin û bi du rêz şiklên hinaran jî hatibû nexişandin. 
1KI.7.19	Serikên li ser stûnên li eywanê, ji çar gazan
1KI.7.20	Di serikê herdu stûnan de, li ser giloka li kêleka torê, bi awayê çermedorkirî du sed şiklên hinarên rêzkirî hebûn.
1KI.7.21	Hîram stûn li eywana Perestgehê daçikandin. Ji stûna rastê re got Yaxîn
1KI.7.22	Li ser serikên stûnan şiklê sosinan hebûn. Bi vî awayî karê stûnan bidawî bû.
1KI.7.23	Wî ji tûncê helandî hewzekî gilover çêkir ku ji keviyekê heta keviya din berfirehiya wê deh gaz
1KI.7.24	Li binê çermedora keviya wê, di her gaza ku ew dorpêç dikir de, deh sêvik hebûn. Sêvik du rêzik bûn û ji tûncê helandî bûn.
1KI.7.25	Hewiz li ser diwanzdeh peykerên gayan hatibû rûniştandin ku berê sisêyan li bakur, sisê li rojava, sisê li rojhilat, berê sisêyan jî li başûr bû. Newqa gayan ber bi navê ve bû. 
1KI.7.26	Çepera hewzê çar tilî bû. Keviyên wê wek keviyên tasê bûn û dirûvê sosinan bi wan diket. Du hezar bat
1KI.7.27	Hîram ji tûnc deh binik çêkirin. Dirêjahiya her binikê çar gaz, berfirehiya wê çar gaz û bilindahiya wê sê gaz
1KI.7.28	Binik wiha hatibûn çêkirin: Çarçik bûn û di navbera çikan de lewhe hebûn. 
1KI.7.29	Li ser lewheyên kêlekê yên di navbera çikan de şiklên şêran, gayan û xerûban hebûn. Di çarçoveyan de, li jêr û li jora şêr û gayan, rêzekulîlkên serberjêrkî hatibûn nexşkirin. 
1KI.7.30	Çar tekel û bistikên her binikî hebûn û ji tûnc bûn. Ji bo çar binikan jî destekên ji bo qaqiban hatibûn çêkirin. Her destek bi rêzekulîlkan hatibûn nexişandin. 
1KI.7.31	Devê wê di nav serikê de bû û bilindahiya wê gazek
1KI.7.32	Çar tekel di bin lewheyên kêlekê de bûn. Bistikên tekelan bi binikan ve hatibûn girêdan. Bilindahiya tekelekê gazek û nîv bû. 
1KI.7.33	Ew tekel mîna tekelên erebeyên şer bûn. Tevahiya bistik, derxûn, tilî û serikên tekelan qewirandî bûn.
1KI.7.34	Ji çar aliyan ve di her binikê de çar destek hebûn, destekên her binikê jê bi xwe bûn. 
1KI.7.35	Li ser binik, şiklekî gilover ya nîv gaz
1KI.7.36	Wî li gorî berfirehiya her yekê ji wan, li ser destek û lewheyan, li hawirdorê xerûb, şêr, darên xurmê û rêzekulîlk çêkirin. 
1KI.7.37	Bi vî awayî deh binik çêkirin. Tevahiya tûncên wan yek, pîvanên wan yek, şiklên wan yek bû.
1KI.7.39	Pênc jê li rastê malê, pênc jê li çepê Malê binik danîn. Wî hewza li rasta Malê, ber bi rojhilatê başûr ve danî.
1KI.7.40	Hîram qaqib, bêr û tas çêkirin. Wî tevahiya karên ku li Mala Xudan, ji bo Silêmanê Padîşah çêkirin û qedandin.
1KI.7.41	Du stûnan, du giloverên serikên li ser stûnan û karê du torên serikên li ser stûnan ku giloveran dinixumandin, 
1KI.7.42	ji bo karên du toran çar sed hinarên –ku du rêzên ji bo herdu torên serikên giloverên li ser stûnan bûn– 
1KI.7.43	deh binik û deh qaqibên li ser binikan, 
1KI.7.44	hewzek, li bin hewzê diwanzdeh peykerên gayan, 
1KI.7.45	satil, bêr, tas û tevahiya van taximên Mala Xudan ku Hîram ji bo Silêmanê Padîşah çêkiribûn, ji tûncê biriqandî bûn.
1KI.7.46	Padîşah ev ji gila axa li navbera Sûkkot û Saretanê dabû çêkirin. Ev der li Deşta Ûrdunê ye. 
1KI.7.47	Tişt ewqas zêde bûn ku Silêman hemûyan nepîva. Giraniya tûncê hatibû bikaranîn bêhesab bû.
1KI.7.49	 şamdankên ku pênc li rastê, pênc li çepê û li ber deriyê odeya hûndirîn bûn, kulîlk, find û maşikên ji zêrê xas yên şamdankan. 
1KI.7.50	Herwiha tasik, meqesên fitîlan, tas, firaxên bixûrê û bixûrdankên ji zêrê xas. Odeya hûndirîn a Malê yanî Cihê Herî Pîroz ê Malê û zirzeyên deriyên odeya mezin ji zêr bûn.
1KI.8.2	Tevahiya gelê Îsraîlê, di cejna meha Etanîmê de ku meha heftan e, li ber Silêmanê Padîşah civiyan. 
1KI.8.3	Hemû rîspiyên Îsraîlî hatin û kahinan Sindoq rakir. 
1KI.8.4	Sindoqa Xudan, Konê Civînê û hemû taximên pîroz ên di kon de kahin û Lêwiyan derxistin jor. 
1KI.8.5	Silêmanê Padîşah û tevahiya civata Îsraîlê ku li ba wî kom bûbûn, bi wî re li ber Sindoqê bûn. Ewqas pêz û dewar qurban dikirin ku nedihatin hejmartin an hesibandin.
1KI.8.6	Kahinan Sindoqa Peymana Xudan anîn cihê wê ku li odeya hûndirîn a Malê, li Cihê Herî Pîroz, li bin baskên xerûban bû. 
1KI.8.7	Xerûban baskên xwe vekirîbûn ser cihê Sindoqê û ji jor ve Sindoq û destiyên wê dinixamtin. 
1KI.8.8	Destî ewqas dirêj bûn ku serê destiyan ji Cihê Pîroz ê li ber odeya hûndirîn ve xuya dikirin, lê ji derve ve xuya nedikirin. Heta îro jî li wê derê ne. 
1KI.8.9	Di nav Sindoqê de ji du lewheyên kevirîn ku Mûsa li Çiyayê Horêvê bi xwe re anîbûn pêve tu tişt tunebû. Gava ji welatê Misrê derketibûn, Xudan bi wan bi Îsraîliyan re peymanek çêkiribû.
1KI.8.11	Ji ber ewr, kahinan nikaribûn xizmeta xwe berdewam bikin, çimkî rûmeta Xudan Mala wî tije kiribû.
1KI.8.12	Wê gavê Silêman got: «Ya Xudan, te got: ‹Ez di tarîstaneke kûr de rûdinim.› 
1KI.8.13	Niha min ji bo te maleke biheybet çêkir, cihekî ku tu heta hetayê tê de bimînî.»
1KI.8.14	Padîşah berê xwe da tevahiya civaka Îsraîlê û pîroz kir. Tevahiya civaka Îsraîlê li wir sekinîbû. 
1KI.8.15	Wî got: «Bila Xudan Xwedayê Îsraîl pîroz be ku gotina ji bavê min Dawid re bi devê xwe gotiye bi destê xwe temam kir. Wî gotiye: 
1KI.8.16	‹Ji wê roja ku min gelê xwe Îsraîl ji Misrê derxist vir ve, min ji nav eşîrên Îsraîlê bajarek hilnebijart ku maleke ji bo navê min tê de be were avakirin. Lê min Dawid hilbijart ku li ser gelê min Îsraîlê be.›
1KI.8.18	Xudan ji bavê min Dawid re got: ‹Ev yek qenc e ku tu ji dil dixwazî malekê li ser navê min çêkî. 
1KI.8.19	Lê tê wê malê çênekî. Kurê te yê ji pişta te, ewê malê çêke.›
1KI.8.20	«Xudan soza xwe bi cih anî. Li gorî soza Xudan, li cihê bavê xwe Dawid ez rabûm, li ser textê Îsraîlê rûniştim û min Mala ji bo navê Xudan Xwedayê Îsraîl çêkir. 
1KI.8.21	Min li wir ji bo Sindoqê cih çêkir, peymana ku dema Xudan bav û kalên me ji welatê Misrê derxist bi wan re çêkiribû, di nav wê de ye.»
1KI.8.22	Silêman li ber gorîgeha Xudan, li pêşberî hemû civaka Îsraîlê sekinî û destên xwe ber bi ezmanan ve vekirin. 
1KI.8.23	Wî got: «Ya Xudan, Xwedayê Îsraîl, ne li jor li ezmanan ne jî li jêr li erdê Xwedayê wek te heye. Tu bi dilsozî bi peymanê ve girêdayî dimînî ku te bi xulamên xwe yên bi tevahiya dilê xwe bi te re dimeşin re çêkir. 
1KI.8.24	Te ew soza ku bi devê xwe dabû xulamê xwe bavê min Dawid, îro bi destê xwe pêk anî.
1KI.8.26	Ya Xwedayê Îsraîlê, niha ez hêvî dikim gotina ku te ji xulamê xwe, bavê min Dawid re gotibû rast derkeve.
1KI.8.28	Lê ya Xwedayê min Xudan, berê xwe bide dua û lavakirina xulamê xwe! Hewar û duaya ku îro xulamê te li hizûra te dike, bibihîze. 
1KI.8.29	Bila çavên te bi şev û roj li ser vê malê bin, ev dera ku te got: ‹Bila navê min tê de be›. Loma duaya ku xulamê te ber bi vî cihî ve dike, bibihîze. 
1KI.8.30	Dema xulamê te û gelê Îsraîlê ber bi vî cihî ve dua kirin, lavakirina me bibihîze. Li ezman, li warê xwe bibihîze û dema te bihîst efû bike.
1KI.8.31	«Heger zilamek li dijî cîranê xwe gunehekê bike, ji bo sondxwarinê mecbûr bibe, bê vê malê û li ber gorîgeha te sond bixwe; 
1KI.8.32	wê gavê li ezmanan bibihîze, bike û xulamên xwe dadbar bike. Gunehê kesê sûcdar bîne serê wî, kesê rast jî li gorî rastdariya wî mafdar derîne.
1KI.8.33	«Gava gelê te Îsraîl ji ber ku li dijî te guneh kiriye ji ber dijminan têk here, dîsa li te vegere, navê te hilde û li vê malê ji te re dua û lava bike; 
1KI.8.34	wê gavê li ezmanan bibihîze, gunehê gelê xwe Îsraîlê efû bike û wan dîsa bîne welatê ku te daye bav û kalên wan.
1KI.8.35	«Heger ji ber ku li dijî te guneh kirine ezman bên girtin, baran nebare û ew jî ber bi vî cihî ve dua bikin, navê te hildin û dema te ew nizim kirin, ew ji sûcê xwe vegerin; 
1KI.8.36	wê gavê li ezmanan bibihîze û gunehê xulamên xwe, gelê xwe Îsraîlê efû bike. Riya baş a li ser bimeşin hînî wan bike û baranê bide welatê ku te bi mîrasî daye gelê xwe.
1KI.8.37	«Heger li welêt xela rabe, weba çêbe, kifik an jî germeba, kulî an maşot hebe; dijmin bajarên li welêt dorpêç bikin; kîjan bela, kîjan nexweşî dibe bila bibe; 
1KI.8.38	ji aliyê kesekî ji gelê te yan jî ji tevahiya gelê te Îsraîlê duayek an lavakirin çêbe, herkes derdê dilê xwe zanibe û ber bi vê Malê ve destê xwe veke; 
1KI.8.39	wê gavê li ezmanan, li warê xwe bibihîze, efû bike, pêk bîne û li gorî hemû riyên wan bide kesê tu dilê wî dizanî. Çimkî tu, tenê tu dilê hemû mirovan dizanî. 
1KI.8.40	Bila ew li welatê ku te daye bav û kalên me, her roj ji te bitirsin.
1KI.8.41	«Herwiha gava xerîbek ne ji gelê Îsraîlê be, ji bo navê te ji welatê dûr hat, 
1KI.8.42	–çimkî wê xerîb jî navê te yê mezin, destê te yê hêzdar û zendê te yê dirêjkirî bibihîzin– li ber vê malê dua kir, 
1KI.8.43	tu li ezmanan, li warê xwe bibihîze. Li gorî hemû tiştên ku xerîb ji te lava dikin bike ku hemû gelên dinyayê navê te nas bikin, çawa ku gelê te Îsraîl ji te ditirse, ew jî ji te bitirsin û bizanibin di vê mala min çêkir de, bi navê te hat gazîkirin.
1KI.8.44	«Heger gelê te, li ser riya ku te ji bo şer ew şandinê, bi dijmin re bikevin şer û ber bi Xudan ve, ber bi bajarê te hilbijartiye ve, ber bi vê mala ku min ji bo navê te tê de be, çêkiriye de dua bikin, 
1KI.8.45	wê gavê dua û lavakirina wan li ezmanan bibihîze û wan bi ser bixe.
1KI.8.46	«Heger li dijî te guneh bikin –çimkî mirov tune ku guneh nake– tu li dijî wan hêrs bibî, wan bidî destê dijmin û kesên wan sirgûn dikin, çi nêzîk çi dûr, sirgûnê welatên dijmin bikin, 
1KI.8.47	lê li welatê hatine sirgûnkirin poşman bibin, tobe bikin, ji te lava bikin û bibêjin: ‹Me guneh kir, em ji rê derketin, me xerabî kir› 
1KI.8.48	û li welatê dijminên ew sirgûn kirine, bi hemû dilê xwe û hemû canê xwe li te vegerin, ber bi welatê wan ku te daye bav û kalên wan, bajarê te hilbijartiye, ber bi vê malê ve dua bikin ku min ji bo navê te çêkir, 
1KI.8.49	wê gavê tu li ezmanan, li warê xwe dua û lavakirina wan bibihîze û wan xilas bike. 
1KI.8.50	Gelê xwe yê ku li dijî te guneh kiriye û hemû neheqiyên li dijî te kirine efû bike ku kesên ew sirgûn kirine li wan werin rehmê. 
1KI.8.51	Çimkî ew gelê te û mîrasa te ne ku te ji êtûna hesin, ji Misrê derxistin.
1KI.8.52	«Lavakirina vî xulamê xwe û lavakirina gelê xwe Îsraîlê bibihîze. Her ku gazî te kirin, berê xwe bide wan. 
1KI.8.53	Çimkî gava te bav û kalên me ji Misrê derxistin, wek te bi riya xulamê xwe Mûsa gotibû, ji bo bibin mîrasa te, te ew ji hemû gelên dinyayê veqetandin, ya Reb Xudan!»
1KI.8.54	Gava ku Silêman tevahiya dua û lavakirina ji Xudan re qedand, ji ber gorîgeha Xudan, destên xwe ber bi ezmanan ve vekir, ji ser çokan rabû. 
1KI.8.55	Li ser piyan sekinî, hemû civaka Îsraîlê bi dengekî bilind pîroz kir û got:
1KI.8.57	Xwedayê me Xudan wek bi bav û kalên me re bû, bila bi me re be jî; bila me bernede û terka me neke. 
1KI.8.58	Bila ew dilê me ber bi xwe ve bizivirîne ku herkes di hemû riyên wî de herin û emir, qanûn û dadbariyên bav û kalên me pêk bînin. 
1KI.8.59	Ev gotinên min ên ku ez pê li ber Xudan lava dikim, bila bi şev û roj di bîra Xwedayê me Xudan de bin ku ew li doza vî xulamê xwe û gelê xwe Îsraîlê dinêre û herdem hewcedariya me ya rojane pêk tîne. 
1KI.8.60	Bi vî awayî bila hemû gelên dinyayê bizanibin Xudan, Xwedê ye û jê pêve yekî din tune. 
1KI.8.61	Her wekî ku hûn îro jî dikin, ji bo ku hûn li gorî qanûnên wî bimeşin û emrên wî bi cih bînin, dilê xwe bi tevahî bispêrin Xwedayê me Xudan.»
1KI.8.62	Padîşah û bi wî re tevahiya Îsraîlê li ber Xudan qurban serjê kirin. 
1KI.8.63	Silêman wekî qurbana aştiyê ji Xudan re bîst û du hezar dewar û sed û bîst hezar pez pêşkêş kirin. Bi vî awayî padîşah û hemû gelê Îsraîlê li Mala Xudan pîroz kir. 
1KI.8.64	Hema rojê padîşah beşê navîn ê hewşa li ber Mala Xudan pîroz kir. Wî qurbanên şewitandinê, pêşkêşiya dexlê û bezê qurbanên aştiyê li wir pêşkêş kirin. Çimkî gorîgeha tûncîn a li ber Xudan, ji bo standina qurbanên şewitandinê û pêşkêşiya dexlê û bezê qurbanên aştiyê, biçûk hat.
1KI.8.65	Silêman û komeke mezin ji tevahiya Îsraîliyên ku ji Levo-Hamatê heta Geliyê Misrê berhev bûne, li ber Xwedayê me Xudan li pey hev du caran cejnên heft rojan kirin ku ev jî dike çardeh roj cejn
1KI.8.66	Silêman dotira rojê
1KI.9.1	Piştî ku Silêman Mala Xudan, qesir û tevahiya tiştên ku dixwest bike qedandin, 
1KI.9.2	çawa ku li Gîvonê li Silêman xuya bû, Xudan dîsa lê xuya bû. 
1KI.9.3	Xudan jê re got: «Min dua û lavakirina te bihîst ku te li ber min kir. Min ev mala ku te ji bo navê min heta hetayê tê de hebe çêkiriye, pîroz kir. Çavên min û dilê min wê herdem li wir bin. 
1KI.9.4	Heger niha tu jî wekî bavê xwe Dawid bi min re bimeşî û bi dilsozî û rastdarî her tiştê ku li te emir dikim, qanûn û rêbazên min bi cih bînî, 
1KI.9.5	ezê jî textê padîşahiya te heta hetayê li ser Îsraîlê xurt bikim. Wekî min ji bavê te Dawid re got: ‹Ji ziriyeta te, wê tu caran kesekî li ser textê Îsraîlê kêm nebe.›
1KI.9.6	«Lê heger hûn an zarokên we ji riya min veqetin, emir û qanûnên ku min dan we pêk neyinin û herin xulamiya îlahên din bikin, biperizin wan, 
1KI.9.7	ezê Îsraîlê ji welatê ku min daye wan bavêjim. Ezê vê mala ku min ji bo navê xwe pîroz kiriye ji holê rakim. Wê Îsraîl di nav tevahiya gelan de bibe mijara pêkenîn û meselokên xerab. 
1KI.9.8	Kesên ku di ber vê Mala ewqas bilind re derbas dibin, bi awayeke şaş û metel wê bifikînin û bipirsin: ‹Xudan çima ev anî serê vî diyarî û vê Malê?› 
1KI.9.9	Paşê wê wiha bêjin: ‹Çimkî wan dev ji Xudan Xwedayê xwe berda ku bav û kalên wan ji welatê Misrê derxistibû. Wan xwe bi îlahên din ve girê da, perizîn wan û xulamî ji wan re kirin. Ji ber vê yekê Xudan, tevahiya van xerabiyan bi ser wan de anî.›»
1KI.9.10	Piştî ku Silêman herdu avahiyan, Mala Xudan û qesra padîşah di bîst salan de çêkirin, 
1KI.9.11	Silêmanê Padîşah li herêma Celîlê bîst bajar dan Hîramê Padîşahê Sûrê. Çimkî Hîram li gorî hemû daxwazên Silêman dara sedrê û dara çamê û zêr peyda kiribû. 
1KI.9.12	Lê gava Hîram ji Sûrê derket ku bajarên Silêman danê bibîne, ew li wî xweş nehatin. 
1KI.9.13	Hîram got: «Bira! Ev çi bajar in ku te dane min?» Heta îro ji wê derê re, herêma Kavûl
1KI.9.14	Hîram ji padîşah re sed û bîst telant
1KI.9.15	Sedema ku Silêmanê Padîşah suxrevan berhev dikirin ew bû ku Mala Xudan, qesra xwe, Mîllo
1KI.9.16	Padîşahê Misrê Firewn çûbû Gezer bi dest xistibû û ew şewitandibû. Kenaniyên li bajêr rûdiniştin kuştibû û wekî diyariya dawetê dabû keça xwe ya jina Silêman. 
1KI.9.17	Silêman Gezer û Bêthorona Jêrîn, 
1KI.9.18	Baalat û Tamara li nav çolê, 
1KI.9.19	hemû bajarên embaran ên Silêman, bajarên ji bo erebe û hespên xwe û çawa dixwest Orşelîm, Lubnan û bajarên din ava bike, ew der jî ava kirin. Herwiha wî tevahiya welatê di bin destê xwe de ava kir.
1KI.9.20	Ji Amorî, Hîtîtî, Perîzzî, Hîwî û Yevûsiyên ku ne ji gelê Îsraîlê ne, 
1KI.9.21	ji kesên ziriyeta wan li welêt mane, ji kesên ku Îsraîlî nikaribûn bi tevahî ji holê rakin, Silêman xulamên suxrevan berhev kirin. 
1KI.9.22	Silêman ji Îsraîliyan kesî nekir kole. Lê ew şervan, xizmetkar, fermandar, serleşker û serkêşên erebeyên şer û siwaran bûn. 
1KI.9.23	Li ser karên Silêman pênc sed û pêncî peywirdar hebûn ku çavdêriya karkerên wî jî dikirin.
1KI.9.24	Lê keça Firewn ji Bajarê Dawid hat qesra ku Silêman ji bo wê ava kiribû. Piştre Silêman Mîllo ava kir. 
1KI.9.25	Silêman li ser gorîgeha ku ji bo Xudan çêkiribû salê sê caran qurbanên aştiyê û şewitandinê raber dikirin. Herwiha li ser gorîgeha li ber Xudan bixûr jî dişewitand. Bi vî awayî Mal temam kir.
1KI.9.26	Silêmanê Padîşah li herêma Edomê, li keviya Derya Sor, li Esyon-Gevera ku li ba Eylatê bû gemî çêkirin. 
1KI.9.27	Hîram xulamên xwe, deryavanên ku deryayê dizanin, bi xulamên Silêman re şandin. 
1KI.9.28	Ew çûn Ofîrê. Ji wir çar sed û bîst telant
1KI.10.2	Tevî karwanekî pir mezin, bi deveyên biharatê û heta bêjî bes bi zêr û kevirên hêja barkirî hat Orşelîmê. Gava hat ba Silêman, çi di dilê wê de hebû jê re got. 
1KI.10.3	Silêman bersiv da tevahiya pirsên wê. Ji bo padîşah tu tiştekî veşartî ku bersivê nede wê tunebû. 
1KI.10.4	Dema Şahbanûya Sebayê hemû şehrezayiya Silêman, qesra ku çêkiriye, 
1KI.10.5	xwarina sifra wî, rûniştina karmendên wî, xizmeta xizmetkarên wî ku bi cil û bergên taybet dikirin, meyger û qurbanên şewitandinê yên ku li Mala Xudan pêşkêş dikirin dîtin, ji şaş û metelbûnê devê wê vekirî ma.
1KI.10.6	Wê ji padîşah re got: «Gotinên ku min li welatê xwe ji bo karên te û şehrezayiya te bihîstibû rast in. 
1KI.10.7	Lê heta ku ez nehatim û min bi çavên xwe nedît, min bawer nekir. Bi rastî nîvî tenê jî ji bo min nehatibû gotin. Şehrezayî û dewlemendiya te ji ya ku min bihîstiye gelekî zêdetir e. 
1KI.10.8	Xwezî bi zilamên te û bi wan xulamên te! Çimkî herdem li ber te disekinin û şehrezayiya te dibihîzin. 
1KI.10.9	Xwedayê te Xudanê ku ji te razî ye û tu daniye ser textê Îsraîlê, pîroz be! Ji ber ku Xudan heta hetayê ji Îsraîlê hez dike, wî ji bo ku tu serweriya heq û rastiyê bikî, tu kirî padîşah.»
1KI.10.10	Şahbanûya Sebayê, sed û bîst telant
1KI.10.11	Herwiha gemiyên Hîram ji Ofîrê zêr dianîn. Wan gelek darên almûgê
1KI.10.12	Padîşah ji darên almûgê ji bo Mala Xudan û Qesra Padîşah destek û ji bo stranbêjan çeng û tembûr çêkirin. Heta îro jî ewqas zêde darên almûgê nehatine dîtin.
1KI.10.13	Silêmanê Padîşah her daxwaza Şahbanûya Sebayê pêk anî. Wî li gorî comerdiya padîşahiya xwe, her tiştên ku xwest dayê. Paşê şahbanû bi xizmetkarên xwe re vegeriya welatê xwe.
1KI.10.14	Giraniya zêrê di salekê de ji Silêman re hatibû 666 telant
1KI.10.15	Herwiha zêrên ji zilamên danûstandinê dikirin û ji bazirganiya taciran û ji tevahiya padîşahên Erebistanê û yên ji waliyên welêt hatibûn ne di nav vê de bû.
1KI.10.16	Silêmanê Padîşah ji zêrê kutayî du sed mertalên mezin çêkirin; ji bo her mertalekî mezin şeş sed şekel
1KI.10.17	Ji zêrê kutayî sê sed mertalên biçûk çêkirin; ji bo her mertalekî sê mina
1KI.10.18	Padîşah ji diranê fîlan textekî mezin çêkir û her dera wî bi zêrê xas kiras kir. 
1KI.10.19	Şeş pêlikên text hebûn û ji paş ve serê text gilover bû û li cihê rûniştinê ji du hêlan ve mildank hebûn û li ba mildankan du peykerên şêran hebûn. 
1KI.10.20	Li ser şeş pêlikan li herdu aliyan diwanzdeh şêr hebûn. Li tu welatekî tiştekî wisa nehatiye çêkirin. 
1KI.10.21	Tasikên Silêmanê Padîşah ên ji bo vexwarinê tim ji zêr bûn û hemû taximên Mala Daristana Lubnanê ji zêrê xas bûn. Tu tişt ji zîv tunebû. Çimkî di dema Silêman de zîv ne tiştek bû. 
1KI.10.22	Komek gemiyên Silêmanê Padîşah li Tarşîşê hebûn ku bi koma gemiyên Hîram re li ser deryayê bûn. Koma gemiyên Tarşîşê ji sê salan carekê dihatin û bi xwe re zêr, zîv, diranê fîlan û du cureyên meymûnan
1KI.10.23	Silêmanê Padîşah bi dewlemendî û şehrezabûna xwe, di ser hemû padîşahên dinyayê re bû. 
1KI.10.24	Ji bo ku şehrezabûna Xwedê xistiye dilê Silêman bibihîzin, hemû dinya dixwest wî bibîne. 
1KI.10.25	Her yek ji wan sal bi sal, wek diyarî taximên zêr û zîv, xiftan, çek, biharat, hesp û hêstir jê re dianîn.
1KI.10.27	Padîşah bi qasî keviran zîv anî Orşelîmê û darên sedrê wek darhêjîrên Şefêlayê zêde kirin. 
1KI.10.28	Hespên Silêman ji Misrê û Qewêyê
1KI.10.29	Erebeyeke şer bi şeş sed şekel
1KI.11.2	Ew ji wan miletan bûn ku Xudan ji Îsraîliyan re gotibû: «Hûnê nekevin nav wan û ewê jî nekevin nav we; çimkî wê teqez dilên we bizivirînin îlahên xwe.» Silêman bi hezkirin bi wan ve girêdayî bû. 
1KI.11.3	Heft sed jinên Silêman hebûn ku keçên padîşahan bûn, sê sed jî cariyên wî hebûn û jinên wî dilê wî ji rê derxist. 
1KI.11.4	Diyar bû ku jinên Silêman di kalîtiya wî de dilê wî ber bi îlahên din ve ji rê derxistin û çawa ku bavê wî Dawid dilê xwe bi tevahî spartibû, wî bi tevahî dilê xwe nespart Xwedayê xwe Xudan. 
1KI.11.5	Silêman perizî Eştoreta îlaha Saydayiyan û da pey Molekê îlahê kirêt ê Ammoniyan
1KI.11.6	Silêman tiştên di çavê Xudan de xerab in, kirin. Wî wekî Dawidê bavê xwe nekir û bi tevahî li pey Xudan neçû. 
1KI.11.7	Wê gavê Silêman li çiyayê rojhilata Orşelîmê, bilindciyên perizînê çêkirin ku biperize Kemoşê îlahê kirêt ê Moavê û Molekê îlahê kirêt ê Ammoniyan. 
1KI.11.8	Wî ji bo hemû jinên xwe yên xerîbî ku ji bo îlahên xwe bixûr dişewitandin û qurban serjê dikirin wisa kir.
1KI.11.9	Xudan li Silêman hêrs bû. Çimkî dilê wî ji riya Xudan Xwedayê Îsraîl derket ku du caran li wî xuya bûbû û 
1KI.11.10	emir kiribû û gotibû: «Li pey îlahên din neçe!» Lê Silêman emrên Xudan bi cih neanî. 
1KI.11.11	Xudan ji Silêman re got: «Madem te ev tişt bi qestî kir û te peymana min û qanûnên min ên ku min spartibûn te, bi cih neanîn, ezê esse padîşahiyê ji destê te derxim û bidim xulamê te. 
1KI.11.12	Lê ji bo qedrê bavê te Dawid ezê vê yekê di rojên te de nekim. Ezê wê ji destê kurê te derxim. 
1KI.11.13	Lê ezê bi tevahî ji destê wî dernexim. Ji bo qedrê xulamê xwe Dawid û Orşelîma ku min hilbijartiye, ezê eşîrekê bidim wî.»
1KI.11.14	Xudan Hadadê Edomî li dijî Silêman rakir. Ew li Edomê ji ziriyeta padîşah bû. 
1KI.11.15	Çimkî gava Dawid li Edomê bû, Yoavê serfermandar ku ji bo miriyan binax bike çûbû wir, hemû zilamên Edomî kuştibûn. 
1KI.11.16	Yoav û hemû Îsraîlî şeş mehan li wê derê man û di wî wextî de qira hemû mêrên Edomî anîn. 
1KI.11.17	Lê Hadad û hin Edomiyên ji xulamên bavê wî, pê re reviyan Misrê. Hadad hê zaro bû. 
1KI.11.18	Ew ji Midyanê rabûn û hatin Paranê û bi xwe re ji Paranê zilam hildan û hatin Misrê ba Firewnê Padîşah. Wî erd, xanî û xwarin da Hadad.
1KI.11.19	Hadad ket çavê Firewn. Firewn dişa xwe ya xwişka Şahbanû Tahpenêsê da wî. 
1KI.11.20	Ji xwişka Tahpenêsê kurê wî Genûvat çêbû. Tahpenêsê li mala Firewn ew mezin kir
1KI.11.21	Çaxê Hadad li Misrê bihîst ku Dawid miriye û gihîştiye bav û kalên xwe û bi ser de Yoavê fermandar jî miriye, wî ji Firewn re got: «Bihêle ez herim welatê xwe.»
1KI.11.22	Firewn jê re got: «Li ba min çi kêmahiya te heye ku tu dixwazî herî welatê xwe?»
1KI.11.22	Wî got: «Tune, lê bihêle ez herim.»
1KI.11.23	Xwedê dijminekî din li dijî Silêman rakir. Ew jî Rezonê kurê Êlyada ku ji xweyê xwe Hadadezerê Padîşahê Sovayê reviyabû. 
1KI.11.24	Dema Dawid li Sovayiyan xist, Rezon zilam li ba xwe berhev kirin û bû serekê rêbiran. Ew çûn Şamê û li wir rûniştin. Wan ew li Şamê kirin padîşah. 
1KI.11.25	Ligel tevahiya xerabiyên Hadad, di hemû rojên Silêman de Rezon jî bû dijminê Îsraîlê. Wî ji Îsraîlê nefret kir û li ser Aramê padîşahî kir.
1KI.11.26	Yarovamê kurê Nevatê Efrayîmî yê Serêdayî xulamê Silêmanê li dijî padîşah serî hilda. Dayika wî jinebiyeke bi navê Serûa bû.
1KI.11.27	Sedema ku wî serî li dijî padîşah rakir ev bû ku Silêman Mîllo
1KI.11.28	Herwiha Yarovam mirovekî wêrek û egîd bû. Silêman dît ku zilamê ciwan bikêrhatî ye, wî ew danî ser hemû karên giran ên Mala Ûsiv.
1KI.11.29	Rojekê dema ku Yarovam ji Orşelîmê derket, Ahiyayê Pêxemberê ji Şîloyê rastî wî hat. Ahiya kincekî nû li xwe kiribû. Herdu jî li çolê bi tenê bûn. 
1KI.11.30	Ahiya bi kincê xwe yê nû girt, ew çirand û kir diwanzdeh perçe. 
1KI.11.31	Ji Yarovam re got: «Ji xwe re deh perçeyan hilde; çimkî Xudan Xwedayê Îsraîl wiha dibêje: ‹Va ye ezê ji destê Silêman padîşahiya wî derxim û ezê deh eşîran bidim te. 
1KI.11.32	Lê ji bo qedrê xulamê xwe Dawid û Orşelîma bajarê ku min ji hemû eşîrên Îsraîlê hilbijartiye, wê eşîrek jê re be. 
1KI.11.33	Çimkî wan dev ji min berda, perizîn Eştoreta îlaha Saydayiyan, Kemoşê îlahê Moaviyan û Molekê îlahê Ammoniyan. Wekî bavê wî Dawid tiştên di çavê min de rast in kirin, nekirin. Wan qanûn û dadbariyên min pêk neanîn û di riya min de nemeşiyan. 
1KI.11.34	Ezê hemû padîşahiyê ji destê wî dernexim. Lê ji bo qedrê xulamê xwe Dawidê ku min hilbijart û emir û qanûnên min bi cih dianî, ezê wî di hemû rojên jiyana wî de bikim serwer. 
1KI.11.35	Ezê padîşahiyê ji destê kurê wî derxim û deh eşîran bidim destê te. 
1KI.11.36	Ezê eşîrekê bidim kurê wî ku li ber min ji bo xulamê min Dawid çirayeke herheyî hebe. Li Orşelîma bajarê ku min ji bo xwe hilbijartiye, ji bo ku navê min tê de be. 
1KI.11.37	Herçî tu yî, ezê te bikim Padîşahê Îsraîlê. Tê li gorî dilê xwe serweriyê bikî. 
1KI.11.38	Heger tu jî wek xulamê min Dawid hemû tiştên ku ez emir dikim guhdarî bikî û di riya min de bimeşî, tiştên di çavên min de rast in bikî û emir û qanûnên min bi cih bînî, ezê bi te re bim û wek min ji bo Dawid kir, ezê ji bo te jî xanedaneke saxlem ava bikim û Îsraîlê bidim te. 
1KI.11.39	Ji ber vê ezê ziriyeta Dawid nizim bikim, lê ne herdem.›»
1KI.11.40	Silêman xwest ku Yarovam bikuje lê Yarovam reviya çû Misrê ba Şîşaqê Padîşahê Misrê. Heta mirina Silêman ew li Misrê ma.
1KI.11.41	Qewimînên din ên di padîşahiya Silêman de, hemû kirin û şehrezabûna wî, di Nivîsa Qewimînên Silêman de hatine nivîsandin. 
1KI.11.42	Silêman li Orşelîmê li seranserê Îsraîlê çil salan padîşahî kir. 
1KI.11.43	Ew mir û gihîşt bav û kalên xwe. Li Bajarê Dawidê bavê xwe hat veşartin. Kurê wî Rehovam li cihê wî bû padîşah.
1KI.12.1	Rehovam çû Şexemê çimkî tevahiya Îsraîlê
1KI.12.2	Gava Yarovamê kurê Nevat ev yek bihîst, biryar da ku li Misrê bimîne. Çimkî ew ji ber Silêmanê Padîşah reviyabû û xwe li wir girtibû. 
1KI.12.3	Civaka Îsraîlê şand pey Yarovam. Bi hev re hatin ba Rehovam û jê re gotin: 
1KI.12.4	«Bavê te nîrekî giran xistiye stûyê me. Niha tu vê xulamiya bavê xwe ya dijwar û nîrê giran ku xistiye stûyê me sivik bike û emê ji te re xulamiyê bikin.»
1KI.12.5	Rehovam ji wan re got: «Niha herin û piştî sê rojan werin ba min.» Gel rabû çû.
1KI.12.6	Rehovamê Padîşah ji rîspiyên ku di dema bavê wî Silêman de şêwirmendî dikirin re got: «Hûnê şîreteke çawa li min bikin ku ez bersiva vî gelî bidim?»
1KI.12.7	Wan jê re got: «Heger îro tu ji vî gelî re bibî xulam û ji wan re xulamî bikî û bi peyvên xweş bersiva wan bidî, wê herdem ji te re bibin xulam.»
1KI.12.8	Lê wî dev ji şîreta zilamên rîspî berda û bi peywirdarên ciwan re şêwirî ku bi wî re mezin bûbûn. 
1KI.12.9	Wî ji wan re got: «Gelo şîreta we çi ye? Ez bersiveke çawa bidim vî gelê ku ji min re dibêje: ‹Nîrê ku bavê te daniye ser me sivik bike›?»
1KI.12.10	Ciwanên ku bi wî re mezin bûbûn jê re gotin: «Ji wî gelê ku ji te re dibêje: ‹Bavê te nîr li ser me giran kir, tu nîrê me sivik bike› re, wisa bêje: ‹Tiliya min a qilîçanê, ji navtenga bavê min stûrtir e! 
1KI.12.11	Bavê min nîrê li ser we giran kir, ezê wî nîrî hê girantir bikim. Bavê min bi qemçiyan hûn terbiye kirin, lê ezê bi dûpişkan we terbiye bikim.›»
1KI.12.12	Çawa ku padîşah gotibû: «Di roja sisêyan de dîsa werin ba min», Yarovam bi tevahiya gel re, di roja sisêyan de hat ba Rehovam. 
1KI.12.13	Padîşah bi dijwarî bersiv da gel û dev ji şîreta rîspiyan berda. 
1KI.12.14	Wî li gorî şîreta ciwanan ji wan re got: «Bavê min nîrê li ser we giran kir, lê ezê wî nîrî hê girantir bikim; bavê min bi qemçiyan hûn terbiye kirin, lê ezê we bi dûpişkan terbiye bikim.» 
1KI.12.15	Padîşah guh neda gel. Xudan ev yek pêk anî ku peyva xwe bi riya Ahiyayê Şîloyî ji Yarovamê kurê Nevat re bîne cih.
1KI.12.16	«Çi para me ji Dawid heye,
1KI.12.16	Çi mîrasa me ji kurê Yêşa?
1KI.12.16	Ya Îsraîl bila herkes vegere konê xwe!
1KI.12.16	Ya Dawid, tu jî hay ji mala xwe hebe.»
1KI.12.16	Paşê gel vegeriya konên xwe.
1KI.12.17	Loma jî Rehovam bi tenê li ser Îsraîliyên li bajarên Cihûdayê diman re padîşahî kir.
1KI.12.18	Gava Rehovamê Padîşah Adoramê sersuxrevanan şand, tevahiya Îsraîl ew da ber keviran û kuşt. Li ser vê yekê Rehovamê Padîşah yekser li erebeya xwe ya şer siwar bû û reviya Orşelîmê. 
1KI.12.19	Ji wê rojê vir ve Îsraîl li dijî Mala Dawid serhildêr e.
1KI.12.20	Gava tevahiya Îsraîlê bihîst Yarovam vegeriyaye, wan ji bo civînê şand pey wî û ew li ser tevahiya Îsraîlê kirin padîşah. Ji bilî eşîra Cihûda tu kes li pey Mala Dawid neçû.
1KI.12.21	Gava Rehovam hat Orşelîmê, ji tevahiya Mala Cihûda û Eşîra Binyamîn sed û heştê hezar leşkerên bijare dan hev ku li dijî Mala Îsraîl şer bikin û padîşahiyê li Rehovamê kurê Silêman vegerînin.
1KI.12.22	Lê peyva Xwedê ji zilamê Xwedê Şemaya re hat û got: 
1KI.12.23	«Ji Rehovamê kurê Silêmanê Padîşahê Cihûdayê û ji tevahiya Mala Cihûda û Binyamîn û ji yên mayîn ên din re bêje: 
1KI.12.24	‹Xudan wiha dibêje: Hûnê ranebin û li dijî birayên xwe Îsraîliyan şer nekin. Vegerin, bila herkes here mala xwe! Çimkî ev karê min bû.›» Wan guh da peyva Xudan. Ew li gorî peyva Xudan vegeriyan.
1KI.12.25	Yarovam li herêma çiyayî ya Efrayîmê, bajarê Şexemê çêkir û li wir ma. Paşê ji wir çû û bajarê Penûêlê çêkir. 
1KI.12.26	Yarovam di dilê xwe de got: «Wê padîşahî dîsa vegere Mala Dawid. 
1KI.12.27	Heger ev gel ji bo serjêkirina qurbanan wekî berê dîsa here Mala Xudan a li Orşelîmê, dilê vî gelî wê vegere xweyên wan Rehovamê Padîşahê Cihûdayê. Ewê min bikujin û vegerin ber bi Rehovamê Padîşahê Cihûdayê.»
1KI.12.29	Yekî li Bêt-Êlê bi cih kir; yê din jî anî Danê. 
1KI.12.30	Ev yek bû sedema gunehan. Ji bo perizîna li ber yekî ji wan, gel heta Danê diçû. 
1KI.12.31	Herwiha Yarovam li bilindciyan perestgeh çêkirin û ji nav tevahiya gel kesên ne Lêwiyî bûn, kahin kifş kirin.
1KI.12.33	Di roja panzdehê meha heştan a ku wî bi xwe kifş kir de, ew çû gorîgeha li Bêt-Êlê çêkiribû. Wî ew roj kir cejneke ji bo gelê Îsraîlê. Çû gorîgehê û bixûr şewitand.
1KI.13.1	Dema Yarovam ji bo şewitandina bixûrê li ber gorîgehê sekinîbû, zilamekî Xwedê li gorî peyva Xudan ji Cihûdayê hat Bêt-Êlê. 
1KI.13.2	Li gorî peyva Xudan ji gorîgehê re deng da û got: «Gorîgeh, ya gorîgeh! Xudan wiha dibêje: ‹Wê ji Mala Dawid re kurek çêbe, wê navê wî Yoşiya be. Kahinên peywirdarên li bilindciyên perizînê ku bixûr pêdixin, wê li ser te qurban pêşkêş bikin. Li ser te hestiyên mirovan bişewitînin!›» 
1KI.13.3	Hema wê rojê zilamê Xwedê nîşanek da û got: «Nîşana ku Xudan daye ev e: ‹Ev gorîgeh wê biqelişe û xweliya li ser wê belav bibe.›»
1KI.13.4	Dema ku padîşah bihîst zilamê Xwedê ji gorîgeha Bêt-Êlê re ev gotin kirin, Yarovam ji ser gorîgehê re destê xwe dirêjî wî kir û got: «Wî bigirin.» Lê destê padîşah ê dirêjkirî hişk bû û careke din ber bi wî ve nehat.
1KI.13.5	Li gorî nîşana zilamê Xwedê ya li gorî peyva Xudan da, gorîgeh qelişî û xweliya li ser gorîgehê belav bû.
1KI.13.6	Padîşah ji zilamê Xwedê re got: «Hêvî dikim, ji Xwedayê xwe Xudan lava bike. Ji bo min dua bike ku destê min li min vegere.» Zilamê Xwedê ji Xudan lava kir û destê padîşah wek berê baş bû.
1KI.13.7	Li ser vê yekê Padîşah ji zilamê Xwedê re got: «Were em herin malê tiştekî bixwin. Ezê diyariyekê jî bidime te.»
1KI.13.8	Zilamê Xwedê ji padîşah re got: «Tu nîvê malê xwe jî bidî min, ez bi te re nayêm. Li vir ezê ne nên bixwim, ne jî avê vexwim. 
1KI.13.9	Çimkî Xudan bi peyva xwe wiha emir li min kiriye: ‹Ne nên bixwî, ne avê vexwî û ji riya ku çûyî jî venegerî.›» 
1KI.13.10	Bi vî awayî zilamê Xwedê berê xwe da riyeke din; ji riya jê hatibû venegeriya Bêt-Êlê.
1KI.13.11	Wan rojan li Bêt-Êlê pêxemberekî kal dima. Kurên wî hatin û tiştên ku wê rojê zilamê Xwedê li Bêt-Êlê kiribûn û tiştên ku ji padîşah re gotibûn, jê re gotin. 
1KI.13.12	Bavê wan ji wan pirsî û got: «Zilamê Xwedê berê xwe da kîjan riyê û çû?» Kurên wî, riya vegerê ya zilamê Xwedê yê Cihûdayî, nîşanî bavê xwe da. 
1KI.13.13	Paşê jî ji kurên xwe re got: «Kerê min palan bikin.» Wan kerê wî palan kir û ew lê siwar bû.
1KI.13.14	Da pey zilamê Xwedê û li bin darberûyekê de rûniştî dît. Jê re got: «Zilamê Xwedê yê ku ji Cihûdayê hatiye tu yî?» Wî got: «Belê ez im.»
1KI.13.15	Pêxemberê kal jê re got: «Bi min re were malê, nên bixwe.»
1KI.13.16	Zilamê Xwedê got: «Ez nikarim bi te re vegerim û bêm mala te; ez li vê derê bi te re ne nên dixwim ne jî avê vedixwim. 
1KI.13.17	Çimkî Xudan bi peyva xwe, ji min re wiha gotiye: ‹Li wir ne nên bixwe ne jî avê vexwe û ji riya ku çûyî jî venegere.›»
1KI.13.18	Li ser vê yekê pêxemberê kal jê re got: «Ez jî wekî te pêxember im. Milyaketek bi peyva Xudan ji min re got: ‹Wî bi xwe re vegerîne malê bila nên bixwe û avê vexwe.›» Bi vî awayî wî ew xapand. 
1KI.13.19	Zilamê Xwedê bi wî re vegeriya, li mala wî nan xwar û av vexwar.
1KI.13.20	Hê ew li ser sifrê bûn, peyva Xudan ji wî pêxemberê ku ew vegerandibû kir re hat. 
1KI.13.21	Ew jî bi dengekî bilind qîriya zilamê Xwedê ku ji Cihûdayê hatibû. «Xudan wiha dibêje: ‹Madem tu li dijî gotina Xudan derketî û te fermana Xwedayê xwe Xudan pêk neanî 
1KI.13.22	û vegeriyayî li cihê ku ji te re gotibû ku nan nexwe û avê venexwe, te nan xwar û av vexwar. Loma jî wê cendekê te nekeve goristana bav û kalên te.›»
1KI.13.23	Piştî xwarin û vexwarinê, pêxemberê kal ê ku ew vegerandibû, rabû kerê zilamê Xwedê palan kir. 
1KI.13.24	Zilamê Xwedê çû û di rê de rastî şêrekî hat. Şêr ew li wir kuşt. Cendekê wî li ser erdê dirêjkirî bû. Ker û şêr li ber cendekê wî sekinîbûn. 
1KI.13.25	Kesên di wir re derbas dibûn, cendekê li ser rê û şêrê li ber wî dîtin. Rabûn çûn bajarê pêxemberê kal û behsa tiştên qewimî kirin.
1KI.13.26	Pêxemberê kal ê ku ew ji rê vegerandibû dema tiştên qewimî bihîst, wiha got: «Ev ew zilamê Xwedê ye ku li dijî gotina Xudan derketiye. Loma jî Xudan li ser peyva xwe, şêrekî şand ser wî, şêr ew perçe kir û kuşt.» 
1KI.13.27	Paşê pêxember ji kurên xwe re got: «Kerê min palan bikin.» Wan ker palan kir. 
1KI.13.28	Li kerê siwar bû û çû. Wî şêr û ker li ber cendekê zilamê Xwedê dît ku li ser rê bû. Şêr ne cendek xwaribû, ne jî ker perçe kiribû. 
1KI.13.29	Pêxemberê kal cendekê zilamê Xwedê hilda, ew danî ser kerê û ji bo ku şîna wî bike û veşêre anî bajêr. 
1KI.13.30	Pêxemberê kal cendek xist gora xwe, şîna wî kirin û gotin: «Wey birayo, ax birayo!»
1KI.13.31	Piştî ku wî ew veşart, pêxemberê kal ji kurên xwe re wiha got: «Gava ez mirim, min bixin gora ku zilamê Xwedê tê de ye. Hestiyên min jî deynin kêleka hestiyên wî. 
1KI.13.32	Çimkî gotinên wî yên ku bi peyva Xudan ji gorîgeha Bêt-Êlê re û li ser hemû perestgehên bilindciyên bajarên Sameryayê gotibû, wê teqez pêk bên.»
1KI.13.33	Piştî vê yekê jî, Yarovam xwe ji riya xerab neda alî. Careke din ji nav gel, ji bo bilindciyên perizînê kahin tayin kirin. Kar da her kesê ku dixwest bibe kahin. 
1KI.13.34	Ev yek bû sedema gunehên Mala Yarovam ku li ser rûyê erdê nemînin û tune bibin.
1KI.14.1	Wan çaxan Aviyayê kurê Yarovam nexweş ket. 
1KI.14.2	Yarovam ji jina xwe re got: «Rabe, kincên xwe biguherîne ku te nas nekin û nizanibin tu jina min î û here Şîloyê. Ahiyayê Pêxember li wir e ku ji min re got: ‹Tê bibî padîşahê vî gelî.› 
1KI.14.3	Bi destê xwe jê re deh nan, çend kulîçe û cerek hingiv bibe. Ewê ji te re bibêje wê çi were serê kurik.»
1KI.14.4	Jina Yarovam wisa kir; rabû çû Şîloyê mala Ahiya. Ahiya êdî nedidît çimkî kal bibû. 
1KI.14.5	Xudan ji Ahiya re wiha got: «Wê niha jina Yarovam were û pirsa kurê xwe ji te bike, çimkî ew nexweş e. Tê jê re wiha bibêjî. Gava ew bê, wê xwe wekî jineke din nîşan bide.»
1KI.14.6	Dema jinik ji derî ket hûndir, Ahiya dengê lingên wê bihîst û jê re got: «Were hûndir, jina Yarovam. Te çima xwe wekî jineke din nîşan da? Ez hatime şandin ku xeberên xerab ji te re bêjim. 
1KI.14.7	Here ji Yarovam re bêje ku Xudan Xwedayê Îsraîl wiha dibêje: ‹Min tu ji nav gel hilbijart û li ser gelê xwe, Îsraîlê kir serwer. 
1KI.14.8	Min padîşahiyê ji Mala Dawid stand û da te. Lê tu nebûyî wek xulamê min Dawidê ku emrên min bi cih anî, bi hemû dilê xwe li pey min hat û bi tenê tiştên di çavê min de rast in kir. 
1KI.14.9	Te ji tevahiya kesên beriya xwe zêdetir xerabî kir. Te îlahên din û pûtên rijandî ji xwe re çêkirin. Bi vî awayî te ez hêrs kirim û pişta xwe da min.
1KI.14.11	Kesên ji Mala Yarovam ên li bajaran bimirin wê kûçik, kesên li çolan bimirin jî wê teyrên ezmanan bixwin.› Çimkî Xudan wiha got.
1KI.14.12	«Niha tu rabe here mala xwe. Gava ku lingên te bikevin bajêr, wê kurik bimire. 
1KI.14.13	Wê tevahiya Îsraîlê şîna wî bike û wî veşêre. Ji Mala Yarovam wê bi tenê ew bikeve gorê. Çimkî ji Mala Yarovam kesê ku dilê Xudan Xwedayê Îsraîl pê xweş bû, ew bû.
1KI.14.14	«Herwiha Xudan wê ji bo xwe padîşahekî deyne ser Îsraîlê. Ew padîşah wê hema wê rojê koka Mala Yarovam bîne. Kengê? Hema niha! 
1KI.14.15	Wê Xudan li gelê Îsraîlê bixe, çawa ku qamîşê di nava avê de diheje, wê biheje. Wê gel ji vî diyarê baş derxe ku dabû bav û kalên wan û wan belav bike û bavêje hêla din a Çemê Firatê. Çimkî bi daçikandina pûtên xwe yên Aşêrayê, wan Xudan hêrs kirin. 
1KI.14.16	Ji ber gunehên ku Yarovam kirin û bi Îsraîlê dabû kirin, wê Xudan dev ji Îsraîlê berde.»
1KI.14.17	Jina Yarovam rabû vegeriya Tîrsayê. Gava wê lingê xwe avêt ber şêmika malê kurik mir. 
1KI.14.18	Li gorî peyva Xudan ku wî bi riya xulamê xwe Ahiyayê Pêxember got, tevahiya gelê Îsraîlê şîna wî kir û ew veşart.
1KI.14.19	Qewimînên din ên di padîşahiya Yarovam de, çawa şer kiriye, çawa padîşahî kiriye, di Nivîsa Qewimînên Padîşahên Îsraîlê de hatine nivîsandin. 
1KI.14.20	Yarovam bîst û du salan padîşahî kir. Ew mir û gihîşt bav û kalên xwe. Kurê wî Nadav li cihê wî bû padîşah.
1KI.14.21	Rehovamê kurê Silêman li Cihûdayê padîşahî kir. Gava ew bû padîşah çil û yek salî bû. Wî li Orşelîmê hivdeh salan padîşahî kir. Xudan ji bo navê wî tê de be, ji hemû derên eşîrên Îsraîlê ew bajar hilbijartibû. Dayika wî Naemaya Ammonî bû.
1KI.14.22	Cihûdayiyan tiştên di çavê Xudan de xerab in, kirin. Bi gunehên xwe, ji bav û kalên xwe zêdetir Xudan hêrs kir. 
1KI.14.23	Li ser her girê bilind û li bin her dara şîn, ji xwe re cihê perizînê, kêlên kevirîn û pûtên Aşêrayê çêkirin. 
1KI.14.24	Li welêt jin û mêrên laşfiroş ên pûtperestiyê jî hebûn. Cihûdayî wekî miletên din ku Xudan ew li ber gelê Îsraîlê qewirandibûn, her kirêtî kirin.
1KI.14.26	Wî mertalên zêrîn ku Silêman dabûn çêkirin û hemû xezîneyên Mala Xudan û qesrê talan kir û bir. 
1KI.14.27	Rehovamê Padîşah li cihê wan, mertalên tûnc çêkirin û dan fermandarên parêzvanên dergehê qesra padîşah. 
1KI.14.28	Gava padîşah diçû Mala Xudan parêzvanan ew mertal hildidan û piştre dîsa dibirin odeya xwe.
1KI.14.29	Qewimînên din ên di padîşahiya Rehovam de û hemû kirinên wî, di Nivîsa Padîşahên Cihûdayê de hatine nivîsandin. 
1KI.14.30	Di navbera Rehovam û Yarovam de herdem şer hebû. 
1KI.14.31	Rehovam mir û gihîşt bav û kalên xwe. Li Bajarê Dawid, li ba pêşiyên xwe hat veşartin. Dayika wî Naemaya Ammonî bû. Kurê wî Aviyam li cihê wî bû padîşah.
1KI.15.1	Di hijdeh saliya padîşahiya Yarovamê kurê Nevat de, Aviyam li ser Cihûdayê bû padîşah. 
1KI.15.2	Wî li Orşelîmê sê salan padîşahî kir. Dayika wî Maexaya keça Avşalom bû. 
1KI.15.3	Wî da ser riya hemû gunehên bavê xwe ku beriya wî kiribû. Wî dilê xwe bi tevahî nespart Xudan Xwedê, mina Dawidê bavkalê xwe. 
1KI.15.4	Lê ji bo xatirê Dawid, Xwedayê wî Xudan ji bo xurtkirina Orşelîmê, piştî wî kurê wî kir padîşah û bi vî awayî li Orşelîmê çirayek da wî. 
1KI.15.5	Çimkî Dawid ji bilî karê Ûriyayê Hîtîtî, tevahiya rojên xwe tiştên di çavê Xudan de rast in, kiribûn. Ew tu caran ji emrên wî derneketibû.
1KI.15.7	Qewimînên din ên di padîşahiya Aviyam de û hemû kirinên wî, di Nivîsa Qewimînên Padîşahên Cihûdayê de hatine nivîsandin. Şerê di navbera Aviyam û Yarovam de berdewam kir. 
1KI.15.8	Aviyam mir û gihîşt bav û kalên xwe. Li Bajarê Dawid hat veşartin. Kurê wî Asa li cihê wî bû padîşah.
1KI.15.9	Di bîst saliya padîşahiya Yarovamê Padîşahê Îsraîlê de, Asa bû Padîşahê Cihûdayê. 
1KI.15.10	Asa li Orşelîmê çil û yek salan padîşahî kir. Pîrika wî Maexaya keça Avşalom bû. 
1KI.15.11	Wî tiştên di çavê Xudan de rast in kirin, wekî tiştên bavkalê xwe Dawid kirin. 
1KI.15.12	Wî jin û mêrên laşfiroş ên pûtperestiyê ji welêt qewirandin. Hemû pûtên ku bav û kalên wî çêkirine ji holê rakirin. 
1KI.15.13	Pîrika xwe Maexa ji şahbanûtiyê avêt. Ji ber ku wê ji bo Aşêrayê pûtekî kirêt dabû çêkirin. Asa pûtê wê şikand, hûr û hela kir û ew li Newala Qîdronê şewitand. 
1KI.15.14	Tevî ku bilindciyên perizînê ranekirin jî, Asa di hemû rojên xwe de, dilê xwe bi tevahî spart Xudan. 
1KI.15.15	Wî zêr, zîv û taximên ku wî û bavê wî bexişandine, anî Mala Xudan.
1KI.15.16	Şerê di navbera Asa û Baeşa Padîşahê Îsraîlê de heta ew sax bûn berdewam kir. 
1KI.15.17	Baeşa Padîşahê Îsraîlê dixwest êrîşî Cihûdayê bike. Wî bajarê Ramayê zexim kir ku tu kes nikaribe here ba Asayê Padîşahê Cihûdayê û were.
1KI.15.18	Asa rahişt hemû zêr û zîvên xezîneya Mala Xudan û xezîneya qesra padîşah ê mayîn û da destê xulamên xwe ku ji Ben-Hadadê Tavrîmmonê Hezyonê Padîşahê Aramê re bibin ku li Şamê dima. Jê re ev xeber şand: 
1KI.15.19	«Di navbera min û te de, di navbera bavê te û bavê min de peyman heye. Va ye, ez zêr û zîv ji te re wekî diyarî dişînim ku tu peymana xwe ya bi Baeşa Padîşahê Îsraîlê re xera bikî ku ew jî belaya xwe ji min veke.»
1KI.15.20	Ben-Hadad guh da Asayê Padîşah û fermandarên xwe bi ser bajarên Îsraîlê ve şandin. Wî êrîşê bajarên Îyon, Dan û Avêl-Bêtmaexa û herêmên Kînneret û Nefteliyê kir. 
1KI.15.21	Gava ku Baeşa ev bihîst, dev ji çêkirina Ramayê berda û li Tîrsayê rûnişt. 
1KI.15.22	Asayê Padîşah gazî tevahiya kesên li Cihûdayê kir ku herkes were. Wan kevir û depên ku Baeşa pê Ramayê çêkiribû, birin. Asayê Padîşah bi wan Gevaya Binyamînê û Mîspayê çêkirin.
1KI.15.23	Hemû qewimînên din ên di padîşahiya Asa de; kirin, hemû serketin û bajarên ava kirine, di Nivîsa Qewimînên Padîşahên Cihûdayê de hatine nivîsandin. Asa di kalîtiya xwe de ji lingên xwe nexweş ket. 
1KI.15.24	Ew mir û gihîşt bav û kalên xwe. Li Bajarê Dawidê bavkalê xwe, li ba pêşiyên xwe hat veşartin. Kurê wî Yehoşafat li cihê wî bû padîşah.
1KI.15.25	Nadavê kurê Yarovam, di du saliya padîşahiya Asayê Padîşahê Cihûdayê de, li ser Îsraîlê bû padîşah. Nadav du salan padîşahî kir. 
1KI.15.26	Wî tiştên di çavê Xudan de xerab in, kirin. Wî da ser riya bavkalê xwe û gunehê ku wî bi Îsraîlê dabû kirin.
1KI.15.27	Gava Nadav û tevahiya Îsraîlê bajarê Gîbbetona Filîstiyan dorpêç dikir, Baeşayê kurê Ahiyayê ji Mala Îssexar, fen li Nadav kir û ew li Gîbbetonê kuşt. 
1KI.15.28	Di sê saliya padîşahiya Asayê Padîşahê Cihûdayê de, Baeşa Nadav kuşt û li cihê wî bû padîşah.
1KI.15.30	Ev tişt ji ber gunehên Yarovam kiribû û bi Îsraîlê dabû kirin û ji ber ku Xudan Xwedayê Îsraîl hêrs kiribû, pêk hatin.
1KI.15.31	Qewimînên din ên di padîşahiya Nadav de û hemû kirinên wî, di Nivîsa Qewimînên Padîşahên Îsraîlê de hatine nivîsandin. 
1KI.15.32	Şerê di navbera Asa û Baeşa Padîşahê Îsraîlê de heta sax bûn berdewam kir.
1KI.15.33	Di sala sisêyan a Asayê Padîşahê Cihûdayê de, Baeşayê kurê Ahiya li Tîrsayê li ser Îsraîlê bû padîşah. Baeşa bîst û çar salan padîşahî kir. 
1KI.15.34	Wî tiştên di çavê Xudan de xerab in, kirin. Wî da ser riya Yarovam û gunehê ku wî bi Îsraîlê dabû kirin.
1KI.16.1	Peyva Xudan bi riya Yêhûyê kurê Hananî ji Baeşa Padîşahê Îsraîlê re hat û got: 
1KI.16.2	«Tu ne tiştek bûyî, min tu rakirî û li ser gelê xwe Îsraîlê kir serwer. Lê te da ser riya Yarovam ku guneh bi Îsraîlê dabû kirin. Gunehên we ez hêrs kirim. 
1KI.16.3	Loma jî çawa min anî serê Mala Yarovamê kurê Nevat, ezê koka te û mala te jî biqelînim. 
1KI.16.4	Ji malbata Baeşa kesên li bajêr bimirin wê kûçik bixwin, kesên li çolê bimirin wê teyrên ezmanan bixwin.»
1KI.16.5	Qewimînên din ên di padîşahiya Baeşa de, hemû kirinên wî û serketinên wî, di Nivîsa Qewimînên Padîşahên Îsraîlê de hatine nivîsandin. 
1KI.16.6	Ew mir û gihîşt bav û kalên xwe. Li Tîrsayê hat veşartin. Kurê wî Ela li cihê wî bû padîşah.
1KI.16.7	Herwiha ji ber her xerabiyên Baeşa yên di çavê Xudan de, peyva Xudan bi riya Yêhûyê Pêxemberê kurê Hananî, ji wî û mala wî re hat. Çimkî Baeşa bi xerabiyên xwe Xudan hêrs kiribû û bibû wekî Mala Yarovam. Wî jî ev mal ji holê rakiribû.
1KI.16.8	Di bîst û şeş saliya padîşahiya Asayê Padîşahê Cihûdayê de, Elayê kurê Baeşa li Tîrsayê li ser Îsraîlê bû padîşah. Wî du salan padîşahî kir. 
1KI.16.9	Xulamê wî Zîmriyê fermandarê nîvê erebeyên wî yên şer, fen lê kir. Ela wî çaxî li Tîrsayê li mala Arsayê berpirsê qesrê vexwaribû û serxweş bibû. 
1KI.16.10	Zîmrî ket hûndir Ela kuşt û li cihê wî bû padîşah. Wî çaxî bîst û heft saliya padîşahiya Asayê Padîşahê Cihûdayê bû.
1KI.16.11	Gava Zîmrî bû padîşah û hat ser text, koka tevahiya Mala Baeşa anî. Tu mêrekî ji dost û merivên wî nehiştin. 
1KI.16.12	Zîmrî koka tevahiya Mala Baeşa anî, wekî Xudan bi peyva xwe bi riya Yêhûyê Pêxember ji Baeşa re gotibû. 
1KI.16.13	Baeşa û Elayê kurê wî ji ber ku guneh kirin û bi Îsraîlê dane kirin û ji ber pûtên xwe, Xudan Xwedayê Îsraîl hêrs kir.
1KI.16.14	Qewimînên din ên di padîşahiya Ela de û hemû kirinên wî, di Nivîsa Qewimînên Padîşahên Îsraîlê de hatine nivîsandin.
1KI.16.15	Di sala bîst û heftan a Asayê Padîşahê Cihûdayê de, Zîmrî bû padîşah. Zîmrî li Tîrsayê bi tenê heft rojan padîşahî kir. Artêşa Îsraîlê nêzîkî bajarê Gîbbetona Filîstiyan artêşgeh ava kiribû. 
1KI.16.16	Kesên li artêşgehê gava bihîstin ku Zîmrî fen kiriye û padîşah kuştiye, hema wê rojê, Omriyê serfermandarê artêşê li wê derê li ser Îsraîlê kirin padîşah. 
1KI.16.17	Omrî û hemû Îsraîliyên pê re, ji Gîbbetonê rabûn û çûn Tîrsayê dorpêç kirin. 
1KI.16.18	Gava Zîmrî dît bajar tê standin, ket birca qesrê, qesir bi ser xwe de şewitand û hema li wir jî mir. 
1KI.16.19	Çimkî wî guneh û tiştên di çavê Xudan de xerab in kirin. Wî da ser riya Yarovam û gunehê wî ku bi Îsraîlê dabû kirin.
1KI.16.20	Qewimînên din ên di padîşahiya Zîmrî de û fenekiya wî, di Nivîsa Qewimînên Padîşahên Îsraîlê de hatine nivîsandin.
1KI.16.21	Gelê Îsraîlê bû du beş. Nîvê gel ji bo ku Tîvniyê kurê Gînat bike padîşah li pey wî çû û nîvê mayî jî da pey Omrî. 
1KI.16.22	Gelê ku xwe li Omrî girtibû, li dijî gelê ku xwe li Tîvniyê kurê Gînat girtibû bi ser ket. Tîvnî mir û Omrî bû padîşah.
1KI.16.23	Di sî û yekemîn saliya padîşahiya Asayê Padîşahê Cihûdayê de, Omrî li ser Îsraîlê bû padîşah. Wî diwanzdeh salan padîşahî kir ku şeş salên padîşahiyê li Tîrsayê derbas bû. 
1KI.16.24	Omrî du telant
1KI.16.25	Omrî tiştên di çavê Xudan de xerab in, kirin û ji her kesên beriya xwe zêdetir xerabî kir. 
1KI.16.26	Wî da ser hemû riyên Yarovamê kurê Nevat û gunehê ku bi Îsraîlê dabû kirin. Bi vî awayî Îsraîliyan Xudan Xwedayê Îsraîl, bi pûtên xwe hêrs kiribû.
1KI.16.27	Qewimînên din ên di padîşahiya Omrî de, kirin û serketinên wî, di Nivîsa Qewimînên Padîşahên Îsraîlê de hatine nivîsandin. 
1KI.16.28	Omrî mir û gihîşt bav û kalên xwe. Li Sameryayê hat veşartin. Kurê wî Ahav li cihê wî bû padîşah.
1KI.16.29	Ahavê kurê Omrî, di sî û heşt saliya padîşahiya Asayê Padîşahê Cihûdayê de, li ser Îsraîlê bû padîşah. Wî li Sameryayê li ser Îsraîlê bîst û du salan padîşahî kir. 
1KI.16.30	Ahavê kurê Omrî ji hemû kesên beriya xwe zêdetir tiştên di çavê Xudan de xerab in, kirin. 
1KI.16.31	Ahav, çawa ku gunehên bi çûna Yarovamê kurê Nevat ne bes bin, rabû bi ser de jî keça Etbaalê Padîşahê Saydayiyan Îzabelê ji xwe re anî. Piştre ji Baal re xulamî kir û perizî wî. 
1KI.16.32	Wî li perestgeha Baal ku li Sameryayê çêkiriye ji bo Baal gorîgehek ava kir. 
1KI.16.33	Ahav pûtê Aşêrayê jî çêkir. Wî ji tevahiya padîşahên Îsraîlê yên berê zêdetir, Xudan Xwedayê Îsraîl hêrs kir.
1KI.17.2	Peyva Xudan jê re hat û got: 
1KI.17.3	«Ji vir here û berê xwe bide rojhilat. Li Newala Kerîtê xwe veşêre ku dikeve rojhilatê Ûrdunê. 
1KI.17.4	Tê ji wê newalê vexwî û min ferman daye qijakan ku ew jî te têr bikin.»
1KI.17.5	Êlyasê ku li gorî peyva Xudan kir, çû li Newala Kerîtê bi cih bû ku dikeve rojhilatê Ûrdunê. 
1KI.17.6	Wî bi nan û goştê ku qijakan serê sibê û êvaran jê re dianîn xwe têr dikir û ji newêl av vedixwar. 
1KI.17.7	Demek paşê newal çikiya, çimkî êdî baran nebariya.
1KI.17.8	Wî çaxî ev peyva Xudan jê re hat û got: 
1KI.17.9	«Rabe here bajarê Sarêfata Saydayê û li wir bimîne. Ji bo ku li wir te têr bike, min ferman daye jinebiyekê.» 
1KI.17.10	Êlyas çû Sarêfatê. Dema gihîşt ber dergehê bajêr, dît ku jinebiyek li wir êzingan berhev dike. Ji jinikê re got: «Hêvî dikim, di tasekê de hinek av bide min ku ez vexwim.» 
1KI.17.11	Jinik çû ku jê re avê bîne, wî dîsa gazî kir û got: «Hêvî dikim pariyek nan jî bi xwe re bîne.»
1KI.17.12	Jinikê got: «Bi navê Xudanê Jîndar, Xwedayê te nanê min tune. Tenê kulmek arvan di kûp de, hinek jî rûn di meşkê de maye. Tu dibînî ez du lib êzing berhev dikim ku herim bi wî arvanî ji bo xwe û kurê xwe nanekî bipêjim. Belkî piştî vê xwarinê em bimirin.»
1KI.17.13	Êlyas jê re got: «Netirse, here çawa ku te got xwarina xwe çêke. Lê pêşî ji min re kiloreke biçûk çêke û bîne. Paşê tê ji bo xwe û kurê xwe çêkî. 
1KI.17.14	Çimkî Xudan Xwedayê Îsraîl wiha dibêje: ‹Heta roja ku Xudan baranê bibarîne, wê ji kûp arvan, ji meşkê jî rûn kêm nebe.›»
1KI.17.15	Jinik rabû bi gotina Êlyas kir. Êlyas, wê û mala wê demeke dirêj xwar û vexwarin. 
1KI.17.16	Li gorî peyva Xudan ku bi riya Êlyas gotibû, ji kûp arvan, ji meşkê jî rûn kêm nebû.
1KI.17.17	Piştî demekê kurê jinika xwediya malê nexweş ket. Ji ber ku nexweşiya wî pir giran bû, mir. 
1KI.17.18	Jinikê ji Êlyas re got: «Ya zilamê Xwedê tu çi ji min dixwazî? Tu hatî ku gunehên min bînî bîra min û kurê min bikujî?»
1KI.17.19	Êlyas jê re got: «Ka kurê xwe bide min.» Wî kurik ji hembêza jinikê derxist, ew bir odeya jor ku lê dima û danî ser nivînên xwe. 
1KI.17.20	Paşê hewara xwe gihand Xudan û got: «Ya Xwedayê min Xudan, te çima kurê vê jinebiya ku ez li ba wê dimînim kuşt û ev bela anî serê wê?» 
1KI.17.21	Êlyas sê caran xwe li ser kurik xwar kir û hewara xwe gihand Xudan û got: «Ya Xwedayê min Xudan, tu careke din can bide vî kurikî.»
1KI.17.22	Xudan dengê Êlyas bihîst, can ket bedena kurik û rabû. 
1KI.17.23	Êlyas kurik ji odeya jor berjêr kir, ew da dayika wî û jê re got: «Va ye kurê te sax e!»
1KI.17.24	Li ser vê yekê jinikê ji Êlyas re got: «Niha êdî ez zanim tu zilamê Xwedê yî û peyva Xudan ya tu dibêjî rast e.»
1KI.18.1	Piştî demeke dirêj, di sê saliya xelayê de peyva Xudan ji Êlyas re hat û got: «Here xwe nîşanî Ahav bide. Ezê baranê bibarînim ser axê.» 
1KI.18.2	Êlyas çû ku xwe nîşanî Ahav bide. Li Sameryayê xela dijwar bû. 
1KI.18.3	Ahav gazî Ovadya kir ku berpirsê qesrê bû. Ovadya ji Xudan gelekî ditirsiya. 
1KI.18.4	Gava ku Îzabelê pêxemberên Xudan dikuştin, Ovadya sed pêxember birin, ew pêncî pêncî di şikeftan de veşartin û ew bi nan û av kirin. 
1KI.18.5	Ahav ji Ovadya re got: «Were em herin li hemû kaniyên avê û newalên welêt bigerin. Belkî em giya bibînin û hesp û hêstiran têr bikin ku em heywên winda nekin.» 
1KI.18.6	Herduyan di nav xwe de welat parve kir ku lê bigerin. Ahav tenê bi riyekê ve çû, Ovadya jî tenê bi riyeke din ve. 
1KI.18.7	Ovadya di rê de rastî Êlyas hat. Wî ew nas kir, deverû çû erdê û jê re got: «Ya Êlyas, ezbenî ev tu yî?»
1KI.18.8	Got: «Belê ez im. Here ji xweyê xwe re bêje: ‹Êlyas li vir e.›»
1KI.18.9	Ovadya got: «Çi gunehê min heye ku tu vî xulamê xwe didî destê Ahav ku min bikuje? 
1KI.18.10	Bi navê Xudanê Jîndar, Xwedayê te tu milet û tu welat nema ku xweyê min ji bo li te bigere zilam neşandinê û dema gotin: ‹Ew ne li vir e› jî, wî ew dan sondê ku wan tu nedîtine. 
1KI.18.11	Lê tu niha dibêjî: ‹Here, ji xweyê xwe re bêje ku Êlyas li vir e!› 
1KI.18.12	Gava ez ji ba te herim, wê Ruhê Xudan te bibe cihekî ku ez pê nizanim. Gava ez bêm ji Ahav re bêjim û ew te nebîne, wê min bikuje; lê ev xulamê te ji zarokatiya xwe ve ji Xudan ditirse. 
1KI.18.13	Ezbenî ma te nebihîst ku gava Îzabelê pêxemberên Xudan dan kuştin, min sed pêxemberên Xudan pêncî pêncî di şikeftan de veşartin û ew bi nan û av kirin? 
1KI.18.14	Niha tu dibêjî: ‹Here, ji xweyê xwe Ahav re bêje: Êlyas li vir e.› Wê gavê ewê rabe û min bikuje.»
1KI.18.15	Êlyas got: «Bi navê Xudanê Karîndar yê Jîndar ku ez li ber sekinî me, ezê bi rastî îro xwe jê re kifş bikim.»
1KI.18.16	Ovadya çû Ahav dît û jê re got. Li ser vê yekê Ahav çû ku pêşwaziya Êlyas bike. 
1KI.18.17	Gava Ahav Êlyas dît jê re got: «Ew zilamê ku Îsraîlê xistiye nav derdan tu yî?»
1KI.18.18	Êlyas got: «Min Îsraîlê nexistiye nav derdan. Lê te û mala bavê te Îsraîlê xist nav derdan. We dev ji emrên Xudan berda û da pey Baalan. 
1KI.18.19	Niha tevahiya Îsraîlê pê bihesîne ku tevî çar sed û pêncî pêxemberên Baal û çar sed pêxemberên Aşêrayê ku li ser sifreya Îzabelê xwarin dixwin, li Çiyayê Karmelê li ba min bicivîne.»
1KI.18.20	Ahav tevahiya Îsraîliyan û pêxemberan li Çiyayê Karmelê civandin. 
1KI.18.21	Êlyas nêzîkî gel bû û got: «Heta kengê hûnê di navbera du aliyan de bi dudilî herin û werin? Heger Xudan Xwedê ye, li pey wî bimeşin. Lê heger Baal Xwedê ye li pey wî bimeşin.» Gel tiştekî negot.
1KI.18.22	Êlyas ji gel re got: «Ji pêxemberên Xudan ez tenê mame. Lê pêxemberên Baal çar sed û pêncî kes in. 
1KI.18.23	Ji me re du conega bînin, bila yekî ji xwe re hildin, perçe bikin û deynin ser êzingan û agir pê nexin. Ezê conegayê din bavêjim ser êzingan û agir pê nexim. 
1KI.18.24	Hûn gazî îlahê xwe bikin, ezê jî gazî Xudan bikim. Kîjan ji wan agir pêxe Xwedê ew e.» Tevahiya gel got: «Ev gotin baş e.»
1KI.18.25	Êlyas ji pêxemberên Baal re got: «Berê hûn ji xwe re conegayekî hildin û amade bikin. Çimkî hûn gelek in, gazî îlahê xwe bikin, lê agir pê nexin.»
1KI.18.26	Conegayê xwe hildan û amade kirin. Ji sibê heta nîvro navê Baal hildan û gotin: «Ya Baal, bersiva me bide.» Lê tu deng nehat û kesekî ku bersivê bide tunebû. Ew li dor gorîgeha xwe direqisîn.
1KI.18.27	Dema bû nîvro Êlyas tinazê xwe bi wan kir û got: «Bi dengê bilind gazî bikin çimkî ew îlahek e, an kûr difikire, an li daşirê ye, an rêwîtî dike. Dibe di xew de be, divê hûn wî hişyar bikin.» 
1KI.18.28	Wan bi dengê bilind gazî kir û li gorî adetan heta ku ji wan xwîn birije bi şûr û riman xwe birîndar kirin. 
1KI.18.29	Ji nîvro heta dema pêşkêşiya êvarê bi cezba ketin. Lê ne deng hebû, ne bersivek. Kesî guhdariya wan nedikir.
1KI.18.30	Êlyas ji tevahiya gel re got: «Nêzîkî min bibin.» Tevahiya gel nêzîkî wî bû. Wî gorîgeha hilweşiyayî ya Xudan ji nû ve ava kir. 
1KI.18.31	Li gorî hejmara eşîrên kurên Aqûb ê ku peyva Xudan jê re hatibû û gotibû: «Navê te wê bibe Îsraîl», Êlyas rahişt diwanzdeh keviran. 
1KI.18.32	Bi wan keviran gorîgeha li ser navê Xudan çêkir û li dora gorîgehê çalekê kola ku bi qasî du sea
1KI.18.33	Êzing rêz kirin, conega kire perçe û danî ser êzingan. Paşê got: «Çar cer av dagirin û bi ser qurbana şewitandinê û êzingan ve birijînin.»
1KI.18.34	Êlyas got: «Dubare bikin.» Wan jî dubare kirin. Got: «Dîsa bikin.» Cara sisêyan jî eynî tiştî kirin. 
1KI.18.35	Av li dora gorîgehê herikî û çal jî bi avê tije bû.
1KI.18.36	Dema ku pêşkêşiya êvarê bê pêşkêşkirin Êlyasê Pêxember nêzîkî gorîgehê bû, dua kir û got: «Ya Xudan, Xwedayê Îbrahîm, Îshaq û Îsraîl, bila îro bê zanîn ku li Îsraîlê tu Xudan î, ez xulamê te me û min tevahiya van tiştan bi gotina te kir. 
1KI.18.37	Bersivê bide min ya Xudan! Bersivê bide min û bila ev gel bizanibe ku tu Xwedê yî ya Xudan û te kir ku dilê wan li te vegere.»
1KI.18.38	Agirê Xudan daket û qurbana şewitandinê, êzingan, keviran û axê xwar. Wî ew qedandin û ava di çalê de jî ziwa kir.
1KI.18.39	Tevahiya gel dît û deverû çû erdê û got: «Xudan Xwedê ye, Xudan Xwedê ye!»
1KI.18.40	Êlyas ji wan re got: «Pêxemberên Baal bigirin, bila tu kes ji wan nereve û nefilite.» Wan ew girtin. Êlyas ew birin Newala Qîşonê û ew li wir serjê kirin.
1KI.18.41	Êlyas ji Ahav re got: «Rabe bixwe û vexwe. Çimkî dengê taviya baranê tê.» 
1KI.18.42	Ahav ji bo xwarin û vexwarinê rabû. Êlyas jî derket ser Çiyayê Karmelê, deverû çû erdê û serê xwe xist nav çokên xwe.
1KI.18.43	Ji berdestiyê xwe re got: «Niha rabe berê xwe bide aliyê deryayê.» Berdestî rabû bala xwe da deryayê û got: «Tiştek tune.» Êlyas heft caran jê re got: «Dîsa here.»
1KI.18.44	Di cara heftan de berdestî got: «Va ye, ji deryayê ewrekî biçûk ê bi qasî kulma mirovan xuya dibe.» Êlyas jê re got: «Here ji Ahav re bêje: ‹Li erebeya xwe siwar be hê ku baran rê li ber te negire.›»
1KI.18.45	Wê gavê ezman bi ba û ewrên reş û tarî tije bû û baraneke giran bariya. Ahav siwar bû û berê xwe da Yîzreyêlê. 
1KI.18.46	Destê Xudan li ser Êlyas bû. Wî piştêna xwe şidand û heta Yîzreyêlê li pêşiya Ahav beziya.
1KI.19.1	Ahav her tiştên ku Êlyas kiribûn gihande Îzabela jina xwe û jê re got ku wî tevahiya pêxemberan bi şûr kuştine. 
1KI.19.2	Îzabelê qasidek şand ba Êlyas û jê re got: «Heger heta sibê vî çaxî, ez canê te jî wek canê yekî ji van nestînim, bila îlah jî vê yekê û jê jî xerabtir bînin serê min.»
1KI.19.3	Li ser vê yekê Êlyas tirsiya rabû çû ku canê xwe rizgar bike. Ew çû bajarê Bîr-Şevaya Cihûdayê. Berdestiyê xwe li wir hişt. 
1KI.19.4	Li çolê rojek meşiya, paşê hat li bin deviyeke hêrvistê rûnişt, mirina xwe xwest û got: «Ya Xudan, êdî bes e! Hema niha ruhê min bistîne, çimkî ez ji bav û kalên xwe ne çêtir im.»
1KI.19.5	Li bin deviyeke hêrvistê xwe dirêj kir û raza, wê gavê milyaketek dest dayê û jê re got: «Rabe, xwarinê bixwe!» 
1KI.19.6	Dema ku li derdora xwe nihêrî dît ku li ber serê wî, nanekî ku li ser kevirên kelijî pijiyayê û cerek av heye. Xwar û vexwar û dîsa raza.
1KI.19.7	Milyaketê Xudan careke din hat, dest dayê û jê re got: «Rabe, xwarin bixwe. Çimkî riya ku tê herî, ji bo te pir dirêj e.» 
1KI.19.8	Êlyas rabû, xwar û vexwar. Bi hêza xwarina ku xwar, çil şev û çil rojan meşiya û çû Horêva Çiyayê Xwedê. 
1KI.19.9	Li wir ket şikeftekê û şeva xwe li wir borand.
1KI.19.9	Li wê derê peyva Xudan jê re hat û got: «Êlyas tu li vir çi dikî?»
1KI.19.11	Xudan got: «Here çiyê û li ber min bisekine.» Va ye Xudan derbas dibû. Bayekî xurt ê mezin, çiyayan dikir şeq û li ber Xudan zinar perçe dikirin, lê Xudan ne di nav de bû. Piştî bayê, erdhej çêbû, lê Xudan ne di nav de bû. 
1KI.19.12	Piştî erdhejê agir derket, lê Xudan ne di nav de bû. Piştî agir, dengekî aram ê zirav bilind bû. 
1KI.19.13	Gava ku Êlyas ev deng bihîst, rûyê xwe bi ebayê xwe nixumand û rabû li ber devê şikeftê sekinî. Dengek lê peyda bû û jê re got: «Êlyas tu li vir çi dikî?»
1KI.19.14	Êlyas got: «Ez ji bo Xudan Xwedayê Karîndar gelekî xîretkêş bûm. Lê gelê Îsraîlê dev ji peymana te berda, gorîgehên te rûxandin û pêxemberên te bi şûr kuştin. Ez bi tenê mame û ketine pey min ku min jî bikujin.»
1KI.19.16	Tê Yêhûyê kurê Nîmşî wek Padîşahê Îsraîlê rûn bikî û Êlîşayê kurê Şafatê Avêl-Meholayî jî, li cihê xwe wek pêxember rûn bikî. 
1KI.19.17	Wê Yêhû kesê ji ber şûrê Hazaêl bifilite bikuje û Êlîşa jî kesê ji ber şûrê Yêhû bifilite bikuje. 
1KI.19.18	Lê ezê li Îsraîlê heft hezar kesan biparêzim ku tevahiya wan li ber Baal neçûne ser çokan û ew ranemûsandine.»
1KI.19.19	Êlyas rabû, ji wir çû û Êlîşayê kurê Şafat dît. Êlîşa li ber wî, bi diwanzdeh cotên gayan cot dikir. Ew bi cotê diwanzdehan re bû. Êlyas derbasî aliyê wî bû û ebayê xwe avêt ser wî. 
1KI.19.20	Êlîşa ga hiştin, lezand da pey Êlyas û jê re got: «Hêvî dikim destûrê bide ez dê û bavê xwe ramûsim. Wê gavê ezê li pey te bêm.» Wî jê re got: «Here û vegere, ma min rê li ber te girtiye?»
1KI.19.21	Çû, cotekî ga hilda û ew serjê kirin. Bi nîrê cot agir dada, goşt keland û da gel. Gel jî xwar. Piştre Êlîşa hat ba Êlyas û xizmeta wî kir.
1KI.20.1	Padîşahê Aramê Ben-Hadad tevahiya artêşa xwe civand. Bi wî re sî û du padîşah, hesp û erebeyên şer hebûn. Çû Sameryayê dorpêç kir û li dijî wê şer kir. 
1KI.20.2	Ji Ahavê Padîşahê Îsraîlê re qasid şandin bajêr û jê re got: 
1KI.20.3	«Ben-Hadad wisa dibêje: ‹Zêr û zîvên te, yên min in. Jin û kurên te yên herî baş, yên min in.›»
1KI.20.4	Padîşahê Îsraîlê got: «Padîşahê min ezbenî; wek te got, ez û her tiştê min yên te ne.»
1KI.20.5	Qasid hatin ji Ahav re gotin: «Ben-Hadad wiha dibêje: ‹Min ji te re xeber şand ku tê zêr û zîvên xwe, jin û zarokên xwe bidî min. 
1KI.20.6	Lê ezê sibê van çaxan xulamên xwe bişînim. Ewê bên li qesra te û malên xulamên te binêrin û wê hemû tiştên li ber çavên te hêja ne, hildin û bibin.›»
1KI.20.7	Padîşahê Îsraîlê gazî hemû rîspiyên welêt kir û got: «Binêrin, lava dikim, bibînin ka ev zilam çawa li xerabiyê digere. Ji min jinên min, zarokên min û zêr û zîvên min xwestin, min jî red nekir.»
1KI.20.8	Hemû rîspî û gel jê re got: «Guh nede û qayîl nebe.»
1KI.20.9	Îcar wî ji qasidên Ben-Hadad re got: «Ji xweyê min padîşah re bêjin: ‹Ez dikarim hemû tiştên ku te pêşî ji vî xulamê xwe xwestiye bikim; lê nikarim vî tiştî bikim.›» Qasid çûn û wan ev bersiv jê re anîn.
1KI.20.10	Ben-Hadad xebereke din ji Ahav re şand û got: «Wê ewqas leşkerên min li ser te hebin ku axa Sameryayê kulmên wan tije neke. Yan na, bila îlah vê yekê û jê zêdetir bîne serê min.»
1KI.20.11	Padîşahê Îsraîlê bersiv da û got: «Jê re bêjin: ‹Bila ne beriya wergirtina zirxê xwe, piştî derxistina zirxê xwe pesnê xwe bide.›»
1KI.20.12	Dema ev yek bihîstin Ben-Hadad û padîşahên wan di çadirên xwe de vedixwarin û ji xulamên xwe re gotin: «Rabin şer!» Wan jî tevdîra xwe kirin ku êrîşê bajêr bikin.
1KI.20.13	Pêxemberek nêzîkî Ahavê Padîşahê Îsraîlê bû û got: «Xudan wiha dibêje: ‹Te ev artêşa mezin dît? Va ye, îro ezê wê bidim destê te û wî çaxî tê bizanibî ku ez Xudan im.›»
1KI.20.14	Ahav got: «Bi kê re?»
1KI.20.14	Wî got: «Xudan wiha dibêje: ‹Bi leşkerên fermandarên herêmê re.›»
1KI.20.14	Ahav got: «Wê kî dest bi şer bike?»
1KI.20.14	Pêxember got: «Tu.»
1KI.20.15	Wî leşkerên fermandarên herêmê berhev kir û ew hejmartin. Ew du sed û sî û du kes bûn. Li pey wan, Îsraîlî jî berhev kir û ew hejmartin. Ew jî heft hezar kes bûn.
1KI.20.16	Artêş nîvro derket. Di vê navberê de, Ben-Hadad û sî û du padîşahên ku alîkariya wî dikirin, li konan vedixwarin û serxweş dibûn. 
1KI.20.17	Pêşî leşkerên fermandarên herêmê derketin. Zilamên ku Ben-Hadad şandibûn hatin û jê re gotin: «Va ye ji Sameryayê mirov rabûne û ber bi vir ve tên.»
1KI.20.18	Ben-Hadad got: «Çi ji bo şer, çi ji bo aştiyê, kesên ku ji wir tên, bi saxî bigirin.»
1KI.20.19	Leşkerên ciwan li pêş, bi artêşa Îsraîlê re ji bajêr derketin 
1KI.20.20	û kî hat pêşiya wan, lê xistin û kuştin. Aramî hemû reviyan û Îsraîliyan da pey wan. Lê Padîşahê Aramê Ben-Hadad li hespê xwe siwar bû, tevî çend siwariyên xwe reviya û filitî. 
1KI.20.21	Padîşahê Îsraîlê rabû li hespan û li erebeyên şer xist. Wî Aramî bi giranî şikandin.
1KI.20.22	Ew pêxember nêzîkî Padîşahê Îsraîlê bû û jê re got: «Here hêza xwe bide hev. Baş dêhna xwe bide ka tê çi bikî. Çimkî bihara bê, wê Padîşahê Aramê dîsa êrîşê te bike.»
1KI.20.23	Karmendên Padîşahê Aramê jê re got: «Xwedayê wan xwedayê çiyayan e; ji ber vê, ji me bihêztir bûn; lê heger em bi wan re li deştê şer bikin, emê esse ji wan bihêztir bin. 
1KI.20.24	Vê yekê bike; her padîşahekî ji cihê wî rake û serekan deyne cihê wan. 
1KI.20.25	Wekî artêşa ji destê te çûyî, hesp li cihê hespan, erebe li cihê erebeyan, ji xwe re artêşeke nû ava bike. Wê gavê em dikarin li dijî wan li deştê şer bikin. Esse emê ji wan hêzdartir bin.» Wî guh da gotina wan û wisa kir. 
1KI.20.26	Bihar hat, Ben-Hadad Aramî dan hev û tevdîra şer kir. Ji bo şerê Îsraîlê çû Afêqê. 
1KI.20.27	Îsraîlî jî berhev bûn û tevdîra şer kirin. Wan xwarina xwe amade kir û ber bi wan ve çûn. Îsraîliyan wekî du keriyên biçûk ên bizinan xuya dikirin. Lê welat ji Aramiyan tije bibû.
1KI.20.28	Zilamê Xwedê nêzîk bû û ji Padîşahê Îsraîlê re got: «Xudan wiha dibêje: ‹Madem Aramiyan got: Xudan Xwedayê çiyayan e û ne Xwedayê deştan e, ezê tevahiya vê qelebalixê bidim destê te û wê gavê hûnê zanibin ku ez Xudan im.›»
1KI.20.29	Heft rojan li pêşberî hev li artêşgehê man. Di roja heftan de şer destpê kir û Îsraîliyan di rojekê de ji Aramiyan sed hezar peya kuştin. 
1KI.20.30	Yên mayî reviyan nava Afêqê. Sûrên bajêr bi ser bîst û heft hezar kesên mayî ve hilweşiya. Ben-Hadad reviya, li bajêr ket odeya malekê.
1KI.20.31	Karmendên wî jê re gotin: «Va ye, me bihîst ku padîşahên Mala Îsraîl, padîşahên keremdar in. Em bi navtenga xwe ve çûx û bi serê xwe ve benikan girê bidin û herin ba Padîşahê Îsraîlê, belkî te sax bihêle.»
1KI.20.32	Bi navtenga xwe ve çûx û bi serê xwe ve benik girêdan û çûne ba Padîşahê Îsraîlê û gotin: «Xulamê te Ben-Hadad dibêje: ‹Ez lava dikim, min nekuje.›»
1KI.20.32	Ahav lê vegerand û got: «Ma hê jî ew dijî? Naxwe ew birayê min e.»
1KI.20.33	Zilaman ev yek wek nîşaneke baş hesibandin, gotina wî birîn û gotin: «Erê, Ben-Hadad birayê te tê hesibandin.»
1KI.20.33	Wî got: «Herin, wî bînin û werin.» Ben-Hadad hat ba wî û Ahav ew li erebê siwar kir.
1KI.20.34	Ben-Hadad ji wî re got: «Ezê bajarên ku bavê min ji bavê te standibûn bidim te û wek bavê min li Sameryayê kiribû, tu jî dikarî li Şamê ji bo xwe sûkan ava bikî.»
1KI.20.34	Ahav got: «Ezê vê peymanê girê bidim û te berdim.» Wî pê re peyman girê da û ew berda.
1KI.20.35	Zilamekî ji koma pêxemberan bi peyva Xudan ji hevalê xwe re got: «Lava dikim, li min bixe.» Lê zilam nexwest lê bixe.
1KI.20.36	Wê gavê jê re got: «Madem ku te guh neda gotina Xudan, çawa tu ji ba min herî, wê şêrek bê û te bikuje.» Piştî zilam ji ba wî çû, şêrek rastî wî hat û ew kuşt.
1KI.20.37	Pêxember zilamekî din dît û jê re got: «Lava dikim, li min bixe.» Zilam jî lê xist û ew birîndar kir. 
1KI.20.38	Pêxember çû û bi pêçekê ser û çavên xwe girt ku neyê naskirin. Bi vî awayî li ser rê li benda padîşah ma. 
1KI.20.39	Dema padîşah derbas bû, pêxember qîriya û got: «Ev xulamê te ketibû şer, leşkerek zilamekî dîl anî û got: ‹Hay ji vî zilamî hebe. Heger bireve, tê bergîdana wî an bi canê xwe, an bi telantek
1KI.20.40	Dema ku ez xulamê te, di nav xirecirê de bûm, zilam winda bû.»
1KI.20.40	Padîşahê Îsraîlê jê re got: «Te bi xwe dadbariya xwe kir.»
1KI.20.41	Pêxember pêça li ser çavên xwe hilda û Padîşahê Îsraîlê fêm kir ku ew pêxemberek e. 
1KI.20.42	Wî ji padîşah re got: «Xudan wiha dibêje: ‹Ji ber ku te zilamê ku min ji bo helakê terxan kiribû, ji dest berda, helakbûna wî, wê bê serê te; helakbûna gelê wî jî, wê bê serê gelê te.›» 
1KI.20.43	Padîşahê Îsraîlê xeyidî û bi hêrs çû qesra xwe ya li Sameryayê.
1KI.21.1	Li Yîzreyêlê li ba qesra Ahavê Padîşahê Sameryayê, rezekî Navotê Yîzreyêlî hebû.
1KI.21.2	Ahav ji Navot re got: «Rezê xwe bide min. Bila ji min re bibe bostanê sewzeyan, çimkî ew nêzîkî mala min e. Ezê li cihê wî rezekî çêtir bidim te. Yan jî, heger tu bixwazî ezê heqê wî bi zîvan bidim te.»
1KI.21.3	Navot ji Ahav re got: «Xudan neke ku ez milkê bav û kalên xwe bidim te.»
1KI.21.4	Ji ber ku Navotê Yîzreyêlî gotibû: «Ez milkê bav û kalên xwe nadim te», Ahav xeyidî û bi hêrs ket qesra xwe. Li ser nivînan xwe pal da, mirûzê xwe tirş kir û nan nexwar.
1KI.21.5	Jina wî Îzabel hat ba wî û jê re got: «Çima wisa aciz î û nan naxwî?»
1KI.21.6	Wî jê re got: «Çimkî min ji Navotê Yîzreyêlî re got: ‹Rezê xwe bi zîv bide min; an jî li cihê wî ez rezekî din bidim te›, lê wî got: ‹Ez nadim te.›»
1KI.21.7	Jina wî Îzabelê jê re got: «Ma ne tu yî Padîşahê Îsraîlê? Rabe nan bixwe û bila dilê te xweş be. Ezê rezê Navotê Yîzreyêlî bidim te.»
1KI.21.8	Li ser navê Ahav name nivîsandin û bi mora wî ew mor kirin û name ji rîspî û pêşengên bajarê Navot re şandin. 
1KI.21.9	Di nameyan de wiha nivîsandin:
1KI.21.9	«Rojiyekê îlan bikin û Navot jî deynin ser gel. 
1KI.21.10	Li pêşberê wî du şahidên derewîn bidin rûniştandin. Bila bêjin: ‹Te nalet li padîşah û Xwedê kir› bila li dijî wî şahidiyê bikin û wî derxin derve. Paşê wî bidin ber keviran û bikujin.»
1KI.21.11	Zilamên bajêr, rîspî û pêşengên ku li bajarê wî diman, çawa ku Îzabelê ji wan re nivîsandibû û gotibû kirin. Wekî di nameyan de hat nivîsandin, 
1KI.21.12	wan rojî îlan kir û Navot danîn ser gel. 
1KI.21.13	Du şahidên derewîn hatin û li pêşberî wî rûniştin. Van zilaman li ber gel li ser Navot gotin: «Navot nalet li padîşah û Xwedê kir.» Bi vî awayî şahidî kirin. Li ser vê yekê wan ew derxist derveyî bajêr, da ber keviran û kuşt. 
1KI.21.14	Ji Îzabelê re xeber şandin û gotin: «Navot hat kevirkirin û kuştin.»
1KI.21.15	Gava Îzabelê bihîst ku Navot hatiye kevirkirin û kuştin, wê ji Ahav re got: «Rabe, rezê ku Navotê Yîzreyêlî nexwest bifiroşe te, ji xwe re bike milk. Çimkî êdî Navot ne sax e, ew mirî ye.» 
1KI.21.16	Gava Ahav bihîst ku Navot miriye, rabû çû ku rezê wî ji xwe re bike milk.
1KI.21.17	Peyva Xudan ji Êlyasê Tîşbeyî re hat û got: 
1KI.21.18	«Rabe, here Sameryayê ba Ahavê Padîşahê Îsraîlê. Ew di nav rezê Navot de ye. Ew ji bo ku wê derê ji xwe re bike milk li wir e. 
1KI.21.19	Tê jê re bêjî: ‹Xudan wiha dibêje: Te kuşt û ji xwe re kir milk jî?› Tê jê re bêjî: ‹Xudan wiha dibêje: Li cihê ku kûçikan xwîna Navot alast, wê li wê derê xwîna te jî bialêsin.›»
1KI.21.20	Ahav ji Êlyas re got: «Ya dijminê min, tu hatî dîtina min?»
1KI.21.20	Wî got: «Belê ez hatim dîtina te. Çimkî te xwe firot ku tu tiştên di çavê Xudan de xerab in bikî. 
1KI.21.21	Xudan dibêje: ‹Ezê xerabiyê bînim serê te. Ezê te derxim û bajom. Ezê çi ciwan çi jî kal
1KI.21.22	Ezê mala te wek Mala Yarovamê kurê Nevat û wek Mala Baeşayê kurê Ahiya bikim, çimkî te ez hêrs kirim û bi Îsraîlê guneh da kirin.›
1KI.21.24	Herçî kesên ji malbata Ahav in, gava li bajêr bimirin, wê kûçik wan bixwin. Heger li çolê bimirin wê teyrên ezmanan wan bixwin.»
1KI.21.25	Di çavê Xudan de tu kesê wek Ahav ku xwe firotibû xerabiyê tunebû. Jina wî Îzabelê ew sor dikir. 
1KI.21.26	Ahav wek Amoriyên ku Xudan li ber Îsraîliyan qewirandibûn da pey pûtan. Ev karekî kirêt bû.
1KI.21.27	Piştî gotinên Êlyas, Ahav cilê xwe veçirand, çûx li xwe kir û rojî girt. Di nav çûxê de raza û da ser riya nefsbiçûkiyê.
1KI.21.28	Peyva Xudan ji Êlyasê Tîşbeyî re hat û got: 
1KI.21.29	«Ahav çawa li ber min nizim bû te dît? Madem li ber min nizim bû, ezê di rojên wî de xerabiyê neşînim. Lê ezê di rojên kurê wî de xerabiyê bişînim ser mala wî.»
1KI.22.1	Sê salan di navbera Aramê û Îsraîlê de şer çênebû. 
1KI.22.2	Sala sisêyan Yehoşafatê Padîşahê Cihûdayê çû serdana Padîşahê Îsraîlê. 
1KI.22.3	Padîşahê Îsraîlê ji xulamên xwe re got: «Ma hûn nizanin ku Ramot-Gîlad ya me ye? Lê em bêdeng dimînin û ji destê Padîşahê Aramê nastînin.»
1KI.22.4	Wî ji Yehoşafat re got: «Tê bi min re ji bo şer bêyî Ramot-Gîladê?»
1KI.22.4	Yehoşafat ji Padîşahê Îsraîlê re got: «Min wekî xwe, gelê min wekî gelê xwe, hespên min wekî hespên xwe bihesibîne.» 
1KI.22.5	Yehoşafat ji Padîşahê Îsraîlê re got: «Lê pêşî bipirse ku peyva Xudan çi ye.»
1KI.22.6	Padîşahê Îsraîlê, bi qasî çar sed pêxemberan li hev civandin û ji wan re got: «Gelo ez herim şerê Ramot-Gîladê yan neçim?»
1KI.22.6	Wan jê re got: «Rabe here, çimkî wê Reb bajêr bide destê padîşah.»
1KI.22.7	Lê Yehoşafat got: «Ji kesên li vir pê ve pêxemberekî din ê Xudan tune ku em jê jî bipirsin?»
1KI.22.8	Padîşahê Îsraîlê ji Yehoşafat re got: «Yekî din jî heye. Em dikarin ji Mîxayayê kurê Yîmla, bi riya wî jî ji Xudan bipirsin. Lê ez jê hez nakim, çimkî li ser min qet pêxemberiya xêrê nake, lê pêxemberiya xerab dike.»
1KI.22.8	Yehoşafat got: «Bila padîşah wisa nebêje.»
1KI.22.9	Padîşahê Îsraîlê gazî karmendekî kir û got: «Zû here gazî Mîxayayê kurê Yîmla bike.»
1KI.22.10	Padîşahê Îsraîlê û Yehoşafatê Padîşahê Cihûdayê, bi cil û bergên padîşahiyê li ser textên xwe rûniştin ku li ber bêndera dergehê Sameryayê ye. Tevahiya pêxemberan jî li ber wan pêxemberî dikirin. 
1KI.22.11	Sîdqiyayê kurê Kenaena qiloçên hesinî çêkirin û got: «Xudan wiha dibêje: ‹Heta Aramî biqedin tê bi van qiloçan li wan bixî.›»
1KI.22.12	Tevahiya pêxemberan got: «Ji Ramot-Gîladê derkeve. Tê bi ser bikevî; çimkî Xudan wê wan bide destê padîşah.» Wan bi heman awayî pêxemberî kir.
1KI.22.13	Qasidê ku ji bo gazî Mîxaya bike çûbû jê re got: «Va ye, pêxember bi yek dengî ji padîşah re gotina xêrê dikin. Hêvî dikim tu jî wek wan gotina xêrê bikî.»
1KI.22.14	Mîxaya sond xwar û got: «Bi navê Xudanê Jîndar, Xudan ji min re çi bêje, ez wê dibêjim.»
1KI.22.15	Hat ba padîşah û padîşah ji wî re got: «Mîxaya, gelo em herin şerê Ramot-Gîladê, yan na?»
1KI.22.15	Mîxaya jê re got: «Here! Tê bi ser bikevî. Wê Xudan bajêr bide destê padîşah.»
1KI.22.16	Padîşah ji Mîxaya re got: «Ez çend caran bi navê Xudan te bidim sondê ku tu ji bilî rastiyê ji min re tiştekî din nebêjî?»
1KI.22.18	Padîşahê Îsraîlê ji Yehoşafat re got: «Ma min ji te re negot? Ew li ser min, ne pêxemberiya xêrê, lê pêxemberiya xerab dike.»
1KI.22.19	Mîxaya got: «Madem wisa ye guh bide peyva Xudan: Min Xudan li ser textê xwe rûniştî dît û min tevahiya artêşa ezmanan li ba wî, li çep û rasta wî dît. 
1KI.22.20	Xudan pirsî û got: ‹Wê kî Ahav bixapîne ku here şerê Ramot-Gîladê û bê kuştin?›
1KI.22.20	«Hinek wisa, hinek bi awayeke din got. 
1KI.22.21	Ruhek derket, li ber Xudan sekinî û got: ‹Ez dikarim wî bixapînim.›
1KI.22.21	«Xudan jê re got: ‹Çawa?›
1KI.22.22	«Wî berdewam kir: ‹Ezê herim û di devê hemû pêxemberên wî de bibim ruhekî xapînok.›
1KI.22.22	«Xudan got: ‹Belê tu dikarî bixapînî. Here wisa bike.›
1KI.22.23	«Va ye Xudan ruhekî xapînok xistiye devê tevahiya pêxemberên te û Xudan li ser te biryareke xerab daye.»
1KI.22.24	Sîdqiyayê kurê Kenaena nêzîk bû û şimaqek li rûyê Mîxaya xist û got: «Ji kengê ve Ruhê Xudan ji bo ku bi te re biaxive, ji min dûr ketiye?»
1KI.22.25	Mîxaya got: «Roja ku tu ji bo xwe veşêrî bikevî odeyeke malê, tê bibînî.»
1KI.22.26	Padîşahê Îsraîlê got: «Mîxaya bigirin û wî vegerînin ba Amonê serekê bajêr û Yoaşê kurê padîşah. 
1KI.22.27	Ji wan re bêje: ‹Padîşah wisa dibêje: Vî bavêjin girtîgehê û heta ez bi silametî vegerim, bi qasî ku nemire tenê nan û av bidinê.›»
1KI.22.28	Mîxaya jê re got: «Heger tu esse bi silametî vegerî, wî çaxî wê bê zanîn ku Xudan bi riya min negotiye.» Wî berdewam kir: «Ya gelno, guhdarî bikin!»
1KI.22.29	Padîşahê Îsraîlê û Yehoşafatê Padîşahê Cihûdayê çûn Ramot-Gîladê. 
1KI.22.30	Padîşahê Îsraîlê ji Yehoşafat re got: «Ezê cil û bergên xwe biguherînim û bikevim şer, lê tu cil û bergên xwe yên padîşahiyê li xwe bike.» Padîşahê Îsraîlê cilên xwe guhertin û ket şer.
1KI.22.31	Padîşahê Aramê, ji sî û du fermandarên erebeyên xwe yên şer re gotibû: «Ne bi biçûkan, ne jî bi mezinan re, lê tenê bi Padîşahê Îsraîlê re şer bikin.» 
1KI.22.32	Fermandarên erebeyan Yehoşafat dîtin û gotin esse ev Padîşahê Îsraîlê ye û bi ser wî de çûn. Li ser vê yekê Yehoşafat kir hewar. 
1KI.22.33	Gava fermandaran dîtin ku ew ne Padîşahê Îsraîlê ye, dev jê berdan.
1KI.22.34	Zilamekî bêyî ku nîşan bigire kevan tikand û ji cihê ku zirx digihîjin hev li Padîşahê Îsraîlê xist. Li ser vê yekê padîşah ji ajokarê erebeya xwe re got: «Hevsarê xwe bizivirîne û min ji nava şer derxe, ez birîndar bûm.» 
1KI.22.35	Şer wê rojê giran bû. Lê leşkerên wî ew di nava erebeyê de li pêşberî Aramiyan li ser piyan dane sekinandin. Ew êvarê mir û xwîna wî di nava erebê de bû gol. 
1KI.22.36	Gava roj li ber avabûnê bû ji nava artêşê dengek bilind bû: «Bila herkes vegere cih û warê xwe!»
1KI.22.37	Padîşah miribû. Ew anîn Sameryayê û li wir veşartin. 
1KI.22.38	Erebeya wî li ber Hewza Sameryayê paqij kirin ku fahîşeyan li wir xwe dişûştin. Li gorî peyva Xudan kûçikan xwîna wî alast.
1KI.22.39	Qewimînên din ên di padîşahiya Ahav de û hemû kirinên wî, çawa qesra ku ji diranên fîlan çêkiribû û hemû bajarên ku wî çêkiribûn, di Nivîsa Qewimînên Padîşahên Îsraîlê de hatine nivîsandin. 
1KI.22.40	Ew mir û gihîşt bav û kalên xwe. Kurê wî Ahazya li cihê wî bû padîşah.
1KI.22.41	Yehoşafatê kurê Asa, di sala çaran a Ahavê Padîşahê Îsraîlê de, li ser Cihûdayê bû padîşah. 
1KI.22.42	Gava Yehoşafat bû padîşah sî û pênc salî bû. Wî li Orşelîmê bîst û pênc salan padîşahî kir. Dayika wî Ezûvaya keça Şîlhî bû. 
1KI.22.43	Wî da ser tevahiya riyên bavê xwe Asa û xwe ji wê neda alî. Tiştên di çavê Xudan de rast in kirin. Lê wî bi tenê bilindciyên perizînê ji holê ranekirin. Gel hê jî li bilindciyan qurban serjê dikirin û bixûr pêdixistin. 
1KI.22.44	Yehoşafat bi Padîşahê Îsraîlê re aştî kir.
1KI.22.45	Qewimînên din ên di padîşahiya Yehoşafat de, serketin û şerên wî, di Nivîsa Qewimînên Padîşahên Cihûdayê de hatine nivîsandin. 
1KI.22.46	Wî jin û mêrên laşfiroş yên pûtperestiyê ku ji dema Asayê bavê wî mabûn, ji welêt qewirandin. 
1KI.22.47	Li Edomê padîşah tune bû. Wekîlek li ser cihê padîşah bû.
1KI.22.48	Yehoşafat ji bo ku zêr ji Ofîrê bîne, gemiyên wek yên Tarşîşê çêkirin. Lê ew neçûn, çimkî gemî li Esyon-Geverê perçe bûn. 
1KI.22.49	Wê gavê Ahazyayê kurê Ahav ji Yehoşafat re got: «Bila di gemiyan de xulamên min bi xulamên te re herin.» Lê Yehoşafat nexwest.
1KI.22.50	Yehoşafat mir û gihîşt bav û kalên xwe. Li Bajarê Dawidê bavkalê xwe, li ba pêşiyên xwe hat veşartin. Kurê wî Yehoram li cihê wî bû padîşah.
1KI.22.51	Ahazyayê kurê Ahav, di sala hivdehan a Yehoşafatê Padîşahê Cihûdayê de, li Sameryayê li ser Îsraîlê bû padîşah. Wî li ser Îsraîlê du salan padîşahî kir. 
1KI.22.52	Wî tiştên di çavê Xudan de xerab in, kirin. Wî da ser riya dê û bavê xwe û riya Yarovamê kurê Nevat ku guneh bi Îsraîlê dabû kirin.
1KI.22.53	Ji Baal re xulamî kir û perizî wî. Li gorî her tiştên ku bavê wî kiriye, wî Xudan Xwedayê Îsraîl hêrs kir.
2KI.1.1	Piştî mirina Ahav, Moav li dijî Îsraîlê serî rakir.
2KI.1.2	Ahazyayê Padîşahê Îsraîlê, li Sameryayê li odeya jorîn a qesra xwe, ji şibakeya bi çarçoveyên çaxkirî ket û birîndar bû. Wî qasid şandin û ji wan re got: «Herin ji Baal-Zevûvê îlahê Eqronê bipirsin, gelo ezê ji vê birînê xilas bibim an na?»
2KI.1.3	Milyaketê Xudan ji Êlyasê Tîşbeyî re got: «Rabe, here pêşwaziya şandiyên Padîşahê Sameryayê bike û ji wan re bêje: ‹Ma li Îsraîlê Xwedê tuneye ku hûn ji Baal-Zevûvê îlahê Eqronê dipirsin? 
2KI.1.4	Ji ber vê yekê Xudan wiha dibêje: Tê ji wê nivîna li ser î, ranebî û esse bimirî.›» Êlyas rabû çû.
2KI.1.5	Qasid vegeriyan ba padîşah û wî ji wan re got: «Hûn çima vegeriyan?»
2KI.1.6	Wan got: «Zilamek hat pêşwaziya me û ji me re got: ‹Herin ba padîşahê ku hûn şandin û jê re bêjin: Xudan wiha dibêje: Ma li Îsraîlê Xwedê tuneye ku te qasid şandin Baal-Zevûvê îlahê Eqronê û jê dipirsî? Loma tê ji wê nivîna li ser î, ranebî û esse bimirî.›»
2KI.1.7	Padîşah got: «Ew zilamê ku hat pêşwaziya we û ji we re wiha got, zilamekî çawa bû?»
2KI.1.8	Wî got: «Ew Êlyasê Tîşbeyî ye.»
2KI.1.9	Pêncî zilamên xwe û fermandarê wan şandin ba wî. Fermandar çû ba Êlyasê li ser girekî rûniştibû. Fermandar jê re got: «Ya zilamê Xwedê, padîşah dibêje: ‹Bila were xwarê!›»
2KI.1.11	Padîşah careke din pêncî zilamên din û fermandarê wan şandin. Fermandar ji Êlyas re got: «Ya zilamê Xwedê, padîşah wiha dibêje: ‹Bila zû were xwarê!›»
2KI.1.12	Êlyas bersiv da û ji wan re got: «Heger ez zilamê Xwedê me, bila ji ezmanan agir bibare, te û pêncî zilamên te daqurtîne û tune bike.» Ji ezmanan agirê Xudan bariya, wî û her pêncî zilamên wî daqurtandin û tune kirin.
2KI.1.13	Cara sisiyan pêncî zilamên xwe û fermandarê wan şand. Fermandarê sisêyan a her pênciyan hat li ber Êlyas çok da û jê lava kir û got: «Ya zilamê Xwedê, lava dikim, bila heyfa te li min û li van pêncî xulamên te bê. 
2KI.1.14	Rast e, berê ji ezmanan agir bariya û herdu fermandarê pênciyan û mirovên wan şewitand û tune kir. Lê niha bila heyfa te bi min were.»
2KI.1.15	Milyaketê Xudan ji Êlyas re got: «Pê re berjêr be, jê netirse.» Êlyas rabû bi wî re çû ba padîşah. 
2KI.1.16	Wî jê re got: «Xudan wiha dibêje: ‹Ma li Îsraîlê Xwedê tuneye ku te qasid şandin ba Baal-Zevûvê îlahê Eqronê û jê bipirsin? Loma tê ji wê nivîna li ser î, ranebî û esse bimirî.›»
2KI.1.17	Li gorî peyva Xudan a ku Êlyas got, padîşah mir. Yoramê birayê Ahazya li cihê wî bû padîşah, çimkî kurê wî tunebû. Ev yek di du saliya padîşahiya Yehoramê kurê Yehoşafatê Padîşahê Cihûdayê de pêk hat.
2KI.1.18	Qewimînên din ên di padîşahiya Ahazya de ku wî kirin, di Nivîsa Qewimînên Padîşahên Îsraîlê de hatine nivîsandin.
2KI.2.1	Beriya ku Xudan Êlyas bi bagerê re derxista ezmanan, Êlyas û Êlîşa ji Gîlgalê bi rê ketibûn. 
2KI.2.2	Êlyas ji Êlîşa re got: «Hêvî dikim li vir bimîne. Çimkî Xudan min dişîne Bêt-Êlê.»
2KI.2.2	Lê Êlîşa got: «Bi navê Xudanê Jîndar û ji bo xatirê canê te, ez te bernadim.» Bi vî awayî çûn Bêt-Êlê.
2KI.2.3	Koma pêxemberên li Bêt-Êlê çûn ba Êlîşa û jê re gotin: «Tu dizanî wê îro Xudan, xweyê te ji ser te hilde?»
2KI.2.3	Êlîşa got: «Erê dizanim, hiş bin!»
2KI.2.4	Êlyas jê re got: «Ya Êlîşa, li vir bimîne; çimkî Xudan ez şandim Erîhayê.»
2KI.2.4	Wî got: «Bi navê Xudanê Jîndar û ji bo xatirê canê te, ez te bernadim.» Bi vî awayî hatin Erîhayê.
2KI.2.5	Koma pêxemberên li Erîhayê nêzîkî Êlîşa bûn û jê re gotin: «Tu dizanî wê îro Xudan xweyê te ji ser te hilde?»
2KI.2.5	Wî got: «Erê dizanim, hiş bin.»
2KI.2.6	Paşê Êlyas jê re got: «Tu li vir bimîne. Xudan ez şandim ber Çemê Ûrdunê.»
2KI.2.6	Lê Êlîşa got: «Bi navê Xudanê Jîndar û ji bo xatirê canê te, ez te bernadim.» Bi vî awayî herduyan riya xwe domandin.
2KI.2.7	Ji koma pêxemberan pêncî kes çûn û ji dûr ve li pêşberî van sekinîn. Herdu pêxember jî li ber Çemê Ûrdunê sekinîn. 
2KI.2.8	Êlyas rahişt ebayê xwe, li hev pêça û li avê xist. Av bi wî alî û vî alî ve bû du şeq. Paşê herdu, di erdê ziwa re derbas bûn. 
2KI.2.9	Gava ew derbas bûn Êlyas ji Êlîşa re got: «Beriya ku ez ji ba te bêm hildan, ez ji bo te çi bikim, bêje?»
2KI.2.9	Êlîşa got: «Ez lava dikim bila ji ruhê te du par
2KI.2.10	Êlyas got: «Te tiştekî zehmet xwest; heger dema ez ji ba te bêm hildan, tu min bibînî tê bistînî, yan na tê nestînî.»
2KI.2.11	Gava ew dimeşiyan û dipeyivîn, erebeyeke ji agir û hespên agirîn xuya bûn û herduyan ji hev veqetandin. Êlyas bi bagerê re derket ezmanan. 
2KI.2.12	Êlîşa ev dît û qîriya: «Bavo, wey bavo, erebeyên Îsraîlê û siwarên wê!» Êdî wî ew nedît. Bi cilûbergê xwe girt, ew ji hev veçirand û kire du perçe. 
2KI.2.13	Ebayê ku ji ser Êlyas ketibû, rakir. Vegeriya û li kêleka Çemê Ûrdunê sekinî. 
2KI.2.14	Ebayê ku ji ser Êlyas ketibû, hilda li avê xist û got: «Xudan Xwedayê Êlyas li ku derê ye?» Gava wî jî li avê xist, av bi wî alî û vî alî ve bû du şeq û Êlîşa derbas bû.
2KI.2.15	Koma pêxemberên li Erîhayê, ew ji dûr ve dîtin û gotin: «Ruhê Êlyas xwe li ser Êlîşa danî!» Ew hatin ba wî û li pêş wî deverû çûn erdê. 
2KI.2.16	Wan jê re got: «Va ye, li ba van xulamên te, pêncî zilamên jêhatî hene. Em lava dikin, bihêle bila herin û li xweyê te bigerin. Dibe ku Ruhê Xudan ew rakiriye û avêtiye ser çiyayekî an newalekê.»
2KI.2.16	Êlîşa got: «Neşînin.»
2KI.2.17	Wan ewqasî zorê lê kir ku wî şerm kir û li ber xwe neda. Got: «Bişînin.» Wan pêncî zilam şandin û sê rojan lê geriyan, lê nedîtin. 
2KI.2.18	Ew vegeriyan Erîhayê ba wî. Çimkî li wir dima. Wî ji wan re got: «Ma min ji we re negot: ‹Neçin›?»
2KI.2.19	Zilamên bajêr ji Êlîşa re gotin: «Em lava dikin, cihê vî bajarî, çawa ku xweyê me dibîne baş e. Lê ava wê ne baş e, axa wê jî bêber e.»
2KI.2.20	Êlîşa got: «Ji min re taseke nû bînin, bila tê de xwê hebe.» Wan jê re anîn. 
2KI.2.21	Çû ber kaniya avê, xwê avêtê û got: «Xudan wiha dibêje: ‹Min av paqij kir. Êdî tu caran wê mirin û bêberî jê çênebe.›» 
2KI.2.22	Li gorî peyva ku Êlîşa got, av heta îro jî paqij e.
2KI.2.23	Êlîşa hevrazê Bêt-Êlê bû. Gava ew bi rê ket, xortên ji bajêr rabûn henekên xwe pê kirin û jê re gotin: «Biqeşite keçel; biqeşite keçel!»
2KI.2.24	Êlîşa li paş xwe zivirî, wî ew dîtin û bi navê Xudan nifir li wan kir. Li ser vê yekê du hirçên mê ji daristanê derketin û ji wan çil û du kes dirandin.
2KI.2.25	Êlîşa ji wir çû Çiyayê Karmelê, paşê vegeriya Sameryayê.
2KI.3.1	Di hijdeh saliya padîşahiya Yehoşafatê Padîşahê Cihûdayê de, Yoramê kurê Ahav li Sameryayê li ser Îsraîlê bû padîşah û diwanzdeh salan padîşahî kir. 
2KI.3.2	Wî tiştên di çavê Xudan de xerab in kirin. Lê dîsa jî wekî dê û bavê xwe ne xerab bû. Çimkî kêla kevirîn a Baalê ku bavê wî daçikandibû, wî ji holê rakiribû û avêtibû. 
2KI.3.3	Lê ew bi gunehê Yarovamê kurê Nevat ku wî bi Îsraîliyan dabû kirin ve girêdayî ma û xwe jê neda alî.
2KI.3.4	Mêşayê Padîşahê Moavê, xweyê keriyên pez bû. Neçar bû ku her sal sed hezar berx û hiriya sed hezar beranan bida Padîşahê Îsraîlê. 
2KI.3.5	Piştî ku Ahav mir, Moav li ber Padîşahê Îsraîlê serî hilda. 
2KI.3.6	Wê gavê Yoramê Padîşah, ji Sameryayê derket û tevahiya Îsraîlê da hev û tevdîra xwe kir. 
2KI.3.7	Wî ev peyam ji Yehoşafatê Padîşahê Cihûdayê re şand: «Padîşahê Moavê li dijî min serî hilda. Ma tê li dijî Moav bi min re neyî şer?»
2KI.3.7	Yehoşafat got: «Ezê bêm. Min wekî xwe, gelê min wekî gelê xwe, hespên min wekî hespên xwe bihesibîne.» 
2KI.3.8	Paşê got: «Em di kîjan riyê re herin?»
2KI.3.8	Yoram got: «Di riya deştên Edomê re.»
2KI.3.9	Padîşahê Îsraîlê, bi Padîşahên Cihûda û Edomê çûn. Di riya fetlonek de heft rojan meşiyan. Piştî heft rojan ava wan qediya. Leşker û heywan bêav man. 
2KI.3.10	Padîşahê Îsraîlê got: «Hey wax!» Çimkî Xudan van her sê padîşahan, ji bo bixe destê Padîşahê Moavê, gazî wan kiriye.
2KI.3.11	Yehoşafat got: «Li vir pêxemberekî Xudan tuneye ku bi riya wî em ji Xudan bipirsin?»
2KI.3.11	Xulamekî Padîşahê Îsraîlê bersiv da û got: «Êlîşayê kurê Şafat li vir e, wî av li destê Êlyas dikir.»
2KI.3.12	Yehoşafat got: «Peyva Xudan bi wî re ye.» Bi vî awayî Yehoşafat, Padîşahê Îsraîlê û Padîşahê Edomê çûne ba wî.
2KI.3.13	Êlîşa ji Padîşahê Îsraîlê re got: «Tu çima hatî ba min? Here ba pêxemberên dê û bavê xwe.»
2KI.3.13	Padîşahê Îsraîlê jê re got: «Nexêr! Wisa xuya ye, Xudan gazî me kiriye ku me her sê padîşahan jî bixe destê Moav.»
2KI.3.14	Êlîşa got: «Bi navê Xudanê Jîndar ê Karîndar ku li ber sekinî me, ne ji bo xatirê Yehoşafatê Padîşahê Cihûdayê bûya, minê li te mêze nekira û te nedîta. 
2KI.3.15	Niha zilamekî ku li tembûrê dixe ji min re bînin.»
2KI.3.15	Gava zilam li tembûrê dixist, destê Xudan hat ser wî. 
2KI.3.16	Êlîşa got: «Xudan wiha dibêje: ‹Ji serî heta binê gelî çalan bikolin.› 
2KI.3.17	Çimkî Xudan wiha dibêje: ‹Hûnê bayê nebînin, hûnê baranê nebînin; lê wê ev gelî bi avê bê dagirtin û hûn û keriyên we, heywanên we, wê ji vê avê vexwin.› 
2KI.3.18	Ev ji bo Xudan tiştekî hêsan e. Wê Moav jî bide destên we. 
2KI.3.19	Hûnê li her bajarê bi sûr û bijare bixin, hûnê her dara baş bibirin û hemû kaniyên avê bixitimînin. Her erdên baş jî hûnê bi keviran bêkêr bikin.»
2KI.3.20	Serê sibê, dema pêşkêşkirina qurbana şewitandî, va ye ji riya Edomê ve av herikîn û erd jî bi avê tije bûn.
2KI.3.21	Tevahiya Moavê bihîst ku padîşah ji bo li dijî wan şer bikin hatine. Gazî tevahiya zilamên bi kêrî çekan tên û navsereyan kirin. Hemû hatin û li ber sînor sekinîn. 
2KI.3.22	Serê sibê zû rabûn, roj li ser avê dibiriqî. Moaviyan ji wî alî ve, av wekî xwînê sor dîtin. 
2KI.3.23	Wan got: «Ev xwîn e! Padîşahan şerê hev kirine û hev kuştine. Ya Moav, niha herin talanê!»
2KI.3.24	Ew hatin artêşgeha Îsraîlê. Îsraîlî rabûn li Moaviyan xistin û ew ji ber wan reviyan. Bi lêxistina Moaviyan re, li welêt bi pêşve çûn. 
2KI.3.25	Wan bajar rûxandin. Her erdê baş bi keviran dagirtin, hemû kaniyên avê xitimandin. Hemû darên baş birîn. Tenê kevirên Qîr-Herasetê man. Lê berkanîvanan bajar dorpêç kir û lê xistin.
2KI.3.26	Gava Padîşahê Moavê dît ku şer ji bo wî dijwar e, heft sed kesên şûr di destan de anî ba xwe ku şer biqelêşe û xwe bigihîne Padîşahê Edomê. Lê ew bi ser neketin. 
2KI.3.27	Wî kurê xwe yê mezin yê ku piştî wî li ser textê padîşahiyê rûne anî ba xwe û li ser sûrê wek qurbana şewitandinê, pêşkêş kir. Li ser vê yekê di nav Îsraîlê de hêrseke mezin çêbû. Ji ba wî koç kirin û vegeriyan welatê xwe.
2KI.4.1	Jina yekî ji koma pêxemberan, ji Êlîşa lava kir û got: «Xulamê te, mêrê min mir. Tu dizanî ku ew xulamê te ji Xudan ditirsiya. Kesê ku em deyndarê wî ne, hat ku herdu kurên min wek kole ji xwe re hilde û bibe.» 
2KI.4.2	Êlîşa jê re got: «Ez ji bo te çi bikim? Ka ji min re bêje; li mala te çi heye?»
2KI.4.2	Jinikê got: «Li mala vê xulama te, ji qafikek rûnê zeytê pêve tiştek tuneye.»
2KI.4.3	Êlîşa got: «Here ji tevahiya cîranên xwe, te çiqas dît, firaxên vala bîne, lê bila ne kêm bin ha! 
2KI.4.4	Tê bikevî hûndir, tê li ser xwe û li ser kurên xwe derî bigirî. Tê rûn birijînî nav firaxan, firaxa ku tije bû tê deynî aliyekî.» 
2KI.4.5	Jinikê ji cem wî çû. Derî li ser xwe û li ser kurên xwe girt û jê rê firax anîn û wê jî ew dadigirtin. 
2KI.4.6	Gava firax tije dikirin, ji kurê xwe re got: «Here ji min re firaxan.»
2KI.4.6	Kurê wê got: «Êdî firax neman.» Edî rûn narije. 
2KI.4.7	Jinik hat, ji Êlîşayê zilamê Xwedê re hal û mesele got. Êlîşa lê vegerand: «Here, rûnê zeytê bifiroşe, deynê xwe bide, bi perê mayî tu û kurên xwe bijîn.»
2KI.4.8	Rojekê Êlîşa diçû Şûnêmê. Li wê derê jineke dewlemend hebû. Jinikê zorê lê kir ku ew xwarinê bixwe. Her dema ku ew diçû Şûnêmê, ji bo xwarinê bixwe riya xwe pêdixist. 
2KI.4.9	Jinikê ji mêrê xwe re got: «Min fêm kir ku ev zilamê her car riya xwe bi me dixe, zilamê Xwedê yê pîroz e. 
2KI.4.10	De rabe em ji bo wî, li ser bên odeyeke biçûk çêkin û em jê re nivîn û sifre, kursî û çire deynin. Her cara ew hat mala me, bila li wir bimîne.»
2KI.4.11	Rojekê hat wir, çû odeya jor û raza. 
2KI.4.12	Ji xulamê xwe Gêhazî re got: «Gazî jinika Şûnêmî bike.» Gêhazî gazî wê kir û jinik li ber sekinî. 
2KI.4.13	Êlîşa ji xulamê xwe re got: «Niha ji jinikê re bêje: ‹Me gelekî zehmetî da te, tiştekî em ji bo te bikin heye gelo? Ji bo te bi padîşah an bi fermandarê artêşê re bipeyivim an na?›»
2KI.4.13	Jinikê got: «Ez di nav gelê xwe de me.»
2KI.4.14	Êlîşa got: «Nexwe em dikarin ji bo wê çi bikin?»
2KI.4.14	Gêhazî got: «Ya rastî kurê wê tuneye, mêrê wê jî kal e.» 
2KI.4.15	Êlîşa got: «Gazî jinikê bike.» Gêhazî gazî wê kir, jinik hat û li devê derî sekinî. 
2KI.4.16	Êlîşa got: «Saleke din vî çaxî, wê li ber singê te, kurekî te hebe.»
2KI.4.16	Jinikê got: «Nexêr ezbenî! Tu zilamê Xwedê yî, xulama xwe nexapîne!»
2KI.4.17	Jinik bi zaro ma, çawa ku Êlîşa jê re gotibû, piştî salekê, di wî çaxî de kurek anî.
2KI.4.18	Kurik mezin bû, rojekê çû ba bavê xwe ku li cem paleyan bû. 
2KI.4.19	Ji bavê xwe re got: «Ax serê min, serê min diêşe!»
2KI.4.19	Bavê wî ji xulam re got: «Wî bibe ba diya wî.» 
2KI.4.20	Xulam ew bir ba diya wî, kurik li ser çoka diya xwe ma û danê nîvro mir. 
2KI.4.21	Dayika wî çû banî, ew li ser nivînên Zilamê Xwedê dirêj kir, derî lê girt û derkete derve. 
2KI.4.22	Gazî mêrê xwe kir û got: «Lava dikim, xulamekî tevî kerê bişîne ba min. Ezê herim ba zilamê Xwedê û yekser vegerim.»
2KI.4.23	Mêrê wê got: «Tu çima îro diçî ba wî? Ne Heyva Nû ye, ne jî roja Sebtê ye.»
2KI.4.23	Jinikê got: «Xeman nexwe, xêr e.»
2KI.4.24	Kerê xwe kurtan kir û ji xulamê xwe re got: «De bajo û bimeşe. Heta ez ji te re nebêjim, nesekine.»
2KI.4.25	Çû Çiyayê Karmelê, ba zilamê Xwedê.
2KI.4.25	Gava zilamê Xwedê ji dûr ve jinikê dît, ji xulamê xwe Gêhazî re got: «Wa ye jinika Şûnêmî tê. 
2KI.4.26	Niha bibeze here pêşiya wê û jê re bêje: ‹Tu çawa yî, baş î? Mêrê te baş e? Kurê te baş e?›»
2KI.4.26	Jinikê got: «Baş e.» 
2KI.4.27	Jinik, li çiyê hat ba zilamê Xwedê û xwe avêt piyên wî. Gêhazî ji bo ku wê dehf bide, nêzîk bû. Lê zilamê Xwedê got: «Bihêle, çimkî kezeba wê dişewite. Xudan ev ji min veşart û ji min re negot.»
2KI.4.28	Jinikê got: «Ma min ji xweyê xwe kur xwest? Nexêr! Ma min negot: ‹Min nexapîne?›»
2KI.4.29	Êlîşa ji Gêhazî re got: «Pişta xwe girê bide, gopalê min hilde û here. Di rê de bi kesî re nepeyive, silavê nede kesî û nestîne. Gopalê min bide ser rûyê kurik.»
2KI.4.30	Dayika kurik got: «Bi navê Xudanê Jîndar û ji bo xatirê canê te, ez te bernadim.» Paşê Êlîşa rabû da pey Gêhazî.
2KI.4.31	Gêhazî dabû pêşiya wan, gopal danîbû ser rûyê kurik; lê ne deng hebû û ne jî bersiv. Ew vegeriya çû pêşiya wî û jê re got: «Kurik hişyar nebû.»
2KI.4.32	Êlîşa ket hûndir û dît ku kurik miriye û li ser nivînên wî hatiye dirêjkirin. 
2KI.4.33	Ket hûndir, derî li ser xwe girt. Ji Xudan re dua kir. 
2KI.4.34	Xwe li ser kurikê li ser nivînan nixumand, devê xwe danî ser devê wî û çavên xwe danîn ser çavên wî, destên xwe danîn ser destên wî. Bi vî awayî bedena zarok germ bû. 
2KI.4.35	Êlîşa vegeriya. Di odeyê de, virde wêde çû û hat, xwe dîsa li ser zarok nixumand. Kurik heft caran bênijî û çavên xwe vekirin. 
2KI.4.36	Êlîşa gazî Gêhazî kir û jê re got: «Gazî jina Şûnêmî bike.» Gêhazî gazî wê kir. Jinik hat ba wî. Êlîşa got: «Kurê xwe bibe!» 
2KI.4.37	Jinik hat xwe avêt ber lingên Êlîşa, deverû çû erdê. Paşê kurê xwe hilda û çû.
2KI.4.38	Êlîşa dîsa hat Gîlgalê. Li welêt xela hebû. Koma pêxemberan li ber wî rûniştibûn. Ji xulamê xwe re got: «Sîtileke mezin deyne ser êgir û ji koma pêxemberan re şorbe çêke.» 
2KI.4.39	Yek ji wan ji bo ku giya berhev bike, çû derve. Wî giyayekî bejî dît, jê dawekê kundirê bejî berhev kir û ew anî, hûr kir nava sîtila şorbê. Kesek nizanibû ew çi ye. 
2KI.4.40	Ji bo ku bixwin, ew vala kir. Lê gava wan ji şorbê xwar, wan kir qareqar û gotin: «Di sîtilê de mirin heye, zilamê Xwedê!» Wan nikaribû jê bixwin.
2KI.4.41	Êlîşa got: «Naxwe arvan bînin.» Wî ew avêt nava sîtilê û got: «Niha ji civatê re dagire bila bixwin.» Di sîtilê de tiştekî ku zirarê bide nema.
2KI.4.42	Ji Baal-Şalîşayê zilamek hat. Di tûrikê wî de, ji bo zilamê Xwedê bîst nanên ceh ku ji berê pêşî yê wê salê bûn û firîkên teze yên genim anî. Êlîşa got: «Van bide gel ku bixwin.»
2KI.4.43	Xulamê wî got: «Ev çi ye ku ez deynim ber sed zilamî?»
2KI.4.43	Êlîşa got: «Bide gel bila bixwe, çimkî Xudan wiha dibêje: ‹Wê bixwin û wê ji ber wan jî bimîne!›» 
2KI.4.44	Wî danî ber wan û xwarin. Li gorî peyva Xudan, ji ber wan jî ma.
2KI.5.2	Dema rêbirên Aramiyan ji bo talanê çûbûn diyarê Îsraîliyan, keçikeke biçûk dîl girtibûn. Keçik xulama jina Naeman bû. 
2KI.5.3	Rojekê keçik ji xatûna xwe re got: «Xwezî xweyê min, biçûya ba pêxemberê li Sameryayê! Wê pêxember wî ji kotîbûnê rizgar bikira.»
2KI.5.4	Naeman çû, ji xweyê xwe re hal û mesela keçika ji diyarê Îsraîlê got. 
2KI.5.5	Padîşahê Aramê got: «De rabe here, ezê bi te re ji bo Padîşahê Îsraîlê nameyekê bişînim.» Rabû çû. Bi xwe re deh telant
2KI.5.6	Ji Padîşahê Îsraîlê re name anî. Tê de wiha dinivîsand: «Ez bi vê nameyê re xulamê xwe Naeman dişînim ba te ku tu wî ji kotîbûnê rizgar bikî.» 
2KI.5.7	Gava Padîşahê Îsraîlê name xwend, kincê xwe qetand û got: «Ma ez Xwedê me bikujim û vejînim? Ew çawa yekî kotî ji min re dişîne ku ez wî ji kotîbûnê xilas bikim? Baş bizanibin ku ew li hinceta şerê min digere.»
2KI.5.8	Gava Êlîşayê zilamê Xwedê bihîst ku Padîşahê Îsraîlê kincê xwe qetandiye, xeber jê re şand û got: «Te çima kincê xwe qetand? Bila were ba min ku bizanibe li Îsraîlê pêxember heye.»
2KI.5.9	Naeman bi erebe û hespên xwe ve hat û li ber deriyê mala Êlîşa sekinî. 
2KI.5.10	Êlîşa bi riya qasidekî jê re got: «Rabe here di Çemê Ûrdunê de xwe heft caran bişo. Wê laşê te bibe wek berê û tê pak bibî.»
2KI.5.11	Wî çaxî Naeman hêrs bû û got: «Ji min kirî, wê bê ba min û wê bi navê Xwedayê xwe Xudan gazî bike, destê xwe li ser cihê kotîbûnê bihejîne û min baş bike. 
2KI.5.12	Ma çemên Şamê Avana û Farpar ji hemû avên Îsraîlê ne çêtir in? Ma ez nikarim xwe di wan de bişom û pak bibim?» Bi hêrs vegeriya û çû.
2KI.5.13	Xulamên wî hatin ba wî û jê rê gotin: «Bavo, heger pêxember ji te re tiştekî zortir bigota, teyê nekira? Bi tenê ji te re dibêje: ‹Xwe bişo û pak be.›» 
2KI.5.14	Rabû û çû li gorî gotina zilamê Xwedê li Çemê Ûrdunê heft caran noqî avê bû. Laşê wî wekî laşê zarokekî biçûk, vegeriya halê xwe yê berê û paqij bû.
2KI.5.15	Tevî peyayên xwe, vegeriya cem zilamê Xwedê. Hat li pêşiya wî sekinî û got: «Va ye, niha ez êdî dizanim ku Xwedê li her derê dinyayê tuneye, tenê li Îsraîlê heye. Ez lava dikim, ji vî xulamê xwe xelatekê qebûl bike.»
2KI.5.16	«Lê bi navê Xudanê Jîndar ku ez niha li pêşberî wî sekinî me, ez tiştekî naxwazim.» Ji bo bistîne zorê lê kir lê wî nexwest.
2KI.5.17	Naeman got: «Lava dikim, qet nebe bila barê du hêstiran ax ji bo min bê dayîn. Çimkî êdî wê ev xulamê te, ji bilî Xudan, wê ji tu îlahên din re, ne qurbana şewitandinê ne jî qurbaneke din pêşkêş bike. 
2KI.5.18	Bila Xudan di vî karî de xulamê xwe bibexişîne. Gava xweyê min ji bo perizînê, bikeve perestgeha Rîmmon û bixwaze ku ez hevaltiya wî bikim, li perestgeha Rîmmonê îlah ezê jî deverû herim erdê. Gava ez li perestgeha Rîmmon deverû çûm erdê, bila Xudan ji ber vî karî, xulamê xwe bibexişîne.»
2KI.5.19	Êlîşa jê re got: «Bi xêr û silamet here.»
2KI.5.19	Gava Naeman ji wir hinek bi dûr ket, 
2KI.5.20	Gêhazî xulamê Êlîşayê zilamê Xwedê got: «Va ye, xweyê min dil neda tiştên ku Naemanê Aramî anî jê bistîne. Bi navê Xudanê Jîndar, ezê bidim pey wî û ezê tiştekî jê bistînim.»
2KI.5.21	Gêhazî ket pey Naeman. Gava Naeman dît, kesek li pey wî dibeze, ji bo pêşwaziya wî bike, ji erebê peya bû û got: «Te xêr e?»
2KI.5.22	Gêhazî got: «Saxiya te! Xweyê min ez rêkirim ku ez bêjim: ‹Du xortên ji koma pêxemberan ji devera çiyayî ya Efrayîmê hatine ba min, hêvî dikim telantek
2KI.5.23	Naeman got: «Kerem bike du telantan bigire.» Zorê lê kir. Du telant
2KI.5.24	Gava Gêhazî gihîşt serê gir, ew tişt ji destên xulaman standin û li malê veşartin. Paşê xulam şandin û ew jî çûn. 
2KI.5.25	Paşê çû li ber xweyê xwe Êlîşa sekinî. Êlîşa jê re got: «Gêhazî, ev tu ji ku têyî?»
2KI.5.25	Gêhazî got: «Xulamê te bi cihekî ve neçûbû.»
2KI.5.26	Li ser vê yekê Êlîşa jê re got: «Gava ew zilam ji bo pêşwaziya te bike, ji erebeya xwe peya bû, ma ruhê min jî bi te re nehat? Ma niha dema standina zîv, kinc, bexçê zeytûnê, rez, pez, dewar, xulam û xadiman bû? 
2KI.5.27	Ji ber vê yekê, heta hetayê wê kotîbûna Naeman, bi te û bi ziriyeta te re be.» Bi vî awayî Gêhazî, ji ba Êlîşa, bi laşekî wek berfê spî yê kotîbûyî derket.
2KI.6.1	Koma pêxemberan ji Êlîşa re got: «Ezbenî, cihê em li ber te lê dijîn, li me teng e. 
2KI.6.2	Bi destura te em herin ber Çemê Ûrdunê û ji wê derê jî, her yek ji me bila kêranek hilde û ji bo rûniştinê, ji xwe re cihek çêke.»
2KI.6.2	Êlîşa got: «Herin!»
2KI.6.3	Yekî ji wan got: «Lava dikim tu jî rabe bi van xulamên xwe re were.»
2KI.6.3	Wî got: «Baş e, ezê bêm.» 
2KI.6.4	Ew bi wan re çû. Gava ew gihîştin Çemê Ûrdunê, dar birîn. 
2KI.6.5	Gava yekî ji wan dar dibirî, bivir ji destî pekiya û ket nava avê. Bi dengekî bilind got: «Hey wax! Ezbenî min ew bi emanet standibû.»
2KI.6.6	Zilamê Xwedê got: «Ket ku derê?» Wî cih nîşan da. Êlîşa darek birî, avêt wir û hesin derket ser avê. 
2KI.6.7	Êlîşa got: «Wê rake!» Wî destê xwe dirêj kir û ew rakir.
2KI.6.8	Padîşahê Aramê li dijî Îsraîlê şer dikir. Bi peywirdarên xwe şêwirî û got: «Ezê li filan derê artêşgeh ava bikim.»
2KI.6.9	Zilamê Xwedê ji Padîşahê Îsraîlê re xeber şand û got: «Di wir re derbas nebin, çimkî Aramî ber bi wir ve tên.» 
2KI.6.10	Padîşahê Îsraîlê zilam şandin cihê ku zilamê Xwedê behsa wê kiribû. Bi vî awayî zilamê Xwedê çend caran Padîşahê Îsraîlê hişyar kir. Padîşah jî hevza xwe ji wê derê kir.
2KI.6.11	Ji ber vê yekê, Padîşahê Aramê gelekî aciz bû. Wî gazî peywirdarên xwe kir û ji wan re got: «Ji nav me kesên pişta Padîşahê Îsraîlê digirin kî ne, ma hûnê ji min re nebêjin?»
2KI.6.12	Peywirdarekî wî got: «Ne wisa ye, xweyê min padîşah, ne kesekî ji me ye jî. Lê Êlîşayê Pêxemberê Îsraîlê tiştên tu li odeya xwe ya razanê dibêjî, digihîne Padîşahê Îsraîlê.»
2KI.6.13	Padîşahê Aramê got: «Herin binêrin ew li ku derê ye, ezê wî bidim girtin.» Wan got: «Ew li Dotanê ye.» 
2KI.6.14	Wî hesp û erebeyên şer û gelek leşker şandin wê derê. Ew bi şev hatin. Wan bajar dorpêç kir.
2KI.6.15	Xulamê zilamê Xwedê zû hişyar bû, rabû çû. Li derdora bajêr leşker, hesp û erebe hebûn. Xulamê wî jê re got: «Hey wax ezbenî! Niha emê çi bikin?»
2KI.6.16	Wî got: «Netirse, çimkî yên me, ji yên wan zêdetir in.»
2KI.6.17	Êlîşa lava kir û got: «Ya Xudan, lava dikim, çavên wî veke ku bibîne.» Xudan jî çavên xulam vekirin ku va ye, çiyayên derdora Êlîşa ji hespên agirî û erebeyên agirî tije bûye.
2KI.6.18	Aramiyan berê xwe dan wî. Êlîşa lavayî Xudan kir û got: «Lava dikim, tu van kor bike.» Li ser gotina Êlîşa, Xudan ew kor kirin.
2KI.6.19	Êlîşa ji wan re got: «Rê ne ev e, bajar jî ne ev e, bidin pey min ku ez we bibim ba zilamê ku hûn lê digerin.» Paşê wî ew birin Sameryayê.
2KI.6.20	Gava ew ketin Sameryayê Êlîşa got: «Ya Xudan çavên van veke ku bibînin.» Xudan çavên wan vekirin û wan dît. Dîtin ku li Sameryayê ne.
2KI.6.21	Gava Padîşahê Îsraîlê ew dîtin ji Êlîşa re got: «Bavo, li wan bixim? Ez li van bixim?»
2KI.6.22	Wî got: «Na! Tê çawa li wan kesan bixî ku te ew bi şûr û kevanê xwe dîl girtine? Nan û av deyne ber wan ku bixwin û vexwin û paşê jî vegerin ba xweyê xwe.»
2KI.6.23	Ji bo wan sifreyeke mezin danî, xwarin û vexwarin. Paşê wî ew şandin. Ew çûn ba xweyê xwe. Rêbirên Aramê careke din nehatin welatê Îsraîlê.
2KI.6.24	Piştî van tiştan, Padîşahê Aramê Ben-Hadad tevahiya artêşa xwe da hev û çû. Wî Sameryayê dorpêç kir. 
2KI.6.25	Gava li Sameryayê dorpêçkirin hebû, xelayeke mezin rabû. Loma serê kerekî bi heştê şekel
2KI.6.26	Gava Padîşahê Îsraîlê di ser sûran re derbas dibû, jinekê bi dengekî bilind got: «Xweyê min padîşah, alîkariya min bike!»
2KI.6.27	Padîşah got: «Heger Xudan alîkariya te neke, ezê çawa alîkariya te bikim? Tu ji bênderê an ji mehserê dixwazî!?» 
2KI.6.28	Padîşah jê re got: «Derdê te çi ye?»
2KI.6.28	Jinikê got: «Vê jinikê ji min re gotibû: ‹Kurê xwe bide me ku em îro bixwin, emê kurê min jî sibê bixwin.› 
2KI.6.29	Bi vî awayî me kurê min pijand û me ew xwar; roja din min jê re got: ‹Ka tu kurê xwe bide me ku em wî bixwin.› Lê wê kurê xwe veşart.»
2KI.6.30	Gava padîşah gotinên jinikê bihîstin, kincên xwe çirandin. Wê demê ew di ser sûran re derbas dibû. Gelê wî ew dît, ji navê ve li ser bedena wî çûx hebû. 
2KI.6.31	Padîşah got: «Heger îro serê Êlîşayê kurê Şafat jê nekim, bila Xwedê wiha û jê xerabtir bîne serê min.»
2KI.6.32	Êlîşa li mala xwe rûniştibû. Rîspî jî pê re rûniştibûn. Padîşah beriya xwe qasidekî şand. Lê beriya ku qasid bê ba wî, Êlîşa ji rîspiyan re got: «Hûn dibînin, ji bo serê min jê bikin, ev kurê mêrkujan bi çi awayî qasid şand? Binêrin, gava qasid bê, derî bigirin û asê bikin. Çimkî piştî wî wê xweyê wî jî bê.»
2KI.6.33	Hê Êlîşa bi wan re dipeyivî, qasid ev xeber anî û got: «Ev bela ji Xudan e, ezê çima hê li benda Xudan bimînim?»
2KI.7.1	Êlîşa got: «Guh bidin peyva Xudan! Xudan wiha dibêje: ‹Sibê vî wextî, li ber dergehê Sameryayê seayek arvanê hûr
2KI.7.2	Fermandarê ku padîşah xwe dispartê, ji zilamê Xwedê re got: «Heger Xudan di ezmanan de penceran jî veke, ma wê ev tişt bibe?»
2KI.7.2	Êlîşa got: «Tê bi çavên xwe bibînî, lê tê jê nexwî.»
2KI.7.3	Li cihê dergehê bajêr yê ketinê, çar zilamên kotî hebûn. Wan ji hev re got: «Çima heta mirinê em li vê derê rûnin? 
2KI.7.4	Heger em bêjin: ‹Em bikevin bajêr›, li bajêr jî xela heye û emê li wê derê bimirin. Heger em li vir rûnin jî, emê bimirin. Qet nebe em niha bikevin destê artêşa Aramiyan. Heger ew me sax bihêlin, emê bijîn û heger bikujin jî bila bikujin.»
2KI.7.5	Ji bo ew herin artêşgeha Aramiyan, di tariya êvarê de rabûn û hatin ber keviya artêşgehê. Lê tu kes li wê derê tunebû. 
2KI.7.6	Çimkî Reb ji artêşa Aramiyan re dengê qelebalixa erebe, qelebalixa hespan û qelebalixeke mezin a leşkeran dabû guhdarîkirin. Wan ji hev re got: «Va ye Padîşahê Îsraîlê, padîşahên Hîtîtiyan û padîşahên Misriyan kirê kirine ku bi ser me de werin.» 
2KI.7.7	Di tariya êvarê de rabûn û bazdan. Artêşgeha xwe wek berê, bi konên xwe ve, bi hesp û kerên xwe ve wisa hiştin û çûn. Ji bo canên xwe rizgar bikin reviyan.
2KI.7.8	Zilamên kotîbûyî, hatin keviya artêşgehê, ketin nava konekî, xwarin û vexwarin û ji wê derê ji xwe re rahiştin zêr, zîv û kincan û çûn ji xwe re veşartin û vegeriyan. Ketin nava konekî din. Ji wê derê jî tiştên dîtin hildan, birin û veşartin.
2KI.7.9	Wan ji hev re got: «Em tiştekî baş nakin, îro roja mizgîniyê ye û em dengê xwe nakin. Heger em heta ronahiya sibê bisekinin, wê xerabî bigihîje me. Niha werin, em herin ji maliyên padîşah re bêjin.»
2KI.7.10	Hatin û ji dergevanên bajêr re qîriyan û ji wan re gotin: «Em çûn artêşgeha Aramiyan, tu kes li wê derê tunebû, dengê mirovan tune bû. Lê tenê hespên girêdayî, kerên girêdayî hebûn û konên xwe jî hiştibûn.» 
2KI.7.11	Dergevan qîriyan, li hûndir ji maliyên padîşah re gotin.
2KI.7.12	Bi şev padîşah rabû ji xulamên xwe re got: «Niha tiştê ku Aramiyan bi me kir, ezê ji we re bêjim. Ew dizanin ku em birçî ne. Loma ji artêşgehê derketine, xwe li derve veşartine û gotine: ‹Gava ew ji bajêr derketin, emê wan sax bigirin û paşê bikevin bajêr.›»
2KI.7.13	Yek ji xulamên wî bersiv da û got: «Ez lava dikim, bila pênc hespên li bajêr mayî bistînin. Ewê jî wekî tevahiya koma Îsraîliyên li bajêr dimînin, wê bimirin. Loma wan bişînin ka em bizanin rewş çi ye.»
2KI.7.14	Hesp û du erebe hildan. Paşê padîşah ji wan re got: «Herin bibînin!» Wî ew şandin pey artêşa Aramiyan. 
2KI.7.15	Heta Çemê Ûrdunê dane pey wan. Tevahiya rê bi cil û tiştên avêtî tije bibû gava Aramî bi lez reviyabûn. Qasid vegeriyan û ji padîşah re gotin. 
2KI.7.16	Gel rabû artêşgeha Aramiyan talan kir. Li gorî peyva Xudan, seayek arvanê hûr
2KI.7.17	Padîşah, fermandarê ku xwe dispartê danîbû ber dergehê bajêr. Gel ew li ber dergeh perçiqand. Gava padîşah çû ba zilamê Xwedê, wek ku wî gotibû mir. 
2KI.7.18	Gotina zilamê Xwedê ku ji padîşah re gotibû: «Sibê van çaxan li dergehê Sameryayê wê du seayên ceh bi şekelekî û seayek arvanê hûr jî bi şekelekî bê firotin» pêk hat.
2KI.7.19	Fermandar, bersiva zilamê Xwedê dabû û gotibû: «Heger Xudan di ezmanan de penceran jî veke, ma wê ev pêk bê?»
2KI.7.19	Êlîşa jî gotibû: «Tê bi çavên xwe bibînî, lê tê jê nexwî.» 
2KI.7.20	Tiştê hat gotin pêk hat, gel ew li dergehê bajêr perçiqand û ew mir.
2KI.8.2	Jinik bi gotina zilamê Xwedê kir. Ew tevî maliyên xwe çû û li welatê Filîstiyan heft salan bû mêvan.
2KI.8.3	Piştî heft salan jinik ji welatê Filîstiyan vegeriya. Rabû çû ji bo mal û zeviyê xwe ji padîşah lava kir. 
2KI.8.4	Di vê navberê de padîşah bi Gêhazî xulamê zilamê Xwedê re dipeyivî û jê re digot: «De ka ji min re behsa hemû karên mezin ên Êlîşa bike.» 
2KI.8.5	Gava wî behsa Êlîşa dikir bê çawa miriyekî rakiriye ser piyan, jinika ku kurê wê ji mirinê hişyar kiribû, ji bo mal û zeviyê xwe, lava ji padîşah kir. Gêhazî got: «Xweyê min padîşah, jina ku min behs dikir ev e. Kurikê li ba wê jî, ew kurik e ku Êlîşa ji mirinê rakiribû.» 
2KI.8.6	Li ser pirsa padîşah jinikê jê re got. Padîşah gazî karmendekî kir û ev emir dayê: «Her tiştê wê, ji roja ku wê welatê xwe berdaye heta niha, hemû berê zeviya wê lê vegerînin.»
2KI.8.7	Êlîşa hat Şamê. Padîşahê Aramê Ben-Hadad nexweş bû. Jê re hat gotin ku zilamê Xwedê hatiye vir. 
2KI.8.8	Padîşah ji Hazaêl re got: «Diyariyekê bide destê xwe û here pêşiya zilamê Xwedê û bi riya wî ji Xudan bipirse û bêje: ‹Gelo ezê ji vê nexweşiyê baş bibim an na?›»
2KI.8.9	Hazaêl çû pêşwaziya wî, wekî diyarî jê re bi barê çil deveyan tiştên herî baş ên Şamê birin, hat li pêşiya wî sekinî û got: «Kurê te, Ben-Hadadê Padîşahê Aramê ez şandim ba te ku bipirsim: ‹Gelo ezê ji vê nexweşiyê baş bibim an na?›»
2KI.8.10	Êlîşa jê re got: «Here jê re bêje: ‹Tê esse baş bibî›, lê Xudan diyar kir ku ewê esse bimhaire.» 
2KI.8.11	Êlîşa wisa kûr û dûr lê mêze kir ku Hazaêl şerm kir. Paşê zilamê Xwedê giriya.
2KI.8.12	Hazaêl got: «Ezbenî, tu çima digirî?»
2KI.8.12	Êlîşa got: «Çimkî ez zanim tê çi xerabiyê bînî serê Îsraîliyan. Tê agir bi sûrên wan bixî û xortên wan ên bijare bi şûran bikujî. Tê zarokên wan li erdê bixî û perçe bikî. Tê zikên jinên bi zaro jî biqelêşî.»
2KI.8.13	Êlîşa got: «Xudan nîşanî min da ku tê bibî Padîşahê Aramê.»
2KI.8.14	Hazaêl ji ba Êlîşa rabû hat ba xweyê xwe. Ben-Hadad jê re pirsî: «Êlîşa çi ji te re got?»
2KI.8.14	Hazaêl got: «Wî got ku tê esse baş bijî.» 
2KI.8.15	Dotira rojê Hazaêl, çarşefekê şil kir, danî ser rûyê wî û ew xeniqand. Hazaêl li cihê wî bû padîşah.
2KI.8.16	Di pênc saliya padîşahiya Yoramê kurê Ahavê Padîşahê Îsraîlê de –wî çaxî Yehoşafatê Padîşahê Cihûdayê bû– Yehoramê kurê Yehoşafat bû Padîşahê Cihûdayê. 
2KI.8.17	Gava Yehoram bû padîşah, sî û du salî bû. Wî li Orşelîmê heşt salan padîşahî kir. 
2KI.8.18	Wekî Mala Ahav, wî jî da ser riya padîşahên Îsraîlê, çimkî jina wî keça Ahav bû. Wî tiştên di çavê Xudan de xerab in kirin. 
2KI.8.19	Lê ji bo xatirê xulamê xwe Dawid, Xudan nexwest Cihûdayê helak bike. Çimkî wî soz dabû wî û ziriyeta wî ku ronahiyeke herheyî bide wan.
2KI.8.21	Li ser vê yekê Yehoram bi hemû erebeyên şer çû Saîrê. Edomî û fermandarên erebevanên wan dor lê pêça bûn. Lê Yehoram bi şev rabû, li wan xist. Gel jî reviya çû konên xwe. 
2KI.8.22	Bi vî awayî Edomî ji bin destê Cihûdayê derketin. Heta roja îro jî wiha ye. Lîvnayê jî wê demê wiha kir.
2KI.8.23	Qewimînên din ên di padîşahiya Yehoram de û hemû kirinên wî, di Nivîsa Qewimînên Padîşahên Cihûdayê de hatine nivîsandin. 
2KI.8.24	Ew mir û gihîşt bav û kalên xwe. Li Bajarê Dawid, li ba pêşiyên xwe hat veşartin. Kurê wî Ahazya li cihê wî bû padîşah.
2KI.8.25	Di diwanzdeh saliya padîşahiya Yoramê kurê Ahavê Padîşahê Îsraîlê de, Ahazyayê kurê Yehoram bû Padîşahê Cihûdayê. 
2KI.8.26	Gava Ahazya bû padîşah bîst û du salî bû. Wî li Orşelîmê salekê padîşahî kir. Dayika wî Etalyaya neviya Omriyê Padîşahê Îsraîlê bû. 
2KI.8.27	Wî da ser riya Mala Ahav û çawa ku Mala Ahav kiribûn, wî jî tiştên di çavê Xudan de xerab in kirin. Çimkî ew zavayê Mala Ahav bû.
2KI.8.28	Ahazya tevî Yoramê kurê Ahav çû Ramot-Gîlad ku li dijî Padîşahê Aramê Hazaêl şer bike. Aramiyan Yoram birîndar kir. 
2KI.8.29	Padîşah Yoram vegeriya Yîzreyêlê ku ji birînên xwe baş bibe ku gava li Ramayê li dijî Hazaêlê Padîşahê Aramê şer dikir, Aramiyan kiribûn. Ahazyayê kurê Padîşahê Cihûdayê Yehoram çû Yîzreyêlê ku Yoramê kurê Ahav bibîne. Çimkî ew birîndar bû.
2KI.9.1	Pêxember Êlîşa gazî yekî ji koma pêxemberan kir û got: «Pişta xwe girê bide, rahêje vê qafikê rûn û here Ramot-Gîladê. 
2KI.9.2	Gava tu gihîştî wir, Yêhûyê kurê Yehoşafatê kurê Nîmşî bibîne. Here wî ji nav birayên wî rake û bibe odeyeke hûndir. 
2KI.9.3	Rahêje qafikê rûn, bi serê wî de birijîne û bêje: ‹Xudan wiha dibêje: Min tu kifş kirî û li ser Îsraîlê kirî padîşah.› Paşê derî veke û bireve, nesekine.»
2KI.9.4	Xulamê pêxember çû Ramot-Gîladê. 
2KI.9.5	Gihîşt wê derê û dît ku fermandarên leşkeran rûniştî ne. Wî got: «Ya fermandar, gotineke min li te heye.»
2KI.9.5	Yêhû got: «Ji nav me ji kê re ye?»
2KI.9.5	Xulam got: «Ji te re ya fermandar.»
2KI.9.7	Tê li Mala Ahavê xweyê xwe bixî, ji bo xwîna xulamên min ên pêxember û ji bo tevahiya xwîna xulamên Xudan, ezê ji Îzabelê heyfa xwe hilînim. 
2KI.9.8	Wê tevahiya Mala Ahav tune bibe û li Îsraîlê, ji Mala Ahav çi ciwan çi jî kal
2KI.9.9	Ezê Mala Ahav bikim wek Mala Yarovamê kurê Nevat û Mala Baeşayê kurê Ahiya. 
2KI.9.10	Li erdên Yîzreyêlê, wê kûçik Îzabelê bixwin û wê kesekî wê veşêre jî tunebe.» Xulam derî vekir û reviya.
2KI.9.11	Yêhû derket derve, ba xulamên xweyê xwe. Yekî jê re got: «Te xêr e? Ev dîn çima hat ba te?»
2KI.9.11	Wî ji wan re got: «Hûn wî zilamî nas dikin û gotinên wî yên beredayî jî dizanin.»
2KI.9.12	Gotin: «Ev derew e, niha ji me re bêje.»
2KI.9.12	Wî got: «Ji min re wiha got: ‹Xudan wiha dibêje: Min tu kifş kirî û li ser Îsraîlê kirî padîşah.›»
2KI.9.13	Her kesî bi lez rahişt kincên xwe û li bin Yêhû raxistin ku li ser derenceyan bû. Li boriyê xistin û gotin: «Yêhû bû padîşah!»
2KI.9.14	Yêhûyê kurê Yehoşafatê kurê Nîmşî, li dijî Yoram fen kir. Wê demê Yoram û tevahiya gelê Îsraîlê, li dijî Hazaêlê Padîşahê Aramê, Ramot-Gîladê diparast. 
2KI.9.15	Lê Yoramê Padîşah, gava li dijî Padîşahê Aram şer kiribû, ji ber birînên ku Aramiyên lê kirin baş bibe, vegeriyabû Yîzreyêlê. Yêhû got: «Heger bi ya we jî rast be, destûrê nedin ku kesek bi dizî ji bajêr derkeve û li Yîzreyêlê xeberê bide.» 
2KI.9.16	Yêhû li erebê siwar bû û çû Yîzreyêlê. Çimkî Yoram li wê derê nexweş bû. Padîşahê Cihûdayê Ahazya, ji bo Yoram bibîne çûbû wê derê.
2KI.9.17	Li Yîzreyêlê li ser bircê çavdêrek hebû. Gava wî dît ku artêşa Yêhû tê, got: «Ez qelebalixekê dibînim.»
2KI.9.17	Yoram got: «Siwarekî bişîne pêşiya wan, bila ji wan bipirse: ‹We xêr e?›»
2KI.9.18	Siwar çû pêşiya wî û got: «Padîşah dipirse: ‹We xêr e?›»
2KI.9.18	Yêhû got: «Ma te çi ji xêrê ye? Bide pey min.» Çavdêr ragihand û got: «Qasid çû ba wan, lê venagere.»
2KI.9.19	Wî siwarekî din şand. Siwar hat ba wan û got: «Padîşah dipirse: ‹We xêr e?›» Yêhû got: «Ma te çi ji xêrê ye? Bide pey min.»
2KI.9.20	Çavdêr rewşê ji padîşah re got: «Qasid gihîşt ba wan, lê ew venagere. Ajotin, dişibe ajotina Yêhûyê kurê Nîmşî. Çimkî wek dînan dajo.»
2KI.9.21	Yoram got: «Erebeya min amade bikin.» Erebeya wî amade kirin. Yoram Padîşahê Îsraîlê û Padîşahê Cihûdayê Ahazya, her yek ji wan, li erebeyên xwe siwar bûn û çûn pêşiya Yêhû. Di nav erdê Navotê Yîzreyêlî de rastî wî hatin. 
2KI.9.22	Gava Yoram Yêhû dît, pirsî: «Te xêr e Yêhû?» Yêhû got: «Sêrbazî û zinakariya diya te Îzabelê ewqasî zêde bin, wê çawa xêr be?»
2KI.9.23	Yoram hevsar zivirand, bazda û ji Ahazya re got: «Ev xiyanet e, Ahazya!»
2KI.9.24	Yêhû bi tevahiya hêza xwe, kevanê xwe tikand û li nava herdu polên Yoram xist. Tîr, di nav dilê wî re derbas bû. Yoram, li nav erebeya xwe ket xwarê. 
2KI.9.25	Yêhû ji fermandarê xwe Bîdqar re got: «Rahêje cendekê wî û bavêje nav erdê Navotê Yîzreyêlî. Bîne bîra xwe, gava ez û te em li cem hev, li pey bavê wî Ahav bi siwarî diçûn şer, Xudan ev peyam ji bo wî gotibû: 
2KI.9.26	 ‹Duh min xwîna Navot û xwîna kurên wî dît.› Ev e gotina Xudan. ‹Ezê li nav vî erdî cezayê wî bidim te.› Niha li gorî peyva Xudan, cendekê Yoram rake û bavêje nav erdê Navot.»
2KI.9.27	Gava Ahazyayê Padîşahê Cihûdayê ev yek dît, ber bi riya Bêthagganê ve reviya. Yêhû da pey wî û got: «Wî jî bikujin.» Li nêzîkî Yîvleamê, di hevrazê Gûrê de, di erebê de lê xistin. Bi birîndarî heta Megîddoyê reviya û li wê derê mir. 
2KI.9.28	Xulamên wî bi erebê ew birin Orşelîmê. Wan li Bajarê Dawid, li ba bav û kalên wî, di gora wî de veşartin.
2KI.9.29	Di yanzdeh saliya padîşahiya Yoramê kurê Ahav de, Ahazya li ser Cihûdayê bû padîşah.
2KI.9.30	Paşê Yêhû hat Yîzreyêlê. Gava Îzabel bi vê hesiya, çavên xwe kil kirin, porê xwe şe kir û ji pencerê mêze kir. 
2KI.9.31	Gava Yêhû derket dergehê bajêr, Îzabelê got: «Te xêr e, Zîmriyê ku xweyê xwe kuşt?!»
2KI.9.32	Yêhû berê xwe da pencerê û got: «Kî bi min re ye?» Du sê nemêran lê mêze kirin. 
2KI.9.33	Yêhû got: «Wê bavêjin jêr!» Wan ew avêtin jêr. Peşkên xwîna wê pijiqî ser sûran û hespên ku ew perçiqandin.
2KI.9.34	Yêhû ket hûndir, xwar û vexwar. Paşê got: «Niha li vê jinika naletî binêrin û wê veşêrin. Çimkî ew keça padîşah e.» 
2KI.9.35	Rabûn çûn ku wê veşêrin. Lê ji bilî ser, dest û piyên wê tiştek jê nedîtin. 
2KI.9.36	Vegeriyan û behsa rewşê ji Yêhû re kirin. Yêhû ji wan re got: «Peyva Xudan ku bi riya xulamê xwe Êlyasê Tîşbeyî got, ev e: ‹Wê di nav erdên Yîzreyêlê de kûçik goştê Îzabelê bixwin. 
2KI.9.37	Wê cendekê Îzabelê li nav erdên Yîzreyêlê, li ser rûyê erdê bibe zibil ku kesek nebêje: Ev Îzabel e.›»
2KI.10.1	Her heftê kurên Ahav li Sameryayê bûn. Yêhû name nivîsandin û ew şandin Sameryayê, serekên Yîzreyêlê, rîspiyan û parêzvanên zarokên Ahavê. Yêhû di nameyan de wiha got: 
2KI.10.2	«Madem kurên xweyê we li ba we ne. Madem erebeyên şer, hesp, bajarê bi sûr û çekên we hene, gava ev name gihîşt we, 
2KI.10.3	ji kurên xweyê xwe yê herî baş û hêja hilbijêrin, deynin ser textê bavê wî û ji bo mala xweyê xwe şer bikin.»
2KI.10.4	Ew gelekî tirsiyan û gotin: «Du padîşah bi Yêhû nikaribûn, emê çawa pê bikaribin?»
2KI.10.5	Berpirsiyarê qesrê, peywirdarê bajêr, rîspî û parêzvanên zarokên Ahav, xeber ji Yêhû re şand û got: «Em xulamên te ne, çi tiştê tu ji me re bêjî emê bikin. Em tu kesî nakin padîşah. Çi bi ya te baş e, wê bike.»
2KI.10.6	Yêhû ji wan re nameya diduyan nivîsî û got: «Heger hûn bi min re bin û guhdariya gotina min bikin, serê kurên xweyê we jê bikin û sibe vî wextî werin Yîzreyêlê, ba min.»
2KI.10.6	Heftê kurên padîşah li ba mezinên bajêr bûn ku berpirsên mezinkirina wan bûn. 
2KI.10.7	Gava name ji wan re hat, kurên padîşah girtin, her heftêyan jî serjê kirin. Serê wan xistine selikan û ji bo Yêhû şandin Yîzreyêlê. 
2KI.10.8	Qasid hat, jê re got: «Serên kurên padîşah anîn.»
2KI.10.8	Yêhû got: «Li ber dergehê bajêr wek du lodan, heta serê sibê bihêlin.»
2KI.10.9	Serê sibê Yêhû derket derve û ji tevahiya gel re got: «Hûn mirovên bêsûc in. Min fen li xweyê xwe kir û ew kuşt. Lê kê ev hemû kuştin? 
2KI.10.10	Bizanibin tu peyvek ji peyvên Xudan a li ser Mala Ahav hatiye gotin, li erdê nakeve. Xudan peyva xwe ya bi riya xulamê xwe Êlyas got, bi cih anî.» 
2KI.10.11	Yêhû, hemû kesên Mala Ahavê li Yîzreyêlê mayî kuştin. Heta ku tu kesê ji wî nemîne, hemû mezinên wî, dostên wî yên nêzîk û kahinên wî kuştin.
2KI.10.12	Yêhû rabû çû Sameryayê. Di rê de, gava li Bêt-Êqeda Şivanan bû, 
2KI.10.13	Yêhû rastî merivên Padîşahê Cihûdayê Ahazya hat û got: «Hûn kî ne?»
2KI.10.13	Wan got: «Em merivên Ahazya ne. Em diçin ku silavê li kurên padîşah û kurên şahbanû bikin.»
2KI.10.14	Yêhû ferman da û got: «Van bi saxî bigirin!» Wan ew bi saxî girtin. Çil û du kesan, li ba bîra Bêt-Êqedê serjê kirin. Wî kesek sax bernade.
2KI.10.15	Gava Yêhû ji wê derê çû, rastî Yehonadavê kurê Rêxav hat ku hatibû pêşwaziya wî. Silavê lê kir û got: «Bi qasî ku dilê min bi te re rast e, gelo dilê te jî bi min re rast e?»
2KI.10.15	Yehonadav got: «Belê, bi te re rast e.»
2KI.10.15	Yêhû jê re got: «Naxwe ka destê xwe bide min.» Yehonadav destê xwe da wî. Yêhû ew li ba xwe li erebê siwar kir.
2KI.10.16	Yêhû got: «Bi min re were û xîretkêşiya min a ji bo Xudan bibîne.» Bi vî awayî li erebê siwar kir. 
2KI.10.17	Hat Sameryayê û li gorî peyva Xudan a ku Xudan ji Êlyas re got, li merivên din ên Ahav xist û qira wan anî.
2KI.10.18	Yêhû tevahiya gel berhev kir û ji wan re got: «Ahav, ji Baal re hindik xulamî kir, lê wê Yêhû jê re xulamiya zêdetir bike. 
2KI.10.19	Niha gazî hemû pêxemberên Baal, tevahiya kesên diperizin wî û hemû kahinan bikin. Bila kesek ne kêm be. Çimkî ji Baal re qurbaneke min a mezin heye. Kî neyê wê bê kuştin.» Lê Yêhû, ev yek ji bo ku kesên diperizin Baal tune bike, bi fen kir.
2KI.10.20	Yêhû got: «Ji bo rûmeta Baal civînekê amade bikin.» Wan ev yek ragihandin. 
2KI.10.21	Yêhû xeber şand Îsraîlê û tevahiya kesên ku diperizîn Baal hatin. Kesê nehat nema. Ew hatin perestgeha Baal. Mala Baal, heta bi dev tije bû. 
2KI.10.22	Yêhû ji berpirsê zilamê kincên pîroz re got: «Ji her kesên ku diperizin Baal re kincan derxe.» Ji bo wan kinc derxistin. 
2KI.10.23	Yêhû bi Yehonadavê kurê Rêxav re ket perestgeha Baal. Ji kesên diperizin Baal re got: «Lê bikolin û binêrin. Li vê derê bila ji xulamên Xudan kesek bi we re nemîne, tenê bila yên ku diperizin Baal bimînin.» 
2KI.10.24	Ji bo ku qurbanên şewitandinê û qurbanên din pêşkêş bikin, ketin hûndir. Yêhû li derve ji bo xwe heştê zilam danîbû. Wî got: «Heger ji van zilamên ku min dan destê we, kesek bireve, wê di şûna canê wî de, canê xwe bide.»
2KI.10.25	Gava Yêhû qurbana şewitandinê qedand, ji leşkerên piyade û şervanan re got: «Bikevin hûndir û wan bikujin, bila tu kes ji wan nefilite.» Wan ew dan ber şûran. Leşkerên piyade û şervanan ew avêtin derve. Paşê ketin beşê navê yê perestgeha Baal. 
2KI.10.26	Kêlên kevirîn ji perestgeha Baal derxistin û ew şewitandin. 
2KI.10.27	Kêlên kevirîn ên Baal hilweşandin. Mala Baal rûxandin, ew der kirin avrêj û heta îro jî ew der wisa ye.
2KI.10.28	Bi vî awayî Yêhû Baal ji Îsraîlê tune kir. 
2KI.10.29	Lê Yêhû ji gunehên perizîna golikên zêrîn ên li Bêt-Êl û Danê ku Yarovamê kurê Nevat bi Îsraîlê dabû kirin, xwe neda alî.
2KI.10.30	Xudan ji Yêhû re got: «Ji ber ku te qenc kir û tiştên di çavên min de rast in kirin, her tiştê li gorî dilê min, te bi Mala Ahav kir, wê ziriyeta te, çar nifş li ser textê Îsraîlê rûne.» 
2KI.10.31	Lê Yêhû li Şerîeta Xudan Xwedayê Îsraîl miqate nebû, ji dil û can nemeşiya. Ji gunehên Yarovam ku bi Îsraîlê dabû kirin, xwe neda alî.
2KI.10.32	Xudan, di wan rojan de, dest bi biçûkirina welatê Îsraîlê kir. Hazaêl li seranserê Îsraîlê li wan xist. 
2KI.10.33	Ji Çemê Ûrdunê û wir ve, heta rojhilat li tevahiya diyarê Gîladê, li Gadiyan, li Rûbêniyan, li Minaşşeyiyan, ji Eroêra ku li kêleka Newala Arnonê ye û wir ve, li Gîlad û Başanê jî xist.
2KI.10.34	Qewimînên din ên di padîşahiya Yêhû de, hemû kirin û serketinên wî, di Nivîsa Qewimînên Padîşahên Îsraîlê de hatine nivîsandin. 
2KI.10.35	Ew mir û gihîşt bav û kalên xwe. Li Sameryayê hat veşartin. Kurê wî Yehoahaz li cihê wî bû padîşah. 
2KI.10.36	Yêhû li Sameryayê bîst û heşt salan li ser Îsraîlê padîşahî kir.
2KI.11.1	Gava Etalyaya dayika Ahazya mirina kurê xwe dît, rabû ku koka tevahiya ziriyeta padîşah tune bike. 
2KI.11.2	Lê Yehoşevaya keça Yehoramê Padîşah ku xwişka Ahazya ye, Yoaşê kurê Ahazya ji nav kurên padîşah ên ku Etalyayê dixwest wan bikuje, hilda û revand. Wê ew û dadika wî birin odeya razanê. Bi vî awayî ew ji Etalyayê hat veşartin û nehat kuştin. 
2KI.11.3	Ew şeş salan pê re, di Mala Xudan de ma. Etalyayê jî li ser welêt şahbanûtî kir.
2KI.11.4	Di sala heftan de Yehoyada xeber şand û gazî sersedên Kariyan
2KI.11.5	Li wan emir kir û got: «Divê hûn wiha bikin: Ji sisêyan yekê we yên ku Roja Sebtê nobedariyê dikin, bila qesra padîşah biparêzin. 
2KI.11.6	Ji sisêyan yekê we, bila li Dergehê Sûrê bisekine. Ji sisêyan yekê mayîn jî, bila li pişt dergehê leşkerên piyade amade be. Bi vî awayî hûnê qesrê
2KI.11.7	Herwiha tevahiya leşkerên herdu beşên we yên ku Roja Sebtê nobedarî nakin, bila ji bo padîşah Mala Xudan biparêzin. 
2KI.11.8	Her kesekî ji we bila çekê wî di destan de bin û padîşah dorpêç bikin. Kesê nêzîkî sefa we bibe bikujin. Padîşah here ku derê, pê re bin.»
2KI.11.9	Sersedan her tiştên ku Yehoyadayê Kahin ferman kiriye, bi cih anîn û her yek ji wan, zilamên xwe yên ku roja Sebtê nobedarî dikin û yên ku nakin hildan û hatin ba Yehoyadayê Kahin. 
2KI.11.10	Kahinan rim û mertalên Padîşah Dawid ên li Mala Xudan dan sersedan. 
2KI.11.11	Leşkerên piyade ji milê rastê Malê heta milê çepê, li ba gorîgehê û Malê, li dorhêla padîşah, her kesek çekê wî di destan de sekinî. 
2KI.11.12	Yehoyadayê Kahin, Yoaşê kurê padîşah derxist derve û tac danî serê wî, Şerîet spart wî, ew bi rûn kifş kir û kir padîşah. Li çepikan xistin û gotin: «Her bijî padîşah!»
2KI.11.13	Gava Etalyayê, qelebalixa leşkerên piyade û gel bihîst, hat Mala Xudan, ba wan. 
2KI.11.14	Bala xwe dayê, va ye padîşah li gorî kevneşopiyê, li ber stûnê sekiniye. Sersed û borîvan li ba padîşah bûn. Tevahiya gelê welêt şa dibûn, li boriyan dixistin. Etalyayê rabû kincên xwe qetandin û kire qîrîn: «Ev xiyanet e! Xiyanet!»
2KI.11.15	Yehoyadayê Kahin, ferman da sersedên leşkeran û ji wan re got: «Wê ji sefa xwe derxin û kî li pey wê here bi şûran bikujin.» Çimkî kahin gotibû: «Bila ew li Mala Xudan neyê kuştin.» 
2KI.11.16	Etalya hate girtin. Wan ew bir ber deriyê hespan ê qesrê û li wir hate kuştin.
2KI.11.17	Yehoyada di navbera Xudan, gel û padîşah de peymanekê çêkir ku gel bibe gelê Xudan. Herwiha di navbera padîşah û gel de jî peymanekê çêkir. 
2KI.11.18	Tevahiya gelê welêt rabû çû perestgeha Baal û ew der hilweşand. Gorîgeh û pûtên perestgehê parî parî kirin. Mattanê kahinê Baal li ber gorîgehan kuştin. Yehoyadayê Kahin, nobedar danî ber Mala Xudan. 
2KI.11.19	Paşê wî gazî sersed, Karî, leşkerên piyade û tevahiya gelê welêt kir û padîşah ji Mala Xudan derxistin. Ji riya dergehê leşkerên piyade hatin qesra padîşah. Piştre jî ew li ser textê padîşahiyê rûnişt. 
2KI.11.20	Tevahiya gelê welêt kêfxweş bû. Aramiyek li bajêr peyda bû. Çimkî Etalya li qesrê bi şûr hatibû kuştin.
2KI.12.1	Gava Yoaş bû padîşah heft salî bû
2KI.12.2	Wî di tevahiya rojên xwe de, tiştên di çavê Xudan de rast in kirin, çimkî Yehoyadayê Kahin hînî wî dikir. 
2KI.12.3	Wî bi tenê bilindciyên perizînê ji holê ranekirin. Gel hê jî li bilindciyan qurban serjê dikirin û bixûr pêdixistin.
2KI.12.5	bila kahin van peran ji peywirdarên xezîneyê bistînin û li Mala Xudan li temîrkirina her dera xerabe xerc bikin.»
2KI.12.6	Heta bîst û sê saliya padîşahiya Yoaş, kahinan hê jî dest bi temîra Malê nekiribûn. 
2KI.12.7	Li ser vê yekê Yoaşê Padîşah bi Yehoyadayê Kahin re gazî wan kahinên din kir û ji wan re got: «Hûn çima temîra Malê nakin? Êdî ji peywirdarên xezîneyê pere nestînin, pereyên we standin li temîra Malê xerc bikin.» 
2KI.12.8	Kahin razî bûn ku êdî ji gel pere nestînin û ew bi xwe Malê temîr nekin.
2KI.12.9	Yehoyadayê Kahin rahişt sindoqekê û di deriyê wê de qulek vekir. Wî sindoq li ber gorîgehê, gava mirov dikeve Mala Xudan li milê rastê danî. Dergevan tevahiya pereyên hatine Mala Xudan xistin nava wê sindoqê. 
2KI.12.10	Gava didîtin ku di sindoqê de pere gelek e, nivîsendeyê padîşah û serkahin diçûn, pereyên li Mala Xudan dihejmartin û dixistin kîsikan. 
2KI.12.11	Pereyên dihatin jimartin, didan destên serkarên Mala Xudan. Wan jî ew didan necar û karkerên Mala Xudan 
2KI.12.12	û didan kevirbir û hosteyên dîwaran. Herwiha ji bo temîra Mala Xudan dar, kevirên qewartî û çi lazim bûya li wan xerc dikirin. 
2KI.12.13	Lê ji perên hatina Mala Xudan, bi tasikên zîvîn, meqesên fitîlan, tas, borî û tiştên ku ne ji zêr û zîv hatine çêkirin nehat xerckirin. 
2KI.12.14	Çimkî pere dane kesên ku dixebitîn û bi wan Mala Xudan temîr dikirin. 
2KI.12.15	Serkarên pere didan karkerên Mala Xwedê, ewqas dirust bûn ku kesek ji wan hesab nedipirsiya. 
2KI.12.16	Pereyên pêşkêşiyên berdêlê û paqijiyê neanîn Mala Xudan, çimkî ew para kahinan bû.
2KI.12.17	Wê demê Padîşahê Aramê Hazaêl rabû li dijî Gatê şer kir, ew stand û Hazaêl ji bo ku bistîne berê xwe da Orşelîmê. 
2KI.12.18	Yoaşê Padîşahê Cihûdayê, tevahiya diyariyên pîroz ên ku padîşahên Cihûdayê; Yehoşafat, Yehoram û Ahazyayê bav û kalên wî, ew pîroz kiribûn, tevî diyariyên pîroz ên xwe, tevahiya zêrê xezîneyên Mala Xudan û qesrê standin û ew ji Hazaêlê Padîşahê Aramê re şandin. Hazaêl jî, ji Orşelîmê dûr ket.
2KI.12.19	Qewimînên din ên di padîşahiya Yoaş de û hemû kirinên wî, di Nivîsa Qewimînên Padîşahên Cihûdayê de hatine nivîsandin. 
2KI.12.20	Xulamên Yoaş fen lê kir û ew li ser riya diçe Sîllayê, li Bêtmîlloyê kuştin. 
2KI.12.21	Xulamên wî Yozavadê kurê Şîmat û Yehozavadê kurê Şomêr lê xist û ew mir. Wan ew li Bajarê Dawid, li ba bav û kalên wî veşart. Kurê wî Amatsya li cihê wî bû padîşah.
2KI.13.1	Di bîst û sê saliya padîşahiya Yoaşê kurê Ahazyayê Padîşahê Cihûdayê de, Yehoahazê kurê Yêhû li Sameryayê li ser Îsraîlê bû padîşah. Wî hivdeh salan padîşahî kir. 
2KI.13.2	Yehoahaz tiştên di çavê Xudan de xerab in, kirin. Wî da ser riya gunehên Yarovamê kurê Nevat ku wî bi Îsraîlê dabû kirin. Wî xwe ji wan neda alî. 
2KI.13.3	Xudan li dijî Îsraîlê hêrs bû û gelek caran ew dan destê Hazaêlê Padîşahê Aramê û Ben-Hadadê kurê Hazaêl. 
2KI.13.4	Yehoahaz ji Xudan lava kir û Xudan dengê wî bihîst, çimkî wî tengasiya Îsraîlê dît ku çawa Padîşahê Aramê wan dixe tengasiyê. 
2KI.13.5	Xudan rizgarkarek da Îsraîlê. Ew ji bin destê Aramê derket û kurên Îsraîliyan wek berê di konên xwe de rûniştin. 
2KI.13.6	Lê wan ji gunehên ku Mala Yarovam bi Îsraîlê dabû kirin, xwe nedan alî. Dan ser riya wan û pûtê Aşêrayê jî li Sameryayê daçikandî ma. 
2KI.13.7	Çimkî ji gelê Yehoahaz, ji pêncî siwarî, deh erebeyên şer û deh hezar peyayan pê ve, tu kes nemabû. Padîşahê Aramê ew wekî xweliya bênderê perçiqandibûn û tune kiribûn.
2KI.13.8	Qewimînên din ên di padîşahiya Yehoahaz de, hemû kirin û serketinên wî, di Nivîsa Qewimînên Padîşahên Îsraîlê de hatine nivîsandin. 
2KI.13.9	Ew mir û gihîşt bav û kalên xwe. Li Sameryayê hat veşartin. Kurê wî Yehoaş li cihê wî bû padîşah.
2KI.13.10	Di sî û heft saliya padîşahiya Yoaşê Padîşahê Cihûdayê de, Yehoaşê kurê Yehoahaz li Sameryayê li ser Îsraîlê bû padîşah. Wî şanzdeh salan padîşahî kir. 
2KI.13.11	Yehoaş tiştên di çavê Xudan de xerab in, kirin. Wî ji hemû gunehên ku Yarovamê kurê Nevat bi Îsraîlê dabû kirin, xwe neda alî û di riya wan de meşiya.
2KI.13.12	Qewimînên din ên di padîşahiya Yehoaş de, hemû kirin û serketinên wî yên li dijî Amatsyayê Padîşahê Cihûdayê şer kiriye, di Nivîsa Qewimînên Padîşahên Îsraîlê de hatine nivîsandin. 
2KI.13.13	Ew mir û gihîşt bav û kalên xwe û Yarovam
2KI.13.15	Êlîşa jê re got: «Tîr û kevanên xwe hilde.» Wî tîr û kevan hildan. 
2KI.13.16	Ji Padîşahê Îsraîlê re got: «Destê xwe deyne ser kevanê.» Wî destê xwe da ser. Êlîşa jî destên xwe danîn ser destên padîşah. 
2KI.13.17	Got: «Pencereya li aliyê rojhilat veke.» Wî vekir. Êlîşa got: «Tîr bavêje.» Wî avêt. Got: «Ev tîra rizgariya Xudan e ku li dijî Aramê ye! Çimkî heta tu Aramiyan biqedînî, tê li Afêqê li wan bixî.»
2KI.13.18	Paşê dîsa got: «Tîran hilde.» Wî hilda. Ji Padîşahê Îsraîlê re got: «Li erdê bixe.» Wî sê caran li erdê xist û sekinî. 
2KI.13.19	Zilamê Xwedê li dijî wî hêrs bû û got: «Divê te pênc an şeş caran lê bixista. Heger te wisa bikira wê Aram tune bibûya. Lê niha tê tenê sê caran li Aramê bixî.»
2KI.13.20	Êlîşa mir û hate veşartin.
2KI.13.20	Her sal di biharê de rêbirên Moavê, êrîşî welat dikirin. 
2KI.13.21	Rojekê gava miriyek dihat veşartin dîtin ku komeke rêbiran tê. Wan mirî avêt gora Êlîşa û reviyan. Gava mirî li hestiyên Êlîşa ket, sax bû û rabû ser piyan.
2KI.13.22	Di tevahiya padîşahiya Yehoahaz de, Padîşahê Aramê Hazaêl, Îsraîl xist tengasiyê. 
2KI.13.23	Lê ji ber peymana ku wî bi Îbrahîm, Îshaq û Aqûb re çêkir, Xudan li wan hat rehmê. Dilê wî bi wan şewitî û ew ber bi wan ve çû. Wî nexwest wan helak bike. Heta niha jî wî ew ji ber çavê xwe neavêtine.
2KI.13.24	Hazaêlê Padîşahê Aramê mir û kurê wî Ben-Hadad li cihê wî bû padîşah. 
2KI.13.25	Yehoaşê Padîşahê Îsraîlê, bajarên ku Hazaêl ji destê bavê wî Yehoahaz standibû, ji Ben-Hadadê kurê Hazaêl dîsa standin. Yehoaş, sê caran ew têk bir û bajarên Îsraîlê careke din standin.
2KI.14.1	Di du saliya padîşahiya Yehoaşê kurê Yoahazê Padîşahê Îsraîlê de, Amatsyayê kurê Yoaş bû Padîşahê Cihûdayê. 
2KI.14.2	Gava Amatsya bû padîşah bîst û pênc salî bû. Wî li Orşelîmê bîst û neh salan padîşahî kir. Dayika wî Yehoaddana Orşelîmî bû. 
2KI.14.3	Wî tiştên di çavê Xudan de rast in kirin, lê ne wek bavkalê xwe Dawid bû. Wî hemû tiştên ku bavê wî Yehoaş kiribûn, kirin. 
2KI.14.4	Wî bi tenê bilindciyên perizînê ji holê ranekirin. Gel hê jî li bilindciyan qurban serjê dikirin û bixûr pêdixistin.
2KI.14.5	Gava padîşahî di destê wî de xurt bû, peywirdarên ku bavê wî kuştibûn, kuştin. 
2KI.14.6	Lê zarokên kujeran nekuştin. Çimkî di Nivîsa Şerîeta Mûsa de, Xudan emir kiribû û gotibû: «Wê bav ji bo kuran, kur jî ji bo bavan neyên kuştin, wê herkes ji bo sûcê xwe bê kuştin.»
2KI.14.7	Amatsya deh hezar Edomî li Geliyê Xwê kuştin û Selayê bi şer stand. Navê wê kir Yoqteyêl û heta niha jî wisa ye.
2KI.14.8	Wî çaxî Amatsya, ji Padîşahê Îsraîlê Yehoaşê kurê Yehoahazê kurê Yêhû re qasid şandin û got: «De were, em berê xwe bidin hev!»
2KI.14.9	Li ser vê yekê Yehoaşê Padîşahê Îsraîlê ji Amatsyayê Padîşahê Cihûdayê re xeber şand û got: «Diriyeke li Lubnanê, ji dara sedrê ya Lubnanê re xeber şand û got: ‹Keça xwe bide kurê min.› Wê gavê heywanekî kovî yê Lubnanê di ser diriyê re derbas bû û ew perçiqand. 
2KI.14.10	Te Edomî têk birin û xwe qure kir. Ev besî te ye, here li mala xwe rûne. Çima tu serê xwe dixî belayê? Çima tê tevî Cihûdayê bikevî?»
2KI.14.11	Lê Amatsya guhdarî nekir. Li ser vê yekê Yehoaşê Padîşahê Îsraîlê rabû çû bi Amatsyayê Padîşahê Cihûdayê re li bajarê Bêtşemeşa Cihûdayê kete şer. 
2KI.14.12	Cihûda li dijî Îsraîlê têk çû û herkes reviya konên xwe. 
2KI.14.13	Yehoaşê Padîşahê Îsraîlê, Amatsyayê Padîşahê Cihûdayê kurê Yoaşê kurê Ahazya
2KI.14.14	Tevahiya zêr, zîv û firaxên Mala Xudan û xezîneyên qesra padîşah û hinek êsîran wek gerew bi xwe re birin û vegeriya Sameryayê.
2KI.14.15	Qewimînên din ên di padîşahiya Yehoaş de, hemû kirin û serketinên wî yên li dijî Amatsyayê Padîşahê Cihûdayê şer kiriye, di Nivîsa Qewimînên Padîşahên Îsraîlê de hatine nivîsandin. 
2KI.14.16	Ew mir û gihîşt bav û kalên xwe. Li Sameryayê, li ba padîşahên Îsraîlê hat veşartin. Kurê wî Yarovam li cihê wî bû padîşah.
2KI.14.17	Amatsyayê kurê Yoaşê Padîşahê Cihûdayê, piştî mirina Yehoaşê kurê Yehoahazê Padîşahê Îsraîlê, panzdeh salan jiya. 
2KI.14.18	Qewimînên din ên di padîşahiya Amatsya de, di Nivîsa Qewimînên Padîşahên Cihûdayê de hatine nivîsandin.
2KI.14.19	Li Orşelîmê fen li dijî Amatsya kirin. Ew reviya Laxîşê. Hin kes li pey wî şandin Laxîşê û li wê derê ew kuştin. 
2KI.14.20	Ew li ser hespan anîn Orşelîmê. Li Bajarê Dawid, li ba bav û kalên xwe hat veşartin.
2KI.14.21	Tevahiya gelê Cihûdayê rabû Ezarya
2KI.14.22	Piştî Amatsyayê Padîşah mir û gihîşt bav û kalên xwe, Ezarya bajarê Eylatê ava kir û dîsa xist bin serweriya Cihûdayê.
2KI.14.23	Di panzdeh saliya padîşahiya Amatsyayê kurê Yoaşê Padîşahê Cihûdayê de, Yarovamê kurê Yehoaş li Sameryayê bû Padîşahê Îsraîlê. Yarovam çil û yek salan padîşahî kir. 
2KI.14.24	Wî tiştên di çavê Xudan de xerab in, kirin. Wî ji hemû gunehên ku Yarovamê kurê Nevat bi Îsraîlê dabû kirin, xwe neda alî.
2KI.14.26	Xudan tengasiya dijwar a Îsraîlê dîtibû. Çi ciwan çi jî kal
2KI.14.27	Xudan nexwest navê Îsraîlê ji ser rûyê erdê rake. Wî ew bi destê Yarovamê kurê Yehoaş rizgar kir.
2KI.14.28	Qewimînên din ên di padîşahiya Yarovam de û hemû kirinên wî, serketinên şer, jinûvestandina wî ya Şamê û Hamata Cihûdayê ji Îsraîlê, di Nivîsa Qewimînên Padîşahên Îsraîlê de hatine nivîsandin. 
2KI.14.29	Ew mir û gihîşt bav û kalên xwe yên padîşahên Îsraîlê. Kurê wî Zekeriya li cihê wî bû padîşah.
2KI.15.1	Di bîst û heft saliya padîşahiya Yarovamê Padîşahê Îsraîlê de, Ezaryayê kurê Amatsya bû Padîşahê Cihûdayê. 
2KI.15.2	Gava Ezarya bû padîşah şanzdeh salî bû. Wî li Orşelîmê pêncî û du salan padîşahî kir. Dayika wî Yexolyaya Orşelîmî bû. 
2KI.15.3	Wî wekî Amatsyayê bavê xwe tiştên di çavê Xudan de rast in, kirin. 
2KI.15.4	Lê wî bi tenê bilindciyên perizînê ji holê ranekirin. Gel hê jî li bilindciyan qurban serjê dikirin û bixûr pêdixistin.
2KI.15.5	Xudan bi kotîbûnê li padîşah xist ku heta roja mirina wî jî ew kotîbûyî ma û li maleke cuda rûnişt. Yotamê kurê padîşah, serweriya qesrê û gelê welêt kir.
2KI.15.6	Qewimînên din ên di padîşahiya Ezarya de û hemû kirinên wî, di Nivîsa Qewimînên Padîşahên Cihûdayê de hatine nivîsandin. 
2KI.15.7	Ew mir û gihîşt bav û kalên xwe. Wan ew li Bajarê Dawid, li ba pêşiyên xwe veşart. Kurê wî Yotam li cihê wî bû padîşah.
2KI.15.8	Di sî û heşt saliya padîşahiya Ezaryayê Padîşahê Cihûdayê de, Zekeriyayê kurê Yarovam li Sameryayê li ser Îsraîlê bû padîşah. Zekeriya şeş mehan padîşahî kir. 
2KI.15.9	Wekî bav û kalên xwe, wî tiştên di çavê Xudan de xerab in, kirin. Wî ji gunehên ku Yarovamê kurê Nevat bi Îsraîlê dabû kirin, xwe neda alî.
2KI.15.10	Şallûmê kurê Yavêş fen lê kir û li ber gelê wî lê xist. Wî ew kuşt û li cihê wî bû padîşah.
2KI.15.11	Qewimînên din ên di padîşahiya Zekeriya de, di Nivîsa Qewimînên Padîşahên Îsraîlê de hatine nivîsandin. 
2KI.15.12	Peyva Xudan ku wî ji Yêhû re gotibû ev e: «Wê ziriyeta te, çar nifş li ser textê Îsraîlê rûne.» Wisa jî bû.
2KI.15.13	Şallûmê kurê Yavêş, di sî û neh saliya padîşahiya Ûzziyayê Padîşahê Cihûdayê de bû padîşah. Wî mehekê li Sameryayê padîşahî kir. 
2KI.15.14	Menahêmê kurê Gadî ji Tîrsayê derket û hat Sameryayê. Li wir li Şallûmê kurê Yavêş xist. Wî ew kuşt û li cihê wî bû padîşah.
2KI.15.15	Qewimînên din ên di padîşahiya Şallûm de û fena wî, di Nivîsa Qewimînên Padîşahên Îsraîlê de hatine nivîsandin.
2KI.15.16	Wê demê Menahêm ji bajarê Tîrsayê heta bajarê Tîfsahê êrîş kir û kî ket ber kuşt. Wan dergehê bajêr jê re venekiribûn. Wî jî li bajêr xist û zikên hemû jinên bi zaro qelaştin.
2KI.15.17	Di sî û neh saliya padîşahiya Ezaryayê Padîşahê Cihûdayê de, Menahêmê kurê Gadî li Sameryayê li ser Îsraîlê bû padîşah. Wî deh salan padîşahî kir. 
2KI.15.18	Menahêm tiştên di çavê Xudan de xerab in, kirin. Di hemû rojên xwe de, ji gunehên ku Yarovamê kurê Nevat bi Îsraîlê dabû kirin, xwe neda alî.
2KI.15.19	Padîşahê Aşûrê Tîglat-Pîleser
2KI.15.20	Menahêm ji hemû dewlemendên Îsraîlê, ji serê her kesî pêncî şekel
2KI.15.21	Qewimînên din ên di padîşahiya Menahêm de û hemû kirinên wî, di Nivîsa Qewimînên Padîşahên Îsraîlê de hatine nivîsandin. 
2KI.15.22	Ew mir û gihîşt bav û kalên xwe. Kurê wî Peqahya li cihê wî bû padîşah.
2KI.15.23	Di pêncî saliya padîşahiya Ezaryayê Padîşahê Cihûdayê de, Peqahyayê kurê Menahêm li Sameryayê li ser Îsraîlê bû padîşah. Peqahya du salan padîşahî kir. 
2KI.15.24	Wî tiştên di çavê Xudan de xerab in, kirin. Wî ji gunehên ku Yarovamê kurê Nevat bi Îsraîlê dabû kirin, xwe neda alî.
2KI.15.25	Peqahê kurê Remalyayê ku fermandarekî wî ye, tevî pêncî zilamên Gîladî li dijî wî fen kir. Li birca qesra padîşah a li Sameryayê, tevî Argov û Arye lê xist û ew kuşt. Peqah li cihê wî bû padîşah.
2KI.15.26	Qewimînên din ên di padîşahiya Peqahya de û hemû kirinên wî, di Nivîsa Qewimînên Padîşahên Îsraîlê de hatine nivîsandin.
2KI.15.27	Di pêncî û du saliya padîşahiya Ezaryayê Padîşahê Cihûdayê de, Peqahê kurê Remalya li Sameryayê, li ser Îsraîlê bû padîşah. Peqah bîst salan padîşahî kir. 
2KI.15.28	Wî tiştên di çavê Xudan de xerab in, kirin. Xwe ji gunehên ku Yarovamê kurê Nevat bi Îsraîlê dabû kirin, neda alî.
2KI.15.29	Di rojên Peqahê Padîşahê Îsraîlê de, Tîglat-Pîleserê Padîşahê Aşûrê hat û bajarên Îyonê, Avêl-Bêtmaexayê, Yanoahê, Qedeşê, Hasorê û herêmên Gîladê, Celîlê û seranserê diyarê Nefteliyê desteser kir û ew sirgûnê Aşûrê kirin. 
2KI.15.30	Hoşêyayê kurê Ela fen li Peqahê kurê Remalya kir, lêxist û ew kuşt. Di bîst saliya padîşahiya Yotamê kurê Ûzziya de, li cihê wî bû padîşah. 
2KI.15.31	Qewimînên din ên di padîşahiya Peqah de û hemû kirinên wî, di Nivîsa Qewimînên Padîşahên Îsraîlê de hatine nivîsandin.
2KI.15.32	Di du saliya padîşahiya Peqahê kurê Remalyayê Padîşahê Îsraîlê de, Yotamê kurê Ûzziya bû Padîşahê Cihûdayê. 
2KI.15.33	Gava Yotam bû padîşah bîst û pênc salî bû. Wî li Orşelîmê şanzdeh salan padîşahî kir. Dayika wî Yerûşaya keça Sadoq bû. 
2KI.15.34	Wî jî wekî Ûzziyayê bavê xwe tiştên di çavê Xudan de rast in, kirin. 
2KI.15.35	Lê wî bi tenê bilindciyên perizînê ji holê ranekirin. Gel hê jî li bilindciyan qurban serjê dikirin û bixûr pêdixistin. Yotam Dergehê Jorîn ê Mala Xudan çêkir.
2KI.15.36	Qewimînên din ên di padîşahiya Yotam de û kirinên wî, di Nivîsa Qewimînên Padîşahên Cihûdayê de hatine nivîsandin. 
2KI.15.37	Wan rojan Xudan kir ku Resînê Padîşahê Aramê û Peqahê kurê Remalya bi ser Cihûdayê ve werin. 
2KI.15.38	Yotam mir û gihîşt bav û kalên xwe. Ew li Bajarê Dawidê bavkalê xwe, li ba pêşiyên xwe hat veşartin. Kurê wî Ahaz li cihê wî bû padîşah.
2KI.16.1	Di hivdeh saliya padîşahiya Peqahê kurê Remalya de, Ahazê kurê Yotam bû Padîşahê Cihûdayê. 
2KI.16.2	Gava Ahaz bû padîşah bîst salî bû. Wî li Orşelîmê şanzdeh salan padîşahî kir. Ahaz wekî bavkalê xwe Dawid tiştên di çavê Xwedayê xwe Xudan de rast in, nekirin. 
2KI.16.3	Ew di riya padîşahên Îsraîlê de meşiya. Li gorî kirêtiyên gelên ku Xudan ew li ber Îsraîliyan qewirandibûn, rabû kurê xwe jî di êgir de kir qurban. 
2KI.16.4	Li bilindciyên perizînê, li ser giran û li bin her dara şîn wî qurban serjê dikirin û bixûr pêdixistin.
2KI.16.6	Di vê navberê de, Resînê Padîşahê Aramê, Eylatê bi paş ve stand û Cihûyan ji Eylatê derxistin. Edomî ketin Eylatê û heta niha jî ew tê de ne.
2KI.16.7	Ahaz ji Tîglat-Pîleserê Padîşahê Aşûrê re, qasid şand û got: «Ez xulamê te û kurê te me. Were min ji destên Padîşahê Aramê û Padîşahê Îsraîlê rizgar bike ku li dijî min serî rakirine.» 
2KI.16.8	Ahaz zêr û zîvên di Mala Xudan û xezîneyên qesra padîşah de standin ji Padîşahê Aşûrê re wek diyarî şandin. 
2KI.16.9	Padîşahê Aşûrê guhdariya wî kir. Berê xwe da Şamê û bajar bi dest xist. Paşê xelkê wê derê sirgûnê bajarê Qîrê kir, Resîn jî kuşt.
2KI.16.10	Ahazê Padîşah ji bo Tîglat-Pîleserê Padîşahê Aşûrê pêşwazî bike, çû Şamê û gorîgeha li Şamê dît. Ahazê Padîşah li gorî her karê gorîgehê şêwe û mestera wê, ji Ûriyayê Kahin re şand. 
2KI.16.11	Ûriyayê Kahin gorîgehek çêkir, li gorî her tiştên ku Ahazê Padîşah ji Şamê şandibû, heta Ahaz ji Şamê hat wisa kir. 
2KI.16.12	Gava padîşah ji Şamê hat, gorîgeh dît. Ew nêzîkî gorîgehê bû û li ser wê pêşkêşî dan. 
2KI.16.13	Wî qurbana şewitandinê kir, pêşkêşiya dexlê û ya rijandinê da û xwîna qurbanên aştiyê bi ser gorîgehê ve reşand. 
2KI.16.14	Gorîgeha tûncîn a li ber Xudan, ji pêşiya Malê ku di navbera gorîgeha nû û Mala Xudan de ye, anî û danî bakurê gorîgeha xwe.
2KI.16.15	Ahazê Padîşah emir da Ûriyayê Kahin û got: «Li ser gorîgeha mezin, qurbana şewitandinê ya sibê, pêşkêşiya dexlê ya êvarê, pêşkêşiyên padîşah a şewitandinê û dexlê, bi qurbana şewitandinê ya tevahiya gelê welêt û pêşkêşiyên wan a dexlê û rijandinê re pêşkêş bikin. Piştre tevahiya xwîna qurbanên şewitandinê û tevahiya xwîna qurbanên din, li ser vê gorîgehê bireşînin. Lê gorîgeha tûncîn, ji bo ku ez rojên pêş bizanibim, wê ya min be.» 
2KI.16.16	Ûriyayê Kahin, her tiştê ku Ahazê Padîşah emir kir pêk anî.
2KI.16.18	Ji bo xatirê Padîşahê Aşûrê, dika kursiyê padîşah ê li Mala Xudan hatiye danîn
2KI.16.19	Qewimînên din ên di padîşahiya Ahaz de û kirinên wî, di Nivîsa Qewimînên Padîşahên Cihûdayê de hatine nivîsandin. 
2KI.16.20	Ew mir û gihîşt bav û kalên xwe. Li Bajarê Dawid, li ba pêşiyên xwe hat veşartin. Kurê wî Hîzqiya li cihê wî bû padîşah.
2KI.17.1	Di diwanzdeh saliya padîşahiya Ahazê Padîşahê Cihûdayê de, Hoşêyayê kurê Ela li Sameryayê li ser Îsraîlê bû padîşah. Hoşêya neh salan padîşahî kir. 
2KI.17.2	Wî tiştên di çavê Xudan de xerab in, kirin. Lê wek padîşahên Îsraîlê yên berê xerab nebû.
2KI.17.3	Padîşahê Aşûrê Şalmaneser çû ser Hoşêya. Hoşêya bû xulamê wî û bac da wî. 
2KI.17.4	Padîşahê Aşûrê li dor Hoşêya xayîntî dît. Çimkî Hoşêya ji Soyê Padîşahê Misrê re qasid şandibûn û baca xwe ya ku divê her sal bida jî neda Padîşahê Aşûrê. Loma wî ew girt û avêt girtîgehê.
2KI.17.5	Padîşahê Aşûrê, êrîş bir ser tevahiya welêt û hat Sameryayê. Sê salan ew der dorpêç kir. 
2KI.17.6	Di neh saliya padîşahiya Hoşêya de, Padîşahê Aşûrê Samerya stand û Îsraîl sirgûnê Aşûrê kir. Wî ew li Halahê, li Gozana li ber keviya Çemê Xabûrê û li bajarên Medan da bicihkirin.
2KI.17.7	Çimkî Îsraîliyan li dijî Xwedayê xwe Xudan guneh kirin ku wî ew ji welatê Misrê, ji bindestiya Firewnê Padîşah derxist. Ew perizîn îlahên din 
2KI.17.8	û li gorî adetên miletên ku Xudan ew li ber Îsraîliyan qewirandibûn meşiyan û da ser riya padîşahên Îsraîlê. 
2KI.17.9	Tiştên ne rast li dijî Xwedayê xwe Xudan, bi dizî kirin. Li tevahiya bajarên xwe, ji bircên nobedaran bigirin heta bajarên bi sûr, ji xwe re bilindciyên perizînê çêkirin. 
2KI.17.10	Li ser her girê bilind û li bin her dara şîn ji xwe re kêlên kevirîn û pûtên Aşêrayê daçikandin. 
2KI.17.11	Wek miletên ku Xudan li ber wan qewirandibûn, li hemû bilindciyan bixûr pêxistin. Wan bi tiştên xerab Xudan hêrs kir. 
2KI.17.12	Tevî ku Xudan ji wan re gotibû: «Hûnê vî tiştî nekin» jî perizîn pûtan. 
2KI.17.13	Xudan bi riya hemû pêxemberên xwe û yên ku dibînin, Îsraîl û Cihûdayê hişyar kir û got: «Li gorî tevahiya Şerîeta ku min li bav û kalên we emir kiriye û bi riya xulamên xwe pêxemberan ji we re şandiye, ji riyên xwe yên xerab vegerin û emir û qanûnên min pêk bînin.»
2KI.17.14	Lê wan guh neda û wek bav û kalên xwe serhişkî kirin. Ew bi Xwedayê xwe Xudan re dilsoz neman. 
2KI.17.15	Qanûnên wî, peymana ku bi bav û kalên wan re çêkiribû û şîreta li wan kiribû, red kirin. Wan da pey tiştên pûç û vala û bûn mirovên beredayî. Wan da pey miletên derdora xwe ku Xudan gotibû wekî wan nekin.
2KI.17.17	Keç û kurên xwe di êgir de qurban kirin. Falbazî û sêrbazî kirin. Xwe firotin û tiştên di çavê Xudan de xerab in kirin. Loma jî wan ew hêrs kir. 
2KI.17.18	Xudan li dijî Îsraîlê gelekî hêrs bû û ew ji ber çavê xwe rakir. Ji eşîra Cihûdayê pê ve tu kes nema. 
2KI.17.19	Cihûdayî jî emrên Xwedayê xwe Xudan bi cih neanîn û li gorî adetên Îsraîlê meşiyan. 
2KI.17.20	Xudan tevahiya ziriyeta Îsraîl red kir. Heta ku ji hizûra xwe bavêje, ew ceza kir û da destê talankaran.
2KI.17.21	Gava Xudan, Îsraîl ji Mala Dawid veqetand, wan Yarovamê kurê Nevat kir padîşah. Yarovam jî Îsraîl ji riya Xudan derxist û bi wan gunehê mezin da kirin. 
2KI.17.22	Îsraîliyan da pey hemû gunehên Yarovam û xwe ji wan neda alî. 
2KI.17.23	Di dawiyê de, wekî wî bi riya hemû xulamên xwe, pêxemberan gotiye, Xudan Îsraîl ji ber çavê xwe dûr xist. Bi vî awayî Îsraîl ji axa xwe, ber bi Aşûrê ve hate sirgûnkirin. Heta îro jî wisa ye.
2KI.17.24	Padîşahê Aşûrê, ji Babîl, Kûta, Ewa, Hamat û Sefarwayîmê mirov anîn û ew li cihê Îsraîliyan, li Sameryayê û bajarên derdora wê bi cih kirin. Wan Samerya kir milkê xwe û li bajarên wê rûniştin. 
2KI.17.25	Di destpêka rûniştina xwe ya li wir de, ji Xudan neditirsiyan. Xudan şêr şandin nav wan û hinek ji wan kuştin. 
2KI.17.26	Ji Padîşahê Aşûrê re gotin: «Ew miletên ku te sirgûn kirine û li bajarên Sameryayê û bajarên derdora wê bi cih kirine, bi rê û rêbazên îlahê welêt nizanin. Wî şêr şandin nav wan û wan ew kuştin. Çimkî ew bi rê û rêbazên îlahê welêt nizanibûn.»
2KI.17.27	Padîşahê Aşûrê ferman da û got: «Yekî ji kahinên ku we ji wê derê sirgûn kirine, bibin wir. Bila here li wir rûne, rê û rêbazên îlahê welêt hînê wan bike.» 
2KI.17.28	Kahinekî ku wan ew ji Sameryayê sirgûn kiriye, hat û li Bêt-Êlê rûnişt. Hînî wan kir ku wê çawa biperizin Xudan.
2KI.17.29	Her milet êdî îlahên xwe jî çêdikirin. Wan li bajarên ku hatin bicihkirin îlah çêdikirin û datanîn perestgehên bilindciyên ku Sameryayiyan ava kirine. 
2KI.17.30	Babîliyan, Sûkkot-Benotê çêkir. Kûtayiyan, Nêrgalê çêkir û Hamatiyan, Aşîmayê çêkir. 
2KI.17.31	Ewayiyan, Nîvhaz û Tartaqê çêkirin. Sefarwayîmiyan zarokên xwe ji Adram-Melek û Enam-Melekê îlahên Sefarwayîmê re di êgir de qurban kirin. 
2KI.17.32	Herwiha ew perizîn Xudan û di nav xwe de kahin diyar kirin ku di perestgehên bilindciyan de pêşkêş bikin. 
2KI.17.33	Li ser vê yekê, ew perizîn Xudan û li gorî adetên miletên ku ji nav wan hatine, perizîn îlahên xwe.
2KI.17.35	Xudan bi wan re peyman çêkiribû, emir dabû wan û gotibû: «Hûnê neperizin îlahên din û li ber wan deverû neçin erdê. Xulamiya wan nekin û ji wan re qurbanan serjê nekin. 
2KI.17.36	Lê hûnê biperizin Xudanê ku bi hêzeke mezin û bi zendê xwe yê dirêjkirî hûn ji welatê Misrê derxistin. Li ber wî deverû herin erdê û jê re qurbanan serjê bikin. 
2KI.17.37	Hûnê herdem li qanûn, hikim, rêbaz û emrên ku ji bo we nivîsandiye miqate bin ku wan pêk bînin. Hûnê neperizin îlahên din. 
2KI.17.38	Hûnê peymana ku min bi we re çêkiriye, ji bîr nekin. Hûnê neperizin îlahên din. 
2KI.17.39	Tenê biperizin Xwedayê xwe Xudan. Ewê we ji destê tevahiya dijminan rizgar bike.»
2KI.17.40	Lê wan guh nedanê. Wan li gorî adetên berê dikirin. 
2KI.17.41	Ew milet diperizîn Xudan, lê xulamiya pûtên wan jî dikirin. Bav û kalên wan çawa kiribûn, kurên wan, kurên kurên wan jî heta îro jî wisa dikin.
2KI.18.1	Di sala sisêyan a padîşahiya Hoşêyayê kurê Elayê Padîşahê Îsraîlê de, Hîzqiyayê kurê Ahaz bû Padîşahê Cihûdayê. 
2KI.18.2	Gava Hîzqiya bû padîşah bîst û pênc salî bû. Wî li Orşelîmê bîst û neh salan padîşahî kir. Dayika wî Aviyaya keça Zekeriya bû. 
2KI.18.3	Wî tiştên di çavê Xudan de rast in, wekî bavkalê xwe Dawid kirin. 
2KI.18.4	Wî bilindciyên perizînê rakirin, kêlên kevirîn şikandin û pûtekî Aşêrayê birî. Marê tûncîn ku Mûsa çêkiribû perçe kir. Çimkî heta wê rojê kurên Îsraîliyan jê re bixûr pêdixistin. Navê wî Nehûştan
2KI.18.5	Bi Xudan Xwedayê Îsraîl ewle bû û di nav hemû padîşahên Cihûdayê yên hatî û yên bên de yekî wekî wî tunebû. 
2KI.18.6	Çimkî wî xwe li Xudan girt. Ji pey Xudan averê nebû, emrên ku ji Mûsa re kiribûn, pêk anî. 
2KI.18.7	Xudan pê re bû. Ew biçûya ku karên wî rêk û pêk bûn. Li dijî Padîşahê Aşûrê serhildêr bû û jê re xulamî nekir. 
2KI.18.8	Heta Xezayê û sînorên wê, ji birca nobedaran heta bajarên bi sûr, wî Filîstî têk birin.
2KI.18.9	Di çar saliya padîşahiya Hîzqiyayê Padîşah de ku heft saliya padîşahiya Hoşêyayê kurê Elayê Îsraîlê bû, Şalmaneserê Padîşahê Aşûrê çû ser Sameryayê û bajar dorpêç kir. 
2KI.18.10	Dawiya sê salan ew der stand. Di şeş saliya padîşahiya Hîzqiya de ku neh saliya padîşahiya Hoşêyayê Padîşahê Îsraîlê bû, Samerya hat standin. 
2KI.18.11	Padîşahê Aşûrê, Îsraîlî sirgûn kirin û ew li Halahê, li Gozana li ber Çemê Xabûrê û li bajarên Medan bi cih kirin. 
2KI.18.12	Çimkî wan guh neda gotina Xwedayê xwe Xudan û peymana wî binpê kir. Wan guh neda tevahiya emrên Mûsayê xulamê Xudan û ew pêk neanî.
2KI.18.13	Di çardeh saliya padîşahiya Hîzqiyayê Padîşah de Sanhêrîvê Padîşahê Aşûrê li dijî tevahiya bajarên bi sûr ên Cihûdayê derket û ew standin. 
2KI.18.14	Gava Padîşahê Aşûrê li bajarê Laxîşê bû, Hîzqiyayê Padîşahê Cihûdayê qasid şandin û jê re got: «Ez sûcdar im! Bela xwe ji min veke, çi bar bikeve ser milê min ezê bidim.» Padîşahê Aşûrê, sê sed telant
2KI.18.15	Hîzqiya tevahiya zîvên di xezîneyên Mala Xudan û qesra padîşah de da wî. 
2KI.18.16	Wê demê Hîzqiyayê Padîşahê Cihûdayê zêrê ji derî û rexderiyên Perestgeha Xudan ku wî kiras kiribûn, jê kirin û dan Padîşahê Aşûrê. 
2KI.18.17	Padîşahê Aşûrê serfermandar, şêwirmendê leşkerî û fermandarê xwe bi artêşa mezin re ji Laxîşê şand Orşelîmê ba Hîzqiyayê Padîşah. Ew rabûn hatin Orşelîmê. Li ber Zeviya Kincşûştinê li ber coya li ba Hewza Jorîn sekinîn. 
2KI.18.18	Gava Aşûriyan gazî padîşah kir, Êlyaqîmê kurê Hîlqiyayê ku berpirsê qesrê bû, Şevnayê nivîsende û Yoahê dîroknivîsê kurê Asaf, çûn pêşwaziya wan.
2KI.18.19	Fermandar ji wan re got: «Ji Hîzqiya re bêjin: ‹Padîşahê Mezin, Padîşahê Aşûrê wisa dibêje: Tu bi çi yê xwe ewle yî? 
2KI.18.20	Tu dibêjî ji bo şer pîlan û hêza min heye, lê tenê ev gotinên vala ne. Tu bi kî ewle yî ku tu li dijî min radibî? 
2KI.18.21	Va ye tu bi Misrê ewle yî. Lê kesê xwe bispêre vê şiva ji qamîşê şikestî, wê şiv di destê wî re here û qul bike. Firewnê Padîşahê Misrê, ji her kesê pê ewle ye re wisa ye. 
2KI.18.22	Heger hûn ji min re bêjin: Em bi Xwedayê xwe Xudan ewle ne. Ez dibêjim: Ma ew ne ew îlah e ku Hîzqiya bilindciyên perizînê û gorîgehên wî tune kirin?! Ma wî ji gelê Cihûda û Orşelîmê re negot: Divê hûn li Orşelîmê li ber vê gorîgehê biperizin?!›
2KI.18.23	«Niha were, bi xweyê min Padîşahê Aşûrê re şert bigire. Heger tu bikarî siwaran peyda bikî, ezê du hezar hespan bidim te. 
2KI.18.24	Gava ji bo erebeyên şer û siwaran bi Misriyan ewle bibî, tê çawa xulamên herî biçûk ên xweyê min têk bibî? 
2KI.18.25	Ma ez bêyî destûra Xudan rabûm ku vî cihî xera bikim? Na! Xudan ji min re got: ‹Li dijî vî welatî rabe û xerab bike.›»
2KI.18.26	Êlyaqîmê kurê Hîlqiya, Şevna û Yoah ji fermandar re gotin: «Em lava dikin ji van xulamên xwe re bi zimanê aramî bêje, çimkî em bi vî zimanî dizanin. Bi me re bi zimanê îbranî nepeyive. Gelê li ser dîwêr guhdariya me dike.»
2KI.18.27	Fermandar ji wan re got: «Ma xweyê min ez şandim ku ez bi tenê ji te û xweyê te re van gotinan bibêjim? Ev xeber ji gelê li ser dîwêr rûniştî re jî hate şandin. Tevî we, ewê jî guyê xwe bixwin û mîza xwe vexwin.»
2KI.18.28	Fermandar sekinî û bi dengekî bilind bi zimanê îbranî qîriya û got: «Guh bidin dengê Padîşahê Mezin, Padîşahê Aşûrê. 
2KI.18.29	Padîşah wiha dibêje: ‹Hîzqiya bila we nexapîne! Wê nikaribe we ji destê min rizgar bike. 
2KI.18.30	Hîzqiyayê ku dibêje: Wê Xudan me esse rizgar bike û wê ev bajar nekeve destê Padîşahê Aşûrê, bila neke ku hûn bi Xudan ewle bin. 
2KI.18.31	Guhdariya Hîzqiya nekin.› Çimkî Padîşahê Aşûrê wiha dibêje: ‹Teslîm bibin, werin xwe bavêjin bextê min. Bila niha herkes ji mêwa xwe û ji darhêjîra xwe bixwe û ji bîra xwe avê vexwe. 
2KI.18.32	Paşê ezê bêm û we bînim welatekî nû yê wek welatê we ku hûnê nemirin û sax bimînin. Ew welat, welatekî şerab û genim e, welatê nan û rez, zeyt û hingivê ye. Guhdariya Hîzqiya nekin ku dibêje wê Xudan me rizgar bike. Bila we nexapîne. 
2KI.18.33	Gelo ji îlahên gelan, heta niha kîjan îlah welatê xwe ji destê Padîşahê Aşûrê rizgar kiriye? 
2KI.18.34	Ka îlahên Hamat û Arpadê li ku ne? Ka îlahên Sefarwayîm, Hêna û Îwayê li ku ne? Gelo wan Samerya ji destê min rizgar kiriye? 
2KI.18.35	Di nava hemû îlahên welatan de, îlahên ku welatên xwe ji destê min rizgar kirine kî ne ku Xudan Orşelîmê ji destê min rizgar bike?›»
2KI.18.36	Gel dengê xwe nekir û bersiva wî neda. Çimkî emrê padîşah wiha bû: «Bersiva wî nedin.» 
2KI.18.37	Êlyaqîmê kurê Hîlqiyayê berpirsê qesrê, Şevnayê nivîsende, Yoahê dîroknivîsê kurê Asaf, kincên xwe çirandin, hatin ba Hîzqiya û gotinên fermandar jê re gotin.
2KI.19.1	Gava Hîzqiyayê padîşah ev bihîst kincê xwe çirand, çûx li xwe pêça û ket Mala Xudan. 
2KI.19.2	Wî Êlyaqîmê berpirsê qesrê, Şevnayê nivîsende û kahinên mezin ku çûx li wan pêçayî bûn, şandin ba Pêxember Îşayayê kurê Amots. 
2KI.19.3	Wan ji Îşaya re got: «Hîzqiya wiha dibêje: ‹Îro roja tengasî, erzşikandin û şermê ye. Dema zarokanînê hat, lê belê hêza ku wan bîne tuneye. 
2KI.19.4	Belkî Xwedayê te Xudan, gotinên fermandar yên ku xweyê wî Padîşahê Aşûrê ew şandî û bi wî Xwedayê Jîndar tinazên xwe kirin, bibihîze û ji ber van gotinan wî ceza bike. Divê tu ji kesên me yên mayî re dua bikî.›»
2KI.19.5	Gava xulamên Hîzqiyayê Padîşah hatin, 
2KI.19.6	Îşaya ji wan re got: «Ji xweyê xwe re wiha bêjin: ‹Xudan wiha dibêje: Tu ji gotinên te bihîstin û çêrên ku zilamên Padîşahê Aşûrê bi min kirin, netirse. 
2KI.19.7	Ezê ruhekî bixim nava wî, wê xeberekê bibihîze, bizivire welatê xwe û ezê wî li welatê wî, bi şûr bidim kuştin.›»
2KI.19.8	Fermandar vegeriya û dît ku Padîşahê Aşûrê, li dijî Lîvnayê şer dike. Çimkî wî bihîstibû ku padîşah ji Laxîşê derketiye. 
2KI.19.9	Çaxê Padîşahê Aşûrê bihîst ku Tîrhaqayê Padîşahê Kûşê ji bo ku li dijî wî şer bike bi rê ketiye, wî dîsa qasid şandin ba Hîzqiya û got: 
2KI.19.10	«Ji Hîzqiyayê Padîşahê Cihûdayê re bibêjin: ‹Bila Xwedayê tu pê ewle yî û dibêje wê Orşelîm nekeve destê Padîşahê Aşûrê, te nexapîne. 
2KI.19.11	Te bihîstiye ku Padîşahê Aşûrê çi aniye serê hemû welatan û çawa bi temamî tune kirine. Ma tê rizgar bibî? 
2KI.19.12	Gozanî, Heranî, Resefî û Edeniyên li Telassarê dijiyan ku bav û kalên min ew helak kirin, gelo îlahên wan miletan karibûn wan rizgar bikin? 
2KI.19.13	Ka padîşahên Hamat û Arpadê li ku ne? Padîşahên Laîr, Sefarwayîm, Hêna û Îwayê li ku ne?›»
2KI.19.14	Hîzqiya name ji destê qasidan stand û xwend. Hîzqiya çû Mala Xudan, name vekir 
2KI.19.15	û ji Xudan re dua kir û got: «Ya Xudan Xwedayê Îsraîl ku li ser xerûban rûniştî ye. Tenê tu Xwedayê hemû padîşahiyên dinyayê yî. Te erd û ezman afirandin. 
2KI.19.16	Ya Xudan, guh bide û bibihîze. Ya Xudan çavên xwe veke û bibîne. Gotinên Sanhêrîv şandin bibihîze ku bi wan gotinan tinazan bi Xwedayê Jîndar dikirin. 
2KI.19.17	Ya Xudan, rastî ev e ku padîşahên Aşûrê milet û welat wêran kirin. 
2KI.19.18	Îlahên wan miletan avêtin nav êgir; çimkî ew ne Xwedê bûn, karên destê mirovan, ji dar û keviran bûn. Loma wan ew tune kirin. 
2KI.19.19	Ya Xwedayê me Xudan, lava dikim tu niha me ji destê Sanhêrîv xilas bike ku hemû padîşahiyên dinyayê bizanibin tenê tu Xudan, Xwedê yî.»
2KI.19.20	Îşayayê kurê Amots ji Hîzqiya re xeber şand û got: «Xudan Xwedayê Îsraîl wiha dibêje: ‹Min duaya te ya li ser Sanhêrîv Padîşahê Aşûrê bihîst. 
2KI.19.21	Peyva ku Xudan li dijî Sanhêrîvê Padîşahê Aşûrê dibêje ev e:
2KI.19.21	«‹Keça Siyona bakîre, te kêm dibîne,
2KI.19.21	Henekê xwe bi te dike.
2KI.19.21	Keça Orşelîmê bi tinazan
2KI.19.21	Di pey te re serê xwe dihejîne.
2KI.19.22	Te tinazên xwe bi kê kirin?
2KI.19.22	Te çêrî kê kirin?
2KI.19.22	Te li dijî kê dengê xwe rakir?
2KI.19.22	Li dijî Pîrozê Îsraîl
2KI.19.22	Pozbilindî kir!
2KI.19.23	Bi riya qasidên xwe,
2KI.19.23	Te tinazên xwe bi Reb kir û got:
2KI.19.23	Ez bi gelek erebeyên şer re
2KI.19.23	Çûm serê çiyayên bilind,
2KI.19.23	Gihîştim nîveka Lubnanê.
2KI.19.23	Min darên bilind ên sedrê
2KI.19.23	Darên bijare yên çaman birîn.
2KI.19.23	Ez çûm nîveka Lubnanê,
2KI.19.23	Ez çûm daristana herî gur.
2KI.19.24	Min bîr kolan û ava xerîban vexwar.
2KI.19.24	Min bi pehniya piyên xwe
2KI.19.24	Hemû çemên Misrê çikandin.
2KI.19.25	«‹Ma te nebihîst ku
2KI.19.25	Ji gelek demên berê ve min ev kiribû?
2KI.19.25	Ji demên qedîm ve min ev pîlan kiribû.
2KI.19.25	Niha min ev pêk anî,
2KI.19.25	Wêrankirina bajarên bi sûr,
2KI.19.25	Bila bibe karê te.
2KI.19.26	Jixwe hêza kesên van bajaran,
2KI.19.26	Hindik bû, ew bêhêvî û şermezar bûn.
2KI.19.26	Wekî giyayê zeviyan, giyayê ter û giyayê serbanan
2KI.19.26	Yên ku berî şîn bibin,
2KI.19.26	Li ber bayê dikevin.
2KI.19.27	Ez bi rûniştina te,
2KI.19.27	Ketin û derketina te,
2KI.19.27	Orîna te ya li dijî min dizanim.
2KI.19.28	Ji ber ku tu li dijî min oriyayî,
2KI.19.28	Ji ber pozbilindiya te hat guhên min,
2KI.19.28	Ezê xelekê li pozê te,
2KI.19.28	Lixabê li devê te bixim.
2KI.19.28	Ezê berê te bidim riya tu jê hatî.
2KI.19.29	«‹Ya Hîzqiya, wê ev ji te re bibe nîşan:
2KI.19.29	Hûnê îsal ya ji ber xwe derketî,
2KI.19.29	Sala diduyan ya pey çêbe bixwin.
2KI.19.29	Sala sisiyan biçînin û hilînin,
2KI.19.29	Rezan deynin û fêkiyên wan bixwin.
2KI.19.30	Kesên ji Mala Cihûda filitîn û sax man,
2KI.19.30	Wê dîsa ber bi jêr ve kok bidin,
2KI.19.30	Ber bi jor ve jî fêkî bidin.
2KI.19.31	Çimkî wê bermayî ji Orşelîmê,
2KI.19.31	Wê sax ji Çiyayê Siyonê derkevin.
2KI.19.31	Wê ev bi xîreta Xudanê Karîndar pêk bê.›
2KI.19.32	«Xudan li ser Padîşahê Aşûrê wiha dibêje:
2KI.19.32	‹Wê nekeve vî bajarî û tîran navêjê.
2KI.19.32	Wê bi mertalan nêzîkî bajêr nebe,
2KI.19.32	Wê li ber sûrên wê pal çêneke.
2KI.19.33	Wê berê wî bide riya ku jê hatiye,
2KI.19.33	Wê neyê vî bajarî.›
2KI.19.33	Ev e gotina Xudan.
2KI.19.34	‹Ezê ji bo xwe û ji bo xatirê xulamê xwe Dawid
2KI.19.34	Vî bajarî biparêzim û rizgar bikim.›»
2KI.19.35	Wê şevê milyaketê Xudan derket û ji artêşgeha Aşûrê sed û heştê û pênc hezar kes kuştin. Gava serê sibê zû rabûn, tenê cendek dîtin. 
2KI.19.36	Sanhêrîvê Padîşahê Aşûrê artêşa xwe berda, reviya Nînewayê û li wir ma. 
2KI.19.37	Gava ew li perestgeha îlahê xwe Nîsrox çû ser çokan, Adram-Melek û Sareser ên herdu kurên wî, ew bi şûran kuştin û reviyan herêma Araratê. Kurê wî Êsar-Haddon li cihê wî bû padîşah.
2KI.20.1	Di wan rojan de Hîzqiya nexweş ket û li ber mirinê bû. Îşayayê Pêxemberê kurê Amots hat ba wî û got: «Xudan wiha dibêje: ‹Wesiyetê li mala xwe bike, çimkî tê bimirî. Tê baş nebî.›»
2KI.20.2	Hîzqiya berê xwe da dîwêr, ji Xudan re dua kir û got: 
2KI.20.3	«Ax, ya Xudan, lava dikim bîne bîra xwe ku çawa bi te re bi dilsozî, ji dil û can meşiyam û tiştên di çavê te de qenc in kirin.» Piştre Hîzqiya bi dilekî şewat giriya.
2KI.20.4	Hê Îşaya ji hewşa navîn derneketibû, peyva Xudan jê re hat û got: 
2KI.20.5	«Vegere û ji Hîzqiyayê serwerê gelê min re bêje: ‹Xwedayê bavkalê te Dawid Xudan wiha dibêje: Min duaya te bihîst, min hêsirên çavên te dîtin. Ezê esse te sax bikim. Tê di roja sisiyan de herî Mala Xudan. 
2KI.20.6	Ezê panzdeh salan bixim ser rojên te û ezê te û vî bajarî ji destê Padîşahê Aşûrê rizgar bikim. Ezê vî bajarî ji bo xwe û xatirê xulamê xwe Dawid biparêzim.›»
2KI.20.7	Îşaya got: «Bastêqê hêjîran bînin.» Anîn danîn ser kunêra wî û ew baş bû.
2KI.20.8	Hîzqiya ji Îşaya re got: «Nîşana ku wê Xudan min sax bike û ezê di roja sisiyan de herim Mala Xudan, wê çi be?»
2KI.20.9	Îşaya got: «Ji bo te nîşana ku Xudan soza xwe pêk bîne ev e: Bila siya rojê, deh derence dirêj be yan deh derence kurt be?» 
2KI.20.10	Hîzqiya got: «Deh derence dirêjbûna siyê hêsantir e, bila deh derence kurt be.»
2KI.20.11	Li ser vê yekê Îşayayê Pêxember ji Xudan lava kir. Xudan siya ji derenceyên Ahaz berjêr bibû, deh derence kurt kir.
2KI.20.12	Wê demê Merodak-Baladanê kurê Baladanê Padîşahê Babîlê, ji Hîzqiya re name û diyariyek rê kirin. Çimkî wî bihîstibû ku Hîzqiya nexweş ketiye. 
2KI.20.13	Hîzqiya qasid qebûl kirin û tevahiya mala tiştên hêja, zêr û zîv, biharat û rûnê bêhnxweş, cebilxane, hemû tiştên odeyên xezîneya wî nîşanî wan da. Tiştek li qesir û tevahiya welatê wî nema ku Hîzqiya nîşanî wan neda.
2KI.20.14	Îşayayê Pêxember hat ba Hîzqiyayê Padîşah û jê re got: «Van zilaman çi gotin? Ji ku derê hatine ba te?»
2KI.20.14	Hîzqiya got: «Ji welatekî dûr, ji Babîlê hatine.»
2KI.20.15	Îşaya got: «Li qesra te çi dîtin?»
2KI.20.15	Hîzqiya got: «Her tiştên di qesra min de heye dîtin, tiştek nema ku min ji xezîneyên xwe nîşanî wan neda.»
2KI.20.16	Îşaya ji Hîzqiya re got: «Li peyva Xudan guhdarî bike. 
2KI.20.17	Xudan dibêje: ‹Wê ew roj were ku hemû tiştên di qesra te de û hemû tiştên heta niha bav û kalên te dane hev, wê bibin Babîlê. Wê tu tişt nemîne. 
2KI.20.18	Hinek ji kurên te, yên ji bedena te çêbin, wê bibin û li qesra Padîşahê Babîlê nemêr bikin.›»
2KI.20.19	Hîzqiya ji Îşaya re got: «Peyva Xudan a ku tu dibêjî baş e.» Çimkî di dilê xwe de digot: «Çi ji min re! Jixwe wê di rojên min de aştî û ewlehî pêk bê.»
2KI.20.20	Qewimînên din ên di padîşahiya Hîzqiya de, hemû serketinên wî, çawa hewiz û coya binerdî çêkirin û av anî bajêr, di Nivîsa Qewimînên Padîşahên Cihûdayê de hatine nivîsandin. 
2KI.20.21	Ew mir û gihîşt bav û kalên xwe. Kurê wî Minaşşe li cihê wî bû padîşah.
2KI.21.1	Gava Minaşşe bû padîşah diwanzdeh salî bû. Wî li Orşelîmê pêncî û pênc salan padîşahî kir. Dayika wî Hefsîvah bû. 
2KI.21.2	Wî tiştên di çavê Xudan de xerab in kirin. Wî tiştên kirêt ên miletên ku Xudan li ber Îsraîliyan qewirandin, kirin. 
2KI.21.3	Bilindciyên perizînê ku bavê wî Hîzqiya hilweşandibûn, wî ji nû ve ava kirin. Çawa ku Ahavê Padîşahê Îsraîlê kiribû, ji bo Baal gorîgeh ava kirin û pûtekî Aşêrayê çêkir. Herwiha li ber tevahiya nexşên ezmanan çû ser çokan. 
2KI.21.4	Li Mala 
2KI.21.5	Lê li herdu hewşên Mala Xudan jî ji bo tevahiya nexşên ezmanan gorîgeh çêkirin. 
2KI.21.6	Kurê xwe di êgir de kir qurban. Wî sêrbazî û remildarî kir. Cinbaz û kesên bi ruhan dişêwirîn bikar anî. Wî gelek tiştên di çavê Xudan de xerab in kirin û Xudan hêrs kir.
2KI.21.8	Heger bi tenê ew miqate bin ku li gorî her tiştên min li wan emir kiriye û li gorî tevahiya Şerîeta xulamê min Mûsa li wan emir kiriye bikin, ezê piyên Îsraîliyan, ji welatê ku min daye bav û kalên wan tu carî eware nekim.» 
2KI.21.9	Wan guh neda vê yekê. Minaşşe ew ji rê derxistin ku wan ji gelên ku Xudan ew li ber Îsraîliyan helak kirin, zêdetir xerabî kirin.
2KI.21.10	Xudan bi riya xulamên xwe yên pêxember got: 
2KI.21.11	«Ji ber ku Minaşşeyê Padîşahê Cihûdayê wan ev tiştên kirêt kirine, ji tiştên Amoriyên beriya xwe bêtir xerabî kirine û bi pûtên xwe bi Cihûdayê dabû gunehkirin, 
2KI.21.12	Xudan Xwedayê Îsraîl wiha dibêje: ‹Ezê xerabiyeke wisa bînim serê Cihûda û Orşelîmê ku kesên bibihîzin, wê zingînî ji herdu guhên wan bê. 
2KI.21.13	Li ser Orşelîmê tayê pîvanê yê Sameryayê û şaqula Mala Ahav ezê vezelînim û çawa ku zilamek firaqekî paqij dike û deverû dike, ezê jî Orşelîmê wisa bikim. 
2KI.21.14	Ezê mîrasa min a mayî biterikînim û wan bidim destê dijminên wan. Ewê jî ji bo hemû neyarên xwe bibin malê talanê. 
2KI.21.15	Çimkî ji çaxê bav û kalên wan ji Misrê derketine heta niha, wan tiştên di çavê min de xerab in kirin û ez hêrs kirim.›»
2KI.21.16	Minaşşe ne bi tenê bi Cihûdayê tiştên di çavê Xudan de xerab in, da kirin, wî herwiha ewqas xwîna bêsûcan rijand ku Orşelîmê ji seriyekî heta seriyê din tije kir.
2KI.21.17	Qewimînên din ên di padîşahiya Minaşşe de, hemû kirin û gunehên wî, di Nivîsa Qewimînên Padîşahên Cihûdayê de hatine nivîsandin. 
2KI.21.18	Ew mir û gihîşt bav û kalên xwe. Li bexçeyê qesra xwe –ango li bexçeyê Ûzza– hate veşartin. Kurê wî Amon li cihê wî bû padîşah.
2KI.21.19	Gava Amon bû padîşah bîst û du salî bû. Wî li Orşelîmê du salan padîşahî kir. Dayika wî Meşûllemeta keça Harûsê Yotvayî bû. 
2KI.21.20	Amon wekî Minaşşeyê bavê xwe tiştên di çavê Xudan de xerab in kirin. 
2KI.21.21	Wî da ser tevahiya riya bavê xwe. Ew perizî pûtên ku bavê wî perizîbû û li ber wan deverû çû erdê. 
2KI.21.22	Riya Xudan Xwedayê bav û kalên xwe berda. Li ser riya Xudan nemeşiya.
2KI.21.23	Xulamên Amon fen lê kir û wan ew li qesra wî kuşt. 
2KI.21.24	Gelê welêt jî rabû û hemû kesên fen lê kiriye, kuştin. Wan Yoşiyayê kurê wî, li cihê wî kir padîşah.
2KI.21.25	Qewimînên din ên di padîşahiya Amon de û kirinên wî, di Nivîsa Qewimînên Padîşahên Cihûdayê de hatine nivîsandin. 
2KI.21.26	Ew li bexçeyê Ûzza di gora xwe de hat veşartin. Kurê wî Yoşiya li cihê wî bû padîşah.
2KI.22.2	Wî tiştên di çavê Xudan de rast in kirin. Wî da ser riya bavkalê xwe Dawid û xwe neda aliyê çep û rastê.
2KI.22.3	Yoşiya di hijdeh saliya padîşahiya xwe de, Şafanê Nivîsendeyê kurê Asalyayê kurê Meşûllam şand Mala Xudan û jê re got: 
2KI.22.4	«Here ba Hîlqiyayê Serkahin, bila zîvên ku dergevan ji gel berhev kiribûn û anîbûn Mala Xudan, bihejmêre. 
2KI.22.5	Bila wan zîvan bidin destên serkarên Mala Xudan, ew jî bila wan bidin karkerên temîrkirina derz û qelşên Mala Xudan. 
2KI.22.6	Ji bo ku dar û kevirên qewartî bikirin, bila bidin necar, karker û kevirbir. 
2KI.22.7	Lê bila hesabê pereyên ku didin destên wan nexwazin. Çimkî wan bi dilsozî kar dikirin.» 
2KI.22.8	Hîlqiyayê Serkahin ji Şafanê Nivîsende re got: «Min li Mala Xudan Nivîsa Şerîetê dît.» Hîlqiya nivîs da Şafan û wî ew xwend. 
2KI.22.9	Şafanê Nivîsende hat ba padîşah, ev xeber anî û got: «Xulamên te zîvên li Malê vala kirin û ew dane destên serkarên Mala Xudan.» 
2KI.22.10	Wî berdewam kir û got: «Hîlqiyayê Kahin nivîsek da min.» Şafan li ber padîşah ew xwend. 
2KI.22.11	Gava padîşah gotinên Nivîsa Şerîetê bihîstin, kincên xwe çirandin. 
2KI.22.12	Padîşah emir da Hîlqiyayê Kahin, Ahîqamê kurê Şafan, Exborê kurê Mîxaya, Şafanê Nivîsende û Esayayê xulamê padîşah û got: 
2KI.22.13	«Herin li ser gotinên wê nivîsê, ji bo min, gel û tevahiya Cihûdayê, ji Xudan bipirsin. Xezeba dijwar a Xudan a li dijî me, mezin e. Çimkî bav û kalên me guh nedan gotinên vê nivîsa ku ji bo me hatiye nivîsandin.»
2KI.22.14	Hîlqiyayê Kahin, Ahîqam, Exbor, Şafan û Esaya çûn ba Hûldaya Pêxember ya ku jina Şallûmê kurê Tîqwayê kurê Harhas e. Şallûm nobedarê kincên Perestgehê bû. Hûlda li taxa diduyan a Orşelîmê dima. Ew pê şêwirîn.
2KI.22.15	Hûldayê ji wan re got: «Xudan Xwedayê Îsraîl wiha dibêje: ‹Ji zilamê ku hûn şandin ba min re bêjin. 
2KI.22.16	Xudan wiha dibêje: Ezê belayê bînim serê vê derê û kesên tê de. Ezê tevahiya gotinên di vê nivîsê de ku Padîşahê Cihûdayê xwendin, bînim serê we. 
2KI.22.17	Ji ber ku wan dev ji min berda, ji îlahên din re bixûr pêxistin û bi kirinên destên xwe ez hêrs kirim, wê li dijî vê derê agirê xezeba min a dijwar rabe û netefe.›
2KI.22.18	«Lê ji bo ku ji Xudan bipirse, ji Padîşahê Cihûdayê ku hûn şandine re wiha bêjin: ‹Xudan Xwedayê Îsraîl wiha dibêje: Em bên ser gotinên ku te bihîstine. 
2KI.22.19	Te gotinên min ên li ser vê derê ku min got bihîstin ku wê ev der û kesên tê de tune bibin û bêne naletkirin. Loma dilê te nerm bû, te li ber Xudan xwe nizim kir, te kincên xwe çirandin û tu li ber min giriyayî, min jî tu bihîstî.› Ev e gotina Xudan. 
2KI.22.20	‹Ji ber vê yekê, dema tu mirî, ezê te bigihîjînim bav û kalên te. Tê bi aştî di gora xwe de werî veşartin. Wê çavên te hemû xerabiyên ezê bînim vê derê nebînin.›» Ev xeber ji padîşah re anîn.
2KI.23.1	Yoşiyayê Padîşah xeber şand û hemû rîspiyên Cihûda û Orşelîmê li ba xwe civandin. 
2KI.23.2	Padîşah tevî hemû zilamên Cihûdayê, hemû zilamên li Orşelîmê rûniştî, kahin û pêxember, hemû biçûk û mezin çûn Mala Xudan. Wî tevahiya gotinên Nivîsa Peymanê ku li Mala Xudan hatibû dîtin xwendin ku herkes guhdarî bike. 
2KI.23.3	Padîşah li ber stûnê sekinî û li ber Xudan peyman çêkir ku ewê bide pey riya Xudan, emir, şîret û qanûnên wî bi dil û can pêk bîne û gotinên peymanê ku di vê nivîsê de hatine nivîsandin bînin cih. Tevahiya gel jî ev peyman pejirand.
2KI.23.5	Wî kahinên pûtperestiyê ên ji aliyê padîşahên Cihûdayê ve hatibûn tayinkirin ji holê rakirin ku li bilindciyên perizînê yên Cihûda û derdora bajarê Orşelîmê, ji Baal, roj, heyv, komstêr û hemû nexşên ezmanan re bixûr pêdixistin. 
2KI.23.6	Wî pûtekî Aşêrayê ji Mala Xudan derxist derveyî Orşelîmê, bir Newala Qîdronê û ew li wê derê şewitand, perçiqand û kir xwelî. Xweliya wê li ser tirbên miriyên xelkê de reşand. 
2KI.23.7	Cihên jin û mêrên laşfiroş ên pûtperestiyê ji holê rakirin ku di Mala Xudan de jinan ji bo Aşêrayê tevna qûmaşan çêdikirin.
2KI.23.8	Yoşiya hemû kahin ji bajarên Cihûdayê anîn. Wî ji Gevayê heta Bîr-Şevayê bilindciyên perizînê ku kahinan bixûr lê pêxistine qirêj kirin. Paşê wî bilindciyên li devê Dergehê Yêşûyê waliyê bajêr xera kirin. Ew li aliyê çepa dergehê bajêr bûn. 
2KI.23.9	Lê kahinên bilindciyan li Orşelîmê neçûn gorîgeha Xudan. Wan li nav birayên xwe nanê şikeva dixwarin.
2KI.23.11	Wî hesp ji ber derwazeya Mala Xudan rakirin ku ji aliyê padîşahên Cihûdayê ve ji bo rojê hatibûn terxankirin. Ew hesp li hewşa Perestgehê, li ber odeya Natan-Melekê nemêr bûn. Paşê wî erebeyên ji bo rojê hatibûn terxankirin, di êgir de şewitandin.
2KI.23.13	Padîşah bilindciyên perizînê yên li rojhilatê Orşelîmê, li milê rastê yê Çiyayê Hammaşhîtê
2KI.23.14	Kêlên kevirîn şikandin, pûtên Aşêrayê birîn û wî cihê wan bi hestiyên mirovan dagirt. 
2KI.23.15	Herwiha gorîgeha li Bêt-Êlê û bilindciyên ji aliyê Yarovamê kurê Nevat ve hatibû çêkirin ku guneh bi Îsraîlê dabû kirin, ji holê rakirin. Wî bilindcî şewitandin û perçiqandin, kirin xwelî. Pûtekî Aşêrayê jî şewitand.
2KI.23.17	Kesên li bajêr jê re got: «Ew gora zilamê Xwedê ye ku ji Cihûdayê hatibû. Tiştên te li dijî gorîgeha Bêt-Êlê kiribûn, ragihandin.»
2KI.23.18	Wî got: «Dev ji wî berdin! Bila tu kes hestiyên wî aciz neke.» Hestiyên wî û hestiyên wî pêxemberî hiştin ku ji Sameryayê hatibû.
2KI.23.19	Yoşiya li bajarê Sameryayê hemû malikên pûtan ên li bilindciyan rûxandin ku bi wan, padîşahên Îsraîlê Xudan hêrs kiribûn. Çawa li Bêt-Êlê kiribû, li vir jî kir. 
2KI.23.20	Wî tevahiya kahinên bilindciyan li ser gorîgehan serjê kirin. Piştî şewitandina hestiyên mirovan li ser wan gorîgehan, vegeriya Orşelîmê.
2KI.23.21	Padîşah li tevahiya gel ferman kir û got: «Ji Xwedayê xwe Xudan re wek ku di vê Nivîsa Peymanê de hatiye nivîsandin Cejna Derbasbûnê bikin.» 
2KI.23.22	Bi rastî, ji roja ku dadger li ser Îsraîlê serwerî kirine ve û di hemû rojên padîşahên Îsraîlê û padîşahên Cihûdayê de, wek vê Cejna Derbasbûnê nehatiye kirin. 
2KI.23.23	Di hijdeh saliya padîşahiya Yoşiya de, ev Cejna Derbasbûnê li Orşelîmê ji Xudan re hat pîrozkirin.
2KI.23.24	Herwiha Yoşiya ji bo gotinên Şerîeta di nivîsa Hîlqiyayê Kahin di Mala Xudan de dîtibû hat nivîsandin bîne cih, cinbaz, kesên bi ruhan dişêwirîn, pûtên malê, pûtên din û li welatê Cihûdayê û li Orşelîmê tiştên kirêt ku hatine dîtin, hemû ji holê rakirin. 
2KI.23.25	Li gorî tevahiya Şerîeta Mûsa, bi tevahiya dil û canê xwe, bi tevahiya hêza xwe wekî padîşahekî ku li Xudan vegere, ne beriya wî û ne jî piştî wî tu kesê wek wî derneket.
2KI.23.26	Lê ji ber her hêrskirinên ku Minaşşe li dijî Xudan kir, Xudan ji Cihûda gelekî hêrs bû û ji vê hêrsbûna xwe ya mezin û gurbûyî venegeriya. 
2KI.23.27	Xudan got: «Min çawa Îsraîlê ji ber çavê xwe avêt, ezê Cihûdayê jî ji ber çavê xwe bavêjim. Ezê bajarê Orşelîma ku min ew hilbijartibû û Mala ku min gotibû ezê tê de bim, red bikim.»
2KI.23.28	Qewimînên din ên di padîşahiya Yoşiya de û hemû kirinên wî, di Nivîsa Qewimînên Padîşahên Cihûdayê de hatine nivîsandin.
2KI.23.30	Xulamên wî cendekê wî bi erebeya wî ya şer ji Megîddoyê anî Orşelîmê û ew di gora wî de veşart. Gelê Cihûdayê, Yehoahazê kurê Yoşiya hildan, ew rûn kirin û li cihê bavê wî kirin padîşah.
2KI.23.31	Gava Yehoahaz bû padîşah bîst û sê salî bû. Yehoahaz li Orşelîmê sê mehan padîşahî kir. Dayika wî Hamûtala keça Yêremyayê Lîvnayî bû. 
2KI.23.32	Wî wekî hemû tiştên bav û kalên wî kirin, tiştên di çavê Xudan de xerab in kirin.
2KI.23.33	Ji bo ku li Orşelîmê ew padîşahiyê neke, Nexoyê Firewn li Rîvlaya diyarê Hamatê ew girê da û li ser welatê Cihûdayê sed telant
2KI.23.34	Nexoyê Firewn Êlyaqîmê kurê Yoşiya li cihê bavê wî kir padîşah, navê wî guhert û kir Yehoyaqîm. Wî Yehoahaz anî Misrê û Firewn li wê derê mir. 
2KI.23.35	Yehoyaqîm zêr û zîvê ku Firewn xwest dayê. Ji bo peydakirina vî pereyî, bac danî ser gelê Cihûdayê. Wî li gorî hebûna gel zêr û zîv berhev kir.
2KI.23.37	Wî wekî hemû tiştên bav û kalên wî kirin, tiştên di çavê Xudan de xerab in kirin.
2KI.24.2	Xudan rêbirên Kildanî, rêbirên Aramî, rêbirên Moavî û rêbirên Ammoniyan bi ser wî de şandin. Li gorî peyva Xudan ku bi riya xulamên xwe pêxemberan hatiye, wî ew bi ser wî de şandin ku Cihûdayê helak bikin. 
2KI.24.3	Bi rastî ev tişt bi fermana Xudan hat serê Cihûdayê ku ji ber çavê xwe rake. Ji ber tevahiya gunehên Minaşşe 
2KI.24.4	û xwîna bêsûcan ku wî rijand, ev hat serê wî. Çimkî wî Orşelîmê bi xwîna bêsûcan dagirt. Loma Xudan nexwest wî bibexişîne.
2KI.24.5	Qewimînên din ên di padîşahiya Yehoyaqîm de û hemû tiştên kirine di Nivîsa Qewimînên Padîşahên Cihûdayê de hatine nivîsandin. 
2KI.24.6	Ew mir û gihîşt bav û kalên xwe. Kurê wî Yehoyaxîn li cihê wî bû padîşah.
2KI.24.7	Padîşahê Misrê, careke din ji welatê xwe derneket. Çimkî Padîşahê Babîlê, ji Newala Misrê heta Çemê Firatê, her tiştên wî jê standin.
2KI.24.8	Gava Yehoyaxîn bû padîşah hijdeh salî bû. Wî li Orşelîmê sê mehan padîşahî kir. Dayika wî Nehûştaya keça Êlnatanê Orşelîmî bû. 
2KI.24.9	Wî wekî hemû tiştên bavê wî kirin, tiştên di çavê Xudan de xerab in kirin.
2KI.24.10	Wê demê fermandarên Nebûxadnessarê Padîşahê Babîlê hatin ser Orşelîmê û bajar dorpêç kir. 
2KI.24.11	Gava wan bajar dorpêç dikir, Nebûxadnessarê Padîşahê Babîlê jî hat. 
2KI.24.12	Yehoyaxînê Padîşahê Cihûdayê, dayika wî, xulam, serek û karmendên qesra wî teslîmî Padîşahê Babîlê bûn. Di heşt saliya padîşahiya xwe de, Nebûxadnessar ew dîl girt. 
2KI.24.13	Wekî Xudan gotiye, Nebûxadnessar tevahiya xezîneyên li Mala Xudan û li qesra padîşah birin. Wî hemû taximên zêr ên di Perestgeha Xudan de perçe perçe kirin ku Silêmanê Padîşahê Îsraîlê ew çêkiribûn. 
2KI.24.14	Wî tevahiya gelê Orşelîmê, tevahiya serek û mêrxasên wêrek, tevahiya hoste û hesinkaran sirgûn kirin ku hejmara wan deh hezar bû. Li welêt ji bilî belengazan kesek nema.
2KI.24.16	Ji bilî wan, Nebûxadnessar heft hezar mêrxas û hezar kesên hoste û hesinkarên şerkerên wêrek, sirgûnê Babîlê kirin. 
2KI.24.17	Padîşahê Babîlê, Mattanyayê mamê Yehoyaxîn li cihê wî kir padîşah û navê wî kir Sîdqiya.
2KI.24.19	Wekî hemû tiştên Yehoyaqîm kirin, wî tiştên di çavê Xudan de xerab in kirin. 
2KI.24.20	Hêrsa Xudan li dijî Orşelîm û Cihûdayê ewqas rabû ku wî ew ji çavê xwe avêtin.
2KI.24.20	Sîdqiya li dijî Padîşahê Babîlê serî rakir.
2KI.25.2	Heta yanzdeh saliya padîşahiya Sîdqiyayê Padîşah, bajar dorpêçkirî ma. 
2KI.25.3	Di roja nehê meha çaran de, li bajêr xela dijwar bû û ji bo gelê welêt nan nema. 
2KI.25.4	Di dîwarê bajêr de qulek hat vekirin. Tevî ku Kildaniyan seranserê bajar dorpêç kiribû jî, bi şev tevahiya leşkeran ji dergehê di navbera herdu dîwarên li ber bexçê padîşah re ber bi Eravayê ve reviyan. 
2KI.25.5	Lê artêşa Kildaniyan da pey padîşah, li nêzîkî deştên Erîhayê gihîşt Sîdqiya. Tevahiya artêşa wî terka wî kir û belav bû. 
2KI.25.6	Wan Sîdqiyayê Padîşah girt û bir Rîvlayê, ba Padîşahê Babîlê û wî ew dadgeh kir. 
2KI.25.7	Kurên Sîdqiya li ber çavên wî serjê kirin, paşê jî çavên wî derxistin. Wan ew bi zincîrên tûncîn girê da û bir Babîlê.
2KI.25.8	Di roja heftê meha pêncan a nozdeh saliya padîşahiya Nebûxadnessarê Padîşahê Babîlê de, Nebûzaradanê fermandarê parêzvanan, xulamê Padîşahê Babîlê kete Orşelîmê. 
2KI.25.9	Wî agir berda Mala Xudan, qesra padîşah û tevahiya malên Orşelîmê. Tevahiya malên mezin şewitandin. 
2KI.25.10	Tevahiya artêşa Kildaniyan ku bi fermandarê parêzvanan re ne jî, dîwarên Orşelîmê hilweşandin. 
2KI.25.11	Nebûzaradanê fermandarê parêzvanan, kesên li bajêr sax mane û leşkerên firar ên derbasî aliyê Padîşahê Babîlê bûne sirgûn kirin. Wî tevahiya gelê mayî, ajot. 
2KI.25.12	Lê fermandarê parêzvanan belengazên welêt hiştin ku bibin rezvan û cotkar.
2KI.25.14	Sîtil, bêr, meqesên fitîlan, firaxê bixûrê û hemû taximên tûnc ên li Perestgehê dihatin bikaranîn, birin. 
2KI.25.15	Bixûrdank û tas jî birin. Fermandarê parêzvanan tiştên zêrîn, ji bo zêr û tiştên zîvîn jî, ji bo zîv birin. 
2KI.25.16	Tevahiya tûncê du stûnan, hewzek û binikên ku Silêman ji bo Mala Xudan çêkiribû jî, nedihat hesabkirin. 
2KI.25.17	Dirêjbûna stûnekê hijdeh gaz
2KI.25.18	Fermandarê parêzvanan, Serayayê Serkahin, Sefanyayê kahinê diduyan û sê dergevan dîl girtin. 
2KI.25.19	Ji bajêr fermandarê ku serweriya leşkeran dikirin û pênc zilamên li bajêr yên ji şêwirmendên padîşah, serleşkerê ku gelê welêt ji bo leşkeriyê dinivîsandin û ji gelê welêt yên ku li bajêr bûn, şêst kes birin. 
2KI.25.20	Nebûzaradanê fermandarê parêzvanan, tevahiya wan bir Rîvlayê, ba Padîşahê Babîlê. 
2KI.25.21	Padîşahê Babîlê li welatê Hamatê, li Rîvlayê li wan xist û ew kuştin. Bi vî awayî Cihûda, ji welatê xwe hat sirgûnkirin.
2KI.25.23	Gava tevahiya fermandar û zilamên wan bihîst ku Padîşahê Babîlê, Gedalya kiriye walî, hatin Mîspayê, ba Gedalya. Îsmaîlê kurê Netanya, Yohananê kurê Qarêah, Serayayê kurê Tanhûmetê Netofayî, Yaazanyayê kurê Maexa û zilamên wan hatin. 
2KI.25.24	Gedalya ji wan re û ji zilamên wan re sond xwar û got: «Ji serekên Kildaniyan netirsin. Li welêt rûnin, xulamiya Padîşahê Babîlê bikin û wê ji bo we baş be.»
2KI.25.26	Tevahiya gel, ji biçûkan bigire heta mezinan û fermandarên artêşan rabûn çûn Misrê. Çimkî ji Kildaniyan ditirsiyan.
2KI.25.27	Di sî û heft saliya sirgûna Yehoyaxînê Padîşahê Cihûdayê de, di roja bîst û heftê meha diwanzdehan de ku sala ew bûbû padîşah, Ewîl-Merodakê Padîşahê Babîlê, Yehoyaxînê Padîşahê Cihûdayê ji girtîgehê derxist. 
2KI.25.28	Tiştên xweş ji wî re gotin û textê wî, ji textên padîşahên li Babîlê pê re ne, bilindtir danî. 
2KI.25.29	Yehoyaxîn kincên xwe yên girtîgehê avêtin. Wî di tevahiya jiyana xwe ya mayî de, li hizûra Padîşahê Babîlê, tevî wî nan xwar. 
2KI.25.30	Heta sax bû, her roj xwarina wî ji hêla padîşah ve hate dayîn.
EST.1.2	Textê padîşahiya wî li qesra bajarê Sûsayê bû. 
EST.1.3	Di sala sisiyan a padîşahiya xwe de, wî ji bo hemû giregir û karmendên xwe ziyafetek da. Serdarên leşkerî yên Faris û Medan, rîspiyên gel û waliyên bajaran li wir amade bûn. 
EST.1.4	Ahaşwêroş demeke dirêj, bi qasî sed û heştê rojan, bi şahiyên mezin dewlemendiya padîşahiya xwe û rûmeta mezinahiya xwe nîşan da.
EST.1.5	Piştî wan rojan, padîşah li hewşa qesra xwe ya li Sûsayê, ji biçûkan heta mezinan heft rojan ziyafet da kesên xwe. 
EST.1.6	Li hewşê, perdeyên spî û şînê tarî yên ji tayê pembû yê tenik, bi benên kitanê binevşî, bi xelekên zîvîn ên stûnên mermerî ve girêdayî bûn. Zemîna hewşê bi mermerên sor, spî, zer û reş hatibû raxistin, text-berpalên ji zêr û zîv hatibûn danîn. 
EST.1.7	Wan şerab, li gorî comerdiya padîşah, bi zêdehî, bi firaxên zêrîn ên cûr bi cûr pêşkêş kirin. 
EST.1.8	Vexwarina wan li gorî emrê padîşah bû û kesî bi zorê bi wan nedida vexwarin. Ji ber ku padîşah emir dabû xizmetkarên qesra xwe ku li gorî daxwaza dilê wan bikin.
EST.1.9	Waştiya Şahbanû jî li qesra Ahaşwêroşê Padîşah ziyafetek da jinan.
EST.1.10	Roja heftan, padîşah bi şerabê kêfxweş bû. Wî ji Mehûman, Bizta, Harbona, Bigta, Avagta, Zêtar û Karkasê ku heft nemêrên qesrê bûn xwest 
EST.1.11	bedewiya Waştiya Şahbanû nîşanî gel û giregiran bidin. Loma jî emir da ku taca wê ya şahbanûtiyê jê re bînin. Çimkî Waştî gelekî bedew bû. 
EST.1.12	Lê Waştiya Şahbanû emrê padîşah ê ku bi riya nemêrên qesrê dabû red kir û neçû. Ji ber vê yekê padîşah ji hêrsa xwe dîn û har bû.
EST.1.13	Padîşah bi zanayên ku bi rêbazan dizanin re şêwirî. Çimkî li gorî adetan ew bi hemû kesên ku bi qanûn û adetan dizanin dişêwirî. 
EST.1.14	Îcar ew kesên wî yên herî nêzîk Karşena, Şêtar, Admata, Tarşîş, Meres, Marsena û Memûxan bûn ku rû bi rû ew didîtin. Ev heft pêşewayên Faris û Medan, rêveberên sereke yên padîşahiyê bûn.
EST.1.15	Ahaşwêroşê Padîşah ji wan pirsî û got: «Ji bo ku guh neda fermana min a bi riya berdestiyan, li gorî qanûnê divê çi bi Waştiya Şahbanû bê kirin?»
EST.1.16	Memûxan li pêş padîşah û giregiran got: «Waştiya Şahbanû ne tenê li ber padîşah, li ber tevahiya serokan û gelên li hemû herêmên Ahaşwêroşê Padîşah sûcdar e. 
EST.1.17	Çimkî ev kiryara şahbanûyê wê here guhê hemû jinan û ewê bêjin: ‹Ahaşwêroşê Padîşah ferman da ku Waştiya Şahbanû bînin ba wî, lê ew neçû› û bi vî awayî wê mêr di çavên jinên xwe de kêm bibin. 
EST.1.18	Hema wê rojê, jinên bi esil ên Faris û Medan ji ber kirina şahbanûyê, wê çav li hev bikin. Îcar wê jin mêrên xwe kêm bibînin û mêrê wan jî hêrs bibin. 
EST.1.19	Heger bi dilê padîşah be, bila fermanekê derxe. Bila ev ferman li qanûnên Faris û Medan bên zêdekirin ku nayên guhertin. Wê careke din Waştî neyê ba padîşah. Bila padîşah şahbanûtiya wê bide jineke din ku jê çêtir e. 
EST.1.20	Gava ku fermana padîşah li seranserê padîşahiya wî were eşkerekirin, wê tevahiya jinan rûmetê nîşanî mêrên xwe bidin.»
EST.1.21	Ev gotin li xweşa padîşah û serokan çû. Padîşah guh da pêşniyara Memûxan. 
EST.1.22	Îcar padîşah name şandin hemû bajarên padîşahiyê. Wî li gorî nivîsîna wan ji her bajarî û bi zimanê wan ji her gelî re name şandin û diyar kir ku divê her mêr malxweyê mala xwe be û bi zimanê gelê xwe bipeyive.
EST.2.1	Piştî ku hêrsa Ahaşwêroşê Padîşah danî; Waştî, kirina wê û biryara ku li ser wê dabû, hat bîra wî. 
EST.2.2	Xizmetkarên padîşah ên berdest gotin: «Ji bo padîşah li keçikên ciwan û spehî bigerin. 
EST.2.3	Herwiha bila padîşah li hemû bajarên padîşahiya xwe karmendan peywirdar bike ku hemû keçikên ciwan û spehî bînin harema qesra Sûsayê, bin desthilatiya Hêgayê nemêr. Ji bo xemilandina wan her tiştê ku pêwist e, bila bidin wan. 
EST.2.4	Paşê ew keçika ku bi dilê padîşah e, bila ji dêla Waştiyê bibe şahbanû.» Ev gotin bi dilê padîşah bû û wî wisa kir.
EST.2.5	Li Qesra Sûsayê Cihûyekî bi navê Mordexay hebû. Ew ji eşîra Binyamîn, kurê Yayîrê Şîmiyê Qîş bû. 
EST.2.6	 Qîş yek ji wan kesan bû ku tevî Yehoyaxînê Padîşahê Cihûdayê, ji aliyê Padîşahê Babîlê Nebûxadnessar ve ji Orşelîmê hatibû sirgûnkirin. 
EST.2.7	Bi navê Hadassa dotmameke Mordexay hebû. Wî ew wek keça xwe mezin kiribû. Ji ber ku dê û bavê wê tunebû. Keçikeke pir bedew û delal bû. Navê wê ya din Ester bû.
EST.2.8	Piştî ku emir û fermana padîşah belav bû, gelek keçik anîn Qesra Sûsayê û kirin bin berpirsiyariya Hêgay. Esterê jî anîbûn qesra padîşah û spartibûn Hêgayê berpirsiyarê haremê. 
EST.2.9	Hêgay Ester eciband û bala xwe zêdetir da ser wê. Ji bo xwarin û bedewiya wê, wî her tiştê ku lazim bû da wê. Herwiha wî ji qesra padîşah heft xizmetkarên bijare dan xizmeta wê. Wî Ester û xizmetkarên wê, li cihê herî xweş ê haremê bi cih kirin.
EST.2.10	Esterê ne behsa gelê xwe ne jî behsa binemala xwe kir. Ji ber ku Mordexay jê re gotibû ku ew behsa vê yekê neke. 
EST.2.11	Mordexay dixwest rewşa Esterê bizanibe û çawa pê re didin û distînin hîn bibe. Loma her roj di ber hewşa haremê re diçû û dihat.
EST.2.12	Dema kîjan keçikê dihat, derdiket hizûra Ahaşwêroşê Padîşah. Lê divê diwanzdeh mehên keçikê derbas bibûna ku di wê demê de keçik dihat amadekirin. Ji bo her keçikê, şeş mehan rûnê mûrê, şeş mehan jî bêhnên xweş û misk li wan dihatin kirin. 
EST.2.13	Her keçika ku dora wê ya çûna ba padîşah dihat, ji haremê her tiştê ku dixwest bi xwe re dibir qesra padîşah. 
EST.2.14	Keçika ku êvarê diçû ba padîşah, dotira rojê dihat harema diduyan ba axayê haremê Şaeşgaz. Ew ji cariyan berpirsiyar bû. Keçika ku padîşah bi navê wê gazî nedikir û ne bi dilê wî bû, careke din nikaribû here ba padîşah.
EST.2.15	Dor hat Estera keça Avîhayîlê mamê Mordexay. Mordexay çawa ku keça wî be Esterê mezin kiribû. Esterê ji bilî tiştên ku axayê haremê Hêgay pêşniyar kiribûn, tiştekî din nexwest. Ev kirina Esterê bi dilê hemûyan bû. 
EST.2.16	Ester di heft saliya Ahaşwêroşê Padîşah de, meha Têvêtê ku meha dehan e, birin qesrê, ba padîşah.
EST.2.17	Padîşah ji hemû jinan zêdetir, Esterê eciband. Ji hemû keçikan zêdetir, hezkirin û keremê nîşanî wê da. Wî taca şahbanûtiyê danî serê wê û ew li cihê Waştiyê kir şahbanû. 
EST.2.18	Paşê padîşah li ser navê Esterê ziyafeteke mezin da. Hemû serok û giregir hatibûn vê ziyafetê. Padîşah li hemû bajaran cejn û şahî kir û layîqî navê xwe xelat belav kirin.
EST.2.19	Gava ku cara diduyan keçik civiyan, Mordexay bibû xizmetkarekî Ahaşwêroş û li dîwana dergehê padîşah kar dikir. 
EST.2.20	Esterê li ser gotina Mordexay hê jî behsa gel û ziriyeta xwe nekiribû. Ester her wekî rojên berê, niha jî bi gotina Mordexay dikir.
EST.2.21	Di wê demê de, gava Mordexay li ber dergehê padîşah kar dikir, ji dergevanan Bîgtan û Tereş ku herdu jî berdestiyên xadimkirî bûn, li padîşah hêrs bûn û li fersenda kuştina wî geriyan. 
EST.2.22	Dema ku Mordexay ev yek bihîst, ji Esterê re got. Wê jî li ser navê Mordexay ji padîşah re got. 
EST.2.23	Gava ku dîtin mesele rast e, herdu jî hatin daleqandin. Ev yek li ber padîşah di qeydên dîrokê de hat nivîsandin.
EST.3.1	Piştî demekê Ahaşwêroşê Padîşah, Hamanê kurê Hammedatayê Agagî anî ser karekî bilind û bi vî awayî ew rûmetdar kir. Wî ew ji tevahiya serekan mezintir kir. 
EST.3.2	Li ser emrê padîşah, hemû karmendên wî li ber dergehê padîşah, li ber Haman xwe ditewandin û xwe davêtin ber lingên wî. Lê Mordexay ne xwe tewand, ne jî xwe avêt ber lingên wî.
EST.3.3	Xulamên padîşah ên li ber dergehê padîşah ji Mordexay re gotin: «Tu çima ji emrê padîşah derdikevî?» 
EST.3.4	Her çiqas wan her roj ev gotin ji Mordexay re gotin jî, wî guh neda wan. Li ser vê yekê behsa meselê ji Haman re kirin. Gotin gelo ka wê Mordexay li ser gotina xwe bisekine yan na? Çimkî Mordexay ji wan re gotibû ku ew Cihû ye. 
EST.3.5	Gava Haman dît ku Mordexay li ber wî xwe natewîne û xwe navêje ber lingên wî, hêrsa wî rabû. 
EST.3.6	Haman qîma xwe tenê bi kuştina Mordexay neanî. Ji ber ku behsa gelê Mordexay jî jê re kiribûn, wî xwest ku tevahiya gelê Mordexay, yanî hemû Cihûyên li seranserê padîşahiya Ahaşwêroş tune bike.
EST.3.7	Di diwanzdeh saliya padîşahiya Ahaşwêroş de, di meha pêşî de ku meha Nîsanê ye, li pêş Haman, ji bo hilbijartinên roj û mehê pûr yanî pişk hat avêtin. Pişk li meha Adarê ket ku meha diwanzdehan e.
EST.3.8	Haman ji Ahaşwêroşê Padîşah re wiha got: «Li hemû herêmên padîşahiya te de, miletek heye ku di nav gelên din de belav bûye û ji wan cuda ye. Qanûnên wan, ji qanûnên hemû gelên din cudatir in û ew guh nadin qanûnên padîşah jî. Nabe ku padîşah wan di vê rewşê de bihêle. 
EST.3.9	Heger bi dilê padîşah be, bila fermanek bê derxistin, ku bên helakirin. Ji bo ku bidin xezîneyê, ezê jî deh hezar telant
EST.3.10	Li ser vê yekê padîşah gustîla xwe ya morê ji tiliya xwe derxist û da destê Hamanê kurê Hammedatayê Agagî ku dijminê Cihûyan e. 
EST.3.11	Padîşah ji Haman re got: «Pere ji bo te ye, tu çawa dixwazî, bi wî gelî bike.»
EST.3.12	Di roja sêzdehê meha pêşî de, nivîsendeyên padîşah hatin gazîkirin. Li gorî her tiştê ku Haman emir kir, bi nivîsîna her herêmê û bi zimanê her gelî ji setrabên padîşah, waliyên bajaran û mîrên miletan re fermanek hat nivîsandin. Li ser fermanê, nav û mora Ahaşwêroşê Padîşah hebû. 
EST.3.13	Bi riya qasidan, ji tevahiya herêmên padîşahiyê re name hatin şandin. Di van nameyan de dihat fermankirin ku di roja sêzdehê meha Adarê de ku meha diwanzdehan e, ji Cihûyan çi zarok û mezin, çi jin û mêr herkes bê kuştin û helakirin û mal û milkên wan bên talankirin. 
EST.3.14	Ev name wek ferman wê li tevahiya herêman bihata ragihandin, da ku herkes ji bo wê rojê amade bibe.
EST.3.15	Qasid bi fermana padîşah re bi lez dan rê. Ferman li qesra Sûsayê hat derxistin. Padîşah û Haman rûniştin, bi hev re vedixwarin, lê bajarê Sûsayê şaş û metel mabû.
EST.4.1	Piştî ku Mordexay hay ji wan tiştan bû, cilên xwe çirand, çûx li xwe kir û xwelî bi ser xwe de kir. Bi dengekî bilind kir qîrîn û hewar û nalîneke kûr çû nava bajêr. 
EST.4.2	Li ber dergehê qesrê sekinî. Ji ber ku kesekî çûx li xwe kiriye, nikaribû ji dergehê qesrê biketa hûndir. 
EST.4.3	Li her herêma ku gotin û fermana padîşah gihîşte, Cihû ketin nav şîneke mezin, giriyan, rojî girtin û li xwe xistin. Gelek kesên ji wan çûx li xwe kirin û xwe li ser xweliyê gevizandin.
EST.4.4	Keçik û axayên haremê yên Esterê hatin û behsa meselê jê re kirin. Estera Şahbanû gelekî xemgîn bû. Wê cil ji Mordexay re şandin ku lê bikin û çûx jê bêxin, lê wî qebûl nekir. 
EST.4.5	Li ser vê yekê Esterê gazî Hatak kir. Hatak xadimkirî bû ku padîşah xistibû xizmeta Esterê. Wê jê xwest ku here sedema vê yekê ji Mordexay bipirse. 
EST.4.6	Hatak rabû çû meydana ku diçe ber dergehê qesrê ba Mordexay. 
EST.4.7	Mordexay her tiştê ku hatiye serê wî yek bi yek jê re got. Pereyê ku Haman ji bo helakirina Cihûyan bexşî xezîneya qesrê kiriye bê kêmahî jê re got. 
EST.4.8	Herwiha wî nivîsareke wê fermana ku ji bo tunekirina Cihûyan li Sûsayê hatiye ragihandin da wî, ku nîşanî Esterê bide, naveroka wê jê re bêje û jê bixwaze ku here ba padîşah, jê lava bike û ji bo gelê xwe rehmê jê bixwaze.
EST.4.9	Hatak çû û gotinên Mordexay ji Esterê re got. 
EST.4.10	Esterê ji Hatak re got ku vegere, ji Mordexay re wiha bêje: 
EST.4.11	«Hemû karmendên padîşah û miletên ku li herêmên wî rûdinin dizanin ku, bêyî ku hatibe gazîkirin ji bo her kesê ku dikeve hewşa hûndir a qesrê û nêzîkî padîşah dibe tenê rêzikek heye: Heta ku padîşah gopalê xwe yê zêrîn dirêj neke û canên wan nebexişîne, ew kes tên kuştin. Ev sî roj in ku ez jî ji bo hizûra padîşah nehatime gazîkirin.»
EST.4.12	Gava ku ev gotinên Esterê jê re hatin ragihandin, 
EST.4.13	Mordexay xwest ku ew vê bersivê ji Esterê re bibin: «Nefikire ji ber tu li qesra padîşah î, ji hemû Cihûyan tenê tê rizgar bibî. 
EST.4.14	Heger tu niha bêdeng bimînî, wê alîkarî û rizgariya Cihûyan ji cihekî din bê. Lê tu û mala bavê te, hûnê bi tevahî helak bibin. Dibe ku tu ji bo rojeke wisa bûyî şahbanû.»
EST.4.15	Li ser vê yekê Esterê ev bersiv ji Mordexay re şand: 
EST.4.16	«Here û tevahiya Cihûyên li Sûsayê bicivîne, ji bo min rojiyê bigirin. Sê şev û sê rojan ne bixwin, ne jî vexwin. Ez û xizmetkarên xwe jî, emê rojî bigirin. Paşê tevî ku ne li gorî qanûnê ye jî, ezê herim ba padîşah. Ez bimirim jî, ne xem e.»
EST.4.17	Mordexay ji wir çû û li gorî emrê Esterê her tiştî kir.
EST.5.1	Di roja sisiyan de Esterê cil û bergên şahbanûtiyê li xwe kirin û li hewşa hûndir a qesra padîşah, li ber odeya text sekinî. Padîşah jî li ser textê xwe yê ku li pêşberî deriyê ketinê rûniştibû. 
EST.5.2	Gava ku wî Estera şahbanû li hewşê sekinî dît, Ester ket çavê wî û wî gopalê xwe yê zêrîn dirêjî wê kir. Ester nêzîk bû û destê xwe da serê gopalê.
EST.5.3	Padîşah jê re got: «Te xêr e, Estera Şahbanû? Daxwaza te çi ye? Heger tu bixwazî, wê nîvê padîşahiyê jî ji te re bê dayîn.»
EST.5.4	Esterê ji padîşah re got: «Heger bi dilê padîşah be, bila padîşah tevî Haman keremke îro were ziyafeta ku ezê ji bo padîşah amade bikim.»
EST.5.5	Padîşah got: «Ji bo em daxwaza Esterê bînin cih, yekser gazî Haman bikin.»
EST.5.5	Îcar padîşah û Haman çûn ziyafeta ku wê Ester bide. 
EST.5.6	Gava ku şerab vedixwarin, padîşah careke din ji Esterê re got: «De ka bêje, tu çi dixwazî? Wê ji te re bê dayîn. Daxwaza te çi ye? Heger tu bixwazî, wê nîvê padîşahiyê jî ji te re be.»
EST.5.7	Esterê got: «Hêvî û daxwaza min, 
EST.5.8	heger bi dilê padîşah bi min xweş be, bixwaze daxwazên min bi cih bîne, dîsa bila padîşah û Haman sibê keremkin bên ziyafeta ku ezê ji bo wan bidim. Wî çaxî ezê bersiva pirsa padîşah bidim.»
EST.5.9	Haman wê rojê bi kêfxweşî û dilekî geş derket. Mordexay li ber dergehê qesrê bû, ji ber wî ranabû û rûmetê nîşanî wî nade. Li ser vê yekê Haman gelekî hêrs bû. 
EST.5.10	Dîsa jî xwe ragirt û berê xwe da malê.
EST.5.10	Paşê wî gazî dostên xwe û jina xwe Zereşê kir. 
EST.5.11	Wî ji wan re behsa dewlemendiya xwe ya mezin, pirbûna kurên xwe û ji aliyê padîşah ve rûmetdana xwe kir. Behsa wê yekê kir ku çawa di nav giregir û karmendan de, di ser hemûyan re tê dîtin. 
EST.5.12	Paşê Haman wiha berdewam kir: «Bi ser de Estera Şahbanû, ji bo ziyafeta ku dide, bi padîşah re tenê gazî min kir. Sibê jî bi tenê ezê bi padîşah re herim ziyafeta wê. 
EST.5.13	Heta ku ez Mordexayê Cihû li ber dergehê padîşah bibînim, tu qedrê van tiştan li ber çavê min namîne.»
EST.5.14	Jina wî Zereş û hemû dostên wî jê re gotin: «Bila darekî ku pêncî gaz
EST.5.14	Ev pêşniyar bi dilê Haman bû û wî darê daleqandinê daçikand.
EST.6.1	Wê şevê xewa padîşah nehat û wî xwest ku kitêbên dîrokê jê re bînin. Anîn û li ber wî xwendin. 
EST.6.2	 Ji qeydan kifş bû ku Mordexay giliyê du dergevanên berdestiyên padîşah Bîgtan û Tereşê nemêr kiribû. Çimkî wan şêwra kuştina Padîşah Ahaşwêroş kiribûn.
EST.6.3	Padîşah got: «Ji ber vê kiryarê, Mordexay çawa hat rûmetkirin, çi xelat danê?»
EST.6.3	Xizmetkarên wî jê re gotin: «Tu tişt ji bo wî nehat kirin.»
EST.6.4	Di vê navberê de padîşah got: «Ka binêrin kî li van dera heye?» Wê gavê Haman ketibû hewşa derve ya qesrê. Wî darekê daçikandibû û hatibû ku ji padîşah bixwaze Mordexay bi darê ve bê daleqandin.
EST.6.5	Xizmetkaran ji padîşah re got: «Haman hatiye û li hewşê ye.»
EST.6.5	Padîşah got: «Bila bê vir.»
EST.6.6	Gava Haman hat, padîşah jê re got: «Ka bêje; ji bo kesekî ku padîşah wî rûmetdar bike, divê em çi bikin?» Haman di dilê xwe de got: «Ma ji min pêve wê padîşah bixwaze kê rûmetdar bike?»
EST.6.7	Haman wiha bersiv da: «Heger padîşah bixwaze yekî rûmetdar bike, 
EST.6.8	bila cil û bergên wî, hespê wî û taca padîşahiyê bînin. 
EST.6.9	Wan bidin destê serwerekî mezin ê padîşah. Bila ew serwer cil û bergan li wî mirovî bike, li hespê siwar bike, li meydana bajêr bigerîne û bike gazî û bêje: ‹Padîşah mirovekî wiha rûmetdar dike.›»
EST.6.10	Padîşah ji Haman re got: «De ka rabe, li gorî gotina xwe cil û bergan û hespê bîne, tiştên ku te gotin yek bi yek ji bo Mordexay bike. Ew niha li ber dergehê padîşah e. Tu kêmahiyan di van gotinên xwe de nehêle.»
EST.6.11	Haman rabû cil û berg û hesp hilda, cil û berg li Mordexay kir, ew li hespê siwar kir û li meydana bajêr gerand. Diçû û dihat, dikir gazî: «Padîşah mirovekî wiha rûmetdar dike.»
EST.6.12	Mordexay vegeriya dergehê qesrê. Haman serê xwe nixamt û bi şermî ber bi malê ve lezand. 
EST.6.13	Tişta hat serê wî ji jina xwe Zereşê û dostên xwe re got.
EST.6.13	Jina wî Zereşê û şêwirmendên wî jê re gotin: «Ew Mordexayê ku tu li ber wî kêm ketî, heger ji gelê Cihûyan be, tê pê nikaribî. Bêguman tê li ber wî tune bibî û herî.»
EST.6.14	Hê dema ku ew dipeyivîn, axayên harema padîşah hatin, bi lez û bez Haman birin ziyafeta Esterê.
EST.7.1	Îcar padîşah û Haman hatin ziyafeta Estera Şahbanû. 
EST.7.2	Roja diduyan, gava ku şerab vexwarin, padîşah careke din ji Esterê re got: «Tu çi dixwazî, Estera Şahbanû? Wê ji te re bê dayîn. Daxwaza te çi ye? Heger tu bixwazî, wê nîvê padîşahiyê jî ji te re be.»
EST.7.3	Estera Şahbanû wiha bersiv da: «Ya padîşahê min, heger qedrê min li ba te hebe û bi dilê te be, daxwaza min ew e ku tu canê min û gelê min bibexişînî. 
EST.7.4	Ji ber ku ez û gelê min, ji bo ku em bên tunekirin, kuştin û helakirin hatin firotin. Heger em wek xulam û xadiman bihatana firotin, minê dengê xwe nekira, çimkî ji bo tiştekî wiha, hewce nedikir ku padîşah bihata acizkirin.»
EST.7.5	Ahaşwêroşê Padîşah ji Estera Şahbanû re got: «Ew kî ye ku diwêre karekî wiha bike, li ku ye ev zilam?»
EST.7.6	Esterê got: «Ew neyar û dijminê me, va ye ev e! Hamanê xerab.»
EST.7.6	Li ber padîşah û şahbanûyê, sawê Haman girt û ew bizdiya. 
EST.7.7	Padîşah bi hêrs ji ser sifreya ziyafetê rabû û çû bexçê qesrê. Haman ji bo ku ji Estera Şahbanû bexişandina canê xwe bixwaze li hûndir ma. Ji ber ku êdî pê hesiyabû ku padîşah biryar daye ku wî tune bike.
EST.7.8	Gava ku padîşah ji bexçê qesrê vegeriya, dît ku Haman xwe avêtiye ber sedra ku Ester li ser rûdine. Li ser vê yekê padîşah qîriya: «Evê di mala min de dest bavêje jina min jî?» Hema wê gavê rabûn rûyê Haman nixamtin û birin.
EST.7.9	Harbonayê ku yek ji axayê harema padîşah bû wiha got: «Binêrin, Haman ji bo Mordexayê ku jiyana padîşah rizgar kiriye daleqîne, darê pêncî gazî
EST.7.9	Padîşah got: «Bila Haman bi wî darî ve bê daleqandin.» 
EST.7.10	Bi vî awayî Haman bi darê ku ji bo Mordexay amade kiribû ve hat daleqandin. Bi vê yekê re hêrsa padîşah jî kêm bû.
EST.8.1	Wê rojê Ahaşwêroşê Padîşah mal û milkên Hamanê neyarê Cihûyan da Estera Şahbanû. Mordexay jî li hizûra padîşah hat qebûlkirin, çimkî Esterê gotibû ku ew pismamê wê ye. 
EST.8.2	Padîşah gustîla morê ku ji Haman standibû, ji tiliya xwe derxist û da Mordexay. Esterê, Mordexay danî ser mal û milkê Haman.
EST.8.3	Esterê careke din xwe avêt ber lingê padîşah, giriya û jê lava kir ku ew, xerabî û fena ku Hamanê Agagî dixwest ji bo Cihûyan bike, ji holê rake. 
EST.8.4	Padîşah gopalê xwe yê zêrîn dirêjî Esterê kir. Ester jî rabû ser xwe û li ber padîşah sekinî. 
EST.8.5	Jê re got: «Heger bi dilê padîşah be, qedrê min li ba wî hebe, ev yek di çavê wî de rast be û dilê wî bi min ve be, bila fermanekê binivîse. Li gorî vê fermanê bila nameyên Hamanê Hammedatayê Agagî ku ji bo helakirina Cihûyên li tevahiya bajarên padîşah nivîsandibû bên betalkirin. 
EST.8.6	Ezê çawa debar bikim gava ku xerabiyek bi serê gelê min de bê? Ezê çawa debar bikim gava bibim şahida kuştina gelê xwe?»
EST.8.7	Ahaşwêroşê Padîşah ji Estera Şahbanû û Mordexayê Cihû re got: «Binêrin, min mal û milkê Haman da Esterê û ji ber ku dixwest Cihûyan tune bike, min ew daleqand. 
EST.8.8	Lê belê kesek nikare fermana padîşah betal bike ku bi gustîla wî hatiye morkirin. Loma jî hûn çawa baş dibînin wisa bikin, bi navê padîşah li ser meseleya Cihûyan binivîsin û bi gustîla min mor bikin.»
EST.8.9	Li ser vê yekê di roja bîst û sisiyê meha Sîvanê ku dibe meha sisiyan, nivîsendeyên padîşah hatin gazîkirin. Her tiştê ku Mordexay ferman kir, ji Hindistanê heta Hebeşistanê, li setraban, li walî û mîrên herêman ên ku li sed û bîst û heft herêman diman re name hatin nivîsandin. Ji bo her herêmê li gorî nivîsîna wan û ji bo her gelî bi zimanê wan hat nivîsandin. Bi ziman û nivîsîna wan ji bo Cihûyan jî hat nivîsandin. 
EST.8.10	Mordexay name bi navê Ahaşwêroşê Padîşah nivîsandin, bi gustîla padîşah mor kirin û bi riya qasidên siwarên hespên beza yên padîşah hatibûn amadekirin, şandin her derê.
EST.8.11	Di van nameyan de padîşah destûr da Cihûyan ku li her bajarî, di roja sêzdehê meha Adarê de ku dibe meha diwanzdehan, li tevahiya herêmên Ahaşwêroşê Padîşah bicivin 
EST.8.12	û kesên ku êrîşî wan, êrîşî jin û zarokên wan bikin, çi nifş, çi gelê herêmên ku çekdar in, bila tune bikin, bikujin, helak bikin û malên wan talan bikin. 
EST.8.13	Nivîsara vê fermana ku li hemû bajaran ji her miletî re hat ragihandin, di cihê qanûnan de bû. Bi vî awayî Cihû, wê di roja diyarkirî de, ji bo heyfa xwe ji dijminên xwe bistînin amade bibûna.
EST.8.14	Qasidên li hespên beza yên padîşah siwar bûn, bi fermana wî bi çargavî dane rê. Ev ferman ji qesra Sûsayê hatibû.
EST.8.15	Mordexay bi cil û bergê padîşahiyê ku ji rengên spî û şînê tarî pêk hatiye, di serî de taceke mezin a zêrîn, bi xiftaneke tenik ê ji kitanê binevşî ji ba padîşah derket. Dengê şahî û kêfxweşiyê ji bajarê Sûsayê bilind bû. 
EST.8.16	Êdî ji bo Cihûyan ronahî, şahî, dilgeşî û rûmet hebû. 
EST.8.17	Li her herêmê û li her bajarê ku gotin û fermana padîşah gihîştê, di nav Cihûyan de şahî û kêfxweşî peyda bû. Çawa ku cejn be, şahî hatin lidarxistin. Di nav miletên welêt de gelek kes bûn Cihû. Çimkî tirsa Cihûyan ketibû dilê wan.
EST.9.1	Ev fermana padîşah, wê di roja sêzdehê meha diwanzdehan ku dibe meha Adarê de pêk bihata. Dijminên Cihûyan wê rojê hêvî dikirin ku zora Cihûyan bibin, lê dem û dewran guherî û Cihû zora wan kesan birin ku ji wan nefretê dikirin. 
EST.9.2	Cihû, ji bo ku dest bavêjin wan kesên ku dixwestin wan tune bikin, li bajarên hemû herêmên Ahaşwêroşê Padîşah li hev civiyan. Tu kesî nikaribû xwe li ber wan ragire, ji ber ku tirsa wan ketibû ser hemû miletan. 
EST.9.3	Tevahiya mîrên herêman, setrabên padîşah, walî û karmendên padîşah, ji ber ku ji Mordexay ditirsiyan, piştevaniya Cihûyan kirin. 
EST.9.4	Êdî Mordexay li qesrê kesekî mezin bû. Nav û dengê wî li seranserê herêman belav dibû. Her ku diçû, hêza wî mezin dibû.
EST.9.5	Cihûyan hemû dijminên xwe dan ber şûran, kuştin û tune kirin. Bi wan kesên ku ji wan nefretê dikirin, çawa xwestin bi wan kirin. 
EST.9.6	Cihûyan li qesra Sûsayê pênc sed kesî kuştin û helak kirin. 
EST.9.7	Wan deh kurên Hamanê kurê Hammedatay jî kuştin ku neyarê Cihûyan bû. Navê wan ev bûn: Parşandata, Dalfon, Aspata, 
EST.9.8	Porata, Adalya, Arîdata 
EST.9.9	Parmaşta, Arîsay, Arîday û Wayzata. 
EST.9.10	Lê Cihûyan dest neda talanê wan.
EST.9.11	Wê rojê hejmara kesên ku li qesra Sûsayê hatin kuştin, ji padîşah re hat gotin. 
EST.9.12	Padîşah ji Estera Şahbanû re got: «Cihûyan li qesra Sûsayê pênc sed kesî û deh kurên Haman kuştin û helak kirin. Kî dizane niha li herêmên min ên din çi kirine! Tu çi dixwazî? Wê ji te re bê dayîn. Daxwazeke te ya din heye? Bêje, wê bê kirin.»
EST.9.13	Esterê got: «Heger bi dilê padîşah be, bila Cihûyên li Sûsayê, fermana te ya îro sibê jî pêk bînin. Bila cendekên her deh kurên Haman jî bên daleqandin.»
EST.9.14	Padîşah emir kir ku ev daxwaz pêk bên. Li Sûsayê ferman hat derxistin û cendekên deh kurên Haman hatin daleqandin. 
EST.9.15	Cihûyên li Sûsayê, di roja çardehê meha Adarê de jî li hev civiyan û li Sûsayê sê sed kesên din jî kuştin. Lê dest nedan talanê wan.
EST.9.16	Cihûyên din ên li herêmên padîşahiyê rûdiniştin ji bo parastina canên xwe li hev civiyan. Ji bo ku xwe ji dijminên xwe rizgar bikin, heftê û pênc hezar kesên ku ji wan nefret dikirin kuştin. Lê belê dest nedan talanê wan. 
EST.9.17	Ev yek di roja sêzdehê meha Adarê de çêbû û di roja çardehan de ew rihet bûn. Wê rojê kirin roja şahî û kêfxweşiyê.
EST.9.18	Cihûyên li Sûsayê jî di rojên sêzdeh û çardehan de li hev civiyan û di roja panzdehan de rihetî kirin. Wê rojê kirin roja şahî û kêfxweşiyê. 
EST.9.19	Ji ber vê yekê Cihûyên gundî, yên ku li bajarên bê sûr dijiyan, çardehê meha Adarê wek roja şahî û kêfxweşiyê pîroz dikin û xwarinê pêşkêşî hev dikin.
EST.9.20	Mordexay ev tişt dan nivîsandin û ji hemû Cihûyên ku dûr û nêzîk li hemû herêmên Ahaşwêroşê Padîşah rûdiniştin re name şandin. 
EST.9.21	Wî li wan emir kir ku her sal di roja çardeh û panzdehê meha Adarê de pîrozbahiyan bikin. 
EST.9.22	Ji ber ku wan rojan, Cihû ji dijminên xwe rizgar bûne û di wê mehê de kederên wan bûne şadî, şînên wan bûne kêfxweşî. Mordexay nivîsî ku wan rojan bikin rojên şahiyan, xwarinê bidin hev û diyariyan pêşkêşî belengazan bikin.
EST.9.23	Cihûyan fermana Mordexay pejirandin. Çawa dest bi şahiyên xwe kirin, wisa jî berdewam kirin. 
EST.9.24	 Sedema vê yekê ew bû ku dijminê hemû Cihûyan Hamanê kurê Hammedatayê Agagî fen û fût kiribû ku wan helak bike. Wî pûr yanî pişk avêtibû ku wan biperçiqîne û têk bibe. 
EST.9.25	Lê gava padîşah bi van fen û fûtan hesiya, bi nivîskî ferman da ku ew fenên xerab ên ku Haman ji bo Cihûyan amade kiribûn, bên serê wî. Herwiha wî emir kir ku tevî kurên xwe bê daleqandin. 
EST.9.26	Ji ber vê yekê li gorî peyva «pûr» ji wan rojan re «Pûrîm»
EST.9.26	Ji ber ku hemû gotinên vê nameyê û tiştên hatin serê wan, 
EST.9.27	Cihûyan qebûl kir ku her sal wek ku hatiye nivîsandin di wextê xwe de, di van herdu rojan de pîrozbahiyan bikin. Ev adet wê ji bo wan, ziriyeta wan û ji bo wan kesên ku bibin Cihû jî derbas bibûya. 
EST.9.28	Bi vî awayî wê ev rojên hanê li her herêmê, li her bajarî û di nav her malbatê de, nifş bi nifş bihata bibîranîn û pîrozkirin. Wê ev rojên Pûrîmê di nava Cihûyan de nehatana betalkirin. Herwiha wê pîrozkirina van rojan di nava ziriyeta wan de tu caran nehata jibîrkirin.
EST.9.29	Estera şahbanûya keça Avîhayîl bi Mordexayê Cihû re, nameyeke diduyan a derbarê Pûrîmê de bi desthilatiyeke xurt nivîsand. 
EST.9.30	Wan ji tevahiya Cihûyan re ku li sed û bîst û heft bajarên padîşahiya Ahaşwêroş diman, nameyên aştî û ewlehiyê şandin, 
EST.9.31	da ku rojên diyarkirî ên Pûrîmê erê bikin. Gel, li gorî fermana Mordexayê Cihû û Estera Şahbanû kir. Wan bi xwe jî, ji bo xwe û ziriyeta xwe biryar dabû ku şînê bikin û rojiyê bigirin. 
EST.9.32	Li ser Pûrîmê fermana Esterê hat erêkirin û qeydkirin.
EST.10.1	Ahaşwêroşê Padîşah welêt heta giravên deryayê xist bin bacê.
EST.10.2	Mezinahiya wî, mêrxasiyên wî, rûmetkirina wî ya Mordexay, di qeydên dîrokê yên padîşahên Faris û Medan de hatine nivîsandin. 
EST.10.3	Mordexayê Cihû, piştî Ahaşwêroşê Padîşah bû mirovê diduyan. Ew di nav Cihûyan de mezin bû û ji aliyê tevahiya wan ve hat hezkirin. Çimkî ew ji bo qenciya tevahiya gelê xwe dixebitî û ji bo aştiya wan hewl dida.
PSA.1.1	Xwezî bi wî mirovê ku bi şîreta xeraban rêve naçe,
PSA.1.1	Bi pey gunehkaran nakeve,
PSA.1.1	Li komela tinazkaran rûnanê.
PSA.1.2	Ew tenê zewqa xwe ji şerîeta Xudan distîne,
PSA.1.2	Û bi şev û bi roj kûr li ser wê difikire.
PSA.1.3	Yên weha wek wê darê ne, ku li lêva avê hatiye danîn,
PSA.1.3	Meywa xwe di demê de dide,
PSA.1.3	Pelê wê naçilmise.
PSA.1.3	Her karê ku dike qenc dike.
PSA.1.4	Xerab ne weha ne,
PSA.1.4	Wek hûrikê kayê ne ku ba lê dixe û dibe.
PSA.1.5	Loma di dadbarkirinê de rast dernakevin,
PSA.1.5	Û gunehkar li civata qencan ranawestin.
PSA.1.6	Çimkî Xudan riya qencan dizane,
PSA.1.6	Belê riya xeraban neman e.
PSA.2.1	Çi ye ev kelîna gelan,
PSA.2.1	Vala fikirîna miletan?
PSA.2.2	Padîşahên dinê radibin ser lingan,
PSA.2.2	Desthilatdar, li hember Xudan û meshkiriyê wî,
PSA.2.2	Ava dikin yekîtiyan û dibêjin:
PSA.2.3	«Em biqetînin girêdanên wan
PSA.2.3	Ji ser xwe bavêjin benê wan.»
PSA.2.4	Ji textê ezmanan dikene bi wan,
PSA.2.4	Şa dibe Xudan bi kirina wan.
PSA.2.5	Hingê wê bi hêrs ji wan re bêje,
PSA.2.5	Bi xezeba xwe wan têxe dehşetê:
PSA.2.6	«Ez im, yê ku padîşahê xwe,
PSA.2.6	Li ser çiyayê pîroz, Siyonê da rûniştin.»
PSA.2.7	Ezê qanûna Xudan bidim belavkirin,
PSA.2.7	Wî ji min re got, «Tu yî kurê min.
PSA.2.7	Îro ez ji te re bûm bav.»
PSA.2.8	Ji min bixwaze, ezê wek mîras miletan,
PSA.2.8	Bi milkî çar kujên dinê bidim te.
PSA.2.9	Tê bi darê hesin wan bişikînî,
PSA.2.9	Wek derdanek kûzçêker, ji hev biqetînî.
PSA.2.10	Ey padîşahno, êdî bi aqil bin!
PSA.2.10	Ey serokên dinê, dersê hilînin!
PSA.2.11	Bi tirs ji Xudan re bibin xizmetkar,
PSA.2.11	Bilerizîn, bibin bextiyar.
PSA.2.12	Kur maç bikin, da ku hêrs nebe,
PSA.2.12	Kes ji we, li ser rê tune nebe.
PSA.2.12	Çimkî bi derbekê radibe hêrsa wî,
PSA.2.12	Xwezî bi wan, ku xwe avêtine wî.
PSA.3.1	Ya Xudan, çiqas zêde bûn dijminên min,
PSA.3.1	Gelekan serî rakir li ber min.
PSA.3.2	Gelek kes li ser min dibêjin:
PSA.3.2	«Li ba Xwedê ji bo wî xelasî nîne.»
PSA.3.3	Belê tu ya Xudan, tu mertal î li hawirdora min,
PSA.3.3	Tu yî, berzî û serbilindiya min.
PSA.3.4	Bi dengê xwe ez bang dikim Xudan,
PSA.3.4	Ji çiyayê xwe yê pîroz dide bersîvan.
PSA.3.5	Ez razam di xew re çûm,
PSA.3.5	Ez cardin hişyar bûm, çimkî Xudan ji min re bû destek.
PSA.3.6	Tirsa min,
PSA.3.6	Ji peraniya ku çaralî dor li min pêçaye tune.
PSA.3.7	Ya Xudan rabe, ey Xwedê min xelas ke,
PSA.3.7	Li çena hemû dijminên min xe,
PSA.3.7	Diranê xeraban bişikîne.
PSA.3.8	Xelasî bi Xudan e,
PSA.3.8	Bila bereketa te li ser gelê te be.
PSA.4.1	Gava ku min li te kir hawar,
PSA.4.1	Bersîva min bide, ey Xwedayê min!
PSA.4.1	Ji tengahiyan, tu derîne firehiyan,
PSA.4.1	Li min were rehmê, goh bide dua min.
PSA.4.2	Ey mirovno, hûnê heta kîngê,
PSA.4.2	Rûmeta min vegerînin şermê?
PSA.4.2	Hûnê heta kîngê, ji tiştê vala hez bikin,
PSA.4.2	Û bi pey derewan bikevin?
PSA.4.3	Bizanin ku Xudan, yê dîlsoz ji bo xwe veqetandiye,
PSA.4.3	Kengê ez bang bikimê, ew min dibihîze.
PSA.4.4	Ji hêrsê bilerizin; belê guneh nekin.
PSA.4.4	Di nav nivînên xwe de kûr li ser vê yekê bifikirin, hiş bin.
PSA.4.5	Qurbanên rastiyê bidin,
PSA.4.5	Bi Xudan ewle bin.
PSA.4.6	Yên ku dibêjin «Wê kî bi me qenciyê bike?» gellek in.
PSA.4.6	Bi ronahiya rûyê xwe, me ronahî bike ya Xudan!
PSA.4.7	Te şahiyek wisa kir dilê min, wisa pirr,
PSA.4.7	Ji ya ku ew, ji firehiya genim û şeraba teze distînin bêtir.
PSA.4.8	Ezê bi aştî xwe vezelînim û rakevim,
PSA.4.8	Çimkî tenê tu, ya Xudan,
PSA.4.8	Di ewlehiyê de min didî rûniştin.
PSA.5.1	Goh bide gotinên min, ya Xudan,
PSA.5.1	Axînên min bibihîze.
PSA.5.2	Feryada min bibihîze, ey Padîşah û Xwedayê min!
PSA.5.2	Çimkî, ji te re ye dua min.
PSA.5.3	Serê sibê tu dibîhîzî dengê min, ya Xudan,
PSA.5.3	Her sibe ji te re dua dikim, bi hêvî li benda te dimînim.
PSA.5.4	Çimkî tu ne ew Xweda yî ku ji xerabiyê hez dike,
PSA.5.4	Xerabî li ba te cih nake.
PSA.5.5	Pozbilind li pêş te cih nabînin,
PSA.5.5	Hemû gunehkar nefreta te dibînin,
PSA.5.6	Tu derewkaran dikî tune,
PSA.5.6	Ji zilamê xwîndar û hîlekar,
PSA.5.6	Ya Xudan, tu çiqas aciz î, hawar!
PSA.5.7	Belê ezê, bi wê kerema te ya mezin,
PSA.5.7	Di hundirê mala te kevim,
PSA.5.7	Bi tirs serî li ber perestgeha te ya pîroz deynim.
PSA.5.8	Ya Xudan, ji ber dijminên min,
PSA.5.8	Di rastdariya xwe de rê nîşanî min bide,
PSA.5.8	Riya xwe rast bike li ber min.
PSA.5.9	Çimkî rastî ji devê wan dernakeve,
PSA.5.9	Tije xerabî ye dilê wan,
PSA.5.9	Gora vekirî ye gewriya wan,
PSA.5.9	Tenê xwe xweşkirin e ya wan.
PSA.5.10	Ya Xwedê, wan sûcdar derîne!
PSA.5.10	Bike ku planên wan hilweşin.
PSA.5.10	Berî wan de, ji ber serhildanên wan ên bêhejmar,
PSA.5.10	Çimkî ew li hember te bûn serhildar.
PSA.5.11	Her kesê ku xwe davêje te bila şa be,
PSA.5.11	Bila herdem şa û dilgeş be.
PSA.5.11	Çimkî tu diparêzî wan.
PSA.5.11	Hezkiriyên navê te, bila têr şabin bi te.
PSA.5.12	Çimkî, tu yê rast pîroz dikî, ya Xudan,
PSA.5.12	Bi kerema xwe dora wan tije dikî, wek mertalan.
PSA.6.1	Ya Xudan, bi hêrs li min nehêle!
PSA.6.1	Bi xezebê min neyne rê.
PSA.6.2	Li min were rehmê ya Xudan, çimkî ez çilmisî me ji can.
PSA.6.2	Şîfayê bide min ya Xudan, çimkî dilerizim ez ji hestiyan.
PSA.6.3	Pirr dilerize canê min
PSA.6.3	Ax, ya Xudan, heta kîngê?
PSA.6.4	Vegere, tu ey Xudan, azad bike li min can,
PSA.6.4	Xelas bike min bi kereman.
PSA.6.5	Kes te bibîr nayne ji nav miriyan,
PSA.6.5	Wê kî şikir bike ji te re ji diyarê miriyan?
PSA.6.6	Ji nalîna xwe ez westiyam,
PSA.6.6	Ji girî her şev şil e doşeka min,
PSA.6.6	Ji hêsrên çavan şil dibe nivîna min.
PSA.6.7	Ji kederê tarî bû fera çavê min,
PSA.6.7	Qels bûn çav ji rûyê dijminê min.
PSA.6.8	Ey hûn yên ku xerabiyê dikin,
PSA.6.8	Dûr kevin ji min,
PSA.6.8	Çimkî Xudan bihîst giriyê min.
PSA.6.9	Xudan bihîst lavakirina min,
PSA.6.9	Wî qebûl kir dua min.
PSA.6.10	Wê şerm bikin hemû dijminên min,
PSA.6.10	Û têr bilerizin hemû.
PSA.6.10	Wê vegerin û pê re şermezar bibin.
PSA.7.1	Ez xwe dispêrim te ya Xudanê min,
PSA.7.1	Xelas ke min ji wanên ku ketine pey min.
PSA.7.1	Azad ke!
PSA.7.2	Eger ku nebe xelaskarekî min,
PSA.7.2	Wek şêran,
PSA.7.2	Wê perçe bi perçe bikin canê min.
PSA.7.3	Ya Xudan Xwedê, eger min ev kiribe:
PSA.7.3	Eger di destê min de, hebe neheqî,
PSA.7.4	Bêbextî kiribe min bi dostê xwe re,
PSA.7.4	Û bê sedem şêlandibe dijminê xwe,
PSA.7.5	Bila bi pey min bikeve dijminê min,
PSA.7.5	Min bigire û li erdê xe,
PSA.7.5	Bipelêxe canê min,
PSA.7.5	Û binpê ke rûmeta min.
PSA.7.6	Bi hêrs rabe, ya Xudan!
PSA.7.6	Bilind bibe li hember xezeba dijminên min!
PSA.7.6	Hişyar bibe ji bo min!
PSA.7.6	Edaletê tu emir bike.
PSA.7.7	Bila li te bicivin, koma netewan hawirdor,
PSA.7.7	Tu wan îdare bike ji qata jor.
PSA.7.8	Li miletan hukum dike Xudan,
PSA.7.8	Li min jî hukum bike ya Xudan!
PSA.7.8	Li gor rastî û durustiya min.
PSA.7.9	Ey Xwedayê rast!
PSA.7.9	Bila dawiya xerabiya xeraban bê,
PSA.7.9	Belê rastan ava ke.
PSA.7.9	Tu ku, dil û aqilan diceribînî.
PSA.7.10	Xwedê mertalê min e,
PSA.7.10	Xelaskarê dilpaqijan e.
PSA.7.11	Dadgerek rast e Xwedê,
PSA.7.11	Erê Xwedayek ku, her roj hêrsê dibarîne.
PSA.7.12	Eger ku venegere însan,
PSA.7.12	Xwedê tûj dike şûran,
PSA.7.12	Bi kişandina kevan, rast dike li armancan.
PSA.7.13	Amade ne çekên wî yên mirinê,
PSA.7.13	Tîrên wî yên şewitandinê.
PSA.7.14	Va ye yê xerab êşa xerabiyê dikişîne,
PSA.7.14	Bi xerabiyê bi hemle,
PSA.7.14	Derewan tîne.
PSA.7.15	Bîrek kola û ew veda,
PSA.7.15	Bi xwe ket çala ku veda.
PSA.7.16	Xerabiya wî tê serê wî,
PSA.7.16	Zordariya wî ket ser wî.
PSA.7.17	Sipasdar im ji bo rastiya Xudan,
PSA.7.17	Lavijan dibêjim ji bo navê wî yê mezin.
PSA.8.1	Ey Serwerê me Xudan,
PSA.8.1	Çiqas mezin e navê te li erd û ezman!
PSA.8.1	Berziya te dagirtiye ezman.
PSA.8.2	Te bi devê yên berşîr û zarokan,
PSA.8.2	Li pêş dijminên xwe çeper çêkirî,
PSA.8.2	Dengê neyar û yê ku heyfê distîne birî.
PSA.8.3	Gava ku ez dinêrim li ezman,
PSA.8.3	Karê destê te, heyv û stêran,
PSA.8.4	Hingê dipirsim ez ji xwe:
PSA.8.4	«Mirov çi ye ku tu wî bibîr bînî,
PSA.8.4	Kurê mirov çi ye ku tu wî bibînî?»
PSA.8.5	Te ew piçekê ji xwe kêmtir afirand,
PSA.8.5	Bi taca berzî û rûmetê xemiland.
PSA.8.6	Te ew li ser karên destê xwe kir serwer,
PSA.8.6	Her tişt kir bin lingê wî seranser:
PSA.8.7	Pez û dewarên xwe,
PSA.8.7	Heywanên xwe yên çolê da ser.
PSA.8.8	Teyrên ezman û masiyên behran,
PSA.8.8	Hemû giyandarên keviyên deryayan.
PSA.8.9	Ey Serwerê me Xudan,
PSA.8.9	Çiqas mezin e navê te, li erd û ezman!
PSA.9.1	Ya Xudan ezê bi hemû dilê xwe ji te re şikir bêjim,
PSA.9.1	Hemû karên te yên mezin bibêjim.
PSA.9.2	Ezê bi te dilgeşiyê bibînim, bikim kêfan.
PSA.9.2	Bi îlahiyan bidim pesnê te, ey Berzê Berzan!
PSA.9.3	Gava ku dijminên min bi şûn de vedigerin,
PSA.9.3	Li pêş te diterpilin, dimirin û derin.
PSA.9.4	Çimkî doza min, heqê min te parast,
PSA.9.4	Li text rûniştî da biryara rast.
PSA.9.5	Te li miletan hilat, xeraban tune kir,
PSA.9.5	Her û her navê wan jê bir.
PSA.9.6	Dijmin neman, her û her xerab in,
PSA.9.6	Te ji binî hilweşand bajarên wan,
PSA.9.6	Êdî qet nayê gotin ji navê wan.
PSA.9.7	Belê Xudan her û her rûniştiye,
PSA.9.7	Bi hukum textê xwe ava kiriye.
PSA.9.8	Bi edalet dinyayê ew digerîne,
PSA.9.8	Bi rastî hukmê xwe li ser miletan datîne.
PSA.9.9	Ji bo bindestan Xudan stargeh e,
PSA.9.9	Di rojên teng de keleh e.
PSA.9.10	Yên bi te dizanin ji te ewle ne,
PSA.9.10	Çimkî yên ku berê xwe dan te, te neterikand ya Xudan.
PSA.9.11	Bi lavijan pesnê Xudanê li Siyonê rûniştî bidin!
PSA.9.11	Bila bi we kirinên wî li nav miletan eşkere bibin.
PSA.9.12	Çimkî, yê bi pey xwîna rêtî dikeve wê bibîr tîne,
PSA.9.12	Feryada bindestan ji bîr dernayne.
PSA.9.13	Li min were rehmê ya Xudan,
PSA.9.13	Yê ku min radike ji derê mirinan.
PSA.9.13	Bibîne, ez çi ji destê yên ku ji min nefret dikin dikişînim!
PSA.9.14	Wisa ku, hemû pesnên te bêjim,
PSA.9.14	Li deriyên bajarê keça Siyonê,
PSA.9.14	Bi xelaskirina te dilgeş im.
PSA.9.15	Milet ketin çala ku kolan,
PSA.9.15	Lingên wan ket tora ku veşartin.
PSA.9.16	Hukmê xwe ajot, Xudan xwe da nasîn,
PSA.9.16	Zilamê xerab, bi karê destê xwe bû hefsîn. Hîgayon.
PSA.9.17	Xerab wê herin diyarê miriyan,
PSA.9.17	Miletên Xwedê jibîr kirine her eynî riyan.
PSA.9.18	Çimkî wê feqîr herdem neyê jibîrkirin,
PSA.9.18	Hêviya bindestan her û her neyê xîşkirin.
PSA.9.19	Rabe ya Xudan, bila zorbir nebe însan,
PSA.9.19	Li pêş te be, hukumkirina miletan!
PSA.9.20	Tu wan bibizdîne, ya Xudan!
PSA.9.20	Bila bizanibin ku ew, ne tu tişt in, tenê însan.
PSA.10.1	Ya Xudan, tu çima wisa dimînî li dûrî,
PSA.10.1	Di demên teng de xwe vedişêrî?
PSA.10.2	Bi quretiya xerab dişewite bindest,
PSA.10.2	Bila bikeve xefika xwe, ew yê serdest.
PSA.10.3	Zilamê xerab, bi ya ku canê wî dikişîne dibe pesindar,
PSA.10.3	Yê çavbirçî, red dike Xudan, biçûk dibîne Afirandar.
PSA.10.4	Bi pozbilindiya xwe, yê xerab nagere li Xudan,
PSA.10.4	Hergav dibê, «Xwedê tune,» ev e ya wî, hemû raman.
PSA.10.5	Fireh e riya xeraban,
PSA.10.5	Hukmên te ji nêrîna wan pirr bilindtir e,
PSA.10.5	Yê xerab fêm nake, li ba wî ne berz û ne çêtir e.
PSA.10.6	Di dilê xwe de dibêje, «Ez nahejim,
PSA.10.6	Tu car ber bi felaketê ve nabezim.»
PSA.10.7	Devê wî bi lanet, hîle û xedariyê tije ye,
PSA.10.7	Fesadî û xerabî di bin zimanê wî de heye.
PSA.10.8	Li dora gundan kozik datîne,
PSA.10.8	Li derên xewle canê bêriyan hiltîne,
PSA.10.8	Bi dizî çavê xwe, li ser yê bêçare digerîne.
PSA.10.9	Wek şêrê di şikeftê de,
PSA.10.9	Li dera xalî kozik datîne,
PSA.10.9	Ji bo girtina bindest dimîne.
PSA.10.9	Ku girt, tora xwe kaş dike û hiltîne.
PSA.10.10	Ditewin, dikevin ser qerefîskan,
PSA.10.10	Neçar dikevin nav pençan.
PSA.10.11	Di dilê xwe de dibêjin, «Ji bîr kir Xwedê,
PSA.10.11	Nixamt rûyê xwe, hew dibîne vê.»
PSA.10.12	Rabe ya Xwedê, destê xwe bilind ke ya Xudan!
PSA.10.12	Tu ji bîr neke bindestan!
PSA.10.13	Çima yê xerab biçûk dibîne Xwedê,
PSA.10.13	Di dilê xwe de, «Ew hesab napirse» dibê?
PSA.10.14	Belê tu dibînî, ji bo bi destê xwe cezakirinê,
PSA.10.14	Li kîn û xerabiyê dimeyzînî,
PSA.10.14	Tu yî spartgeha neçaran,
PSA.10.14	Tu yî alîkarê sêwiyan.
PSA.10.15	Bişkîne milê xerab û neheq,
PSA.10.15	Bipirse li hesabê nepirsî yê bêheq.
PSA.10.16	Padîşah e, her û her Xudan,
PSA.10.16	Namîne li diyarê wî tu tişt ji miletan.
PSA.10.17	Ji bo dayina heqê bêkes û neçaran,
PSA.10.17	Ya Xudan, te bihîst bangkirina hejaran.
PSA.10.18	Tê dilê wan xurt bikî, gohê xwe li wan vebikî,
PSA.10.18	Da ku zilamê ji axê, nebe sedemê tirsê.
PSA.11.1	Ez xwe dispêrim Xudan,
PSA.11.1	Hûn çawa ji bo min dibêjin,
PSA.11.1	«Wek çivîkan bireve çiyan.
PSA.11.2	Binêre li xeraban,
PSA.11.2	Dişidînin kevanan,
PSA.11.2	Ji bo ku di tariyê de bavêjin yên dilpak,
PSA.11.2	Ditikînin tîran.
PSA.11.3	Çaxê bingeh hilweşîn,
PSA.11.3	Dikare çi bike zilamê rastîn?»
PSA.11.4	Li perestgeha pîroz e Xudan,
PSA.11.4	Textê wî li ezmanan,
PSA.11.4	Ew her kesî dibîne,
PSA.11.4	Hemû mirovan diceribîne.
PSA.11.5	Yê rast diceribîne Xudan,
PSA.11.5	Ji yê xerab, ji yê zordar aciz e, ji can.
PSA.11.6	Wê li ser xeraban terafa agir û kewkurtê bibarîne,
PSA.11.6	Wê para wan bikeve kasa bayê ku dişewitîne.
PSA.11.7	Çimkî Xwedê rast e, ji rastiyê hez dike;
PSA.11.7	Li ber mirovê rast rûyê xwe vedike.
PSA.12.1	Xelas ke ya Xudan, dilsoz neman,
PSA.12.1	Diqedin mirovên ewle li nav mirovan.
PSA.12.2	Herkes ji cîranê xwe re derew dibêje,
PSA.12.2	Bi xweşekî, bi durûtî dibêje.
PSA.12.3	Wê Xudan, lêva hemû xweşekan,
PSA.12.3	Devê hemû zimandirêjan bibirre.
PSA.12.4	Ew ku «Em bi zimanê xwe serdest derdikevin,
PSA.12.4	Lêvên me yên me ne,
PSA.12.4	Kî efendiyên me ne?» dibêjin.
PSA.12.5	Ji ber bindestiya mexdûran,
PSA.12.5	Ji nalîna feqîran,
PSA.12.5	Xudan dibêje: «Niha ezê rabim,
PSA.12.5	Aştiya ku wan bêrî kiriye ava kim.»
PSA.12.6	Gotinên pak in gotinên Xudan;
PSA.12.6	Dimînin wî zîvê ku bi agirê tenûrê,
PSA.12.6	Heft caran hatiye dadan.
PSA.12.7	Tu wan biparêze ya Xudan,
PSA.12.7	Dûr bigire ji vî nifşê xeraban!
PSA.12.8	Çaxê ku nizmîyê di nav mirovan de dît raxbet,
PSA.12.8	Xerab û xerabî li her derê derket.
PSA.13.1	Heta kîngê ya Xudan,
PSA.13.1	Ma tê her û her jibîr bîkî min?
PSA.13.1	Heta kîngê rûyê xwe veşêrî ji min?
PSA.13.2	Her roj, bi dilê bi keder a qirase,
PSA.13.2	Heta kîngê wê bajo ev waswase?
PSA.13.2	Heta kîngê wê dijminê min bi ser keve?
PSA.13.3	Halê min bibîne ya Xudan, bersîva min bide,
PSA.13.3	Çavên min veke, da ez nekevim xewa mirinê.
PSA.13.4	Da ku dijminê min nebêje «Min ew têk bir,»
PSA.13.4	Bi lerizîna min nebe dilşad û kêfkir.
PSA.13.5	Bi hezkirina te ez bûm ewledar,
PSA.13.5	Dilê min bi xelaskirina te bextewar.
PSA.13.6	Ezê ji Xudan re lavijan bêjim,
PSA.13.6	Çimkî wî ji min re kir comerdî.
PSA.14.1	Yê bêaqil di dilê xwe de, «Xwedê tune» dibêje.
PSA.14.1	Mirov xera bûn, karê xerab serî hildan û çûn.
PSA.14.1	Nema kesî qencîker.
PSA.14.2	Xudan ji jor ve li mirovan dimeyzîne,
PSA.14.2	Ka gelo ewê yên şehreza û li Xwedê digerin bibîne.
PSA.14.3	Hemû ji rê derketin,
PSA.14.3	Bi hev re bûn mirdar.
PSA.14.3	Kesî qencîker tune,
PSA.14.3	Tenê yek nîne.
PSA.14.4	Ma yên ku sûc dikin nabînin?
PSA.14.4	Wek ku nan bixwin, gelê min dixwin.
PSA.14.4	Û bang nakin Xudan.
PSA.14.5	Li wir wê bitirsin, bikevin sawan.
PSA.14.5	Çimkî li alî kesên rast e Xudan.
PSA.14.6	Hûn biçûk dibînin şîreta bindestan,
PSA.14.6	Belê wan xwe spartiye Xudan.
PSA.14.7	Xwezî xelasiya Îsraêlê ji Siyonê bihata!
PSA.14.7	Gava ku Xudan xelqê xwe ji surgûnê bîne,
PSA.14.7	Wê ji Aqûb re şadî, ji Îsraêl ê re dilşadî bîne.
PSA.15.1	Ya Xudan, kî wê bibe mêvan li konê te?
PSA.15.1	Kî wê rûnê li çiyayê te yê pîroz?
PSA.15.2	Yên ku bêkêmahî dijîn, ya rast dikin,
PSA.15.2	Û ji dil ya rast dibêjin.
PSA.15.3	Ew ku, bi zimanên xwe nakin buxtan,
PSA.15.3	Xerabî nakin bi dostan,
PSA.15.3	Ruswa nakin cîranan.
PSA.15.4	Ew ku, zilamên rezîl kêm dibînin,
PSA.15.4	Belê yên ku ji Xudan ditirsin dihesibînin.
PSA.15.4	Bi xesara xwe sond xwaribe jî, venagere ji sondê.
PSA.15.5	Perê xwe nade faîzê,
PSA.15.5	Li hember bêsûc bertîlê nastîne.
PSA.15.5	Yê ku vana dike wê tu car veneleqe.
PSA.16.1	Min biparêze ya Xudan,
PSA.16.1	Çimkî ez xwe dispêrim te.
PSA.16.2	Min ji Xudan re got, «Tu yî efendiyê min,
PSA.16.2	Xên ji te kes nîne ku qenciyê bike bi min.»
PSA.16.3	Heçî pîroz û esilzadeyên dinê ne,
PSA.16.3	Hemû şahiya min bi wan e.
PSA.16.4	Yên ku li pey îlahên din digerin, wê derdê wan zêde be.
PSA.16.4	Ezê goriyên wan ên xwînê nerêjim.
PSA.16.4	Navê wan bi devê xwe nebêjim.
PSA.16.5	Ya Xudan,
PSA.16.5	Tu nesîb û para kasa min î.
PSA.16.5	Pardarê jiyana min î.
PSA.16.6	Çi cihên berdar bûn para min,
PSA.16.6	Erê, çi xweşik e mîrasa min.
PSA.16.7	Pesnê te didim, Xudanê ji bo min şîretdar,
PSA.16.7	Bi şevan jî dilê min ji min re dibe hîndar.
PSA.16.8	Ez hergav Xudan datînim pêş xwe,
PSA.16.8	Ji ber ku li milê min ê rastê ye, min nedî lerz li xwe.
PSA.16.9	Ji ber vê hundirê min bi kêf, dilê min şa ye,
PSA.16.9	Bedena min di ewlehiyê de ye.
PSA.16.10	Çimkî tu min li diyarê miriyan terk nakî,
PSA.16.10	Ji rizîbûna pîrozê xwe re dil nakî.
PSA.16.11	Tu min haydar dikî ji riya jînê,
PSA.16.11	Têr şahî heye li pêşberî te,
PSA.16.11	Kêm nabe şahî li rastê te.
PSA.17.1	Ya Xudan, li doza heq gohdarî bike,
PSA.17.1	Feryada min bibihîze!
PSA.17.1	Goh bide dua min a ji lêvên bêhîle!
PSA.17.2	Tu min mafdar derîne,
PSA.17.2	Çimkî çavê te rastiyê dibîne.
PSA.17.3	Te ceriband dilê min,
PSA.17.3	Bi şev ez sehitandim,
PSA.17.3	Bi îmtihankirina min,
PSA.17.3	Te xerabiyek nedît;
PSA.17.3	Min niyet kir, ya xerab dernakeve ji devê min.
PSA.17.4	Herçî kirinên kesên din in,
PSA.17.4	Bi gohdana gotina te,
PSA.17.4	Ji riyên zordariyê reviyam.
PSA.17.5	Min bi gavên şidayî da ser riya te,
PSA.17.5	Neşemitîn lingên min.
PSA.17.6	Min bangî te kir ey Xwedê,
PSA.17.6	Çimkî tu bersîv didî min;
PSA.17.6	Goh bide, gohdar be li gotina min!
PSA.17.7	Ey tu, yên ku xwe dispêrinê,
PSA.17.7	Bi destê xwe yê rastê, wan ji dijminên wan xelas dike!
PSA.17.7	Kerema xwe ya mezin nîşan de.
PSA.17.8	Min biparêze wek bîbikê çavan;
PSA.17.8	Ji êrîşkirina xeraban,
PSA.17.9	Ji dijminên ku dora min rapêçane,
PSA.17.9	Di bin siya bazkên xwe de min veşêre.
PSA.17.10	Dilê wan dohn girtiye,
PSA.17.10	Bi devê xwe bi quretî dibêjin.
PSA.17.11	Niha dor li me dipêçin, li pey şopa me ne,
PSA.17.11	Ji bo me li erdê xin çav li ser me ne.
PSA.17.12	Wek şêrekî li benda perçekirinê,
PSA.17.12	Wek şêrekî ciwan ê ku rûniştiye di kemînê.
PSA.17.13	Rabe ya Xudan, pêşî li wan bigre, wan hilweşîne!
PSA.17.13	Canê min bi şûrê xwe ji xeraban,
PSA.17.13	Bi destê xwe ji mirovan, ya Xudan,
PSA.17.13	Ji zilamên dinê bifilitîne.
PSA.17.14	Yên ku para wan a jînê ji vê dinê ye,
PSA.17.14	Bila zikê wan bi cezayê ku tê bidî tije bimîne,
PSA.17.14	Bila zarokên wan jî bixwin û têr bibin,
PSA.17.14	Yê mayî ji nevîyên wan re bimîne.
PSA.17.15	Ezê bi saya rastdariyê rûyê te bibînim,
PSA.17.15	Gava hişyar bim, bi dîdara te têr bibim.
PSA.18.1	Ez ji te hez dikim ya Xudan, tu yî hêza min!
PSA.18.2	Xudan e zinarê min, kanî û rizgarkarê min.
PSA.18.2	Xwedayê min, zinarê min ê xwe spartinê ye.
PSA.18.2	Mertalê min, hêza min a rizgarkirinê, birca min a bilind e!
PSA.18.3	Ezê bang bikim Xwedayê xwe yê hêjayî pesnan,
PSA.18.3	Û xelas bibim ji dijminan.
PSA.18.4	Benên mirinê dora min pêçan,
PSA.18.4	Ji pêlên hilweşînê ez tirsiyam.
PSA.18.5	Benên diyarê mirinê ez pêçam,
PSA.18.5	Kemînên mirinê bi ser min ve hatin.
PSA.18.6	Min di tengahiya xwe de dua kir ji bo Xudan,
PSA.18.6	Hawara xwe lê kir ji bo alîkariyan.
PSA.18.6	Wî ji perestgeha xwe bihîst dengê min,
PSA.18.6	Gihîşt gohê wî feryada min.
PSA.18.7	Hingê dinya lerizî, hejiya,
PSA.18.7	Bingeha çiyan ji binî ve leqiya.
PSA.18.7	Çimkî Xudan hêrs bûbû.
PSA.18.8	Ji pozê wî bilind bû dûman,
PSA.18.8	Ji devê wî hilkişî agir,
PSA.18.8	Ji sotikan bi hev girt.
PSA.18.9	Ezman qelaşt û daket,
PSA.18.9	Tariya reş di bin lingê wî de bû.
PSA.18.10	Li Kerûbekî siwar bû û firiya,
PSA.18.10	Li ser bazkên bayê bilind bû.
PSA.18.11	Tariyê li xwe pêça,
PSA.18.11	Reşahiya avan û ewrên reş ên asîman li dora xwe kir holik.
PSA.18.12	Ji birqîna hebûna wî,
PSA.18.12	Ji ewran tavî û sotikên agir bariya.
PSA.18.13	Xudan ji ezmanan kir qêrîn,
PSA.18.13	Deng da Yê Berz,
PSA.18.13	Bi tavî û sotikên agirîn.
PSA.18.14	Tîrên xwe avêt ew ji hev belav kir,
PSA.18.14	Bi avêtina birûskê ew ji hev xera kir.
PSA.18.15	Ji hilmsitandina pozê te,
PSA.18.15	Jî lêhilatîna te, ya Xudan,
PSA.18.15	Kûrahiya avan hat dîtin,
PSA.18.15	Bingehên dinyayê vebûn.
PSA.18.16	Ji jorê, dirêjî min kir destê xwe Xudan,
PSA.18.16	Ez girtim, ez deranîm ji gellek avan.
PSA.18.17	Wî ez, ji yên ku ji min nefret dikin,
PSA.18.17	Ji dijminên min ên hêzdar azad kirim.
PSA.18.17	Çimkî ew ji min hêzdartir bûn.
PSA.18.18	Di roja felaketê de derketin pêş min,
PSA.18.18	Belê Xudan bû destek ji bo min.
PSA.18.19	Wî ez derxistim firehiyê,
PSA.18.19	Ez xelas kirim, çimkî ji min xweş bû.
PSA.18.20	Xudan, bergîdana rastbûna min da,
PSA.18.20	Li gor paqijiya destê min, hemberê wê da.
PSA.18.21	Çimkî ez meşiyam, li ser riya Xudan,
PSA.18.21	Bi xerabiyê, ji Xwedayê xwe neqetiyam.
PSA.18.22	Li pêş min e hemû dadbariyên wî,
PSA.18.22	Dûr naxim ji xwe qanûnên wî.
PSA.18.23	Bi wî re ez tam û temam bûm,
PSA.18.23	Min xwe dûr kir ji gunehan.
PSA.18.24	Ji ber vê yekê Xudan ji ber rastiya min,
PSA.18.24	Li gor destpaqijiya min a li pêş xwe, da bergîdana min.
PSA.18.25	Tu ji yê dilsoz re dilsoz î,
PSA.18.25	Bi yê têgihîştî re gihîştî.
PSA.18.26	Bi pak re pak,
PSA.18.26	Ji zilamê xwar re xwar î.
PSA.18.27	Tu yî rizgarkarê nefsbiçûkan,
PSA.18.27	Dadixî jêr bozbilindan.
PSA.18.28	Tu pê dixî çira min!
PSA.18.28	Ey Xudan Xwedê, tu ronahî dikî tariya min.
PSA.18.29	Bi te ez êrîş dikim ser leşker,
PSA.18.29	Bi Xwedayê xwe derbas dibim dîwar û çeper.
PSA.18.30	Riya Xwedê bêqusûr e,
PSA.18.30	Sozê Xudan xas e.
PSA.18.30	Ew, ji her kesê ku xwe spartiye wî re mertal e.
PSA.18.31	Ma heye ji xeynî Xudan Xwedê?
PSA.18.31	Ji Xwedê pê ve zinarê ku mirov pişta xwe bidê?
PSA.18.32	Ew Xwedê, ku hêz dide min,
PSA.18.32	Û temam dike riya min.
PSA.18.33	Wî ling dan min wek lingên xezalan,
PSA.18.33	Ez li jor parastim, li bendavan.
PSA.18.34	Wî hîn kir destê min ji bo şeran,
PSA.18.34	Milê min kir kevanê ji tuncan.
PSA.18.35	Te da min mertalê rizgarkirina xwe,
PSA.18.35	Destê te yê rastê ez girtim,
PSA.18.35	Nefsbiçûkiya te ez bilind kirim.
PSA.18.36	Te fireh kir ciyê lingê min,
PSA.18.36	Loma neşemitî piyê min.
PSA.18.37	Ez bi pey dijminê xwe ketim, gihîştim wan,
PSA.18.37	Ez nezivirîm heta ku ew neqediyan.
PSA.18.38	Min ew pelaxt, ew nikarin rabin,
PSA.18.38	Wê weha di bin lingê min de bin.
PSA.18.39	Ji bo şer te ez bi hêzê rapêçandim,
PSA.18.39	Yên ku li hember min rabûn di bin min de pelişandin.
PSA.18.40	Te kir ku dijmin ji ber min birevin,
PSA.18.40	Yên ku ji min nefret dikin tunebin.
PSA.18.41	Wan kir hawar, belê nedîtin kesî rizgarkar;
PSA.18.41	Bang kirin Xudan, wî bersîv neda wan.
PSA.18.42	Te ew pelçiqand, wek toza ber bayê,
PSA.18.42	Bi wan girt û avêt, wek heriya kuçê.
PSA.18.43	Te ez xelas kirim ji pevçûna gelê min,
PSA.18.43	Ez kirim serok li ser miletên din,
PSA.18.43	Yên ku ez nas nakim ji min re evdîtî dikin.
PSA.18.44	Bi bihîstinê re goh didin min,
PSA.18.44	Yên xerîb serî datînin li ber min.
PSA.18.45	Yên xerîb bêhêz in,
PSA.18.45	Bi lerizîn ji kelehên xwe dibezin.
PSA.18.46	Xudan dijî, pîroz be zinarê min!
PSA.18.46	Bila bilind be, Xwedayê rizgariya min!
PSA.18.47	Ew Xwedê ye, ku distîne heyfa min.
PSA.18.47	Û miletan dike bin hêza min.
PSA.18.48	Ew min rizgar dike ji dijmin,
PSA.18.48	Serhildêran dike bin serweriya min,
PSA.18.48	Min diparêze ji zordaran.
PSA.18.49	Ji bo vê ya Xudan, ez ji te re spas dikim ji nav miletan,
PSA.18.49	Li ser navê te dibêjim lavijan.
PSA.18.50	Xudan rizgarkirinên mezin dide padîşahê xwe,
PSA.18.50	Ji yê xwe yê meshkirî, ji Dawid û ji nîjada wî re,
PSA.18.50	Her û her keremdar e.
PSA.19.1	Ezman berziya Xwedê didin nîşan,
PSA.19.1	Qûba ezman karê destê wî didin xuyan.
PSA.19.2	Roj ji rojê re gotin dibêje,
PSA.19.2	Şev ji şevê re zanînê dide nîşan.
PSA.19.3	Ne gotin heye, ne peyivîn,
PSA.19.3	Dengê wan nayê bihîstin.
PSA.19.4	Belê dengê wan belav dibe li tevahiya dinê,
PSA.19.4	Û dengê wan diçe heta dawiya cîhanê.
PSA.19.4	Xwedê, ji bo rojê li ezmanan çadir danî.
PSA.19.5	Roj, wek zavayê ku ji gerdekê dertê ye,
PSA.19.5	Bi kêf e, wek bezdarê li ber bezînê ye.
PSA.19.6	Dertê ji aliyekî ezman,
PSA.19.6	Dizivire heta dawiya ezman,
PSA.19.6	Tu tişt nikare xwe veşêre ji germahiyan.
PSA.19.7	Tekûz e şerîeta Xudan, can dide can,
PSA.19.7	Dilsoz e şehadeta Xwedê,
PSA.19.7	Şehrezayî dide şaşan.
PSA.19.8	Qaydeyên Xudan rast in, şahiyê didin dilan,
PSA.19.8	Emrê Xudan pak e, ronahiyê dide çavan.
PSA.19.9	Tirsa Xudan paqij e, her û her dimîne,
PSA.19.9	Dadbariyên Xudan heq in, hemû jî rastî ne.
PSA.19.10	Bêriya wan tê kirin, ji zêr, ji gellek zêrê xas bêtir,
PSA.19.10	Ew in ji hingiv, ji hingivê dawerivandî xweştir.
PSA.19.11	Evdê te bi wan tê hişyarkirin,
PSA.19.11	Yên wan tînin cih, distînin perrûya mezintirîn.
PSA.19.12	Kî dikare şaşiyên xwe bibîne,
PSA.19.12	Ji gunehên bi dizî tu min bibexşîne,
PSA.19.13	Bibexşîne evdê xwe ji gunehên bi zanîn,
PSA.19.13	Nehêle ku li ser min bibin padîşah!
PSA.19.13	Hingê ezê tekûz bibim,
PSA.19.13	Ji serhildana mezin bêrî bim.
PSA.19.14	Gotina ku dertê ji devê min,
PSA.19.14	Fikra ku diçe ji dilê min,
PSA.19.14	Bila maqûl bê dîtin li pêş te,
PSA.19.14	Ya Xudan tu yî zinar û rizgarkarê min!
PSA.20.1	Di roja teng de, bila Xudan bide bersîva te
PSA.20.1	Bila navê Xwedayê Aqûb te bilind bike.
PSA.20.2	Bila ji dera pîroz ji te re bişîne alîkarî,
PSA.20.2	Ji Siyonê ji te re bibe hêzdarî.
PSA.20.3	Bila hemû goriyan bibîr bîne,
PSA.20.3	Goriyên şewitandî bipejirîne!
PSA.20.4	Bila bi dilê xwe bide te,
PSA.20.4	Hemû şîretên te bi cih bîne!
PSA.20.5	Hingê emê, serketina te bi şahî pîroz kin,
PSA.20.5	Bi navê Xwedê alên xwe rêz kin.
PSA.20.5	Bila Xudan hemû daxwazên te bi cih bîne.
PSA.20.6	Niha ez hîn bûm, Xudan ji meshkiriyê xwe re rizgariyê tîne.
PSA.20.6	Bi hêza destê xwe yê rastê,
PSA.20.6	Ji ezmanên pîroz wî dibersivîne.
PSA.20.7	Hin bi erebên xwe yên şer,
PSA.20.7	Hin bi hespên xwe pesnê xwe didin.
PSA.20.7	Belê em navê Xudan Xwedayê xwe hildidin.
PSA.20.8	Ew xwar bûn, dikevin;
PSA.20.8	Em rabûn, ripîrast in.
PSA.20.9	Ya Xudan, ji padîşah re rizgariyê bîne!
PSA.20.9	Gava me bang kir, me bibersivîne!
PSA.21.1	Ya Xudan, bi hêza te şa dibe padîşah,
PSA.21.1	Bi rizgarkirina te pirr dibe dilşa.
PSA.21.2	Ya ku dilê wî xwest te da wî,
PSA.21.2	Qet ne dirixand daxwaza devê wî.
PSA.21.3	Bi qencî û bereketê tu hatî lêlima wî,
PSA.21.3	Taca zêrîn a xas te da serê wî.
PSA.21.4	Ji te jiyan xwest, te da wî,
PSA.21.4	Rojên dirêj, jiyek herheyî.
PSA.21.5	Bi rizgarkirina te, mezin e berziya wî,
PSA.21.5	Te ew rapêça bi berzî û mezinahî.
PSA.21.6	Te her û her ew gellek pîroz kir,
PSA.21.6	Bi rûyê xwe te ew kêfxweş kir.
PSA.21.7	Çimkî padîşah bi Xudan ewle ye,
PSA.21.7	Bi heskirina Yê Herî Berz bêlepte ye.
PSA.21.8	Wê destê te bigihîje hemû dijminan,
PSA.21.8	Destê te yê rastê, bigîhije ji te nefretkiran.
PSA.21.9	Gava ku tu hêrs bibî ya Xudan,
PSA.21.9	Tê wan bikî wek firina dadayî;
PSA.21.9	Bi xezeba xwe daqurtînî,
PSA.21.9	Bi agir wan biqedînî.
PSA.21.10	Tê wan hilînî ji rûyê cîhan,
PSA.21.10	Rakî dundana wan ji nav mirovan.
PSA.21.11	Wan li ber te xerabî niyet kirin,
PSA.21.11	Xwestin bixapînin,
PSA.21.11	Belê ew serkeftinê nabînin.
PSA.21.12	Çimkî tê wan şûn ve bişînî,
PSA.21.12	Tîrên xwe li hember wan bitikînî.
PSA.21.13	Hêza xwe nîşan bide ya Xudan!
PSA.21.13	Emê pesnê berziya te bidin, bi stran.
PSA.22.1	Xwedayê min, Xwedayê min, te çima ez berdam?
PSA.22.1	Çima tu dûr î,
PSA.22.1	Ji rizgarkirina min, ji nalînên gotina min?
PSA.22.2	Ey Xwedayê min, ez bi roj gazî te dikim, tu nadî bersîva min,
PSA.22.2	Û bi şevan, nîne tu rihetiya min.
PSA.22.3	Herçî tu yî, tu pîroz î.
PSA.22.3	Li ser textê pesindana Îsraêl î.
PSA.22.4	Bi te ewle bûn bav û kalên me.
PSA.22.4	Xwe spartin te, te ew azad kirin.
PSA.22.5	Bi lavakirina te rizgar bûn,
PSA.22.5	Bi te ewle bûn, şermî nebûn.
PSA.22.6	Ez ne mirov im, kurmê axê me.
PSA.22.6	Milet min biçûk dibîne, rûreşê xelqê me.
PSA.22.7	Tinazan bi min dike kesê ku min dibîne,
PSA.22.7	Dibişire, serê xwe dihejîne û dibêje:
PSA.22.8	«Xwe spartiye Xudan, ka bila wî azad ke,
PSA.22.8	Madem Xudan jê hez dike, bila wî xelas ke!»
PSA.22.9	Tu yî, yê ku ez deranîm ji malzaroka dê,
PSA.22.9	Te ez parastim li ber pêsîra dê.
PSA.22.10	Ji bûyinê ve ez hatime spartin li te,
PSA.22.10	Hê ji malzarokê ve, Xwedayê min tu yî.
PSA.22.11	Ji min dûr nekeve, çimkî nêzik e tengahî
PSA.22.11	Nîne kesê ku bike alîkarî.
PSA.22.12	Boxeyan dor pêçane li min,
PSA.22.12	Boxeyên Başan ên hêç, dor girtine li min.
PSA.22.13	Wek şêrê ku bi humîn perçe dike nêçîra xwe,
PSA.22.13	Vekirine li min devê xwe.
PSA.22.14	Ez hatim rêtin wek avê,
PSA.22.14	Hemû hestiyên min derketin ji movikan,
PSA.22.14	Dilê min wek şimayê, dihele di hundirê min de.
PSA.22.15	Wek perçê qafikê, ziwa bû hêza min,
PSA.22.15	Zeliqî ziman, bi ezmanê devê min;
PSA.22.15	Te ez danîm ser axa mirinê.
PSA.22.16	Dora min pêça kuçikan,
PSA.22.16	Hawirdor girtin xeraban,
PSA.22.16	Dest û lingên min qul kirin.
PSA.22.17	Dikarim bijmêrim hemû hestiyên xwe,
PSA.22.17	Çavê xwe zoq kirine, li min dinêrin.
PSA.22.18	Li hev par dikin kincên min,
PSA.22.18	Pişk davêjin li ser lîbasê min.
PSA.22.19	Belê tu ya Xudan, dûr nemîne;
PSA.22.19	Ey hêza min, zû alîkariyê bi min bigîhîne!
PSA.22.20	Tu canê min ji şûr,
PSA.22.20	Canê min ji pença kuçikê azad ke!
PSA.22.21	Tu min ji devê şêr xelas ke,
PSA.22.21	Erê, te ji qiloçên boxê kûvî,
PSA.22.21	Bersîva min da!
PSA.22.22	Ezê navê te ji birayên xwe re bêjim,
PSA.22.22	Li nav civatê pesnê te bêjim.
PSA.22.23	Ey hûn, yên ji Xudan ditirsin, jê re şûkûr bikin!
PSA.22.23	Ey hûn, hemû nîjada Aqûb, wî berz bikin!
PSA.22.23	Ey hûn, hemû nîjada Îsraêl, jê bitirsin!
PSA.22.24	Çimkî wî, derdê yê ketî kêm nedît û dil jê neqeliqî,
PSA.22.24	Berê xwe lê nezivart;
PSA.22.24	Gava ku lê kir hawar, ew bihîst.
PSA.22.25	Di civata mezin de şikirkirina min ji te re ye,
PSA.22.25	Li pêş yên ku ji te ditirsin, ezê sozên xwe bînim cih.
PSA.22.26	Wê yên feqîr bixwin û têr bibin,
PSA.22.26	Yên li Xudan digerin wê pesnê wî bidin.
PSA.22.26	Bila dilê me her û her bijî!
PSA.22.27	Wê çar aliyên dinê bibîr bîne û vegere Xudan,
PSA.22.27	Û hemû milet wê li pêş te herin ser çokan.
PSA.22.28	Çimkî padîşahî ya Xudan e,
PSA.22.28	Karê wî serweriya hemû miletan e.
PSA.22.29	Wê hemû dewlemendên dinê têr bibin,
PSA.22.29	Û li ber wî herin ser çokan.
PSA.22.29	Hemû yên ku diçin axê,
PSA.22.29	Û yên ku nikarin ji mirina xwe re bibin asteng,
PSA.22.29	Wê li pêş wî herin ser çokan.
PSA.22.30	Nifşên bê, wê ji wî re bikin evdî,
PSA.22.30	Wê Xudan, ji nifşên pêş re bê gotin.
PSA.22.31	Ewê bên,
PSA.22.31	Kirin û edaleta wî,
PSA.22.31	Ji gelê ku hê çênebûye re bêjin.
PSA.23.1	Xudan şivanê min e,
PSA.23.1	Çênabe kêmahiya min.
PSA.23.2	Min vedizelîne li ser mêrgên şîn,
PSA.23.2	Li qeraxên avên aram, min dide meşîn.
PSA.23.3	Teze dike canê min,
PSA.23.3	Bi saya navê xwe min di riyên rast de dide meşîn.
PSA.23.4	Ez di newala mirinê ya tarî re derbas bim jî,
PSA.23.4	Natirsim ji xerabiyê.
PSA.23.4	Çimkî tu bi min re yî, tu yî li ba min.
PSA.23.4	Çoyê te, darê te rihetiyê dide min.
PSA.23.5	Li pêş dijminên min tu ji min re datînî sifrê,
PSA.23.5	Û tu bi rûn dikî serê min,
PSA.23.5	Difûre kasa min.
PSA.23.6	Wê di hemû jîna min de,
PSA.23.6	Qencî û kerem li pey min bimeşe.
PSA.23.6	Û ezê hergav di mala Xudan de rûnêm.
PSA.24.1	Dinya û hemû kesên ku tê de ne,
PSA.24.1	Ruyê erdê û tijebûna wê, ya Xudan e.
PSA.24.2	Çimkî wî ava kir ew li ser deryayan,
PSA.24.2	Da sekinandin li ser çeman.
PSA.24.3	Kî dikare derkeve çiyayê Xudan,
PSA.24.3	Û raweste li cihê wî yê pîroz?
PSA.24.4	Ew zilamê ku destê wî paqij û dilê wî pak e,
PSA.24.4	Dilê wî neketiye pey derewkarî,
PSA.24.4	Û ne jî sond xwarî bi hîlekarî.
PSA.24.5	Ew ji Xudan pîroziyê,
PSA.24.5	Ji Xwedayê rizgarkirina xwe mafdariyê distîne.
PSA.24.6	Yên weha ji wî nifşî ne ku li wî digerin,
PSA.24.6	Ew gelê Aqûb in ku li riya Xudan digerin.
PSA.24.7	Ey derîno, serê xwe bilind kin!
PSA.24.7	Vebin, ey deriyên kevin!
PSA.24.7	Da ku Padîşahê berz têkeve hundir!
PSA.24.8	Ma kî ye ev Padîşahê berz?
PSA.24.8	Ew Xudan e, hêzdar û pêkar
PSA.24.8	Ew Xudan e, di şer de mêrxas.
PSA.24.9	Ey derîno, serê xwe rakin!
PSA.24.9	Vebin ey deriyên kevin!
PSA.24.9	Da ku Padîşahê berz têkeve hundir!
PSA.24.10	Ma kî ye ev Padîşahê berz?
PSA.24.10	Ew e Xudanê artêşên ezman,
PSA.24.10	Ew e Padîşahê berziyê.
PSA.25.1	Ya Xudan, ez bi canê xwe nêzikî te dibim,
PSA.25.2	Ey Xwedê, ez bi te ewle me, min nede şermê,
PSA.25.2	Bila dijminên min nekenin bi min!
PSA.25.3	Hemû yên ku bi hêvî ne, wê şermî nebin;
PSA.25.3	Yên ku bêsedem çavsorî dikin, wê bibînin şermê.
PSA.25.4	Ya Xudan, tu hînî min bike riyên xwe,
PSA.25.4	Nîşanî min bide aliyên xwe.
PSA.25.5	Bi rastiya xwe rê nîşanî min bide, ji bo min bibe hîndar.
PSA.25.5	Çimkî tu yî ji bo min Xwedayê rizgarkar.
PSA.25.5	Hêviya min hergav tu yî.
PSA.25.6	Ya Xudan, heskirin û dilovaniya xwe bibîr bîne;
PSA.25.6	Çimkî ew ji berê ve hene.
PSA.25.7	Gunehên min ên xortaniyê û serhildanên min bibîr neyne,
PSA.25.7	Li gor kerema xwe,
PSA.25.7	Ji bo qenciya xwe min bibîr bîne ya Xudan.
PSA.25.8	Rast û qenc e Xudan,
PSA.25.8	Ji ber vê yekê rê nîşan dide li ber gunehkaran.
PSA.25.9	Di riya edaletê de, ew e ji bo nefsbiçûkan rêber,
PSA.25.9	Ew riya xwe nîşanî wan dide her û her.
PSA.25.10	Ji bo yên ku peyman û şahidiya wî digirin,
PSA.25.10	Hemû riyên Xudan kerem û rastî ne.
PSA.25.11	Ji bo navê xwe ya Xudan,
PSA.25.11	Tu gunehê min bibexşîne, çimkî gellek mezin e.
PSA.25.12	Her kî ku bitirse ji Xudan,
PSA.25.12	Ew hînî wî dike riyan.
PSA.25.13	Ewê bi firehî bijî ew însan,
PSA.25.13	Nîjada wî mîras bistîne erdan.
PSA.25.14	Sira Xudan ji bo wan e ku ji wî ditirsin,
PSA.25.14	Ew wan haydar dike ji peymana xwe.
PSA.25.15	Çavê min hergav li Xudan e,
PSA.25.15	Çimkî ew lingê min dertîne ji toran.
PSA.25.16	Li halê min binêre, li min were rehmê;
PSA.25.16	Çimkî ez bindest û bêkes im.
PSA.25.17	Zêde dibe tengahiya dilê min,
PSA.25.17	Tu xelas ke min ji derdê min.
PSA.25.18	Binêre li ketin û êşên min,
PSA.25.18	Bibexşîne hemû gunehan li min!
PSA.25.19	Li dijminên min binêre, ku çiqas pirr bûn,
PSA.25.19	Bi çi awayî nefret dikin ji min.
PSA.25.20	Biparêze canê min, min azad ke!
PSA.25.20	Min şermî neke, çimkî ez xwe dispêrim te.
PSA.25.21	Bila rastî û durustî min biparêze,
PSA.25.21	Hêviya min hergav tu yî.
PSA.25.22	Ey Xudan, biparêze Îsraêlê,
PSA.25.22	Ji hemû tengahiyan!
PSA.26.1	Min mafdar derîne ya Xudan,
PSA.26.1	Çimkî ez di riya rast de meşiyam;
PSA.26.1	Bê çivçivandin min baweriya xwe anî bi Xudan.
PSA.26.2	Min biceribîne ya Xudan, min îmtihan bike.
PSA.26.2	Dilê min, fikrên min sihêtî bike.
PSA.26.3	Çimkî hezkirina te ye hergav li pêş çavê min,
PSA.26.3	Dilsoziya te rêberî dike li min.
PSA.26.4	Rûneniştim ez li ba derewkaran,
PSA.26.4	Û min neda pey durûyan.
PSA.26.5	Nefret dikim ez ji koma xeraban,
PSA.26.5	Tu car nakevim nava fesadan.
PSA.26.6	Min bi bêsûcî şûştin destê xwe,
PSA.26.6	Ezê bigerim li dora perestgeha te ya Xudan,
PSA.26.7	Heta ku ez bibîhîzim dengê te yê bi şûkran,
PSA.26.7	Û herîqayên te bikim îlan.
PSA.26.8	Ez hez dikim ya Xudan ji mala te,
PSA.26.8	Li dera ku rawestî berziya te.
PSA.26.9	Tu nestîne canê min bi gunehkaran,
PSA.26.9	Û jiyana min bi xwînxwaran.
PSA.26.10	Yê wan, xerabî ye di destê wan,
PSA.26.10	Destê wan ê rastê tije ye bi bertîlan.
PSA.26.11	Belê ez dijîm bi durustî,
PSA.26.11	Min xelas ke, ber min bikeve tu jî.
PSA.26.12	Lingê min li dera rast e.
PSA.26.12	Di civatê de ezê pesnê te bidim ya Xudan.
PSA.27.1	Ronahî û rizgariya min e Xudan,
PSA.27.1	Ez natirsim ji tu kesan.
PSA.27.1	Hêza jiyana min e Xudan,
PSA.27.1	Bo çi ezê bitirsim ji hinan?
PSA.27.2	Xerabên ku hember û dijminên min in,
PSA.27.2	Gava ku nêz bûn ji bo ku min bixwin,
PSA.27.2	Ew bi xwe terpilîn û ketin.
PSA.27.3	Ordiyek li hember min kon deyne,
PSA.27.3	Dilê min natirse,
PSA.27.3	Derkeve şer li hember min
PSA.27.3	Dîsa jî hunda nabe baweriya min.
PSA.27.4	Min tiştekî xwest ji Xudan, ez li wî geriyam:
PSA.27.4	Temaşekirina bedewiya Xudan,
PSA.27.4	Li perestgeha wî, ji bo ku ez ji wî re bibim heyran,
PSA.27.4	Hemû rojên jiyana xwe li mala wî biborînim.
PSA.27.5	Çimkî di roja şer de ewê min veşêre li holika xwe,
PSA.27.5	Wê bi nixamtina konê xwe min veşêre,
PSA.27.5	Û min bilind bike li ser zinar.
PSA.27.6	Hingê wê li hember dijminên dora min,
PSA.27.6	Bilind bibe serê min,
PSA.27.6	Û ezê bi şahî qurbanan li konê wî pêşkiş bikim,
PSA.27.6	Bi stranan, bi îlahiyan pesnê Xudan bidim.
PSA.27.7	Bibihîze ya Xudan, ez bi dengê xwe li te dikim bang,
PSA.27.7	Ber min bikeve, min bibersivîne!
PSA.27.8	Ya Xudan, te got, «Li rûyê min bigerin»
PSA.27.8	Dilê min ji te re got,
PSA.27.8	«Ez li rûyê te digerim.»
PSA.27.9	Veneşêre rûyê xwe ji min,
PSA.27.9	Bi hêrs berî xulamê xwe nede!
PSA.27.9	Tu ji min re bûyî alîkar,
PSA.27.9	Min nehêle, min bernede,
PSA.27.9	Ey Xwedayê min ê xelaskar!
PSA.27.10	Dê û bavê min dev ji min berdin jî,
PSA.27.10	Wê Xudan li min xwedî derkeve.
PSA.27.11	Ya Xudan, riya xwe hînî min bike.
PSA.27.11	Li hember dijminên min,
PSA.27.11	Di riya rast de bibe rêber ji bo min.
PSA.27.12	Min ji kêfa dijminên min re nehêle,
PSA.27.12	Çimkî şahidên derewkar û zordar,
PSA.27.12	Li ber min rabûn.
PSA.27.13	Ez bawer im ku ezê li diyarê jîndaran,
PSA.27.13	Bibînim qenciya Xudan.
PSA.27.14	Li benda Xudan be,
PSA.27.14	Hêzdar û bizirav be;
PSA.27.14	Erê li benda Xudan be!
PSA.28.1	Ya Xudan, ez gazî te dikim,
PSA.28.1	Ey zinarê min, tu negire gohê xwe li min;
PSA.28.1	Eger tu gohê xwe nedî min,
PSA.28.1	Ezê bibim wek wanên ku dişeqitin gorê.
PSA.28.2	Gava ku min li te kir hawar,
PSA.28.2	Destên xwe vekir li pêş perestgeha te ya pîroz,
PSA.28.2	Bibihîze dengê hawara min.
PSA.28.3	Min bi xerab û fesadîkiran re,
PSA.28.3	Neke eynî mêzînê.
PSA.28.3	Ew ji cîranên xwe re aştî dibêjin,
PSA.28.3	Belê di dilê wan de xerabî heye.
PSA.28.4	Li gor kirinên wan, li gor karên wan ên xerab bide wan;
PSA.28.4	Li gor karên destê wan, ya ku heq kirine tu bide wan.
PSA.28.5	Madem ku ew bala xwe nadin karên destê wî,
PSA.28.5	Û nahesibînin kirinên Xudan,
PSA.28.5	Ewê hilweşîne, ava neke wan.
PSA.28.6	Pîroz be Xudan,
PSA.28.6	Çimkî wî bihîst dengê hawara min.
PSA.28.7	Hêz û mertalê min e Xudan,
PSA.28.7	Dilê min bi wî ewle, bi wî alîkarî dît.
PSA.28.7	Bi şabûna dilê xwe,
PSA.28.7	Spas dikim jê re bi îlahiyan.
PSA.28.8	Xudan, hêza gelê xwe ye,
PSA.28.8	Kela rizgariya mesîhê xwe ye.
PSA.28.9	Gelê xwe rizgar ke, mîrasa xwe pîroz ke;
PSA.28.9	Şivantiyê bike li wan û hergav hilgire wan!
PSA.29.1	Ey hebûnên ezmanî,
PSA.29.1	Pesnê hêz û berziya Xudan bidin,
PSA.29.2	Pesnê mezinahiya navê Xudan bidin.
PSA.29.2	Di rewneqiya wî ya pîroz de, li ber Xwedê herin ser çokan.
PSA.29.3	Dengê Xudan li ser avan e,
PSA.29.3	Xwedayê berziyê digurme,
PSA.29.3	Xudan li ser gellek avan e.
PSA.29.4	Dengê Xudan hêzdar e,
PSA.29.4	Dengê Xudan haşmetkar e.
PSA.29.5	Dengê Xudan darên sedîr dişikêne,
PSA.29.5	Sedirên Lubnanê dike par bi par.
PSA.29.6	Û ew Lubnanê wek golik,
PSA.29.6	Çiyayê Sîrîonê wek mozikê boxê kuvî hildavêje.
PSA.29.7	Dengê Xudan wek brûskê davêje,
PSA.29.8	Dengê Xudan çolê dihejîne,
PSA.29.8	Xudan çola Qadeşê dihejîne.
PSA.29.9	Dengê Xudan xezalan dide zayin,
PSA.29.9	Pelên daristanan diweşîne.
PSA.29.9	Li perestgeha wî herkes «Berzî» diqîre.
PSA.29.10	Xudan li ser tofanê li textê xwe rûnişt,
PSA.29.10	Ewê her û her padîşah bimîne.
PSA.29.11	Xudan hêz dide gelê xwe,
PSA.29.11	Gelê xwe bi aştî pîroz dike!
PSA.30.1	Ez te bilind dikim ya Xudan,
PSA.30.1	Çimkî te ez xelas kirim,
PSA.30.1	Te dijminên min bi min neda şakirin.
PSA.30.2	Ya Xudan Xwedayê min,
PSA.30.2	Min li te kir hawar, te şîfa da min.
PSA.30.3	Ya Xudan, te canê min derxist ji diyarê miriyan,
PSA.30.3	Da ku ez nekevim gorê te da min jiyan.
PSA.30.4	Ey hûn dilsozên Xudan, pesnê wî bidin bi îlahiyan,
PSA.30.4	Ji bîranîna navê wî yê pîroz re şikir bikin.
PSA.30.5	Çimkî ji bo gavakê ye hêrsa wî,
PSA.30.5	Her û her e kerema wî;
PSA.30.5	Belkî bi şev girîn e,
PSA.30.5	Belê serê sibê şên û şahî ne.
PSA.30.6	Min di firehiyê de got,
PSA.30.6	«Ezê tu caran nehejim!»
PSA.30.7	Bi kerema xwe ya Xudan,
PSA.30.7	Te ez bêleq kirim wek çiyan;
PSA.30.7	Gava te rûyê xwe nixamt,
PSA.30.7	Ez ketim tirs û sawan.
PSA.30.8	Ya Xudan ez gazî te dikim,
PSA.30.8	Ji te dikim lava:
PSA.30.9	«Eger dakevim gorê,
PSA.30.9	Bi kêrî çi tê xwîna min?
PSA.30.9	Ma ax ji bo te dibe spasdar,
PSA.30.9	Ji bo dilisoziya te dibe agahkar?
PSA.30.10	Bibihîze ya Xudan, li min were rehmê;
PSA.30.10	Ya Xudan ji min re bibe alîkar!»
PSA.30.11	Te şîna min ji bo min kir dîlan,
PSA.30.11	Şêla min deranî, ez bi şahî rapêçam.
PSA.30.12	Da ku, dilê min bi îlahiyan pesnê te bide, nesekine!
PSA.30.12	Ya Xudan Xwedayê min, ezê her û her ji te re bibim spasdar.
PSA.31.1	Ya Xudan, ez xwe disipêrim te.
PSA.31.1	Tu min nede şermê tu caran!
PSA.31.1	Bi dadperiya xwe azad ke min!
PSA.31.2	Goh bide min,
PSA.31.2	Zû bigihîje, xelas ke min;
PSA.31.2	Ji bo min bibe birceke hêzdar,
PSA.31.2	Ji bo xelaskirina min bibe mal û star!
PSA.31.3	Çimkî tu yî zinar û keleha min,
PSA.31.3	Ji bo xatirê navê xwe,
PSA.31.3	Pêşengiyê bike, bibe rêber ji bo min.
PSA.31.4	Ji dahfika ku ji bo min kolane, min dûr bigire,
PSA.31.4	Çimkî tu yî keleha min.
PSA.31.5	Ez ruhê xwe bi destê te ve berdidim,
PSA.31.5	Ya Xudan, Xwedayê rastiyê, te ez rizgar kirim.
PSA.31.6	Ez ji yên ku xwe dispêrin pûtên derewîn nefret dikim,
PSA.31.6	Belê xwe dispêrim Xudan.
PSA.31.7	Bi kerema te ezê şa û dilgeş bim,
PSA.31.7	Çimkî tu halê min ê ketî dibînî,
PSA.31.7	Bi tengahiyên ku ez tê de me dizanî,
PSA.31.8	Te ez nekirim destê dijmin,
PSA.31.8	Te fireh kir ciyê lingê min.
PSA.31.9	Li min were rehmê ya Xudan, çimkî ez dikişînim tengahiyan,
PSA.31.9	Çavê min, canê min, dilê min hişk dibe ji kederan.
PSA.31.10	Jiyana min bi êşê dibore,
PSA.31.10	Bi axîn derbas dibin salên min,
PSA.31.10	Ji ber gunehan qels dibe hêza min,
PSA.31.10	Û hişk dibin hestiyên min.
PSA.31.11	Ji ber dijminên xwe,
PSA.31.11	Ez rûreş bûm li pêş cîranên xwe.
PSA.31.11	Li ber nasên xwe ez bûm tirsdar;
PSA.31.11	Yên ez li derve dîtim ji ber min kirin firar.
PSA.31.12	Wek miriyekî ji dil dûr, hatim jibîrkirin,
PSA.31.12	Û bûm mîna derdaneke şikestî.
PSA.31.13	Min pistepista gellekan bihîst,
PSA.31.13	Ji her alî ve tirs,
PSA.31.13	Li hember min bûn yek,
PSA.31.13	Ji bo sitandina canê min çêkirin dolap û dek.
PSA.31.14	Belê ez bi te ewledar bûm ya Xudan,
PSA.31.14	Ez dibêjim, «Xwedayê min tu yî.»
PSA.31.15	Jiyana min bi te ye,
PSA.31.15	Xelas ke min ji destê dijminan,
PSA.31.15	Û yên ku bi pey min ketine.
PSA.31.16	Bila rûyê te ronahî bide evdê te,
PSA.31.16	Bi kerema xwe min azad ke!
PSA.31.17	Min nede şermê ya Xudan, çimkî banga min li te ye;
PSA.31.17	Bila xerab şerm bikin, li diyarê miriyan dengê wan bê birrîn.
PSA.31.18	Ew lêvên derewîn bila bên girtin;
PSA.31.18	Ew ku, bi quretî û bi neheqî
PSA.31.18	Li hember yê rast,
PSA.31.18	Bi bêarî dipeyivin.
PSA.31.19	Çi mezin e qenciya te ya Xudan,
PSA.31.19	Tu wê vedişêrî ji bo yên ku ji te ditirsin,
PSA.31.19	Li pêş çavê her kesî,
PSA.31.19	Li yên ku xwe dispêrin te, tu dikî qenciyan.
PSA.31.20	Li hember fenên mirovan,
PSA.31.20	Bi aştiya xwe ya parastinê, tu wan dinixêmî;
PSA.31.20	Li hember zimandirêjiyan,
PSA.31.20	Tu wan vedişêrî li holikê.
PSA.31.21	Pesin ji Xudan re,
PSA.31.21	Çimkî li bajarê dor lê pêçayî,
PSA.31.21	Kerema xwe ya rewnaq nîşanî min da.
PSA.31.22	Min di nav lezûbeza xwe de gotibû,
PSA.31.22	«Ez ji dîwana te hatim avêtin!»
PSA.31.22	Belê bi gazîkirina te ya alîkariyê,
PSA.31.22	Te hawara min bihîst.
PSA.31.23	Ji Xudan hez bikin, ey hûn evdên wî yên dilsoz!
PSA.31.23	Xudan yên dilsoz diparêze,
PSA.31.23	Bi zêdebarî ji heqê pozbilindan tê der.
PSA.31.24	Ey hûn yên ku hêviya xwe girêdane bi Xudan,
PSA.31.24	Hêzdar û bizirav bin!
PSA.32.1	Xwezî bi wî ku serhildana wî hatiye bexişandin,
PSA.32.1	Gunehê wî hatiye nixamtin!
PSA.32.2	Xwezî bi wî ku Xwedê jê re guneh nenivîsandiye,
PSA.32.2	Di ruhê wî de hîle nîye!
PSA.32.3	Heta ku min sûcê xwe li xwe dananî,
PSA.32.3	Tevahiya rojê ji nalînê,
PSA.32.3	Hestiyên min heliyan.
PSA.32.4	Çimkî şev û roj,
PSA.32.4	Destê te li ser min giran bû.
PSA.32.4	Derman di çokê min de nema, wek ziwahiya havînê.
PSA.32.5	Min ji te re diyar kir gunehê xwe,
PSA.32.5	Min nenuxamt sûcê xwe.
PSA.32.5	Min ji Xudan re got, «Ezê serhildanên xwe bêjim.»
PSA.32.5	Te bexişand sûc û gunehên min.
PSA.32.6	Loma bila her evdê te yê dilsoz
PSA.32.6	Gava ku hewcedar e bi dua ji te bixwazin.
PSA.32.6	Da ku negihîje wan rabûna avên mezin.
PSA.32.7	Tu yî stara min,
PSA.32.7	Tu min diparêzî ji tengahiyan,
PSA.32.7	Bi îlahiyên rizgariyê dipêçî dora min.
PSA.32.8	Ezê te perwerde bikim, riya ku diçîyê hînî te bikim,
PSA.32.8	Şîret li te bikim,
PSA.32.8	Çavê min li ser te ye.
PSA.32.9	Bêfêm nebin wek hesp û hêstiran;
PSA.32.9	Lixab û hevsar lazim e ji bo girtina wan,
PSA.32.9	Yan na, ew nêzik nabin mirovan.
PSA.32.10	Gellek e kedera xeraban,
PSA.32.10	Belê hezkirin dipêçe, dora yên ku xwe dispêrin Xudan.
PSA.32.11	Ey rastno, bi Xudan şa bin, dilşa bin;
PSA.32.11	Ey dilpakno,
PSA.32.11	Hemû bi şahî biqîrîn!
PSA.33.1	Ey rastno, bi Xudan şa bin!
PSA.33.1	Şikirkirin bi rastan dikeve.
PSA.33.2	Çengê lêxin spasî bidin Xudan,
PSA.33.2	Bi santûra deh têl jê re bêjin îlahiyan.
PSA.33.3	Ji wî re îlahiyek nû bêjin,
PSA.33.3	Bi dengekî bilind û xweş bêjin.
PSA.33.4	Çimkî ripîrast e gotina Xudan,
PSA.33.4	Bi dilsozî dike ew her karan.
PSA.33.5	Ji rastî û edaletê hez dike,
PSA.33.5	Heskirina wî dinê tije dike.
PSA.33.6	Ezman bi peyva Xudan,
PSA.33.6	Roj û heyv û stêr, bi hilma wî hatin afiran.
PSA.33.7	Ew avên deryayê li hev dicivîne,
PSA.33.7	Avên kûr di sarincan de bi ser hev tîne.
PSA.33.8	Bila bitirse hemû erd ji Xudan,
PSA.33.8	Hurmetê jê re nîşan bide herkesê li tevahiya cîhan.
PSA.33.9	Çimkî wî got û her tişt çêbû;
PSA.33.9	Wî ferman kir her tişt xuya bû.
PSA.33.10	Xudan xera dike şêwra miletan,
PSA.33.10	Vala dertîne fikrên gelan.
PSA.33.11	Şêwra Xudan her û her e,
PSA.33.11	Fikra dilê wî, di dema tu nifşî de naguhere.
PSA.33.12	Xwezî bi wî miletî ku Xwedayê wî Xudan e,
PSA.33.12	Ew gel ku wî wek mîras hilane!
PSA.33.13	Ji ezmanan dinihêre Xudan,
PSA.33.13	Ew dibîne hemû mirovan.
PSA.33.14	Ji dera runiştî,
PSA.33.14	Dinihêre li hemû yên li ser erdê rûniştî.
PSA.33.15	Ew e yê ku dilê her kesî afirand,
PSA.33.15	Ew fêm dike hemû karên mirovan.
PSA.33.16	Padîşahê ku bi pirrbûna leşkerên xwe xelas dibe tune,
PSA.33.16	Mêrxasê ku bi pirrbûna hêza xwe xelas bûne li kune?
PSA.33.17	Ji bo xelasiyê hesp tiştek vala ye,
PSA.33.17	Bi hêza xwe ya mezin ne xelasiya tu kesa ye.
PSA.33.18	Belê çavê Xudan li ser wan e ku ji wî ditirsin,
PSA.33.18	Li ser wan e ku hêviya xwe bi kerema wî ve girê didin;
PSA.33.19	Heta ku, ew xelas dike canê wan ji mirinê,
PSA.33.19	Wan dide jiyîn dema xela û tunebûnê.
PSA.33.20	Li benda Xudan e canê me,
PSA.33.20	Ew e alîkar û mertalê me.
PSA.33.21	Çimkî bi wî şa ye dilê me,
PSA.33.21	Bi navê wî yê pîroz e ewlehiya me.
PSA.33.22	Me hêviya xwe bi te ve girêda ye, ya Xudan,
PSA.33.22	Bila kerema te be li ser me hemûyan!
PSA.34.1	Ezê hergav, şikir bikim ji bo Xudan,
PSA.34.1	Pesnê wî ji devê xwe dernexim tu caran.
PSA.34.2	Ez bi Xudan didim pesnê xwe,
PSA.34.2	Bindest dibihîzin, distînin şahiya xwe!
PSA.34.3	Bi min re mezinahiya Xudan bidin bihîstin,
PSA.34.3	Em bi hev re navê wî bilind kin.
PSA.34.4	Ez li Xudan geriyam wî bersîv da min,
PSA.34.4	Wî ez azad kirim, ji hemû tirsên min.
PSA.34.5	Yên ku li wî dinêrin, dibiriqe ser çavê wan,
PSA.34.5	Ji şerman sor nabe rûyê wan.
PSA.34.6	Vî bindestî kir hawar, bihîst wî Xudan,
PSA.34.6	Wî ew xelas kir ji hemû tengahiyan.
PSA.34.7	Dora yên ku jê ditirsin, dipêçe milyaketê Xudan,
PSA.34.7	Û xelas dike wan.
PSA.34.8	Tam bikin û bibînin, çi qenc e Xudan.
PSA.34.8	Xwezî bi wî zilamî ku xwe spartiye Xudan!
PSA.34.9	Ji Xudan bitirsin, ey hûn pîrozên wî,
PSA.34.9	Çimkî kêmahiya wî çênabe, yê ku ditirse ji wî.
PSA.34.10	Birçî û muhtac dibin, şêrên ciwan,
PSA.34.10	Belê tu qencî, ji yên ku li Xudan digerin nayê dirixan.
PSA.34.11	Werin ey zarokno, goh bidin min ji can,
PSA.34.11	Ezê hînî we bikim tirsa Xudan.
PSA.34.12	Kî dixwaze ji jînê kêf bistîne,
PSA.34.12	Rojên xweş û dirêj bibîne?
PSA.34.13	Zimanê xwe ji xerabiyê,
PSA.34.13	Lêva xwe bigire ji hîlekariyê.
PSA.34.14	Ji xerabiyê bireve, qenciyê bike,
PSA.34.14	Li aştiyê bigere, li pey wê here.
PSA.34.15	Çavê Xudan li ser rastan e,
PSA.34.15	Gohên wî vekirî li hawara wan e.
PSA.34.16	Ruyê Xwedê li hember xerabîkaran e,
PSA.34.16	Da ku navê wan ji dinê hilîne.
PSA.34.17	Feryada rastan, dibihîze Xudan,
PSA.34.17	Wan azad dike ji hemû tengahiyan.
PSA.34.18	Nêzikî dilşikestiyan e Xudan,
PSA.34.18	Ruhê wî rizgar dike bindestan.
PSA.34.19	Pirr gellek in derdê rastan,
PSA.34.19	Belê Xudan wan xelas dike ji hemûyan.
PSA.34.20	Digre ew hemû hestiyên wan,
PSA.34.20	Nahêle ku yek bişikê ji wan.
PSA.34.21	Xerabî, yê xerab dukuje,
PSA.34.21	Yê ku ji yê rast nefret dike, tê dadbarkirin.
PSA.34.22	Ji bo evdên xwe xilaskar e Xudan,
PSA.34.22	Yên ku xwe dispêrin wî, nastînin tu cezayan.
PSA.35.1	Ya Xudan, yên ku bela xwe di min didin tu bide bela wan.
PSA.35.1	Yên ku bi min re şer dikin tu bike şerê wan!
PSA.35.2	Tu hilde mertalê biçûk û mertalê mezin,
PSA.35.2	Rabe were alîkariya min!
PSA.35.3	Rahêje rim û misasa xwe, pêşî li yên ku dane pey min bibire,
PSA.35.3	Ji canê min re bêje, «Ezê te xelas kim!»
PSA.35.4	Yên ku li kuştina min digerin, bila rezîl û riswa bibin!
PSA.35.4	Yên ku li xerabiya min digerin, bila bi şermî şûn ve vegerin!
PSA.35.5	Bila bibin wek hurikê kayê yê li ber bayê,
PSA.35.5	Milyaketê Xudan bi pey wan bikeve!
PSA.35.6	Bila tarî û şematok be riya wan,
PSA.35.6	Milyaketê Xudan bide pey wan!
PSA.35.7	Çimkî, bêsedem wan di çalê de li pêş min dafik danî,
PSA.35.7	Bêsedem wan, ji bo canê min çalik kolan,
PSA.35.8	Bila bê haypêketina wan, felaket bê serê wan,
PSA.35.8	Tora ku veşartine, bibe sedemê girtina wan,
PSA.35.8	Û bîne felaketa wan.
PSA.35.9	Hingê ezê bi Xudan şa bim,
PSA.35.9	Bi xelaskirina wî bibînim şahî.
PSA.35.10	Bi hemû dilê xwe weha bêjim:
PSA.35.10	«Ma kesî wek te heye ya Xudan,
PSA.35.10	Te xelas kir bindest ji destê zordaran,
PSA.35.10	Bindest û hejar ji şêlînkaran?»
PSA.35.11	Şahidên derewîn radibin,
PSA.35.11	Ya ku ez nizanim ji min dipirsin.
PSA.35.12	Di ber qenciya min de, dikin xerabî,
PSA.35.12	Da ku canê min bêhêvî bihêlin.
PSA.35.13	Min ku di nexweşîna wan de şêl li xwe dikir,
PSA.35.13	Bi rojîgirtinê xwe diêşand,
PSA.35.13	Û hergav dua dikir.
PSA.35.14	Li hember wan ez dost bûm, min ew bira didîtin,
PSA.35.14	Wek yê ku ji bo diya xwe şînê digire,
PSA.35.14	Bi şînê ez piştxûz bûm.
PSA.35.15	Belê bi terpilîna min, kêfxweş bûn û li hev civiyan,
PSA.35.15	Bêyî ku ez bizanibim, yên nizim li hember min civiyan,
PSA.35.15	Bê rawest buxtanan avêtin ser min.
PSA.35.16	Wek qeşmerên qirêjî yên ziyafetan,
PSA.35.16	Wan diran li min qirqiçand.
PSA.35.17	Tê heta kîngê li vê yekê temaşe kî ya Xudan?
PSA.35.17	Xelas ke canê min ji êrîşan,
PSA.35.17	Jiyana min ji destê şêrên ciwan!
PSA.35.18	Di civîna mezin de ezê şikir bikim ji bo te,
PSA.35.18	Li pêş hemûyan bidim pesnê te.
PSA.35.19	Bila şa nebin yên ku bêsedem bûne dijminên min,
PSA.35.19	Yên ku bêsedem ji min nefret dikin,
PSA.35.19	Bila ji hev re çav nekin.
PSA.35.20	Çimkî ew nabêjin gotina aştiyê,
PSA.35.20	Li hember yên ku rihet sekinî ne dikin hîlebaziyê.
PSA.35.21	Li hember min devê xwe fireh vekirin:
PSA.35.21	«Ox! Ox!» dibêjin, «Li wî binêrin!»
PSA.35.22	Ya ku çêbû, te dît ya Xudan, bêdeng nemîne,
PSA.35.22	Ya Reb tu ji min dûr nemîne!
PSA.35.23	Ya Xwedayê min, ya Rebê min,
PSA.35.23	Dest rake, hişyar be ji bo maf û doza min!
PSA.35.24	Li gor edaleta xwe tu min mafdar derîne, ya Xudan Xwedayê min,
PSA.35.24	Bila kes şa nebe bi halê min!
PSA.35.25	Bila di dilê xwe de nebêjin:
PSA.35.25	«Ox! Ev bû daxwaza me!»
PSA.35.25	Li pey min nebêjin:
PSA.35.25	«Me serê wî xwar!»
PSA.35.26	Bila şerm bikin yên ku şa dibin bi rewşa min a xerab,
PSA.35.26	Ruyê wan sor bibe;
PSA.35.26	Yên ku li ber min pozbilindiyê dikin,
PSA.35.26	Rezîl û şermî bibin.
PSA.35.27	Yên ku diparêzin doza min a mafdar,
PSA.35.27	Bila şa bin, dilşa bin;
PSA.35.27	Û bila hergav bêjin:
PSA.35.27	«Xudanê ku ji aştiya evdê xwe xweş e, mezin e!»
PSA.35.28	Wê zimanê min edaleta te bêje,
PSA.35.28	Tevahiya rojê pesnê te bide.
PSA.36.1	Serhildana yê xerab ji kurahiya dilê wî ye,
PSA.36.1	Tirsa Xwedê,
PSA.36.1	Li ber çavê wî niye.
PSA.36.2	Ew di çavê xwe de xwe mezin dibîne,
PSA.36.2	Ji sûcê xwe nefret nake, nabîne.
PSA.36.3	Hîle û derew li ser devê wî ye,
PSA.36.3	Biaqilbûn, qencîkirin ne para wî ye.
PSA.36.4	Li nav nivînên xwe ew difikire derew,
PSA.36.4	Li ser riya ku qencî jê nayê dimîne, nefret nake ji derew.
PSA.36.5	Ya Xudan, kerema te ye li ezman,
PSA.36.5	Dilsoziya te gihîşt ezman.
PSA.36.6	Wek çiyayên mezin e edaleta te,
PSA.36.6	Çiqas kûr e dadbariya te.
PSA.36.6	Ya Xudan, tu rizgar dikî mirov û heywanan.
PSA.36.7	Çi hêja ye kerema te, ya Xwedê!
PSA.36.7	Xwe dispêrin bin siya bazkên te kurên mirovan.
PSA.36.8	Bi rûnê mala te têra xwe têr dibin,
PSA.36.8	Ji çemên zewqa xwe tu bi wan didî vexwarin.
PSA.36.9	Çimkî, kaniya jiyanê ji te ye,
PSA.36.9	Ronahiya te ronahiya me ye.
PSA.36.10	Kerema xwe bide,
PSA.36.10	Yên ku bi te dizanin,
PSA.36.10	Edaleta xwe bide yên ku dilpak in.
PSA.36.11	Bila negihîje min lingê pozbilindan,
PSA.36.11	Berî min nede bi destê xeraban.
PSA.36.12	Yên ku xerabî kirin li wê derê ketin,
PSA.36.12	Hilweşiyan, êdî ew ranabin.
PSA.37.1	Ber wan nekeve, yên ku dikin xerabî,
PSA.37.1	Ne jî biheside, yên ku dikin fesadî!
PSA.37.2	Çimkî ewê wek giya zû bên çinîn,
PSA.37.2	Û wek sebza şîn biçilmisin.
PSA.37.3	Tu xwe bispêre Xudan, bike qencî,
PSA.37.3	Li welat rûnê, xwedî bibe bi ewlehî.
PSA.37.4	Ji Xudan lezetê bistîne,
PSA.37.4	Ewê daxwazên dilê te bi cih bîne.
PSA.37.5	Riya xwe ji wî re bihêle xwe bispêre Xudan,
PSA.37.5	Ewê bîne cih hemû pêwistiyan.
PSA.37.6	Ewê rastdariya te wek ronahiyê,
PSA.37.6	Heqê te, wek roja dana derîne.
PSA.37.7	Li pêş Xudan bêdeng be, bi aramî raweste;
PSA.37.7	Hêrs nebe li wan ku di riya xwe de bikêr in,
PSA.37.7	Ber yê hîlekar nekeve.
PSA.37.8	Ji hêrsê bireve, dev ji xezebê berde.
PSA.37.8	Ber nekeve, tenê ew te dibe xerabiyê.
PSA.37.9	Çimkî wê xerab bên birrîn û avêtin
PSA.37.9	Belê hêvîdarên Xudan, welat mîras distînin.
PSA.37.10	Di nêz de wê dawiya yê xerab bê,
PSA.37.10	Tu bigerî jî, wê neyê dîtin ciyê wî.
PSA.37.11	Wê nefsbiçûk mîras bistînin welat,
PSA.37.11	Ji zêdehiya aştiyê bibînin lezet.
PSA.37.12	Yê xerab li ber yê rast kozikan datîne,
PSA.37.12	Diranê xwe jê re diqirçîne.
PSA.37.13	Belê Reb bi yê xerab dikene,
PSA.37.13	Çimkî dibîne ku roja wî tê.
PSA.37.14	Şûrên xwe kişandin, tîrên xwe tikandin xeraban,
PSA.37.14	Da ku li erdê xin bindest û hejaran,
PSA.37.14	Bikujin yên ku li ser riya rast in.
PSA.37.15	Wê şûrê wan têkeve dilê wan,
PSA.37.15	Bê şikandin kevanê wan.
PSA.37.16	Piçek hebûna rastan,
PSA.37.16	Çêtir e ji serweta xeraban.
PSA.37.17	Çimkî wê bê şikandin zendên xeraban,
PSA.37.17	Wê Xudan bilind bike rastan.
PSA.37.18	Xudan bi rojên gihîştiyan dizane,
PSA.37.18	Her û herî jî, mîrasa wan e.
PSA.37.19	Di roja xerab de wê şermî nebin,
PSA.37.19	Di xelayê de wê têr bibin.
PSA.37.20	Belê wê xerab tune bibin;
PSA.37.20	Dijminên Xudan, wê biçilmisin wek kulîlkên çolan,
PSA.37.20	Wê telef bibin wek mijan.
PSA.37.21	Yê xerab bi deyn distîne, venagerîne;
PSA.37.21	Yê rast bi comerdî dide.
PSA.37.22	Yên ku Xudan pîroz kirine, wê welat mîras bistînin.
PSA.37.22	Yên ku wî ew nalet kirine, wê ji navê bên hilanîn.
PSA.37.23	Xudan, bi mirov dide avêtin gavan,
PSA.37.23	Eger ew razî be ji riya wan.
PSA.37.24	Bikeve jî dirêj nabe ew li erdan,
PSA.37.24	Çimkî bi destê wî digire Xudan.
PSA.37.25	Ciwan bûm, niha ez pîr im,
PSA.37.25	Min nedît ku yê rast hat berdan,
PSA.37.25	An dûndana wî pars kir, ji bo nan.
PSA.37.26	Ew tev bi comerdî deyn dide.
PSA.37.26	Dûndana wî pîroz dibe.
PSA.37.27	Ji xerabiyê bireve, qenciyê bike;
PSA.37.27	Tê her û her bimînî.
PSA.37.28	Çimkî ji rastiyê hez dike Xudan,
PSA.37.28	Bernade ew evdên xwe, wan dilsozan.
PSA.37.28	Ew wan diparêze her û her,
PSA.37.28	Dûndana xeraban tê birrîn.
PSA.37.29	Yên rast welat mîras distînin,
PSA.37.29	Her û her li wê derê rûdinin.
PSA.37.30	Ji devê yê rast şehrezayî dertê,
PSA.37.30	Zimanê wî ya rast dibê.
PSA.37.31	Şerîeta Xwedê di dilê wî de ye,
PSA.37.31	Naşemitin gavên wî.
PSA.37.32	Xerab li pey yê rast dinêre,
PSA.37.32	Ew li kuştina wî digere.
PSA.37.33	Belê Xudan wî nade destê yê xerab,
PSA.37.33	Di dîwankirinê de nade cezakirin.
PSA.37.34	Li hêviya Xudan be, riya wî bipê.
PSA.37.34	Wê te bilind bike, da ku tu mîras bistînî welat,
PSA.37.34	Tê bibînî, ka çawa koka xeraban hat.
PSA.37.35	Min zilamê xerab û bêrehm dît,
PSA.37.35	Wek dara ku li ciyê xwe şîn bûye,
PSA.37.35	Şax û gulî dabû;
PSA.37.36	Belê derbas bû, êdî tune bû,
PSA.37.36	Ez lê geriyam nehat dîtin, çûbû.
PSA.37.37	Çavê xwe bide zilamê gihîştî, li wî binêre,
PSA.37.37	Çimkî pêşeroj ya aştîhezan e.
PSA.37.38	Wê bi hev re tune bibin serhildêr,
PSA.37.38	Û pêşeroja xeraban bê birrîn.
PSA.37.39	Xelasiya rastan tê ji Xudan,
PSA.37.39	Ew birca wan e dema tengahiyan.
PSA.37.40	Xudan ji wan re dibe alîkar, rizgariya wan tîne,
PSA.37.40	Ji destê xeraban xelas dike, azadiya wan tîne,
PSA.37.40	Çimkî wan xwe li wî spartine.
PSA.38.1	Bi hêrsa xwe li min nehilê ya Xudan,
PSA.38.1	Bi xezeba xwe min perwerde neke!
PSA.38.2	Tîrên te li min ketin,
PSA.38.2	Û destê te bi giranî li ser min.
PSA.38.3	Ji ber xezabe te, nema sihet di bedena min,
PSA.38.3	Ji ber gunehê min, nema rihetî di hestiyê min.
PSA.38.4	Çimkî gunehên min, zêde bûn ji serê min,
PSA.38.4	Wek barekî giran, giran bûn li ser pişta min.
PSA.38.5	Ji ber bêaqiliya min,
PSA.38.5	Birînên min bi kul û kêm in.
PSA.38.6	Ez xwar û piştxuz bûm,
PSA.38.6	Tevê rojê digerim şîndar.
PSA.38.7	Çimkî ez dişewitim ji ber agir,
PSA.38.7	Vê jî siheta bedena min bir.
PSA.38.8	Nema taqeta min, ez pirr pelçiqîm.
PSA.38.8	Nalînên min, ji ber êşa dilê min.
PSA.38.9	Ya Xudan, tu dizanî bi hemû daxwaza min,
PSA.38.9	Ji te ne veşartî ne, nalînên min.
PSA.38.10	Dilê min lêdixe, hêza min kêm dibe,
PSA.38.10	Ronahiya çavan nema li ba min.
PSA.38.11	Dost û hezkirên min, direvin ji birîna min,
PSA.38.11	Bi ser min nakevin merivên min.
PSA.38.12	Yên li kuştina min digerin, danîn li ber min kozik,
PSA.38.12	Yên li xesara min digerin, gotinên xerab dibêjin.
PSA.38.12	Şeveroj hîle difikirin.
PSA.38.13	Belê ez wek kerrekî nabihîzim,
PSA.38.13	Wek bêzimanekî devê xwe venakim;
PSA.38.14	Wek yekî ku nabihîze,
PSA.38.14	Û di dev de bersîva wî tune.
PSA.38.15	Çimkî hêviya min tu yî, ya Xudan,
PSA.38.15	Tê bidî bersîva min, ya Reb Xwedayê min!
PSA.38.16	Çimkî min got, «Bila bi halê min nebin kêfxweş,
PSA.38.16	Pozbilindiyê nekin bi şemitîna lingê min!»
PSA.38.17	Ez dikim bikevim,
PSA.38.17	Êşê daye dilê min.
PSA.38.18	Ez bi devê xwe dibêjim sûcê xwe,
PSA.38.18	Bi keder im ji ber gunehê xwe.
PSA.38.19	Belê dijminên min bi hêz û li ser xwe ne,
PSA.38.19	Yên ku bi neheqî ji min nefret dikin zêde ne.
PSA.38.20	Yên ku li hember qenciyê dikin xerabî, ji bo min bûne dijmin,
PSA.38.20	Ji ber ku ez li gor qenciyê dikim.
PSA.38.21	Tu min bernede, ya Xudan!
PSA.38.21	Ey Xwedayê min, dûr nemîne ji min!
PSA.38.22	Bazde alîkariya min,
PSA.38.22	Ya Xudan, tu yî rizgariya min.
PSA.39.1	Min got, «Ezê li riyên xwe miqate bim,
PSA.39.1	Bi zimanê xwe guneh nekim;
PSA.39.1	Heta li pêş min be zilamê xerab,
PSA.39.1	Ezê devê xwe girêdim, nedim cewab.»
PSA.39.2	Min devê xwe girt û ez hiş bûm,
PSA.39.2	Ji bo qenciyê jî min bêdengî bijart.
PSA.39.2	Êşa min çîk da,
PSA.39.3	Dilê min di hundurê min de keliya,
PSA.39.3	Ji kûr fikirînê, agir û pêt da,
PSA.39.3	Min bi zimanê xwe got:
PSA.39.4	«Dawiya min ji min re bêje ya Xudan,
PSA.39.4	Rojên min ên jimartî;
PSA.39.4	Ka ez bizanibim, ji bo min çiqas kurt e jiyan!
PSA.39.5	Te jînek bi qasî bihuştê da min,
PSA.39.5	Tişt nîne, li pêş te jîna min.
PSA.39.5	Heta her kesê hêzdar,
PSA.39.5	Tenê hilmek e.
PSA.39.6	«Wek siyekê digere însan,
PSA.39.6	Beredayî dixebite,
PSA.39.6	Mal dide ser hev, nizane ku wê ji kî re bimîne.
PSA.39.7	«Û niha ya Reb, ez li benda çi me?
PSA.39.7	Hêviya min tu yî.
PSA.39.8	Tu azad ke min, ji hemû serhildanên min,
PSA.39.8	Min riswa neke li pêş ahmeqan.
PSA.39.9	Ez hiş bûm, min girt devê xwe;
PSA.39.9	Çimkî te ev kir.
PSA.39.10	Dûr bike ji min lêdana xwe,
PSA.39.10	Sîla te ez telef kirim.
PSA.39.11	Ji ber gunehê wan,
PSA.39.11	Tu ceza dikî mirovan,
PSA.39.11	Wek bizûzê diqedînî, ya ku ezîz e li ber dilê wan.
PSA.39.11	Ya rast, herkes tenê hilmek e.
PSA.39.12	«Dua min bibihîze ya Xudan,
PSA.39.12	Goh bide feryada min,
PSA.39.12	Bêdeng nemîne li hêstirên çavê min!
PSA.39.12	Çimkî ez xerîb im li ba te,
PSA.39.12	Wek bav û kalên xwe, mêvan im li ber te.
PSA.39.13	Tu çavên xwe ji ser min bide alî,
PSA.39.13	Da ku ez bextiyar bibim, beriya çûna wî alî!»
PSA.40.1	Ez bi sebir li benda Xudan mam;
PSA.40.1	Bi ser min ve xwar bû, bihîst feryada min.
PSA.40.2	Ji çala mirinê,
PSA.40.2	Ji ritama heriyê ez deranîm,
PSA.40.2	Lingê min li ser zinar da rawestan,
PSA.40.2	Gavên min şidand.
PSA.40.3	Wî stranek nû kir devê min,
PSA.40.3	Ji bo Xwedayê me îlahiyek pesindanê da min.
PSA.40.3	Wê gellek bibînin û bitirsin,
PSA.40.3	Û bi Xudan ewle bin.
PSA.40.4	Xwezî bi wî ku ewle ye bi Xudan,
PSA.40.4	Rû nade pozbilind û derewkaran.
PSA.40.5	Ya Xudan, Xwedayê min,
PSA.40.5	Karên te yên zor ciwan, çiqas pirr in fikrên te ji bo mirovan;
PSA.40.5	Tu kes nîne mîna te,
PSA.40.5	Ez bidim bihîstin, bixwazim bêjim,
PSA.40.5	Nayê dawiya wan.
PSA.40.6	Tu kêf nastînî ji qurban û pêşkişkirinê,
PSA.40.6	Belê min gohên xwe vekirin.
PSA.40.6	Tu qurbana şewatê û ya guneh jî naxwazî.
PSA.40.7	Hingê min got: «Va ye ez têm;
PSA.40.7	Di tomara kitêbê de li ser min hatiye nivîsîn.
PSA.40.8	Ez zewqê ji bicihanîna daxwaza te distînim, ey Xwedayê min,
PSA.40.8	Di kûrahiya dilê min de ye şerîeta te.»
PSA.40.9	Min di civîna mezin de mizgîna rastiyê da,
PSA.40.9	Ezê devê xwe negirim,
PSA.40.9	Ya Xudan tu dizanî bi min!
PSA.40.10	Min edaleta te di dilê xwe de veneşart,
PSA.40.10	Min ji dilsozî û rizgariya te got,
PSA.40.10	Min kerem û rastiya te ji cîvînên mezin veneşart.
PSA.40.11	Ya Xudan, ji min nedirixîne dilovaniya xwe!
PSA.40.11	Bila min biparêze hergav, kerem û rastiya te!
PSA.40.12	Bêhed belayan, girt der û dora min,
PSA.40.12	Gunehan ez girtim, nema hêza nihartina min;
PSA.40.12	Hê zêdetir in ji porê serê min,
PSA.40.12	Û ez terikandim dilê min.
PSA.40.13	Razî be ya Xudan, bi azadkirina min!
PSA.40.13	Ya Xudan, bazde alîkariya min.
PSA.40.14	Yên ku li kuştina min digerin,
PSA.40.14	Bila şerm bikin, rûreş dagerin,
PSA.40.14	Yên ku şa dibin bi halê min ê xerab,
PSA.40.14	Bila riswa bibin, paş ve vegerin!
PSA.40.15	Yên ku ji bo min, «Ox! Ox!» dibêjin,
PSA.40.15	Bila ji şermbûna xwe şaş bibin!
PSA.40.16	Yên ku li te digerin,
PSA.40.16	Bila bi te rihet û şa bin!
PSA.40.16	Yên ji rizgarkirina te hez dikin,
PSA.40.16	Bila hergav bêjin, «Xudan mezin e!»
PSA.40.17	Ez ku bindest û hejar im,
PSA.40.17	Tu min bifikire ya Xudan!
PSA.40.17	Tu yî alîkar û xelaskarê min,
PSA.40.17	Dereng nemîne, ey Xwedayê min.
PSA.41.1	Xwezî bi wî, ku xwedî dertê li hejaran!
PSA.41.1	Di roja xerab de, wî xelas dike Xudan.
PSA.41.2	Xudan wî digire, dide wî jiyan,
PSA.41.2	Li welat wî dilgeş dike,
PSA.41.2	Wî nade destê dijminan.
PSA.41.3	Di dema bêtaqetiyê de,
PSA.41.3	Xudan ji bo wî dibe destek,
PSA.41.3	Di nexweşînê de ji bo wî tîne sihet.
PSA.41.4	Min got, «Li min were rehmê ya Xudan!
PSA.41.4	Şîfa bide min, çimkî min li pêş te kir gunehan!»
PSA.41.5	Dijminên min, bi xerabî dipeyivin li hember min,
PSA.41.5	Dibêjin «Wê kîngê bimire û navê wî rabe.»
PSA.41.6	Çaxê tên dîtina min, gotinên vala dikin,
PSA.41.6	Bi dilê xwe fesadiyê dicivînin,
PSA.41.6	Bi derketina derve re, wê li hember min dixebitînin.
PSA.41.7	Hemû yên ku nefret dikin ji min,
PSA.41.7	Dibe piste pista wan li dijberî min.
PSA.41.7	Xerabiyê difikirin ji bo min.
PSA.41.8	Dibêjin, «Va ye belak xerab hat serê wî,
PSA.41.8	Ew raza û hew radibe êdî.»
PSA.41.9	Yê ku nanê min xwar, dostê min ê nêzik û ewledar,
PSA.41.9	Bêbextî li min kir.
PSA.41.10	Belê tu ya Xudan, li min were rehmê, min rake.
PSA.41.10	Da ku ez ji heqê wan werim der.
PSA.41.11	Gava ku dijminê min, pesnê xwe nede li hember min,
PSA.41.11	Hingê ezê bizanibim ku tu hez dikî ji min.
PSA.41.12	Ji ber durustiya min, tu dibî alîkarê min,
PSA.41.12	Tu hergav min digrî li huzûra xwe.
PSA.41.13	Xwedayê Îsraêlê, Xudan,
PSA.41.13	Ji destpêkê heta bi hetayê pîroz be!
PSA.41.13	Amîn û amîn!
PSA.42.1	Wek bêrîkirina xezalê ya ava newalan,
PSA.42.1	Canê min jî wisa bêriya te dike, ey Xwedê!
PSA.42.2	Canê min ji Xwedê re, ji Xwedayê jîndar re tî bûye;
PSA.42.2	Ezê kîngê vegerim û li pêş Xwedê bêm dîtin?
PSA.42.3	Ji bo ku her roj ji min re gotin «Xwedayê te li ku ye?»
PSA.42.3	Bi şev û bi roj hêstirên çavê min, bûn xwarina min.
PSA.42.4	Gava ku tê bîra min, dilê min dike kizirîn,
PSA.42.4	Çawa ez bi civatê re dimeşîm,
PSA.42.4	Bi şahî û dengê spasî,
PSA.42.4	Bi qelebalixa ku dike ceng,
PSA.42.4	Bi wan re heta mala Xwedê dimeşîm.
PSA.42.5	Tu çima xemgîn î ey canê min,
PSA.42.5	Bo çi dinale hundirê min?
PSA.42.5	Hêviya xwe bi Xwedê ve girêde,
PSA.42.5	Ezê dîsa jê re spas bikim;
PSA.42.5	Çimkî ew e rizgarkar û Xwedayê min.
PSA.42.6	Dilê min xemgîn e,
PSA.42.6	Ji ber vê yekê, ji diyarê Erdenê,
PSA.42.6	Ji çiyayên Hermonê, ji Çiyayê Mîtsarê,
PSA.42.6	Loma, te bibîr tîne.
PSA.42.7	Kûrahî deng li kûrahiyê dike, bi gurmîna leylanên te,
PSA.42.7	Di ser min re derbas bûn, hemû pêl û avên te.
PSA.42.8	Bi roj, Xwedê kerema xwe nîşan dide,
PSA.42.8	Bi şev lavijan dibêjim, dua dikim,
PSA.42.8	Ji Xwedayê jiyana xwe re.
PSA.42.9	Ez ji zinarê xwe, ji Xwedayê xwe re dibêjim:
PSA.42.9	«Te çima ez jibîr kirim?
PSA.42.9	Çima ezê di bin zora dijmin de,
PSA.42.9	Şîndar bigerim?»
PSA.42.10	Tevahiya rojê çaxê ku dijminên min, bela xwe di min didin,
PSA.42.10	Ji min re dibêjin: «Ka li ku ye Xwedayê te?»
PSA.42.10	Li zora min diçe, wek ku bipelçiqînin hestiyên min.
PSA.42.11	Tu çima xemgîn î ey canê min,
PSA.42.11	Bo çi dinale hundirê min?
PSA.42.11	Hêviya xwe bi Xwedê ve girêde,
PSA.42.11	Ezê dîsa jê re spas bikim;
PSA.42.11	Çimkî ew e rizgarkar û Xwedayê min.
PSA.43.1	Li doza min binêre ey Xwedê,
PSA.43.1	Min biparêze li hember bêwefayan,
PSA.43.1	Azad ke, ji hîlekar û neheqan.
PSA.43.2	Çimkî tu Xwedayê min, tu stara min î;
PSA.43.2	Te çima ez avêtim?
PSA.43.2	Çima ezê di bin zora dijminên xwe de,
PSA.43.2	Şîndar bigerim?
PSA.43.3	Tu ronahiya xwe, rastiya xwe bişîne,
PSA.43.3	Bila ji min re bibe rêber,
PSA.43.3	Min bibin çiyayê te yê pîroz û warê te.
PSA.43.4	Hingê ezê herim gorîgeha Xwedê,
PSA.43.4	Bi şahî biçim ba kaniya dilgeşiya xwe Xwedê,
PSA.43.4	Û ji te re ey Xwedê, Xwedayê min,
PSA.43.4	Bi çengê spas bikim.
PSA.43.5	Tu çima xemgîn î ey canê min,
PSA.43.5	Bo çi dinalî hundirê min?
PSA.43.5	Hêviya xwe bi Xwedê ve girêde,
PSA.43.5	Çimkî ezê dîsa jê re spas bikim;
PSA.43.5	Ew e rizgarkar û Xwedayê min.
PSA.44.1	Ey Xwedê, me bi gohên xwe bihîst,
PSA.44.1	Bav û kalên me ji me re gotin,
PSA.44.1	Ka te çi kiriye di rojên wan de, di dema borî de.
PSA.44.2	Te bi destê xwe berda miletan,
PSA.44.2	Û ew bi cih kirin li şûna wan;
PSA.44.2	Te şikand miletan,
PSA.44.2	Belê firehî anî ji bo wan.
PSA.44.3	Wan welat bi şûr nestand,
PSA.44.3	Wan xwe rizgar nekir bi baz û bendan.
PSA.44.3	Belê ev, bi destê te yê rastê û bi milê te, bi dîdara ronahiya te çêbû;
PSA.44.3	Çimkî te ji wan hez kir.
PSA.44.4	Ey Xwedê, tu yî padîşahê min,
PSA.44.4	Emir bike, rizgarbûna Aqûb!
PSA.44.5	Bi saya te emê belav bikin dijminên xwe,
PSA.44.5	Bi navê te emê bipelçiqînin hemberên xwe.
PSA.44.6	Çimkî ez ne bawer im bi kevanê xwe,
PSA.44.6	Şûrê min jî min rizgar nake;
PSA.44.7	Lê te em xelas kirin ji dijminên me,
PSA.44.7	Şermî kir, yên ku nefret dikin ji me.
PSA.44.8	Her roj em pesnê Xwedê didin,
PSA.44.8	Ji navê te re her û her spas dikin.
PSA.44.9	Lê niha te em berdan, em riswa kirin,
PSA.44.9	Bi ordiyên me re, tu naçî şer.
PSA.44.10	Li hember dijmin te em şûn ve şandin,
PSA.44.10	Yên ku ji me nefret dikin, em şêlandin.
PSA.44.11	Te em kirin wek miya ku tê şerjêkirin,
PSA.44.11	Û te em li nav miletan belav kirin.
PSA.44.12	Te pirr erzan firot gelê xwe,
PSA.44.12	Û bi buhayê wan kar nekir.
PSA.44.13	Te em kirin rûreşên cîranan,
PSA.44.13	Tinaz û pêkeniya, yên der û dora me.
PSA.44.14	Te em kirin zimanê miletan,
PSA.44.14	Xelq dikenin bi halê me tevan.
PSA.44.15	Rezaleta min, tevê rojê li ber çavan,
PSA.44.15	Ji şerman ez ketime bin erdan.
PSA.44.16	Yê ku li min neheqiyê dike û dide çêran,
PSA.44.16	Dijminê ku li heyfê digere, rawestî li hember min.
PSA.44.17	Ev hemû hatin serê me,
PSA.44.17	Dîsa jî me te jibîr nekir,
PSA.44.17	Bi peymana te re bêbextî nekir,
PSA.44.18	Şûn ve nezivirî dilê me,
PSA.44.18	Ji riya te derneketin gavên me.
PSA.44.19	Belê te em, li warê kûzeyan pelçiqandin,
PSA.44.19	Bi tarîstanê, ser me da nixamtin.
PSA.44.20	Eger me ji bîr bikira navê Xwedayê xwe,
PSA.44.20	Li ber îlahek xerîb vekira destê xwe,
PSA.44.21	Ma Xwedê ev dernedixist meydanê?
PSA.44.21	Çimkî ew dizane bi sirrê dilan.
PSA.44.22	Tevahiya rojê ji bo te em tên kuştin,
PSA.44.22	Wek miyên şerjêkirinê tên hesibandin.
PSA.44.23	Hişyar be ya Reb! Bo çi tu radizêyî?
PSA.44.23	Rabe û her û her me bernede.
PSA.44.24	Bo çi tu dinixêmî rûyê xwe,
PSA.44.24	Bo çi, tu jibîr dikî cefa û bindestiya me?
PSA.44.25	Çimkî em, heta axê tewiyan,
PSA.44.25	Bi erdê ve zeliqî bedena me.
PSA.44.26	Rabe û were alîkariya me!
PSA.44.26	Bi xatirê kerema xwe, xelas ke me!
PSA.45.1	Ji dilê min gotinên xweş difûrin,
PSA.45.1	Ji bo padîşah ez dibêjim helbestan,
PSA.45.1	Zimanê min wek qelema nivîskarek hosta.
PSA.45.2	Tu herî xweşikê mirovan î,
PSA.45.2	Kerem belav bûye li ser lêvên te seranser.
PSA.45.2	Ji bo vê Xwedê te, pîroz kiriye her û her.
PSA.45.3	Ey şervanê mêrxas, tu bi rewnakî û berziya xwe,
PSA.45.3	Şûrê xwe, li navtenga xwe bipêçe.
PSA.45.4	Di riya rastî û dadperweriyê de,
PSA.45.4	Bi berziya xwe li serketinê siwar be,
PSA.45.4	Bila destê te yê rastê, karên tirsdar hîn bikin.
PSA.45.5	Tîrên te tûj in,
PSA.45.5	Ew di dilê dijminên padîşah de ne,
PSA.45.5	Milet di bin lingê te de ne.
PSA.45.6	Textê ji Xwedê ye, hergav û her û her e,
PSA.45.6	Gopalê padîşahiya te gopalê rastiyê ye.
PSA.45.7	Tu hez dikî ji rastiyê, nefret dikî ji xerabiyê.
PSA.45.7	Ji ber vê yekê Xwedê, Xwedayê te,
PSA.45.7	Te bi donê şahiyê,
PSA.45.7	Ji hevalên te bêtir don kir.
PSA.45.8	Bîhna mûr, ud û darçinê ji kincên te tê;
PSA.45.8	Li qesrên ji diranên fîl, tembûr te şa dikin!
PSA.45.9	Keçên padîşahan di nav jinên te yên bi rûmet de,
PSA.45.9	Şahbanû, di nav zêrê Ofîr de li milê te yê rastê.
PSA.45.10	Gohdar be ey keçê, binêre, goh bide,
PSA.45.10	Gelê xwe, mala bavê xwe jî jibîr bike.
PSA.45.11	Û padîşah, wê rindiya te bixwaze,
PSA.45.11	Ew e mîrê te, li pêş wî bitewe.
PSA.45.12	Ey keça Sûrê,
PSA.45.12	Wê dewlemendên welat diyariyan bînin, da ku kerema te bistînin.
PSA.45.13	Keça padîşah di hundir de, bi berzî û biriqandin,
PSA.45.13	Lîbasê wê bi zêran hatiye honandin.
PSA.45.14	Wê bi kincên nexişandî dertînin ba padîşah,
PSA.45.14	Li pey wê keç û hevalên wê yên keçîn tên.
PSA.45.15	Ewê wê bibin bi kêf û bi şahî,
PSA.45.15	Da ku têkevin qesra padîşahî.
PSA.45.16	Wê kurên te, ey padîşah, wê bistînin cihê bav û kalên te,
PSA.45.16	Tê wan bikî serok li tevahiya welat.
PSA.45.17	Ji nifşan heta nifşan, ezê navê te bidim bihîstin,
PSA.45.17	Di nav miletan de her û her pesnê te bê dayin.
PSA.46.1	Xwedê stargeh û hêza me ye,
PSA.46.1	Di tengahiyê de hergav amade û alîkarê me ye.
PSA.46.2	Ji ber vê yekê, dinya serobino bibe,
PSA.46.2	Çiya biqelibin himêza deryayan,
PSA.46.3	Av bilind bibin, li hev biqelibin,
PSA.46.3	Bi nepixîna wan derya bilerizin, em natirsin.
PSA.46.4	Çemek heye ku ava wê, şahiyê tîne bajarê Xwedê,
PSA.46.4	Şa dike mala pîroz a Berzê Berzan.
PSA.46.5	Xwedê di nav wî de,
PSA.46.5	Nalerize ew bajar.
PSA.46.5	Berdestî sibê, Xwedê tê alîkariya wê.
PSA.46.6	Milet digurmijin, welat hejiyan,
PSA.46.6	Wî deng da, dinya heliya.
PSA.46.7	Xudanê ordiyan bi me re ye,
PSA.46.7	Xwedayê Aqûb birca me ye.
PSA.46.8	Werin û bibînin karên Xudan,
PSA.46.8	Xerakirina ku wî anî ser erdan.
PSA.46.9	Şeran dide rawestin li çar aliyên dinê,
PSA.46.9	Kevan dişikêne, perçe dike riman.
PSA.46.9	Dişewitîne erebên cengê, bi agiran.
PSA.46.10	«Bîhnfireh bin û bizanibin ku ez im Xwedê,
PSA.46.10	Ezê bilind bibim li nav netewan,
PSA.46.10	Bilind bibim li rûyê erdê!»
PSA.46.11	Xudanê ordiyan bi me re ye,
PSA.46.11	Xwedayê Aqûb birca me ye.
PSA.47.1	Ey hemû miletno, li çepikan xin!
PSA.47.1	Bi stranên şahiyê biqîrin ji Xwedê re!
PSA.47.2	Çimkî Xudan, Yê Herî Berz e, tirsdar e,
PSA.47.2	Li ser tevahiya erdê, padîşahê mezin e.
PSA.47.3	Ew miletan dike bin me,
PSA.47.3	Ummetan dike bin lingê me.
PSA.47.4	Wî mîrasa me ji bo me bijart,
PSA.47.4	Serbilindiya Aqûbê ku wî jê hez dikir.
PSA.47.5	Xwedê bi qîrîna şahiyê,
PSA.47.5	Xudan bi dengê boriyê bilind bû.
PSA.47.6	Pesnê Xwedê bidin, bidin pesnê wî;
PSA.47.6	Pesnê padîşahê me bidin, pesnê wî bidin!
PSA.47.7	Çimkî Xwedê padîşahê hemû dinê ye,
PSA.47.7	Bi têgihîştin, bidin pesin!
PSA.47.8	Xwedê li ser textê xwe yê pîroz rûdinê,
PSA.47.8	Padîşahî dike li ser hemû miletan.
PSA.47.9	Serokên miletan, li hev civiyan,
PSA.47.9	Ji bo ku bibin milet ji bo Xwedayê Brahîm;
PSA.47.9	Çimkî mertalgirên erdê, yên Xwedê ne.
PSA.47.9	Ew gellek mezin e.
PSA.48.1	Xudan mezin e û li bajarê Xwedayê me,
PSA.48.1	Li çiyayê wî yê pîroz, hêjayî spaskirinê ye.
PSA.48.2	Bajarê padîşahê mezin ê li bakûr,
PSA.48.2	Çiyayê Sîyonê yê xweş bilind,
PSA.48.2	Şahiya hemû erdê ye.
PSA.48.3	Xwedê xwe li kelehên wî,
PSA.48.3	Wek birceke bilind da bihîstin.
PSA.48.4	Padîşah civiyan,
PSA.48.4	Bi hev re bi ser Sîyonê ve meşiyan.
PSA.48.5	Belê bi dîtina wê şaş man,
PSA.48.5	Tirsiyan û zû reviyan.
PSA.48.6	Li wir, lerizînekê bi wan girt.
PSA.48.6	Janekê bi wan girt, wek jina ku zarok tîne.
PSA.48.7	Bi bayê rojhilat,
PSA.48.7	Tu dişînî keştiyên Tarşîş.
PSA.48.8	Li bajarê Xudanê ordiyan,
PSA.48.8	Li bajarê Xwedayê me,
PSA.48.8	Me çawa bihîst, me wisa dît.
PSA.48.8	Wê Xwedê, her û her biparêze vî bajarî.
PSA.48.9	Ey Xwedê, li perestgeha te,
PSA.48.9	Em fikirîn kerema te.
PSA.48.10	Ey Xwedê, wek navê te,
PSA.48.10	Gihîşt çar aliyên dinê pesnê te.
PSA.48.10	Tije ye, destê te yê rastê ji edaleta te.
PSA.48.11	Bila bi dadbariya te,
PSA.48.11	Şa be Çiyayê Siyonê,
PSA.48.11	Dilşa bin keçên Cihûda!
PSA.48.12	Li der û dora Siyonê bigerin,
PSA.48.12	Bircan bijimêrin,
PSA.48.13	Baş li sûrên wê binêrin,
PSA.48.13	Li kelehên wê temaşe kin,
PSA.48.13	Da ku hûn ji nifşên nû re bêjin.
PSA.48.14	Ev Xwedê, hergav û her û her Xwedayê me ye,
PSA.48.14	Heta mirinê ew rêberê me ye.
PSA.49.1	Ey hemû gelno, gohdar bin!
PSA.49.1	Yên li dinê rûniştî, hûn hemû.
PSA.49.2	Zarokên xelqê, zarokên began,
PSA.49.2	Dewlemend û xizan, bi hev re goh bidin!
PSA.49.3	Wê şehrezayî bibare ji devê min,
PSA.49.3	Têgihîştiniyê bêje, fikra dilê min.
PSA.49.4	Ezê goh bidim meselan,
PSA.49.4	Bi lîrê şîrove kim sirran.
PSA.49.5	Bo çi ezê bitirsim ji fesada yên ku dane pey min,
PSA.49.5	Di roja xerab de ew bipêçin hawirdora min?
PSA.49.6	Yên ku ewle ne bi dewlemendiya xwe,
PSA.49.6	Yên ku pesindar in bi pirbûna serweta xwe.
PSA.49.7	Kes nikare bedelê jiyana birayê xwe bide,
PSA.49.7	Li ba Xwedê fîdye çênabe.
PSA.49.8	Ji ber ku biha ye fîdya can,
PSA.49.8	Kes wê nade ber çavan.
PSA.49.9	Eger ne weha be,
PSA.49.9	Wê her û her bijî însan.
PSA.49.9	Nebîne rûyê goran.
PSA.49.10	Bêguman, herkes dizane ku şehreza dimirin,
PSA.49.10	Ahmeq û sexik tune dibin.
PSA.49.10	Û malên xwe ji kesên din re dihêlin.
PSA.49.11	Fikra dilê wan ev e:
PSA.49.11	Wê mala wan her û her, stara wan ji nifşan heta nifşan bimîne,
PSA.49.11	Axa wan bi navê wan bê bangkirin.
PSA.49.12	Bi hemû rûmeta xwe, her û her namîne însan,
PSA.49.12	Ew jî bi mirin e, wekî heywan.
PSA.49.13	Ev e dawiya ahmeqan,
PSA.49.13	Û yên ku bawerî tînin bi gotinên wan.
PSA.49.14	Ewê wek keriyê miyan, bên ajotin diyarê miriyan,
PSA.49.14	Wê mirin bibe şivanê wan.
PSA.49.14	Bi avêtina rojê re, wê rastî li ser wan bibe serwer,
PSA.49.14	Wê birize cesedê wan,
PSA.49.14	Êdî diyarê miriyan bibe mala wan.
PSA.49.15	Belê wê Xwedê,
PSA.49.15	Canê min xelas ke ji diyarê miriyan,
PSA.49.15	Û min qebûl bike.
PSA.49.16	Eger yek dewlemend bû,
PSA.49.16	Rewnaka mala wî zêde bû, netirse.
PSA.49.17	Çimkî di mirina xwe de, nikare tiştekî bi xwe re bibe,
PSA.49.17	Hebûna wî, bi wî re naşeqite gorê.
PSA.49.18	Li jînê xwe dilgeş bihesibîne,
PSA.49.18	Di serkeftinê de bê pesindan jî,
PSA.49.19	Wê beşdarî nifşê bav û kalan bibe,
PSA.49.19	Ew ku, wê qet ronahiyê nebînin.
PSA.49.20	Bi hemû rewnaqiya xwe ji têgihîştinê dûr e însan,
PSA.49.20	Helaq dibe û diçe, wek heywan.
PSA.50.1	Ew, Xwedê, Xudan dibêje;
PSA.50.1	Bang li hemû erdê dike,
PSA.50.1	Ji dera ku roj hiltê û heta dera ku diçe ava.
PSA.50.2	Li bendava rindiyê, li Siyonê,
PSA.50.2	Dibiriqe Xwedê.
PSA.50.3	Xwedayê me tê, bêdeng namîne,
PSA.50.3	Agirê li pêş wî dişewitîne,
PSA.50.3	Û der û dora wî bager û bahoz.
PSA.50.4	Da ku gelê xwe dîwan bike,
PSA.50.4	Ew bangî ezmanê jor û erdê dike:
PSA.50.5	«Li pêş min bicivînin evdên min ên dilsoz,
PSA.50.5	Yên ku bi gorîdanê ji min re dane soz.»
PSA.50.6	Ezman rastiya wî didin bihîstin,
PSA.50.6	Çimkî dadbar Xwedê bi xwe ye.
PSA.50.7	«Ey gelê min gohdar be ez bêjim,
PSA.50.7	Ey Îsraêl, ez ji te re şahidî bikim:
PSA.50.7	Ez Xwedê me, Xwedayê te ez im!»
PSA.50.8	Ji ber qurbanên te ez erzê te naşkînim,
PSA.50.8	Goriyên te yên şewitandî, hergav li pêş min in.
PSA.50.9	Ez ne ji mala te boxeyan,
PSA.50.9	Ne jî ji gomên te bizinan dibim.
PSA.50.10	Çimkî heywanên hemû daristanan,
PSA.50.10	Yên min in, dewarên li hezaran çiyan.
PSA.50.11	Bi hemû çivîkên çiyan ez dizanim,
PSA.50.11	Yên min in, pezkuviyên çolan.
PSA.50.12	Ez birçî bibûma, min ji te re nedigot,
PSA.50.12	Çimkî hemû dinya û tijebûna wê ya min e.
PSA.50.13	Ma ez goştê boxeyan dixwim?
PSA.50.13	An xwîna bizinan fir dikim?
PSA.50.14	Tu goriya spasiyê pêşkiş bike Xwedê,
PSA.50.14	Sozên ku te dane Yê Herî Berz, bîne cih.
PSA.50.15	Di roja xwe ya teng de gazî min bike,
PSA.50.15	Ezê te rizgar bikim, tê rûmetê bidî min.
PSA.50.16	Belê Xwedê, ji yê xerab re dibêje:
PSA.50.16	«Bi çi mafî tu ji qanûna min qal dikî,
PSA.50.16	An peymana min digirî devê xwe?
PSA.50.17	Tu ji hîndariya min nefret dikî,
PSA.50.17	Û gotinên min davêjî pişt gohê xwe.
PSA.50.18	Gava ku tu dizekî dibînî, tu bi wî re li hev dikî,
PSA.50.18	Bi zînakaran re dibî hevpar.
PSA.50.19	Devê xwe serbest berdidî bo xerabiyê,
PSA.50.19	Bi zimanê xwe dikî hîlekariyê.
PSA.50.20	Tu rûdinî, diaxivî li hember birayê xwe,
PSA.50.20	Buxtanan davêjî kurê diya xwe.
PSA.50.21	Te ev kirin, ez bêdeng mam,
PSA.50.21	Te got qey ez wek te me.
PSA.50.21	Belê ez erzê te dişikînim,
PSA.50.21	Hemû sûcên te li ber te datînim.
PSA.50.22	«Vê fêm bikin, hûn, ey yên Xwedê ji bîr kirine!
PSA.50.22	An ezê we perçe bikim, kesî we rizgar ke nîne.
PSA.50.23	Her kî ku bide goriya spaskirinê, ew min bi rûmet dike;
PSA.50.23	Yê ku li riya rast diçe, ezê rigarkirina xwe nîşanî wî bidim.»
PSA.51.1	Ey Xwedê, li gor kerema xwe,
PSA.51.1	Ber min bikeve;
PSA.51.1	Bi pirrbûna dilovaniya xwe,
PSA.51.1	Paqij bike serhildanên min.
PSA.51.2	Bi tevahî min bişo ji sûcê min,
PSA.51.2	Min paqij ke ji gunehê min.
PSA.51.3	Çimkî ez dizanim serhildanên xwe,
PSA.51.3	Hergav li pêş min e sûcê min.
PSA.51.4	Li hember te, tenê min li ber te sûc kir,
PSA.51.4	Min ya ku, li pêş çavê te xerab bû kir.
PSA.51.4	Îcar tu, di gotinê de mafdar,
PSA.51.4	Di dadbarkirinê de rastdar î.
PSA.51.5	Va ye ez, di nav sûc de hatim dinê,
PSA.51.5	Dayika min, di nav guneh de bi min ducan ma.
PSA.51.6	Madem tu ji dil û can rastiyê dixwazî,
PSA.51.6	Şahrezayiyê têxe, kûrahiya dilê min.
PSA.51.7	Min bi zûfa bişo da ku ez pak bibim,
PSA.51.7	Min bişo da ku ez ji berfê spîtir bibim.
PSA.51.8	Kêf û şahiyê bi min bide bihîstin,
PSA.51.8	Da ku şa bin hestiyên ku te pelçiqandin.
PSA.51.9	Ruyê xwe binixême li hember gunehên min,
PSA.51.9	Paqij bike hemû sûcên min.
PSA.51.10	Ey Xwedê, tu dilekî pak bide min,
PSA.51.10	Nû û zexim bike, ruhê hundirê min.
PSA.51.11	Min ji huzûra xwe navêje,
PSA.51.11	Ruhê xwe yê pîroz ji min nestîne.
PSA.51.12	Şahiya rizgarkirina xwe, bi şûn ve bide min,
PSA.51.12	Bi ruhekî dilxwaz tu bike piştgiriya min.
PSA.51.13	Ezê riyên te, hînî serhildêran bikim,
PSA.51.13	Û ewê gunahkar, dîsa li te vegerin.
PSA.51.14	Tu min xelas bike ji xwînrêtinê,
PSA.51.14	Ey Xwedayê min, Xwedayê rizgarkirinê,
PSA.51.14	Bila zimanê min, bi lavijan pesnê xelaskirina te bide.
PSA.51.15	Ya Reb, veke lêvên min,
PSA.51.15	Bila devê min, pesnê te bide bihîstin.
PSA.51.16	Çimkî tu hez nakî ji qurbanê,
PSA.51.16	Razî nabî bi şewitandina gorîdanê,
PSA.51.16	An na, minê ji te re pêşkiş bikira.
PSA.51.17	Qurbana ku tu qebûl dikî ruhê şikestî ye,
PSA.51.17	Ey Xwedê, tu dilê şikandî û tobekar biçûk nabînî.
PSA.51.18	Bi kerema xwe qencî bike bi Siyonê,
PSA.51.18	Ji nû ve ava bike sûrên Orşelîmê.
PSA.51.19	Hingê qurbanên ku rast tên dayin,
PSA.51.19	Ji hemû goriyên şewitandinê,
PSA.51.19	Tê kêf bistînî;
PSA.51.19	Hingê li gorîgeha te, wê conega bên gorîkirin.
PSA.52.1	Bo çi tu bi xerabiyê pesnê xwe didî, ey zordar?
PSA.52.1	Kerema Xwedê her û her e.
PSA.52.2	Ji zimanê te fesadî tê der
PSA.52.2	Wek dûzana tûj hîlekar e.
PSA.52.3	Tu ji qenciyê bêtir xerabiyê,
PSA.52.3	Ji rastiyê bêtir ji derewan hez dikî.
PSA.52.4	Tu, ey zimanê hîlekar!
PSA.52.4	Tu hez dikî ji her gotina xerakar.
PSA.52.5	Belê wê Xwedê, te her û her hilweşîne,
PSA.52.5	Wê bi te bigire û te ji konê te derîne,
PSA.52.5	Ji diyarê jiyanê koka te bişkivîne.
PSA.52.6	Wê yên rast, vê bibînin û bitirsin,
PSA.52.6	Pê bikenin û weha bêjin:
PSA.52.7	«Vî zilamê ha, xwe nespart Xwedê,
PSA.52.7	Bi pirrbûna serweta xwe ewle bû,
PSA.52.7	Û xwe spart dewlemendiyê!»
PSA.52.8	Belê ez, li mala Xwedê wek dara zeytûnê ya şîn im,
PSA.52.8	Hergav û her û her bi kerema Xwedê ewle me.
PSA.52.9	Ez hergav ji te re spasdar im, çimkî te ev kir,
PSA.52.9	Li pêş evdên te yên dilsoz, bi navê te hêvîdar im,
PSA.52.9	Çimkî ew qenc e.
PSA.53.1	Bêaqil, di dilê xwe de got, «Xwedê tune!»
PSA.53.1	Mirov xera bûn, karên xerab serê xwe hildan û çûn,
PSA.53.1	Kesî ku qenciyê bike tune.
PSA.53.2	Xwedê ji ezmanan li mirovan nêrî,
PSA.53.2	Ka gelo yekî jîr û li Xwedê digere heye.
PSA.53.3	Hemû averê bûn,
PSA.53.3	Bi hev re murdar bûn,
PSA.53.3	Kesî ku qenciyê dike tune.
PSA.53.3	Tenê kesek!
PSA.53.4	Yên ku fesadiyê dikin, ma nizanin?
PSA.53.4	Ku ew gelê min wek nan dixwin,
PSA.53.4	Û ew bangî Xwedê nakin.
PSA.53.5	Ewê, li dera ku tirs lê tune pirr bitirsin,
PSA.53.5	Çimkî wê Xwedê, hestiyên yên ku dor li te pêçane bişikîne,
PSA.53.5	Ewê şermî bibin, çimkî Xwedê ew ji xwe avêtin.
PSA.53.6	Xwezî rizgariya Îsraêlê ji Siyonê bihata!
PSA.53.6	Gava ku Xwedê gelê xwe ji surgûnê bi şûn ve bîne,
PSA.53.6	Wê Aqûb şa be û Îsraêl di şahiyê de bimîne.
PSA.54.1	Ey Xwedê min bi navê xwe rizgar ke,
PSA.54.1	Bi hêza xwe min pak ke!
PSA.54.2	Ey Xwedê, duaya min gohdar ke,
PSA.54.2	Goh bide peyva devê min.
PSA.54.3	Çimkî biyaniyan serî hilda li ber min,
PSA.54.3	Zordar dixwazin bistînin canê min,
PSA.54.3	Ew li Xwedê nagerin.
PSA.54.4	Va ye, Xwedê alîkarê min e,
PSA.54.4	Reb piştgirê min e.
PSA.54.5	Ewê xerabiyê li dijminên min vegerîne,
PSA.54.5	Bi dilsoziya xwe wan ji navê hilîne.
PSA.54.6	Ya Xudan, ezê ji dil qurbanekê pêşkişî te bikim,
PSA.54.6	Bi navê te spas bikim, çimkî ew qenc e.
PSA.54.7	Te ez ji hemû tengahiyên min rizgar kir,
PSA.54.7	Li pêş çavê min dijminên min helaq kir.
PSA.55.1	Ey Xwedê goh bide dua min,
PSA.55.1	Pişta xwe nede lavakirina min!
PSA.55.2	Li min baş gohdarî bike, bersîv bide min.
PSA.55.2	Ez şaş bûme, min aciz dikin fikrên min.
PSA.55.3	Ji dengê dijmin, ji tada xeraban;
PSA.55.3	Çimkî tengahiyê didin min,
PSA.55.3	Bi hêrs davêjin ser min.
PSA.55.4	Dilê min ji kûr ve dinale,
PSA.55.4	Sawa mirinê ket ser min.
PSA.55.5	Tirs û lerizînê ez girtim,
PSA.55.5	Sawê ez rapêçam.
PSA.55.6	Min got, «Xwezî wek kevokê bazkên min hebûna!»
PSA.55.6	«Ezê bifirîma û rihet bibûma.
PSA.55.7	Ezê birevîma derên dûr,
PSA.55.7	Minê li çolê daniya.
PSA.55.8	Li hember bager û babelîskan,
PSA.55.8	Ezê zû biçûma dereke bi star.»
PSA.55.9	Ya Xudan, tu şaş bike xeraban tevlihev bike zimanê wan,
PSA.55.9	Çimkî min li bajêr şer û zordarî dît.
PSA.55.10	Bi şev û bi roj li ser bircên bajêr digerin,
PSA.55.10	Bajêr, ku fesadî û xerabî tije ye.
PSA.55.11	Xerabî di nav bajêr de ye,
PSA.55.11	Hîle û zordarî ji kuçên wê dernayê.
PSA.55.12	Yê ku tehn li min dida dijmin bûya,
PSA.55.12	Minê di ber xwe bida;
PSA.55.12	Yê ku li ber min pozbilindiyê dikir dijmin bûya,
PSA.55.12	Minê xwe ji ber veşarta.
PSA.55.13	Belê tu bûyî, yê ji min re yeksan,
PSA.55.13	Hevalê min, dostê ji dil û can.
PSA.55.14	Me bi hev re bi şîrînî hevaltî dikir,
PSA.55.14	Bi civatê re em diçûn mala Xwedê.
PSA.55.15	Bila mirin ji nişka ve bê ser wan,
PSA.55.15	Bi saxî herin diyarê miriyan;
PSA.55.15	Çimkî xerabî di mala wan, di dilê wan de ye.
PSA.55.16	Ez bangî Xwedê dikim,
PSA.55.16	Xudan min xelas dike.
PSA.55.17	Bi şev, bi roj û êvarê ji kedera xwe dinalim,
PSA.55.17	Ew dibihîze dengê min.
PSA.55.18	Wî ez ji şerê li hember min,
PSA.55.18	Bi aştî xelas kir canê min,
PSA.55.18	Çimkî zêde bûn, yên ku şer dikirin bi min.
PSA.55.19	Xwedayê ku ji her û her ve li textê xwe rûniştî,
PSA.55.19	Wê wan bibihîze û bipelçiqîne.
PSA.55.19	Ew ku, naguherin,
PSA.55.19	Û natirsin ji Xwedê.
PSA.55.20	Hevriyê min êrîşî hevalê xwe kir,
PSA.55.20	Peymana ku wî çêkiribû, xera kir.
PSA.55.21	Ji devê wî hingiv dibare,
PSA.55.21	Belê dilê wî tije şer e.
PSA.55.21	Gotinên wî ji rûn nermtir,
PSA.55.21	Belê ji şûr tûjtir in.
PSA.55.22	Tu barê xwe ji Xudan re bihêle,
PSA.55.22	Ewê te li ser lingan bihêle.
PSA.55.22	Ew tucar nahêle,
PSA.55.22	Ku yê rast bikeve.
PSA.55.23	Belê tu, ya Xwedê, tê wan bavêjî korta mirinê,
PSA.55.23	Wê zilamên xwînî û hîlekar, nîvê rojên xwe nebînin tucar;
PSA.55.23	Herçî ez im, min xwe spartiye te.
PSA.56.1	Li min were rehmê ey Xwedê,
PSA.56.1	Çimkî mirov dixwazin min dabelînin,
PSA.56.1	Her roj bi şer, êrîşan bi ser min de tînin.
PSA.56.2	Dijminên min, her roj min dipelçiqînin,
PSA.56.2	Gellek ji wan, li hember min şer dertînin.
PSA.56.3	Di roja tirsê de ez bi te ewle me.
PSA.56.4	Ji Xwedê re, ku ez pesindarê peyva wî me,
PSA.56.4	Ez bi wî ewle me, ez natirsim.
PSA.56.4	Mirov dikare çi bike bi min?
PSA.56.5	Her roj, ew gotinên min berevaji dikin,
PSA.56.5	Li ser min fikra wan hergav xerabî ye.
PSA.56.6	Li hev dicivin, kemîn datînin,
PSA.56.6	Dixwazin canê min bistînin.
PSA.56.7	Ma ewê, xelas bibin ji xerabiyê?
PSA.56.7	Ey Xwedê, bi xezeba xwe miletan bîne xwarê!
PSA.56.8	Te êş û jana min hesiband,
PSA.56.8	Hêstirên çavên min di meşka xwe de civand!
PSA.56.8	Ma te ew di kitêba xwe de nenivîsand?
PSA.56.9	Roja ez bang bikim,
PSA.56.9	Dijminên min, wê bi şûn ve vekişin.
PSA.56.9	Ez dizanim, Xwedê ji alî min e.
PSA.56.10	Xwedê, ku ez pesindarê peyva wî me,
PSA.56.10	Xudan, ku ez pesindarê gotina wî me,
PSA.56.11	Ez bi Xwedê ewle me, ez natirsim;
PSA.56.11	Ma mirov dikarin çi bikin bi min?
PSA.56.12	Ey Xwedê, ez sozên xwe ji te re tînim cih,
PSA.56.12	Niha ezê goriyên spasiyê bidim te.
PSA.56.13	Çimkî te canê min ji mirinê rizgar kir,
PSA.56.13	Lingê min ji terpilînê parast;
PSA.56.13	Va ye ez di ronahiya jînê de,
PSA.56.13	Li pêş Xwedê rêve diçim.
PSA.57.1	Li min were rehmê ey Xwedê, li min were rehmê,
PSA.57.1	Çimkî min xwe avêt te;
PSA.57.1	Heta ku bela derbas bin,
PSA.57.1	Ezê xwe bavêjim bin siya bazkê te.
PSA.57.2	Ez bangî Xwedê, Yê Herî Berz dikim,
PSA.57.2	Ew Xwedê ku, her tiştî ji bo min dike.
PSA.57.3	Wê ji ezmanan bişîne û min azad ke,
PSA.57.3	Yên ku dixwazin min daqurtînin şermî ke,
PSA.57.3	Wê kerem û dilovaniya xwe bişîne.
PSA.57.4	Canê min di nav şêran de ye,
PSA.57.4	Di nav zilamên ku dişewitînin de ez radizêm,
PSA.57.4	Diranên wan wek rim û wek tîr in,
PSA.57.4	Zimanê wan şûrê tûj.
PSA.57.5	Ey Xwedê, li ser ezmanan bilind be,
PSA.57.5	Bila berziya te li ser tevahiya erdê be!
PSA.57.6	Tor avêtin gavên min,
PSA.57.6	Pelişî canê min;
PSA.57.6	Li pêş min çal vedan,
PSA.57.6	Ew bi xwe ketinê.
PSA.57.7	Dilê min bêleq e, ey Xwedê, dilê min bêleq e,
PSA.57.7	Ezê lavij û îlahiyan bêjim.
PSA.57.8	Hişyar be ey canê min, hişyar be,
PSA.57.8	Hişyar be ey ribab, ey çeng,
PSA.57.8	Ezê, seherê hişyar kim!
PSA.57.9	Di nav miletan de ez spasî bidim te, ey Xudan,
PSA.57.9	Di nav netewan de ji te re lavijan bêjim.
PSA.57.10	Çimkî kerema te heta ezmanan,
PSA.57.10	Rastiya te mezin e bi qasî asîmanan.
PSA.57.11	Ey Xwedê, bilind bibe li ser ezmanan,
PSA.57.11	Bila berziya te li ser tevahiya erdê be.
PSA.58.1	Ey desthilatdarno, ma hûn edaleta rast dibêjin?
PSA.58.1	Ma hûn, mirov bi rastiyê dadbar dikin?
PSA.58.2	Na! Hûn bi dil neheqiyê dikin,
PSA.58.2	Li nav welat, hûn zordariya destê xwe datînin mêzînê.
PSA.58.3	Xerab hê ji malzaroka dê xerab in,
PSA.58.3	Bi bûyina xwe re derew dibêjin, averê dibin.
PSA.58.4	Jehra wan wek jehra mar e.
PSA.58.4	Gohê xwe digirin, wek koremarên kerr in.
PSA.58.5	Ew koremar ku,
PSA.58.5	Dengê efsûnkar û sêrbazên hunermend nabihîze.
PSA.58.6	Ey Xwedê, tu bişikêne diranê devê wan,
PSA.58.6	Ya Xudan, bişikêne kêlbên şêran!
PSA.58.7	Bila wek ava ku diherike, nemînin.
PSA.58.7	Bila serê tîrê wan şikandî be, gava ku kevanê xwe dişidînin.
PSA.58.8	Bila bibin wek şeytanokê ku dihelin û diçin.
PSA.58.8	Wek zarokê ji ber jinê çûyî, rûyê rojê nebînin.
PSA.58.9	Hê ku beroşên wan, agirê striyan nebihîstine,
PSA.58.9	Çi terr û çi jî hişk, wê bi bagerê bipengizin.
PSA.58.10	Zilamê rast, wê bi dîtina tolsîtandînê şa be,
PSA.58.10	Wê bi xwîna xeraban lingên xwe bişo.
PSA.58.11	Hingê wê mirov bêjin: «Rast e, perrûya yê rast heye,
PSA.58.11	Rast e, Xwedayek ku dinê dadbar dike heye.»
PSA.59.1	Min xelas ke ji dijminên min, ey Xwedê,
PSA.59.1	Li hember dijminan bibe keleha min.
PSA.59.2	Min azad bike ji sûcdaran,
PSA.59.2	Min xelas ke ji xwîndaran.
PSA.59.3	Îcar niha, dixwazin jiyana min bistînin,
PSA.59.3	Yên hêzdar li hember min dicivin,
PSA.59.3	Belê, ne min serî hilda û ne jî min guneh kir, ya Xudan.
PSA.59.4	Bi ser ku ez bêrî me,
PSA.59.4	Xwe amade dikin, ji bo êrîşkirina min.
PSA.59.4	Rabe, hişyar be, were alîkariya min!
PSA.59.5	Û tu ya Xudan, Xwedayê ordiyan,
PSA.59.5	Xwedayê Îsraêlê,
PSA.59.5	Hişyar be, hemû mîletan bitoqlîne,
PSA.59.5	Ber tu kesê xayîn û xerab nekeve!
PSA.59.6	Êvarê vedigerin, wek kûçikan dikin xirrîn,
PSA.59.6	Û li bajêr digerin.
PSA.59.7	Ji devê wan xerabî dibare,
PSA.59.7	Şûr dertên ji lêvên wan.
PSA.59.7	«Ma wê kî bibihîze?» dibêjîn.
PSA.59.8	Belê tu, bi wan dikenî ya Xudan,
PSA.59.8	Şa dibî bi hemû netewan.
PSA.59.9	Hêza min tu yî, ezê li te binêrim,
PSA.59.9	Çimkî Xwedê birca min a bilind e.
PSA.59.10	Xwedayê mîn, bi kerema xwe tê pêşiya min,
PSA.59.10	Ew nîşanî min dide hilweşîna dijminê min.
PSA.59.11	Wan nekuje, da ku gelê min jibîr neke,
PSA.59.11	Bi hêza xwe wan belav ke û bixîne,
PSA.59.11	Ya Reb, tu yî mertalê me.
PSA.59.12	Bila ji ber gunehê devê xwe, gotinên lêvên xwe,
PSA.59.12	Ji ber derew û lanet xwendina xwe,
PSA.59.12	Di quretiya xwe de bifetisin.
PSA.59.13	Biqedîne, bi xezebê biqedîne, bila nemînin;
PSA.59.13	Bila bizanibin ku heta dawiya kujê erdê,
PSA.59.13	Serweriya Xwedê bi Aqûb re ye.
PSA.59.14	Bila êvarê vegerin, wek seyan biewtin,
PSA.59.14	Û li bajêr bigerin.
PSA.59.15	Ji bo xwarinê wê eware bigerin,
PSA.59.15	Têr nebin, wê şeveder bimînin.
PSA.59.16	Herçî ez im, ezê ji hêza te re lavijan bêjim,
PSA.59.16	Serê siban, kerema te bînim ziman.
PSA.59.16	Çimkî tu yî birca min a bilind,
PSA.59.16	Di roja teng de bûyî stara min.
PSA.59.17	Ey hêza min, ezê ji te re lavîjan bêjim,
PSA.59.17	Çimkî Xwedê bîrca min a bilind e, kerema min e.
PSA.60.1	Te em ji xwe avêtin, ey Xwedê te em şikandin,
PSA.60.1	Tu hatî xezebê, me li halê me yê berê bizivirîne!
PSA.60.2	Te erd hejand, te erd çirand;
PSA.60.2	Qelşên wê bi hev ve bizeliqîne, erd diheje.
PSA.60.3	Te tengahî bi gelê xwe da kişandin,
PSA.60.3	Şeraba sermestkirinê bi me da vexwarin.
PSA.60.4	Da ku riya rastiyê vebibe,
PSA.60.4	Te al da yên ji te ditirsin.
PSA.60.5	Da yên ku tu ji wan hez dikî, bibînin rizgariyê,
PSA.60.5	Bi destê xwe yê rastê azad ke, me bibersivîne!
PSA.60.6	Xwedê ji ciyê xwe yê pîroz got:
PSA.60.6	«Ezê şa bim, Şexemê parve kim,
PSA.60.6	Berriya Sukkotê bipîvim.
PSA.60.7	Gilad, ya min e, Manasse jî ya min,
PSA.60.7	Efrayim kumzirxê serê min,
PSA.60.7	Cihûda gopalê padîşahiya min.
PSA.60.8	Moav legana min a şûştinê,
PSA.60.8	Edomê li ber lingê min e,
PSA.60.8	Ezê bi serfirazî, bi ser Filîstê ve biqîrim.»
PSA.60.9	Ma wê kî min bibe bajarê bi sûr?
PSA.60.9	Wê kî rêberiya min bike heta Edomê?
PSA.60.10	Ey Xwedê, ma te em ji xwe neavêtin?
PSA.60.10	Ma êdî tu bi ordiyên me re naçî?
PSA.60.11	Li hember dijmin ji me re bibe alîkar,
PSA.60.11	Çimkî pûç e alîkariya mirov.
PSA.60.12	Em bi Xwedê mêrxasiyê dikin,
PSA.60.12	Ew dipelçiqîne dijminên me.
PSA.61.1	Ey Xwedê, feryada min bibihîze,
PSA.61.1	Goh bide dua min.
PSA.61.2	Gava ku dilê min dixeriqe,
PSA.61.2	Ez bangî te dikim ji vî kujê dinê.
PSA.61.2	Tu min derxe wî zinarê ku ez nagihîjimê,
PSA.61.3	Çimkî tu ji bo min bûyî star,
PSA.61.3	Li hember dijmin bûyî birceke hêzdar.
PSA.61.4	Li konê te ez her û her rûnêm,
PSA.61.4	Xwe bavêjim bin siya bazkê te.
PSA.61.5	Ey Xwedê, te sozdanên min bihîst,
PSA.61.5	Mîrasa yên ku ji navê te ditirsin, te da min.
PSA.61.6	Tu rojan, li rojên padîşah zêde ke,
PSA.61.6	Bila salên wî bibin sedsal!
PSA.61.7	Bila li pêş Xwedê hergav rûnê,
PSA.61.7	Tu wî, bi kerem û rastiya xwe biparêze!
PSA.61.8	Hingê ezê ji navê te re hergav lavijan bêjim,
PSA.61.8	Û her roj sozên xwe bînim cih.
PSA.62.1	Canê min, tenê bi aramî li benda Xwedê ye,
PSA.62.1	Rizgariya min bi wî ye.
PSA.62.2	Ew e zinar û rizgariya min,
PSA.62.2	Birca min a bilind ew e, ez nahejim.
PSA.62.3	Wek dîwarek xwarbûyî, wek sêncek ji ciyê xwe çûyî,
PSA.62.3	Heta kîngê, hemû bi hev re,
PSA.62.3	Ji bo pelçiqandinê,
PSA.62.3	Hûnê êrîş bikin ser wî?
PSA.62.4	Tenê ew, wî ji şerefa wî xistinê dişêwirin.
PSA.62.4	Ji derew zewk distînin.
PSA.62.4	Bi devê xwe xêr û dûa dikin,
PSA.62.4	Di dilê xwe de nalet dikin.
PSA.62.5	Ey canê min, tu tenê bi aramî Xwedê bipê,
PSA.62.5	Çimkî hêviya min ew e.
PSA.62.6	Zinar û hêviya min ew e,
PSA.62.6	Birca min a bilind ew e, ez nahejim.
PSA.62.7	Rizgarî û berziya min bi Xwedê ye,
PSA.62.7	Zinarê hêza min, dera stara min Xwedê ye.
PSA.62.8	Ey gelê min, hergav tu bi wî ewle be,
PSA.62.8	Dilê xwe birêje ber wî,
PSA.62.8	Çimkî Xwedê stargeha me ye.
PSA.62.9	Zarokên xelqê tenê hilmek in,
PSA.62.9	Beyzade jî derew,
PSA.62.9	Gava ku ketin mêzînê,
PSA.62.9	Herdû jî siviktir in ji hilmê.
PSA.62.10	Pişta xwe nedin zordariyê, pesnê xwe nedin bi talanê,
PSA.62.10	Serwet zêde bibe jî, dilê xwe pê ve girê nedin.
PSA.62.11	Xwedê carekê got,
PSA.62.11	Min ev du car bihîst:
PSA.62.11	Hêz ya Xwedê ye,
PSA.62.12	Kerem jî ya te ye, ya Reb!
PSA.62.12	Çimkî li gor karê wan, tu bergîdanê didî hemû kesan.
PSA.63.1	Ey Xwedê, tu yî Xwedayê min,
PSA.63.1	Ez li te digerim,
PSA.63.1	Canê min tiyî te bûye,
PSA.63.1	Li diyarekî çol, westa û bêav,
PSA.63.1	Bedena min bêriya te dike.
PSA.63.2	Ji bo ku ez bibînim hêz û berziya te,
PSA.63.2	Di dera pîroz de min nihartiye li te.
PSA.63.3	Ji jiyanê qenctir e kerema te,
PSA.63.3	Lêvên min ji bo te didin spasî.
PSA.63.4	Heta ez hebim ezê pesnê te bidim,
PSA.63.4	Bi navê te ezê destê xwe bilind bikim.
PSA.63.5	Wek bi mêjî û rûn têr bibim, wê canê min têr bibe,
PSA.63.5	Wê devê min, bi lêvên min bi şahî ji te re şikir bike.
PSA.63.6	Çaxê ez te, di nav nivînan de bibîr tînim,
PSA.63.6	Di dirêjiya şevê de, ez te kûr difikirim.
PSA.63.7	Çimkî tu ji min re bûyî alîkar,
PSA.63.7	Di bin siya bazkên te de bi şahî dibim spasdar.
PSA.63.8	Canê min bi daxwaz li dû te baz dide,
PSA.63.8	Destê te yê rastê ji min re dibe alîkar.
PSA.63.9	Belê yên ku dixwazin canê min bistînin,
PSA.63.9	Ewê korta bin erdê bibînin,
PSA.63.10	Ewê bîkevin ber devê şûr,
PSA.63.10	Ji çeqelan re bibin par.
PSA.63.11	Belê wê padîşah bi Xwedê şa be.
PSA.63.11	Yên ku bi navê wî sond dixwin, wê pesnê xwe bidin,
PSA.63.11	Lê ewê devê derewkaran bê girtin.
PSA.64.1	Di lavakirinê de, dengê min bibihize ey Xwedê,
PSA.64.1	Ji tirsa dijmin biparêze jîna min.
PSA.64.2	Ji şêwrên dizî yên xeraban,
PSA.64.2	Tu min veşêre ji welwela fesadan.
PSA.64.3	Ew ku, zimanê xwe wek şûr tûj kirine,
PSA.64.3	Tîrên xwe wek gotinên tal ava kirine,
PSA.64.4	Da ku ji dera veşartî, bavêjin zilamê gihîştî.
PSA.64.4	Ji nişka ve, bê tirs davêjin wî.
PSA.64.5	Di karê xerabiyê de ew wêrek in,
PSA.64.5	Kozikên veşartî dişêwirin,
PSA.64.5	«Ma wê kî bibîne?» dibêjin.
PSA.64.6	Li fesadiyê digerin,
PSA.64.6	«Me planek bêqusûr çêkir!» dibêjin.
PSA.64.6	Dil û hundirê her yekî ji wan kûr e.
PSA.64.7	Belê wê Xwedê, bavêje wan tîran,
PSA.64.7	Ji nişka ve birindar bike wan.
PSA.64.8	Wê zimanê wan, wan bibe xerabûnê,
PSA.64.8	Yên ku wan bibînin, wê serê xwe bi wan bihejînin.
PSA.64.9	Wê hemû mirov bitirsin,
PSA.64.9	Karê Xwedê bidin bihîstin,
PSA.64.9	Ya ku wî kiriye bifikirin.
PSA.64.10	Yê rast wê bi Xudan şa be,
PSA.64.10	Xwe bispêre wî,
PSA.64.10	Hemû dilên paqij wê bidin pesnê wî.
PSA.65.1	Li Siyonê şikir li benda te ye, ey Xwedê,
PSA.65.1	Sozên ku ji te re hatine dayin, wê bên cih.
PSA.65.2	Ey tu, yê ku duayan dibihîze,
PSA.65.2	Wê hemû mirov bên ba te.
PSA.65.3	Guneh zora min dibin,
PSA.65.3	Herçî serhildanên me ne, tu wan dibexşînî.
PSA.65.4	Xwezi bî wî mirovî, ji bo ku li hewşa te rûnê,
PSA.65.4	Te ew bijart û nêzikî xwe kir!
PSA.65.4	Em bi qenciya mala te,
PSA.65.4	Perestgeha te ya pîroz têr dibin.
PSA.65.5	Ey tu, Xwedayê rizgariya me,
PSA.65.5	Di dadperweriyê de,
PSA.65.5	Bi karên tirsdar didî bersîva me.
PSA.65.5	Ey tu, yê li çaraliyên dinyayê,
PSA.65.5	Hêviya wan ên dûr ên li ser deryayê;
PSA.65.6	Bi hêzê rapêçandî,
PSA.65.6	Bi hêza xwe çiyayan şidandî,
PSA.65.7	Yê ku xumîna deryayan,
PSA.65.7	Xumîna pêlan,
PSA.65.7	Û tevliheviya miletan dide rawestan tu yî.
PSA.65.8	Yên ku rûdinên li wî kujê dinê,
PSA.65.8	Ditirsin ji karên te yên nedîtî.
PSA.65.8	Ji rojhilat heta rojava,
PSA.65.8	Tu wan bi şahî didî qêrîn.
PSA.65.9	Tu erdê ditoqlinî û wê av didî,
PSA.65.9	Tu wê di nav dewlemendiyê de dihêlî.
PSA.65.9	Çemê Xwedê bi avê tije ye,
PSA.65.9	Çaxê te axê amade kir,
PSA.65.9	Genimê mirov tu amade dikî:
PSA.65.10	Xetên halet tu têr av didî,
PSA.65.10	Axa wan tu sererast dikî,
PSA.65.10	Axê bi baranê dinermijînî,
PSA.65.10	Bereketê didî berên wan.
PSA.65.11	Bi qenciyên xwe, tu tacegul datînî ser salê,
PSA.65.11	Ji şopên te bereket dibare,
PSA.65.12	Çolên te çêre didin,
PSA.65.12	Û gir di şahiyê de dimînin.
PSA.65.13	Mêrg bi keriyan tên nixamtin,
PSA.65.13	Berrî bi genim tên pêçandin,
PSA.65.13	Bi şahî diqîrin, lavijan dibêjin.
PSA.66.1	Ey tevahiya rûyê erdê,
PSA.66.1	Bi şahî ji bo Xwedê biqîrin!
PSA.66.2	Ji navê wî yê berz re lavijan bêjin,
PSA.66.2	Pesnê wî berz bikin!
PSA.66.3	Ji Xwedê re bêjin, «Karên te çiqas mezin in!
PSA.66.3	Ji ber hêzdarî û mezinbûna te,
PSA.66.3	Wê serî li ber te deynin, dijminên te.
PSA.66.4	Wê hemû dinya biperize te,
PSA.66.4	Wê ji te re lavijan bêjin,
PSA.66.4	Lavijan bêjin ji bo navê te.»
PSA.66.5	Werin, karên Xwedê bibînin!
PSA.66.5	Çi karên mezin kir li nav mirovan.
PSA.66.6	Wî derya zivirand reşahiyê,
PSA.66.6	Gelê wî peya derbas bû ji çem.
PSA.66.6	Em li wê derê, bi kirina wî şa bûn.
PSA.66.7	Bi hêza wî, serwerî her û her dajo,
PSA.66.7	Çavên wî bi baldarî li ser miletan e;
PSA.66.7	Bila serhildêr xwe bilind mekin!
PSA.66.8	Ey gelno, Xwedayê me pîroz bikin,
PSA.66.8	Dengê pesnê wî bidin bihîstin.
PSA.66.9	Ew e, yê ku jîna me diparêze,
PSA.66.9	Ew e, yê ku nahêle lingê me bişemite.
PSA.66.10	Te em ceribandin, ey Xwedê,
PSA.66.10	Wek ku zîv tê paqijkirin, te em paqij kirin.
PSA.66.11	Te em kirin dehfikê,
PSA.66.11	Û te barê giran da pişta me.
PSA.66.12	Te siwar kir, mirovan li stûyê me,
PSA.66.12	Em ketin agir û avê,
PSA.66.12	Lê te em derxistin firehiyê.
PSA.66.13	Bi goriyên şewitandî ezê bikevim mala te,
PSA.66.13	Ezê, sozên xwe bînim cih,
PSA.66.14	Di tengahiyê de lêvên min ew anî ziman,
PSA.66.14	Û devê min got.
PSA.66.15	Bi dûmana beranên şewitandî û pezên qelew,
PSA.66.15	Ezê goriyên şewitandinê pêşkişî te bikim,
PSA.66.15	Ezê ga û nêriyan ji te re pêşkiş bikim.
PSA.66.16	Werin gohdar bin, ey hûn hemû yên ku ji Xwedê ditirsin,
PSA.66.16	Ez ji we re bêjim, ka ji bo canê min çi kir.
PSA.66.17	Min bi devê xwe gazî wî kir,
PSA.66.17	Û ew bi zimanê min hat berzkirin.
PSA.66.18	Eger min di dilê xwe de cih bida fesadiyê,
PSA.66.18	Reb ez nedibihîztim.
PSA.66.19	Belê Xwedê ez bihîztim,
PSA.66.19	Goh da dengê dua min.
PSA.66.20	Xwedê pîroz be,
PSA.66.20	Çimkî bi şûn ve nezivart dua min,
PSA.66.20	Ji min nedirixand kerema xwe.
PSA.67.1	Xwedê li me were rehmê û me pîroz ke,
PSA.67.1	Ji bo me bibiriqîne rûyê xwe.
PSA.67.2	Da ku li ser rûyê erdê riya te,
PSA.67.2	Di nav hemû miletan de rizgariya te bê zanîn.
PSA.67.3	Bila gel ji te re spas bikin ey Xwedê,
PSA.67.3	Hemû gel ji te re spas bikin!
PSA.67.4	Bila milet şa bin û bi şahî biqîrin,
PSA.67.4	Çimki tu bi rastiyê miletan dadbar dikî,
PSA.67.4	Tu rêberiya miletên li ser rûyê erdê dikî.
PSA.67.5	Bila gel ji te re spas bikin ey Xwedê,
PSA.67.5	Bila hemû gel ji te re spas bikin!
PSA.67.6	Rûyê erdê berê xwe da,
PSA.67.6	Xwedê, Xwedayê me, wê me pîroz bike.
PSA.67.7	Wê Xwedê me pîroz bike,
PSA.67.7	Çaraliyên dinê wê ji wî bitirse!
PSA.68.1	Bila Xwedê rabe, dijminê wî belav bibin,
PSA.68.1	Yên ku jê nefret dikin, ji ber wî birevin!
PSA.68.2	Bila wan belav ke, wek dûyê belavbûyî;
PSA.68.2	Wek şimaya ku li ber agir dihele,
PSA.68.2	Bila yên xerab li ber Xwedê nemînin!
PSA.68.3	Bila yên rast şa bibin,
PSA.68.3	Li pêş Xwedê bikin şahî,
PSA.68.3	Bi şabûnê bihna xwe vedin.
PSA.68.4	Ji Xwedê re lavijan bêjin, pesnê navê wî bidin,
PSA.68.4	Ji siwarê ku çolê derbas dibe re, rê çêkin;
PSA.68.4	Navê wî Xudan e, li pêş wî bikin cejn!
PSA.68.5	Xwedê, li warê xwe yê pîroz,
PSA.68.5	Bavê sêwiyan, xwedanê jinebiyan e.
PSA.68.6	Xwedê, mala bêkesan ava dike,
PSA.68.6	Dîlan dertine firehiyê,
PSA.68.6	Belê serhildêr li dera ziwa rûdinên.
PSA.68.7	Ey Xwedê, gava ku tu derketî pêşberî gelê xwe,
PSA.68.7	Çaxê tu li çolê rêve çûyî,
PSA.68.8	Erd hejiya,
PSA.68.8	Asîman li pêş Xwedê dilop kir,
PSA.68.8	Li pêş Xwedê, li pêş Xwedayê Îsraêlê,
PSA.68.8	Sîna jî lerizî.
PSA.68.9	Te baranên baş barandin, ey Xwedê,
PSA.68.9	Gava ku westiya, te hêz da axa xwe.
PSA.68.10	Gelê te li wê derê rûnişt,
PSA.68.10	Te qenciya xwe, ji dilşikestiyan re amade kir, ey Xwedê.
PSA.68.11	Reb ku da ferman,
PSA.68.11	Ordiyeke jinan mizgînî da:
PSA.68.12	«Direvin, direvin padîşahên ordiyan!
PSA.68.12	Jinên malê, parî dikin malê talanê.
PSA.68.13	Heta ji bo yên we yên li gomê vezeliyayî,
PSA.68.13	Kevokeke bazkzîvîn,
PSA.68.13	Û purtên wê bi zêrê zer rapêçandî heye.»
PSA.68.14	Gava ku Karîndar, padîşah belav kirin,
PSA.68.14	Tê bêjî, li Çiyayê Salmonê berf dibariya.
PSA.68.15	Çiyayê Basan çiyayê berz e!
PSA.68.15	Çiyayê Basan bilind û bi gopît e!
PSA.68.16	Ey çiyayên bilind, bo çi hûn awiran didin,
PSA.68.16	Çiyayê ku Xwedê ji bo xwe bijartiye?
PSA.68.16	Erê, wê Xudan her û her li wê derê rûnê.
PSA.68.17	Erebên Xwedê yên şer bîst hezar, hezar caran hezar in,
PSA.68.17	Reb di nav wan de ye, wek Sînayê di nav pîroziyê de ye.
PSA.68.18	Tu hilkişiyayî jor, te yên dîl, dîl kirin,
PSA.68.18	Ya Xudan Xwedê, ji bo ku tu li wê derê rûnêyî,
PSA.68.18	Te ji mirovan û heta ji serhildêran jî diyarî sitandin.
PSA.68.19	Rebê ku her roj barê me dikişîne,
PSA.68.19	Xwedayê ku rizgariya me ye, pîroz be.
PSA.68.20	Xwedayê me Xwedayê rizgarkirinê ye,
PSA.68.20	Tenê Rebê me Xudan, dikare ji mirinê xelas bike.
PSA.68.21	Belê Xwedê serê dijminên xwe, serê wan ê bi pirç,
PSA.68.21	Serê yên ku di nav gunehan de digerin dipelçiqîne.
PSA.68.22	Reb got, «Ezê wan ji Basanê şûn ve bînim,
PSA.68.22	Ezê wan ji kûrahiya deryayan şûn ve bizivirînim,
PSA.68.23	Da ku, tu lingê xwe di xwînê bidî, wan bipelçiqînî,
PSA.68.23	Da ku zimanê seyê wan, ji dijminê te para xwe bistînin.»
PSA.68.24	Ey Xwedê, wan meşa te ya karwanî dît,
PSA.68.24	Wan dît ku Xwedayê min, padîşahê min ket dera pîroz.
PSA.68.25	Di nav keçên ku li tefê dixin de,
PSA.68.25	Li pêş yên ku dixwînin, li paş yên ku li saz dixin meşiyan.
PSA.68.26	«Ey hûn, yên ku ji kaniya Îsraêl in,
PSA.68.26	Di civînên xwe de pesnê Xwedê, pesnê Xudan bidin!»
PSA.68.27	Padîşahê wan Benyamînê biçûk,
PSA.68.27	Bi zilamên xwe re serokên Cihûdayê,
PSA.68.27	Serokên Zebûlûn, serokên Naftalî li wir in!
PSA.68.28	Xwedayê te, hêza te emir kir,
PSA.68.28	Ya ku te ji bo me kirî, asêtir bike, ey Xwedê!
PSA.68.29	Ji bo xatirê perestgeha te ya li Orşelîmê.
PSA.68.29	Wê diyariyan ji te re bînin padîşah.
PSA.68.30	Heywanê kûvî yê ku di nav çilqan de dijî,
PSA.68.30	Kulinçeyên zîv di bin lingan de dipelçiqîne.
PSA.68.30	Tu erzê garana ga û golikên miletan bişikîne,
PSA.68.30	Miletên şerhez ji hev biqetîne!
PSA.68.31	Wê ji Misirê diyarî werin,
PSA.68.31	Hebeş, wê zû destê xwe ji Xwedê re vekin.
PSA.68.32	Ey padîşahiyên erdê, ji Xwedê re lavijan bêjin,
PSA.68.32	Bi lavijan pesnê Reb bidin,
PSA.68.33	Ji yê li ezmanan, li ezmanên kevin siwar bûye re lavijan bêjin.
PSA.68.33	Va ye dengê wî, dengê wî yê bi hêz bilind dibe!
PSA.68.34	Hêza Xwedê binasin;
PSA.68.34	Berziya wî li ser Îsraêlê ye,
PSA.68.34	Hêza wî li ezmanan.
PSA.68.35	Tu çi bi heybet î, ey Xwedê, li perestgeha xwe!
PSA.68.35	Xwedayê Îsrailê, ku hêz û pêkarî dide gelê xwe,
PSA.68.35	Pîroz be!
PSA.69.1	Min rizgar ke, ey Xwedê,
PSA.69.1	Av gihîşt stûyê min.
PSA.69.2	Ez ketim ritama kûr,
PSA.69.2	Dera seknê tune.
PSA.69.2	Ez ketim avên kûr,
PSA.69.2	Pêl di ser min re derbas dibin.
PSA.69.3	Ez westiyam ji feryadê,
PSA.69.3	Gewrî li min ziwa bû;
PSA.69.3	Li benda Xwedê,
PSA.69.3	Çavên min tefiyan.
PSA.69.4	Yên ku ji tunehî ji min nefret dikin,
PSA.69.4	Ji porê serê min pirrtir in.
PSA.69.4	Gellek zêde ne dijminên min ên neheq, ku li kuştina min digerin.
PSA.69.4	Tiştê ku min nediziye dixwazin bi min bidin dayin?
PSA.69.5	Ey Xwedê, tu bi bêaqiliya min dizanî,
PSA.69.5	Ji te, neveşartî ne gunehên min.
PSA.69.6	Ey Reb, Xudanê ordiyan,
PSA.69.6	Bila şermî nebin yên ku li hêviya te man!
PSA.69.6	Ey Xwedayê Îsrailê,
PSA.69.6	Bila riswa mebin, yên ku ji rûyê min li te geriyan!
PSA.69.7	Di riya te de min xwe da ber riswakirinê,
PSA.69.7	Ser çavê min nixamt şermê.
PSA.69.8	Ez ji birayên xwe re xerib,
PSA.69.8	Ji kurên diya xwe re biyanî mam.
PSA.69.9	Çimkî, xîretkêşiya ji bo mala te ez qedandim,
PSA.69.9	Riswakirina yên ku te riswa dikin hat ser min.
PSA.69.10	Ez giriyam, min bi rojiyê cefa da xwe,
PSA.69.10	Ev ji bo min eyib hat hesibandin.
PSA.69.11	Çaxê min şêl ji xwe re kir libas,
PSA.69.11	Ez ji bo wan bûm çîrok.
PSA.69.12	Yên li ber derî rûniştî xeyba min dikin,
PSA.69.12	Û ez bûm strana serxweşan.
PSA.69.13	Belê dua min ji te re ye, ya Xudan!
PSA.69.13	Ey Xwedê, demeke maqûl, bi zêdehiya kerema xwe,
PSA.69.13	Bi alîkariya xwe ya dilsoz min rizgar ke,
PSA.69.13	Min bibersivîne.
PSA.69.14	Tu min ji heriyê derîne,
PSA.69.14	Nehêle ez noq bibim;
PSA.69.14	Bike ku ez, ji yên ku ji min nefret dikin,
PSA.69.14	Û ji avên kûr azad bibim.
PSA.69.15	Bila pêlên avan di ser min re derbas nebin,
PSA.69.15	Bila kûrahî min danequrtinin,
PSA.69.15	Û bila çala mirinê devê xwe li ser min negire.
PSA.69.16	Min bibersivine ya Xudan,
PSA.69.16	Çimkî kerema te qenc e.
PSA.69.16	Bi zêdehiya dilovaniya xwe li min bizivire!
PSA.69.17	Ruyê xwe veneşêre ji evdê xwe,
PSA.69.17	Ez di tengahiyê de me, zû min bibersivîne!
PSA.69.18	Xwe nêzikî canê min bike, min bibexşîne,
PSA.69.18	Dijminên min, ji ser serê min hilîne.
PSA.69.19	Tu dizanî,
PSA.69.19	Bi riswatî, şerm û rezaleta li hember min;
PSA.69.19	Hemû jî li pêşberî te ne, dijminên min.
PSA.69.20	Ez bi keder im, riswatiyê dilê min şikand,
PSA.69.20	Ez li benda dilovanekî mam, belê derneket,
PSA.69.20	Li xemrevînekî geriyam, min rayî nekir.
PSA.69.21	Di şûna xwarinê de, wan jehr da min,
PSA.69.21	Di tîbûnê de, wan sihik bi min dan vexwarin.
PSA.69.22	Bila sifra li ber wan ji bo wan bibe dafik,
PSA.69.22	Hê di aştiyê de ne, têkevin defikan!
PSA.69.23	Bila çavê wan tarî bibe, nebînin!
PSA.69.23	Tu hergav bilerizine pişta wan!
PSA.69.24	Xezeba xwe bi ser wan de birijîne,
PSA.69.24	Şidbûna hêrsa xwe bi wan bigihîne!
PSA.69.25	Bila bêdeng bimîne stara wan,
PSA.69.25	Kes rûnenê li konê wan!
PSA.69.26	Li zilamê ku te lêxistiye eziyet dikin,
PSA.69.26	Êşa, zilamê ku te birindar kiriye dipeyivin.
PSA.69.27	Tu bi serê wan de ceza bibarîne,
PSA.69.27	Bila kes ji wan azakirinê ji te nebîne!
PSA.69.28	Bila bên xîjkirin ji deftera jîndaran,
PSA.69.28	Bi rastan re neyên nivîsandin!
PSA.69.29	Ez ku, ketî û bi keder im,
PSA.69.29	Bila rizgarkirina te, min bilind bike ey Xwedê!
PSA.69.30	Ezê navê Xwedê, bi lavijan bêjim,
PSA.69.30	Bi spaskirin, wî berz bikim.
PSA.69.31	Wê ev Xudan,
PSA.69.31	Ji gayekî bi sim û bi qiloç,
PSA.69.31	An ji boxekî bêtir şa bike.
PSA.69.32	Bindest wê vê bibînin û şa bibin,
PSA.69.32	Ey yên ku li Xwedê digerin, bila dilê we zindî bibe.
PSA.69.33	Çimkî Xudan, dibihîze belengazan,
PSA.69.33	Ew kêm nabîne hêsîran.
PSA.69.34	Bila ji wî re spas bikin,
PSA.69.34	Erd û ezman, derya û yên ku di wan de digerin!
PSA.69.35	Çimkî wê Xwedê Siyonê rizgar bike,
PSA.69.35	Û bajarên Cihûdayê ava bike;
PSA.69.35	Yên li wê derê rûdinên, ewê wê derê ji xwe re bikin milk.
PSA.69.36	Wê zarokên evdên wî jî, wê derê mîras bistînin,
PSA.69.36	Yên ku ji navê wî hez dikin, li wê derê rûnin.
PSA.70.1	Ey Xwedê, zû min azad ke!
PSA.70.1	Ey Xudan, bi lez were alîkariya min!
PSA.70.2	Bila şerm bikin û rûyê wan sor bibe,
PSA.70.2	Yên ku digerin li kuştina min!
PSA.70.2	Bila riswa bibin,
PSA.70.2	Yên ku şa dibin bi xerabiya min!
PSA.70.3	Yên ku ji min re dibêjin «Ox, Ox»
PSA.70.3	Bila ji şerma xwe şûn ve vegerin!
PSA.70.4	Hemû yên ku li te digerin,
PSA.70.4	Bila bi te hênik û şa bibin!
PSA.70.4	Yên ku ji rizgarkirina te hez dikin,
PSA.70.4	Bila hergav bêjin «Xwedê mezin e!»
PSA.70.5	Belê ez bindest û belengaz im,
PSA.70.5	Ey Xwedê, tu bazde alîkariya min!
PSA.70.5	Tu yî alîkar û rizgarkarê min,
PSA.70.5	Dereng nemîne, ya Xudan!
PSA.71.1	Ya Xudan, ez xwe dispêrim te,
PSA.71.1	Tu min nede şermê her û her!
PSA.71.2	Bi rastdariya xwe tu min azad ke,
PSA.71.2	Goh bide min, min rizgar ke!
PSA.71.3	Tu bibe zinarê min ê starê,
PSA.71.3	Da ku ez hergav bêm te;
PSA.71.3	Te emir da ji bo rizgarkirina min,
PSA.71.3	Çimkî tu yî zinar û kela min.
PSA.71.4	Ey Xwedayê min, tu min xelas ke,
PSA.71.4	Ji destê zilamê xerab, fesad û xedar!
PSA.71.5	Çimkî hêviya min tu yî, ya Reb Xudan,
PSA.71.5	Ji xortaniya xwe ve, yê ez pê ewle me tu yî.
PSA.71.6	Ji roja ku ez çêbûm vir ve, tu ji min re bûyî destek,
PSA.71.6	Te ez ji malzaroka diya min deranî û anîm dinê.
PSA.71.6	Sipasiya min hergav ji te re ye.
PSA.71.7	Ji bo gellekan ez wek tiştek ecêb im,
PSA.71.7	Belê tu stargeha min a hêzdar î.
PSA.71.8	Pesnê te hergav li ser zimanê min,
PSA.71.8	Tevahiya rojê berziya te di bîra min.
PSA.71.9	Di pîrbûnê de tu min ji xwe navêje,
PSA.71.9	Gava ku ez ji taqetê ketim, tu min bernede!
PSA.71.10	Çimkî dijminên min qala min dikin,
PSA.71.10	Yên ku dixwazin min bikujin, bi hev dişêwirin,
PSA.71.11	Ji hev re dibêjin, «Xwedê ew berda!
PSA.71.11	Bi pey bikevin, wî bigirin,
PSA.71.11	Çimkî kes wî xelas nake!»
PSA.71.12	Ey Xwedê, dûr nemîne ji min,
PSA.71.12	Ey Xwedayê min, tu bi lez were alîkariya min!
PSA.71.13	Yên ku dijminên min in, bila şerm bikin, biqelin,
PSA.71.13	Yên li ziyana min digerin, bila bi şermî û rezaletê bên nixamtin.
PSA.71.14	Belê ez hergav hêvîdar im,
PSA.71.14	Ji bo te pesindar û spasdar im.
PSA.71.15	Dadperwerî û rizgarkirina te,
PSA.71.15	Tevahiya rojê li ser devê min e
PSA.71.15	Îcar hejmara wan ne karê zanîna min e.
PSA.71.16	Ezê bi karên mezin ên Reb Xudan werim,
PSA.71.16	Ezê rastdariya te, tenê ya te bîr bînim.
PSA.71.17	Ey Xwedê, ji zaroktiya min ve te ez fêr kirim,
PSA.71.17	Karên te yên rewnaq hê jî ez dibêjim.
PSA.71.18	Ez pîr û porsipî bibim jî,
PSA.71.18	Heta ku ez hêza te ji her nifşî re,
PSA.71.18	Karîna te ji hemû yên bên re nebêjim,
PSA.71.18	Tu min bernede, ey Xwedê.
PSA.71.19	Ey Xwedê, rastdariya te digîhije ezman,
PSA.71.19	Tu ku, te karên mezin kir,
PSA.71.19	Ma kî dimîne te, ey Xwedê?
PSA.71.20	Tu ku, te gellek tengahiyên xerab nîşanî me da,
PSA.71.20	Tu dîsa me vedijînî,
PSA.71.20	Tu dîsa me ji kûrahiya axê dertînî.
PSA.71.21	Tê siyaneta min zêde bikî,
PSA.71.21	Li min vegerî û min teselî bikî.
PSA.71.22	Ezê ji bo dilsoziya te,
PSA.71.22	Bi çengê pesnê te bidim, ey Xwedayê min,
PSA.71.22	Bi Lîrê, bi lavijan pesnê te bidim,
PSA.71.22	Ey Pîrozê Îsraêlê!
PSA.71.23	Gava ez bi lavijan pesnê te bidim,
PSA.71.23	Wê canê min û lêvên min şahiya xwe bînin ziman,
PSA.71.23	Çimkî te xelas kir wan.
PSA.71.24	Wê zimanê min jî tevahiya rojê dadperweriya te bêje,
PSA.71.24	Çimkî yên ku li xesara min digeriyan,
PSA.71.24	Şermî bûn û rûyê wan reş bû.
PSA.72.1	Ey Xwedê, tu dadperweriya xwe bide padîşah,
PSA.72.1	Rastdariya xwe bide kurê padîşah.
PSA.72.2	Bila gelê te bi rastdariyê,
PSA.72.2	Belengazên te, bi dadperweriyê dadbar bike!
PSA.72.3	Bila çiya, firehiyê ji gel re bînin,
PSA.72.3	Bila gir jî, rastdariyê!
PSA.72.4	Bila ew mafê bindestan bide,
PSA.72.4	Zarokê belengazan xelas ke,
PSA.72.4	Û zordaran bipelçiqîne!
PSA.72.5	Heta ku roj û heyv hebin,
PSA.72.5	Bila ew, nifş li pey nifşî ji te bitirsin.
PSA.72.6	Wek barana ku li ser mêrga nûbirrî dibare,
PSA.72.6	Bila ew, wek taviya ku axê av dide, bê!
PSA.72.7	Bila di rojên wî de rastdarî kulîlkan bide,
PSA.72.7	Aştî bi zêdebarî hebe, heta ku heyv biqede.
PSA.72.8	Ji deryayê heta deryayê,
PSA.72.8	Ji Firatê, heta kujê dinê yê din serwerî bajo!
PSA.72.9	Gelê çolê li pêş wî here ser çokan,
PSA.72.9	Dijminên wî axê bialêsin.
PSA.72.10	Bila padîşahê Tarşîş û yê giravan,
PSA.72.10	Jê re xeracê bînin,
PSA.72.10	Padîşahên Seba û Seva diyariyan pêşkişî wî bikin!
PSA.72.11	Bila hemû padîşah li ber wî herin ser çokan,
PSA.72.11	Hemû milet ji wî re evdîtî bikin!
PSA.72.12	Ew diçe hawara hejaran,
PSA.72.12	Ew rizgar dike feqir û bêkesan.
PSA.72.13	Ew ber belengaz û ketiyan dikeve,
PSA.72.13	Canê feqîran rizgar dike.
PSA.72.14	Ew wan ji tada û zordariyê dide berdan,
PSA.72.14	Di çavê wî de, bi rûmet e xwîna wan.
PSA.72.15	Bila bijî!
PSA.72.15	Û bila ji zêrê Seba bidinê;
PSA.72.15	Hergav ji bo wî dua bikin,
PSA.72.15	Û her roj wî pîroz bikin!
PSA.72.16	Bila, li erdê, li serê çiyan,
PSA.72.16	Bi zêdebarî genîm hebe!
PSA.72.16	Bila simbil wek Lubnanê berdar bin,
PSA.72.16	Gelê bajêr wek giya kulîlk bidin!
PSA.72.17	Navê padîşah her û her bimîne,
PSA.72.17	Heta ku roj hebe ew hebe,
PSA.72.17	Bi destê wî mirov pîroz bibin,
PSA.72.17	Hemû millet bêjin, «Xwezî bi wî!»
PSA.72.18	Xudan Xwedê, Xwedayê Îsraêlê pîroz be,
PSA.72.18	Yê ku karên nedîtî dike, tenê ew e.
PSA.72.19	Navê wî yê berz, her û her pîroz be,
PSA.72.19	Tevahiya erdê bi berziya wî tije be!
PSA.72.19	Amîn! Amîn!
PSA.72.20	Duayên Dawidê kurê Îşay li vir diqedin.
PSA.73.1	Bi rastî jî, Xwedê ji Îsraêlê re,
PSA.73.1	Ji dilpaqijan re qenc e.
PSA.73.2	Belê lingên min, li ber terpilînê bûn,
PSA.73.2	Gavên min li ber şemitînê.
PSA.73.3	Çimkî min, gava firehiya xeraban dît,
PSA.73.3	Ez ji qûreyan hesidîm.
PSA.73.4	Di mirina wan de êş nîne,
PSA.73.4	Bedenên wan dermalekirî ne.
PSA.73.5	Ew bi derdê kesî nizanin,
PSA.73.5	Wek mirov belayê nakşînin.
PSA.73.6	Loma quretî wek gerdenzêra wan e,
PSA.73.6	Zordarî kincê nixamtina wan e.
PSA.73.7	Ji qelewî çavê wan dike bifetiqe,
PSA.73.7	Xerabî ji hundirê wan difûre.
PSA.73.8	Bi mirovan tinazên xwe dikin,
PSA.73.8	Ji xedarî bi xerabiyê re dipeyivin, ji jor ve diaxivin.
PSA.73.9	Devê xwe li hember ezman vedikin,
PSA.73.9	Zimanê wan li erdê digere.
PSA.73.10	Loma xelq li wan dizivire,
PSA.73.10	Dev li hewa mayî, peyvên wan gohdarî dike.
PSA.73.11	Dibêjin ku, «Ma Xwedê çawa dizane?
PSA.73.11	Ma Yê Berz bi çi dizane?»
PSA.73.12	Binêr, weha ne, yên xerab,
PSA.73.12	Hergav rihet in, serweta xwe zêde dikin.
PSA.73.13	Ya rast, min dilê xwe beredayî paqij kiriye,
PSA.73.13	Bi bêsûcî destê xwe şûştiye.
PSA.73.14	Çimkî her roj bela hatin serê min,
PSA.73.14	Her sibeh min ezab kişand.
PSA.73.15	Eger min bigota, «Ez jî wek wan bipeyivim,»
PSA.73.15	Hingê min bi zarokên te re xayintî kiribû.
PSA.73.16	Ez fikirîm, ka ez çawa aqil dibim vê yekê,
PSA.73.16	Û ev li ber çavê min zor hat,
PSA.73.17	Dema ez ketim perestgeha Xwedê;
PSA.73.17	Hingê min fêm kir encama xeraban,
PSA.73.18	Ya rast, tê wan deynî derên şemitok,
PSA.73.18	Û wan kaşkî xerabûnê.
PSA.73.19	Çawa di hilmekê de xera bûn,
PSA.73.19	Bi tirs û sawê, bi tevahî çûn!
PSA.73.20	Ji bo yekî ku ji xewê hişyar dibe, xewn çi be,
PSA.73.20	Çaxê tu jî hişyar bî, Ya Reb,
PSA.73.20	Tê kêm bibînî, dîdara wan.
PSA.73.21	Çimkî dilê min êşiya,
PSA.73.21	Hundirê min tahl bû.
PSA.73.22	Heçî ez im, bêaqil û nezan,
PSA.73.22	Li pêşberî te ez bûm mîna heywan.
PSA.73.23	Belê ez hergav bi te re me,
PSA.73.23	Te bi destê min ê rastê girt.
PSA.73.24	Bi şîreta xwe rê nîşanî min didî,
PSA.73.24	Dû re min digihînî berziya xwe.
PSA.73.25	Li ezmanan kiyî min heye?
PSA.73.25	Xên ji te, ez kesî din naxwazim li ser rûyê erdê.
PSA.73.26	Bedena min û dilê min dihele,
PSA.73.26	Belê hêza dilê min,
PSA.73.26	Û para min hergav Xwedê ye.
PSA.73.27	Çimkî, va ye yên ji te dûr in tune dibin,
PSA.73.27	Tê, hemû yên ku ji te diqetîn û ne dilsoz in, tune bikî.
PSA.73.28	Belê nêzikbûna Xwedê ji bo min qenc e;
PSA.73.28	Ji bo ku ez hemû karên te bidim bihîstin
PSA.73.28	Min Reb Xudan ji xwe re kir star.
PSA.74.1	Ey Xwedê, ji bo çi te em her û her berdan?
PSA.74.1	Çima hêrsa te, li hember miyên mêrga te pêt dide?
PSA.74.2	Koma ku te ji berê ve kiribû ya xwe,
PSA.74.2	Ji bo ku ji te re mîras bimîne, rizgar ke,
PSA.74.2	Û Çiyayê Sîyonê yê ku tu lê rûniştî yî, bibîr bîne.
PSA.74.3	Ber bi xirbên mayindar ve bimeşe,
PSA.74.3	Dijmin li dera pîroz her tişt xera kir.
PSA.74.4	Dijminên te, li ciyê civata te kirin gurmîn,
PSA.74.4	Ji bo ku bibe nîşan, wan ala xwe li wê derê çikand.
PSA.74.5	Wek ku bi biviran,
PSA.74.5	Têkevin dereke daristan.
PSA.74.6	Û hemû nexşên wê,
PSA.74.6	Şikandin bi gerane û biviran.
PSA.74.7	Agir berdan perestgeha te,
PSA.74.7	Warê navê te,
PSA.74.7	Kirin erdê û murdar kirin.
PSA.74.8	Di dilê xwe de gotin, «Em hemûyî bipelçiqînin!»
PSA.74.8	Li welat hemû derên civata Xwedê hilweşandin.
PSA.74.9	Hemû alên me çûne,
PSA.74.9	Êdî pêxember jî tunin,
PSA.74.9	Di nav me de kes nizane, ka heta çi wextê.
PSA.74.10	Ey Xwedê, wê heta kîngê dijmin tinazên xwe bi te bike,
PSA.74.10	Ma wê her û her dijmin çêrî navê te bike?
PSA.74.11	Çima tu destê xwe yê rastê şûn ve dikişînî?
PSA.74.11	Çima tu dest hilnaynî!
PSA.74.12	Belê Xwedê, ji demên berê ve padîşahê min e,
PSA.74.12	Li rûyê erdê rizgarî bi wî ye.
PSA.74.13	Te bi hêza xwe deryayê kir du şeq,
PSA.74.13	Serê cinawirên deryayê di nav avê de şikand.
PSA.74.14	Te serên Levîethan şikand,
PSA.74.14	Te ew kir qutê yên ku li çolê dijîn.
PSA.74.15	Te kanî û lehiyan rakir,
PSA.74.15	Çemên ku hergav diherikin ziwa kir.
PSA.74.16	Roj ya te ye, şev jî ya te,
PSA.74.16	Roj û ronahî te amade kir.
PSA.74.17	Hemû sînorên ser erdê te danîn,
PSA.74.17	Havîn û zivistan, te afirand.
PSA.74.18	Bibîr bîne ya Xudan, dijmin tinaz bi te kir,
PSA.74.18	Miletekî bêaqil tinaz bi navê te kir.
PSA.74.19	Nespêre cinawiran, canê kevoka xwe,
PSA.74.19	Tu car ji bîr neke, rewşa belengazên xwe.
PSA.74.20	Tu bala xwe bide peymanê,
PSA.74.20	Çimkî derên tarî yên diyar,
PSA.74.20	Ji bo zordaran bûye cih û war.
PSA.74.21	Bila yê neçar, şûn ve nezivire stûxwar,
PSA.74.21	Bila bindest û hejar, ji bo navê te bibin pesindar.
PSA.74.22	Rabe ey Xwedê, doza xwe bibîne!
PSA.74.22	Tinazên, yê ku bêaqil tevahiya rojê bi te dike, bibîr bîne!
PSA.74.23	Dengê dijminên xwe ji bîr neke,
PSA.74.23	Hergav bilind dibe, welwela yên ku li ber te rabûne!
PSA.75.1	Em ji te re spas dikin ey Xwedê,
PSA.75.1	Em spas dikin, çimkî navê te nêzik e,
PSA.75.1	Karên te yên nedîtî, vê didin xuyan:
PSA.75.2	«Dema ku min kifş kiriye bê,
PSA.75.2	Ezê bi rastiyê dadbar bikim,
PSA.75.3	Erd û hemû yên lê rûniştî heliyan,
PSA.75.3	Stûnên wê min şidand.
PSA.75.4	Ji yên ku pesnê xwe didin re, min got, ‹Pesnê xwe nedin.›
PSA.75.4	Ji xeraban re, min got, ‹Qiloçên xwe ranekin!›»
PSA.75.5	Qiloçê xwe jor ve ranekin,
PSA.75.5	Nepeyivin, serî rakirî!
PSA.75.6	Çimkî ne li dera ku roj hiltê û ne jî li dera ku diçe ava,
PSA.75.6	Ne jî ji çola çiyan dadbarî tê.
PSA.75.7	Dadger tenê Xwedê ye,
PSA.75.7	Yekî nizim dike, yê din bilind dike.
PSA.75.8	Di destê Xudan de kase heye,
PSA.75.8	Ji şereba kefdayî û tevlihev;
PSA.75.8	Ew dirêje û tije dike kasê,
PSA.75.8	Hemû xerabên ser rûyê erdê, vedixwin ji retma wê.
PSA.75.9	Ezê her û her vê bikim ilam,
PSA.75.9	Pesnê Xwedayê Aqûb bidim bi lavijan:
PSA.75.10	«Ezê hemû hêza xeraban bişikînim,
PSA.75.10	Belê wê hêza rastan bilind bibe.»
PSA.76.1	Li Cihûdayê Xwedê tê zanîn,
PSA.76.1	Li Îsraêlê navê wî bilind e;
PSA.76.2	Holika wî li Salemê ye,
PSA.76.2	Dera lê rûdinê li Sîyonê,
PSA.76.3	Wî li wê derê, tîrên bi agir,
PSA.76.3	Şûr û mertal, çekên şer şikand.
PSA.76.4	Yê ku berz e tu yî,
PSA.76.4	Tu ji çiyayên serfiraziyê rewnaqtir î.
PSA.76.5	Yên mêrxas hatin şêlandin,
PSA.76.5	Wan xewa xwe kir,
PSA.76.5	Yên herî hêzdar destê xwe nelebitandin.
PSA.76.6	Ey Xwedayê Aqûb, ji erzşikandina te,
PSA.76.6	Ereba cengê jî, hesp jî nîvmirî bûn.
PSA.76.7	Tu, tirsdar î! Tu!
PSA.76.7	Çaxê tu hêrs bibî, kî dîkare li ber te raweste?
PSA.76.8	Da ku tu xelas kî hemû bindestên dinê,
PSA.76.8	Ey Xwedê, gava ku te dest pê kir bi dadbarkirinê,
PSA.76.9	Biryara te ji ezmanan hat bihîstin,
PSA.76.9	Erd tirsiya û bêdeng ma.
PSA.76.10	Ya rast, xezeba mirov ji te re pesindan e,
PSA.76.10	Xezeba bermayî, ji bo te bêziyan e
PSA.76.11	Sozên xwe ji Xudan Xwedayê xwe re bi cih bînin,
PSA.76.11	Hemû yên li der û dora wî,
PSA.76.11	Bila ji yê tirsdar re diyariyan bînin.
PSA.76.12	Ew, ruhê serokan dişikîne,
PSA.76.12	Ji padîşahên dinê re tirsê tîne.
PSA.77.1	Dengê min li Xwedê ye, ez dikim feryad,
PSA.77.1	Dengê min li Xwedê ye, da ku goh bide min.
PSA.77.2	Di roja teng de ez li Reb digerim,
PSA.77.2	Ez bi şev destê xwe vedikim,
PSA.77.2	Canê min teseliyê naxwaze.
PSA.77.3	Ez Xwedê bibîr tînim û dinalim,
PSA.77.3	Ez difikirim û ruhê min dixeriqe.
PSA.77.4	Tu bi qelpaxên çavê min digirî,
PSA.77.4	Dilê min teng dibe, ez nikarim bêjim.
PSA.77.5	Rojên çûyî,
PSA.77.5	Ez salên dewrên çûyî fikirîm.
PSA.77.6	Bi şev, ez bi dil stranên xwe bibîr tînim,
PSA.77.6	Ez, ji xwe bi xwe re dibêjim,
PSA.77.6	Ruhê min ji dûrî û kûrî ve dipirse:
PSA.77.7	«Gelo wê Reb me her û her berde?
PSA.77.7	Ma wê cardin qenciyê bi min neke?
PSA.77.8	Ma kerema wî her û her qediya?
PSA.77.8	Ma sozên ku wî dabûn her û her betal bûn?
PSA.77.9	Gelo Xwedê, ji bîr kir berketinê?
PSA.77.9	Ciyê dilovaniyê, stand hêrsê?»
PSA.77.10	Min got, «Ya ku min dêşîne ev e!
PSA.77.10	Destê Yê Berz ê rastê, ne wek berê ye.»
PSA.77.11	Ez li karên Xudan digerim,
PSA.77.11	Herîqayên wî yên kevin bibîr tînim.
PSA.77.12	Ez kûr li ser her karên te difikirim,
PSA.77.12	Li ser kirinên te ji xwe derim.
PSA.77.13	Ey Xwedê, riya te di pîroziyê de ye!
PSA.77.13	Kîjan îlah wek Xwedê gewre ye?
PSA.77.14	Xwedayê ku herîqeyan dike tu yî,
PSA.77.14	Li nav gelan, te hêza xwe da nîşandan.
PSA.77.15	Te bi zendê xwe gelê xwe,
PSA.77.15	Kurên Aqûb û Ûsîv rizgar kir.
PSA.77.16	Avan tu dîtî, ey Xwedê!
PSA.77.16	Avan tu dîtî û tirsiyan,
PSA.77.16	Kûrahî lerziyan.
PSA.77.17	Ewran ava xwe vala kir,
PSA.77.17	Asûman deng da,
PSA.77.17	Tîrên te firiyan.
PSA.77.18	Di babelîskê de gurmîna te hat bihîstin,
PSA.77.18	Brûskê dinyayê ronahî kir,
PSA.77.18	Erd lerizî û hejiya.
PSA.77.19	Riya te di deryayê de,
PSA.77.19	Riyên te di avên mezin de bûn,
PSA.77.19	Belê ne kifş bûn rêçên te.
PSA.77.20	Te bi destê Mûsa û Harûn
PSA.77.20	Gelê xwe wek keriyekî ajot.
PSA.78.1	Ey gelê min, goh bide şîreta min,
PSA.78.1	Xwar bike gohê xwe li ber peyvên min.
PSA.78.2	Ezê bi meselan devê xwe vekim,
PSA.78.2	Sirrên demên berê bi ta ve vekim,
PSA.78.3	Me ew bihîst û pê deranî,
PSA.78.3	Û bav û kalên me ji me re gotin.
PSA.78.4	Emê wan ji kurên te veneşêrin;
PSA.78.4	Emê pesnê Xudan,
PSA.78.4	Hêza wî û karên wî yên nedîtî,
PSA.78.4	Ji nîfşên bê re bêjin.
PSA.78.5	Xudan, rêznameyek ji bo Aqûb deranî,
PSA.78.5	Û li Îsraêlê şerîetek danî.
PSA.78.5	Wî li bav û kalên me emir kir,
PSA.78.5	Da ku wan fêrî zarokên xwe bikin.
PSA.78.6	Ji bo ku, nifşên bê, zarokên nûbûyî bizanin,
PSA.78.6	Wan ji zarokên xwe re bêjin,
PSA.78.7	Bila hêviya xwe bi Xwedê ve girêdin,
PSA.78.7	Karên Xwedê ji bîr nekin,
PSA.78.7	Rêzikên wî bînin cîh;
PSA.78.8	Bila wek bav û kalên xwe serhişk û serhildar nebin,
PSA.78.8	Ew nifş ku, bi ruhê xwe û bi dilê xwe,
PSA.78.8	Ji Xwedê re dilsoz nebû.
PSA.78.9	Zaryên Efraîm ên bi tîr û çekdar,
PSA.78.9	Di roja şer de şûn ve vegerîn.
PSA.78.10	Wan peymana Xwedê negirt,
PSA.78.10	Û nexwestin li gor şerîeta wî rê ve herin.
PSA.78.11	Wan karên wî jibîrkirin,
PSA.78.11	Karên nedîtî yên ku wî nîşanî wan da.
PSA.78.12	Li diyarê Misirê, li deşta Soanê,
PSA.78.12	Wî li pêş bav û kalên wan, karên nedîtî kir.
PSA.78.13	Wî derya qelaşt û ew derbas kirin,
PSA.78.13	Wî avan, wek dîwarekî rawestan.
PSA.78.14	Bi roj wî bi ewran,
PSA.78.14	Bi şev, bi ronahiya agir rê nîşanî wan da.
PSA.78.15	Li çolê wî zinar qelaştin,
PSA.78.15	Wek ku ji kûrahiyan tê,
PSA.78.15	Wî têra wan av bi wan da vexwarin.
PSA.78.16	Wî ji zinaran av deranî,
PSA.78.16	Wek çeman av herikand.
PSA.78.17	Belê wan li çolê, cardin li hember wî guneh kirin,
PSA.78.17	Li hember Yê Berz îsyan kirin.
PSA.78.18	Xwarina ku dilê wan diçûyê xwestin,
PSA.78.18	Di dilê xwe de Xwedê ceribandin.
PSA.78.19	Li hember Xwedê peyivîn û gotin,
PSA.78.19	«Ma Xwedê dikare li çolê sifrê deyne.
PSA.78.20	Binêre, li zinar xist avê avêt,
PSA.78.20	Lehî rabûn.
PSA.78.20	Ma dikare nan jî bide?
PSA.78.20	Ma dikare goşt jî bide gelê xwe?»
PSA.78.21	Xudan ev bihîst û gellek hêrs bû,
PSA.78.21	Li hember Aqûb bû agir,
PSA.78.21	Û li Îsraêlê hêrs bû;
PSA.78.22	Çimkî wan ji Xwedê bawer nekir,
PSA.78.22	Û bi rizgarkirina wî ewle nebûn.
PSA.78.23	Xwedê emir kir li asîmanê jor,
PSA.78.23	Û deriyên asîman vebûn;
PSA.78.24	Ji bo xwarinê, wî Mann bi ser wan de barand,
PSA.78.24	Genimê asîman da wan.
PSA.78.25	Heryekî ji wan, xwar nanê hêzdaran,
PSA.78.25	Heta ku ew têr bibin ji wan re xwarin şand.
PSA.78.26	Wî li asîman bayê rojhilat rakir,
PSA.78.26	Bi hêza xwe, rê da bayê başûr.
PSA.78.27	Wî goşt wek tozê,
PSA.78.27	Çûkên bi bazk wek qûma deryayê bi ser wan de barand;
PSA.78.28	Wan ew kir nav konên xwe,
PSA.78.28	Danîn dora ciyên lê diman.
PSA.78.29	Bi vî awayî xwarin pirr têr xwarin,
PSA.78.29	Xwedê bi cih anî ya ku xwestin.
PSA.78.30	Hê îştaha wan li cih,
PSA.78.30	Xwarina wan di devê wan de bû,
PSA.78.31	Hêrsa Xwedê li hember wan rabû.
PSA.78.31	Yên herî hêzdar kuşt,
PSA.78.31	Mêrxasên Îsraêlê li erdê hêşt.
PSA.78.32	Li gel vê dîsa jî guneh kirin,
PSA.78.32	Ji karên Xwedê yên ecêb bawer nekirin.
PSA.78.33	Loma Xwedê rojên wan bi valahiyê,
PSA.78.33	Salên wan bi sawê qedand.
PSA.78.34	Gava wî ew dikuştin, ew li wî digeriyan,
PSA.78.34	Ew poşman dibûn û bi dilxwazî bi pey Xwedê diketin.
PSA.78.35	Bibîr dianîn ku Xwedê zinarê wan bû,
PSA.78.35	Xwedayê berz rizgarkarê wan bû.
PSA.78.36	Bi devê xwe, xwe bi wî xweş dikirin,
PSA.78.36	Bi zimanê xwe jê re derew dikirin.
PSA.78.37	Çimkî dilê wan bi wî re ne rast bû,
PSA.78.37	Bi peymana wî ve ne girêdayî bûn.
PSA.78.38	Belê Xwedê dilovan bû,
PSA.78.38	Li fesadiya wan diborî, ew nedişandin helaqê;
PSA.78.38	Gellek caran wî digirt hêrsa xwe,
PSA.78.38	Wî nîşan nedida tevahiya xezeba xwe.
PSA.78.39	Bibîr dîanî ku ew mirov in,
PSA.78.39	Wek bayê derbas dibin û nazivirin.
PSA.78.40	Gellek caran li çolê serî li ber wî hildidan,
PSA.78.40	Li dera tenha ew hêrs dikirin!
PSA.78.41	Gellek caran wan Xwedê diceriband,
PSA.78.41	Pîrozê Îsraêlê diêşand.
PSA.78.42	Wan bibîr nedianî destê wî,
PSA.78.42	Û roja ku ew ji dijmin xelas dikirin,
PSA.78.43	Çawa li Misirê elamet nîşanî wan dida,
PSA.78.43	Li deşta Tsoanê karên nedîtî dikir.
PSA.78.44	Wî çem û newalên Misirê,
PSA.78.44	Ji bo ku venexwin, vegerand xwînê.
PSA.78.45	Mêşên ku wî şand nav wan, xwarin canê wan,
PSA.78.45	Wî şand beqan, beqan welat qedand.
PSA.78.46	Wî zadê wan da cûbiran,
PSA.78.46	Keda wan da kuliyan.
PSA.78.47	Wî rezê wan bi teyrokê,
PSA.78.47	Darên hêjîran, bi qeşayê kuşt.
PSA.78.48	Wî pezê wan spart zîpikê,
PSA.78.48	Keriyên wan da ber brûskên xerakir.
PSA.78.49	Wî hêrsa xwe ya sorbûyî,
PSA.78.49	Xezeb, xişim û belayê,
PSA.78.49	Partek milyaketên xerabiyê şand.
PSA.78.50	Wî rê li ber hêrsa xwe vekir,
PSA.78.50	Canê wan, ji mirinê nedirixand,
PSA.78.50	Jiyana wan da destê webayê.
PSA.78.51	Li Misirê hemû nuxiriyan,
PSA.78.51	Li konê Ham, li zarokên pêşî xist.
PSA.78.52	Wî gelê xwe wek mêşinan bir,
PSA.78.52	Wî li çolê ew wek keriyekî ajotin.
PSA.78.53	Wî ew bi ewlehî rêve birin, netirsiyan;
PSA.78.53	Deryayê dabiland dijminê wan.
PSA.78.54	Wî ew anîn sînorê axa xwe ya pîroz,
PSA.78.54	Anî çiyayê ku destê wî yê rastê qezenc kiribû.
PSA.78.55	Wî milletan, qewirand ji pêş wan,
PSA.78.55	Wî axa wan par kir,
PSA.78.55	Li konên wan,
PSA.78.55	Eşîrên Îsraêlê cîwar kir.
PSA.78.56	Herçî ew in, wan Xwedayê berz diceriband,
PSA.78.56	Serî hildidan,
PSA.78.56	Şehadeta wî nedigirtin.
PSA.78.57	Wek bav û kalên xwe şûn ve vedigerîn, bêbextî dikirin,
PSA.78.57	Wek kevanek xapînok xwar diçûn.
PSA.78.58	Bi pûtên xwe yên qewirandî ew didexisandin,
PSA.78.58	Bi cihên wan ên bilind, ew hêrs dikirin,
PSA.78.59	Xwedê ev bihîst û hat xezebê,
PSA.78.59	Îsraêlê bi tevahî red kir.
PSA.78.60	Konê ku li nav mirovan danîbû,
PSA.78.60	Warê Şîlo terikand.
PSA.78.61	Wî hêza xwe şand surgûnê,
PSA.78.61	Bedewiya xwe da destê dijmin.
PSA.78.62	Gelê xwe di şûr re derbas kir,
PSA.78.62	Li mîrasa xwe hat xezebê.
PSA.78.63	Agir xortên wan xwar,
PSA.78.63	Strana dîlanê ji keçên wan re nehat gotin.
PSA.78.64	Kahînên wan bi şûr ketin,
PSA.78.64	Jinebiyên wan nikaribûn bigirîn.
PSA.78.65	Hingê Reb wek ku ji xewê hişyar bibe,
PSA.78.65	Wek zilamê ku ji ber şerabê diqîre, hişyar bû.
PSA.78.66	Li dijminên xwe xist û belav kir,
PSA.78.66	Wî rûreşiyeke herheyî da wan.
PSA.78.67	Û Xwedê dûndana Ûsîv red kir,
PSA.78.67	Efrayîm eşîra xwe nebijart;
PSA.78.68	Tenê Cihûda eşîra xwe,
PSA.78.68	Çiyayê Sîyonê yê ku jê hez dike bijart.
PSA.78.69	Perestgeha xwe wek bilindahiyan,
PSA.78.69	Wek dinya ku herheyî ava kiribû, çêkir.
PSA.78.70	Û wî evdê xwe Dawid bijart,
PSA.78.70	Wî ew ji hewşa miyan,
PSA.78.71	Ji wê dera ku wî li mêşinan dinihart, hilda.
PSA.78.71	Da ku ew bibe şivanê gelê wî Aqûb,
PSA.78.71	Şivanê mîrasa wî Îsraêlê.
PSA.78.72	Hingê Dawid bi durustî ji wan re bû şivan,
PSA.78.72	Bi hunerê destê xwe rê nîşan da li ber wan.
PSA.79.1	Ey Xwedê, millet ketin mîrasa te,
PSA.79.1	Qirêjî kirin perestgeha te ya pîroz,
PSA.79.1	Orşelîmê kirin qûça keviran.
PSA.79.2	Laşên evdên te, ji bo xwarinê dan teyrên asîman,
PSA.79.2	Goştê peywirên te dan cinawirên ser erdan.
PSA.79.3	Li dora Orşelîmê, xwîna wan wek avê rêtin,
PSA.79.3	Tu kes nebû ku veşêre laşê wan.
PSA.79.4	Li pêş cîranên xwe em rûreş bûn,
PSA.79.4	Em bûn pêkenî û şahiya yên der û dora xwe.
PSA.79.5	Heta kîngê ya Xudan?
PSA.79.5	Ma wê her û her bajo xezeba te?
PSA.79.5	Ma wê dexesiya te, wek agîr bişewite?
PSA.79.6	Tu xezeba xwe, bi ser miletên ku bi te nizanin,
PSA.79.6	Bi ser welatên ku bang nakin navê te de birijîne.
PSA.79.7	Çimkî wan serê Aqûb xwar,
PSA.79.7	Û welatê wî kirin çol.
PSA.79.8	Tu gunehê bav û kalên me, bibîr neyne li hember me,
PSA.79.8	Tu dilovaniya xwe zû nîşan de ji bo me,
PSA.79.8	Çimkî em gellek nizim bûn.
PSA.79.9	Ey Xwedayê rizgariya me, ji bo berziya navê xwe were alîkariya me,
PSA.79.9	Me rizgar ke, ji bo xatirê navê xwe, me ji gunehên me pak ke!
PSA.79.10	Ma çima wê millet bêjin, «Ka Xwedayê wan li ku ye?»
PSA.79.10	Bila di nav miletan de bê zanîn, ku ewê heyfa xwîna wan bê hilanîn,
PSA.79.10	Û em vê bi çavê xwe bibînin!
PSA.79.11	Bila nalîna girtiyan bigîhije tebeqa te,
PSA.79.11	Tu bi mezinahiya hêza xwe, biparêze zaryên mirinê.
PSA.79.12	Tu tinazkirina cîranên me yên ku bi te tinaz kirin,
PSA.79.12	Heft qat li wan vegerîne ya Reb!
PSA.79.13	Û em gelê te, miyên mêrga te,
PSA.79.13	Em her û her spas dikin ji bo te,
PSA.79.13	Ji nifşan heta nifşan em digihînin pesindana te.
PSA.80.1	Ey şivanê Îsraêlê, goh bide,
PSA.80.1	Tu ku, tu Ûsîv wek kerî dajoyî,
PSA.80.1	Tu ku, tu li ser Kerûbiyan rûniştî yî,
PSA.80.1	Ronahiya xwe bide,
PSA.80.2	Li pêş Efrayim, Benyamîn û Manasse,
PSA.80.2	Hêza xwe hişyar ke,
PSA.80.2	Were me rizgar ke!
PSA.80.3	Ey Xwedê me bizivirîne,
PSA.80.3	Ruyê xwe bibiriqîne, da ku em rizgar bibin!
PSA.80.4	Ya Xudan, Xwedayê ordiyan,
PSA.80.4	Ma tê heta kîngê, hêrs bibî ji dua gelê xwe?
PSA.80.5	Te nanê hêsirên çavan bi wan da xwarin,
PSA.80.5	Bi elba mezin hêsirên çavan bi wan da vexwarin.
PSA.80.6	Te kir ku em bi cîranên xwe re pev biçin,
PSA.80.6	Dijminên me di nav hev de şa dibin.
PSA.80.7	Ey Xwedayê ordiyan, me bizivirîne,
PSA.80.7	Ruyê xwe bibiriqîne, ji me re rizgariyê bîne.
PSA.80.8	Te ji Misirê şivek dêliyê anî,
PSA.80.8	Te milletan deranî û wê danî.
PSA.80.9	Te axa pêş wê vekir,
PSA.80.9	Wê kûr tor berda, welat tije kir.
PSA.80.10	Çiya bi siya wê,
PSA.80.10	Darên Xwedê yên sedir, bi guliyên wê hatin nixamtin.
PSA.80.11	Wê guliyên xwe heta Deryayê,
PSA.80.11	Şaxên xwe heta Firatê berda.
PSA.80.12	Bo çi te xera kir sêncên wê?
PSA.80.12	Hemû rêwî tirî jêdikin ji wê,
PSA.80.13	Berazê daristanan wê xera dikin,
PSA.80.13	Heywanên kûvî dixwin ji wê.
PSA.80.14	Ey Xwedayê ordiyan, em lava dikin vegere!
PSA.80.14	Ji ezmanan binêre û vê dêliyê bibîne.
PSA.80.15	Şiva ku te bi destê xwe yê rastê danî,
PSA.80.15	Şaxê ku te ji bo xwe hêzdar kir bitoqlîne!
PSA.80.16	Bi agir hatiye şewitandîn, hatiye birrîn dêliya te,
PSA.80.16	Bila bi awirên te yên tûj tune bibin, dijminê te!
PSA.80.17	Destê te, li ser wî zilamî ye, ku destê te yê rastê ye,
PSA.80.17	Bila destê te, li ser wî be ku tu ji bo xwe hêzdar dikî!
PSA.80.18	Hingê em dev ji te bernadin;
PSA.80.18	Me vejîne, emê bang bikin navê te!
PSA.80.19	Ya Xudan, Xwedayê ordiyan, me bizivirîne,
PSA.80.19	Ruyê xwe bibiriqîne, rizgariya me bîne.
PSA.81.1	Ji bo Xwedayê ku hêza me hemûyan e, bi dengekî bilind şahiya xwe bînin ziman,
PSA.81.1	Bi şahî biqîrin ji bo Xwedayê Aqûb!
PSA.81.2	Li tefê xin,
PSA.81.2	Li çenga dengxweş, li lîrê xin.
PSA.81.3	Di heyva nû de, di heyva çardehşevî de,
PSA.81.3	Li boriyê xin, di roja cejnê de.
PSA.81.4	Çimkî ev, qanûneke ji bo Îsraêl,
PSA.81.4	Dadbariyeke Xwedayê Aqûb e.
PSA.81.5	Dema ku Xwedê li hember Misirê meşiya,
PSA.81.5	Wî ev ji bo Ûsîv wek qanûn danî.
PSA.81.5	Li wir, min zimanekî ku min pê nizanibû bihîst:
PSA.81.6	«Min pişta te, ji bar dûr kir,
PSA.81.6	Destên te ji selikê azad bûn,
PSA.81.7	Te di tengahîyê de bang kir, min te azad kir,
PSA.81.7	Piştî avêtina birûskê min tu bersîvand,
PSA.81.7	Di ava Merîvayê de min tu ceriband.
PSA.81.8	Gohdar be ey gelê min, ez te hişyar dikim;
PSA.81.8	Ey Îsraêl, te ez gohdarî bikirama!
PSA.81.9	Wê di nav we de îlahên xerîb nebin,
PSA.81.9	Hûnê neperizin îlahek din!
PSA.81.10	Yê ku te ji diyarê Misirê deranî,
PSA.81.10	Xwedayê te, Xudan ez im.
PSA.81.10	Devê xwe baş veke ez dagirim!
PSA.81.11	«Belê gelê min, gohê xwe neda min,
PSA.81.11	Û Îsraêlê ez nexwestim.
PSA.81.12	Min jî ew bi dilê wan ê hişk ve hêşt,
PSA.81.12	Da ku ew bi şîretên xwe rêve herin.
PSA.81.13	Xwezî gelê min, gohê xwe bida min,
PSA.81.13	Û Îsraêl di riyên min de bimeşiya!
PSA.81.14	Minê zû dijminên wan nizim bikira,
PSA.81.14	Li hember neyarên wan destê xwe rakira!
PSA.81.15	Yên ku ji min nefret dikin, wê serî li ber min danîna,
PSA.81.15	Wê ev rewşa wan her û her bajota.
PSA.81.16	Minê genimê herî baş bi we bida xwarin,
PSA.81.16	Bi hingivê ji zinar, we bida têrkirin.»
PSA.82.1	Li civata Xwedê, Xwedê radiweste,
PSA.82.1	Di nav îlahan de dadbariyê dike.
PSA.82.2	«Ma tê heta kîngê bi neheqî bidî biryar,
PSA.82.2	Ji bo xeraban bibî meyildar?
PSA.82.3	Li doza yê lewaz û sêwiyan binêrin,
PSA.82.3	Mafê bindest û feqîran biparêzin.
PSA.82.4	Yê lewaz û belengaz xelas kin,
PSA.82.4	Wan ji destê xeraban azad kin.»
PSA.82.5	Ji ber ku hûn nizanin û fêm nakin,
PSA.82.5	Û di tarîyê de digerin,
PSA.82.5	Hemû bingehên erdê dihejin.
PSA.82.6	«Min got, ‹Hûn îlah in,
PSA.82.6	Û hemû kûrên Yê Berz in!›
PSA.82.7	Dîsa hûnê wek mirovan bimirin,
PSA.82.7	Wek yek ji serokan, hûnê bikevin!»
PSA.82.8	Rabe ey Xwedê, rûyê erdê dadbar bike!
PSA.82.8	Çimkî hemû milet yên te ne.
PSA.83.1	Ey Xwedê, hiş nebe,
PSA.83.1	Bêdeng û bêtevger nemîne ey Xwedê!
PSA.83.2	Binêre, dijminên te tevliheviyê dertînin,
PSA.83.2	Yên ku ji te nefret dikin, serî hiltînin.
PSA.83.3	Li hember gelê te civînên hîlekar datînin,
PSA.83.3	Li hember yên ku tu diparêzî, şêwr dikin.
PSA.83.4	Dibêjin, «Werin em wan tune bikin, bila nebin milet,
PSA.83.4	Bila êdî navê Îsraêlê neyê bibîranîn!»
PSA.83.5	Hemûyan dilê xwe kirin yek, li hev şîret kirin,
PSA.83.5	Li hember te peyman çêkirin:
PSA.83.6	Konên Edomê û Simaîliyan,
PSA.83.6	Moab û Haceriyan,
PSA.83.7	Gebal, Ammon û Amalek,
PSA.83.7	Gelê Sûr û Filîstî,
PSA.83.8	Aşûr jî bi wan re bû yek,
PSA.83.8	Hêz dan lawên Lûtiyan.
PSA.83.9	Ya ku te bi Mîdyanê kir, bi wan jî bike,
PSA.83.9	Çawa ku te bi Sîsera û li newala Kîşonê bi Yabîn kir.
PSA.83.10	Ew li Endorê helaq bûn,
PSA.83.10	Ji bo axê bûn hok.
PSA.83.11	Esîlzadên wan, wek Oreb û Zeeb bike,
PSA.83.11	Ya ku te anî serê Zehab û Salmûna, bîne serê begên wan.
PSA.83.12	Wan got, «Werin em mêrgên Xwedê,
PSA.83.12	Ji xwe re bikin milk.»
PSA.83.13	Ey Xwedayê min, tu wan wek babelîska tozê,
PSA.83.13	Wek kaya ber bayê bike!
PSA.83.14	Wek pêta ku daristanê dişewitîne,
PSA.83.14	Wek alava ku çiyan digire,
PSA.83.15	Bi bagera xwe bi pey wan bikeve,
PSA.83.15	Bi babelîska xwe wan têxe sawê!
PSA.83.16	Ruyê wan bi şermê binixême,
PSA.83.16	Da ku li navê te bigerin ya Xudan.
PSA.83.17	Bila her û her şerm bikin û şaş bimînin,
PSA.83.17	Bila tune bibin û rûswa bimînin.
PSA.83.18	Da ku hîn bibin navê te Xudan e,
PSA.83.18	Li ser tevahiya dinê, tenê tu berz î.
PSA.84.1	Ey Xwedayê ordiyan,
PSA.84.1	Çiqas xweş e ciyê te.
PSA.84.2	Canê min bêriya hewşên Xudan dike,
PSA.84.2	Jê re dixeriqe,
PSA.84.2	Dilê min û bedena min,
PSA.84.2	Xwedayê jîndar bi şahî bibîr tîne.
PSA.84.3	Di gorîgehên te de,
PSA.84.3	Heta beytikê ji xwe re malek, hechecikê jî,
PSA.84.3	Ji bo danîna ferxikên xwe, ji xwe re hêlînek dît.
PSA.84.3	Ey Xudanê ordiyan, padîşah û Xwedayê min!
PSA.84.4	Xwezî bi wan ku li mala te rûdinên,
PSA.84.4	Ew hergav spasdarên te ne.
PSA.84.5	Xwezî bi wî ku hêza xwe ji te distîne!
PSA.84.5	Riya heca Siyonê di dilê wî de ye.
PSA.84.6	Gava ew di Geliyê Bekayê re derbas dibin,
PSA.84.6	Ew wê derê dikin serê kaniyê,
PSA.84.6	Bila bi barana pêşî re, ew der bibîne adaniyê.
PSA.84.7	Çiqas here wê hêzdar bibin,
PSA.84.7	Wê li Siyonê, ji alî Xwedê ve bên dîtin.
PSA.84.8	Ya Xudan, Xwedayê ordiyan goh bide dua min,
PSA.84.8	Goh bide ey Xwedayê Aqûb.
PSA.84.9	Ey Xwedayê ku mertalê me ye, binêre,
PSA.84.9	Ruyê meshkiriye xwe bibîne!
PSA.84.10	Rojeke li hewşên te,
PSA.84.10	Ji hezar rojan çêtir e;
PSA.84.10	Di şûna ku ezê li konê xerabiyê rûnêm,
PSA.84.10	Li mala Xwedê, li ser sekokê rûniştin, çêtir e ji bo min.
PSA.84.11	Çimkî Xudan Xwedê roj û mertal e.
PSA.84.11	Kerem û berziyê dide;
PSA.84.11	Ji her kesê ku bi durustî dimeşe, tu qenciyê nadirixîne.
PSA.84.12	Ey Xudanê ordiyan,
PSA.84.12	Yê ku bi te ewle ye, çiqas dilgeş e!
PSA.85.1	Ya Xudan, tu ji diyarê xwe razî mayî,
PSA.85.1	Te Aqûb ji surgûnê bi şûn ve anî.
PSA.85.2	Te gunehê gelê xwe bexişand,
PSA.85.2	Hemû sûcên wan nuxumand.
PSA.85.3	Te, hemû xezeba xwe da alî,
PSA.85.3	Dev ji kela hêrsa xwe berda.
PSA.85.4	Ey Xwedayê rizgariya me, me bizivirîne,
PSA.85.4	Hêrsa xwe ya li hember me daxîne!
PSA.85.5	Ma tê her û her hêrs bibî li me?
PSA.85.5	Û hêrsa te bajo li hember hemû nifşên me?
PSA.85.6	Da ku gelê te bi te şa be,
PSA.85.6	Tê me cardin nevejînî?
PSA.85.7	Ya Xudan kerema xwe nîşan bide me,
PSA.85.7	Rizgarkirina xwe bide me!
PSA.85.8	Xwedê Xudan çi bêje ezê gohdar bim;
PSA.85.8	Ewê ji gelê xwe û dilsozên xwe re aştiyê bêje,
PSA.85.8	Da ku ew, cardin venegerin bêaqiliyê.
PSA.85.9	Rizgarkirina wî, nêzikî wan e ku ji wî ditirsin,
PSA.85.9	Da ku keremê li diyarê me bide rûniştin.
PSA.85.10	Wê hezkirin û kerem bigihîjin hev,
PSA.85.10	Aştî û rastdarî, ramûsin hev.
PSA.85.11	Wê rastî li erdê şîn bibe,
PSA.85.11	Rastdarî ji jor ve binêre.
PSA.85.12	Wê Xudan ya qenc bide,
PSA.85.12	Û axa me berê xwe bide.
PSA.85.13	Wê rastdarî li pêş wî bimeşe,
PSA.85.13	Û ji gavên wî re rê çêke.
PSA.86.1	Ya Xudan, gohê xwe xwar ke û bersîv bide min,
PSA.86.1	Çimkî ez bindest û belengaz im.
PSA.86.2	Canê min biparêze, çimkî ez peywirê te me.
PSA.86.2	Ey Xwedê, tu xelas ke evdê xwe yê bi te ewle!
PSA.86.3	Li min were rehmê ya Reb,
PSA.86.3	Çimkî ez ji te re lava dikim tevahiya rojê.
PSA.86.4	Tu canê evdê xwe şa ke,
PSA.86.4	Çimkî ya Reb, ez canê xwe ji bo te bilind dikim.
PSA.86.5	Çimkî ya Reb, tu qenc û bexişkar î,
PSA.86.5	Ji hemû yên ku bang dikin te re keremdar î.
PSA.86.6	Goh bide dua min ya Xudan,
PSA.86.6	Bibihîze lavakirina min!
PSA.86.7	Di roja teng de ez bangî te dikim,
PSA.86.7	Çimkî, tu didî bersîva min.
PSA.86.8	Ya Reb, di nav îlahan de tunin yên mîna te,
PSA.86.8	Ne jî karên wek karên te.
PSA.86.9	Ya Xudan, hemû miletên ku te afirandine wê werin,
PSA.86.9	Biperizin te, li ber te bigerin,
PSA.86.9	Û ewê berzî bidin navê te.
PSA.86.10	Çimkî tu mezin î û karên nedîtî dikî,
PSA.86.10	Xwedayê tenê tu yî.
PSA.86.11	Ya Xudan, riya xwe hînî min bike,
PSA.86.11	Ez li gor rastiya te bimeşim,
PSA.86.11	Dilekî yekpare bide min, da ku ez bitirsim ji te.
PSA.86.12	Ya Reb Xwedayê min, ez bi hemû dilê xwe spas dikim ji te re,
PSA.86.12	Ezê navê te her û her berz bikim.
PSA.86.13	Çimkî mezin e, kerema te ya ji bo min,
PSA.86.13	Ji diyarê miriyan ên kûr, te xelas kir canê min.
PSA.86.14	Ey Xwedê, qure li hember min rabûn,
PSA.86.14	Garana zordaran li kuştina min geriya,
PSA.86.14	Û wan tu nehesibandin,
PSA.86.15	Herçî tu yî, ya Reb,
PSA.86.15	Tu dilovan û keremdar î,
PSA.86.15	Kerem û rastiya te pirr e, tu sebirdar î.
PSA.86.16	Li min bizivire û li min were rehmê,
PSA.86.16	Hêza xwe bide evdê xwe,
PSA.86.16	Xelas bike kurê qewraşa xwe.
PSA.86.17	Nîşanek qenciyê bi min bide dîtin;
PSA.86.17	Da ku yên ji min nefret dikin, bibînin û şerm bikin;
PSA.86.17	Çimkî tu ya Xudan, tu ji min re bûyî alîkar û xemrevîn,
PSA.87.1	Bingeha wê, li ser çiyayê pîroz e.
PSA.87.2	Xudan ji deriyên Siyonê,
PSA.87.2	Ji hemû avahiyên Aqûb bêtir hes dike.
PSA.87.3	Li ser te peyvên berziyê tên gotin, ey bajarê Xwedê:
PSA.87.4	«Di nav yên ku min dinasin de,
PSA.87.4	Ezê Rahav û Babîlê bibîr bînim,
PSA.87.4	Va ye Filîstî, Sûr û Hebeş.
PSA.87.4	Ev mirov li wê derê çêbûne.»
PSA.87.5	Belê wê ji bo Siyonê weha bê gotin:
PSA.87.5	«Ev zilam û hemû yên din, li wê derê çêbûn.
PSA.87.5	Û Yê Berz bi xwe, wê derê qayim dike.»
PSA.87.6	Çaxê ku Xudan miletan binivîse,
PSA.87.6	Wê bêje, «Ev li Siyonê çêbûne.»
PSA.87.7	Stranbêj û govendger,
PSA.87.7	Wê bêjin, «Hemû çavkaniyên min ji te ne!»
PSA.88.1	Ya Xudan, Xwedayê rizgariya min,
PSA.88.1	Şeveroj, ez li ber te dikim hawar.
PSA.88.2	Bila dua min bigihîje te,
PSA.88.2	Tu goh bide hawara min.
PSA.88.3	Çimkî ez ji tengahiyan têr bûm,
PSA.88.3	Û jiyana min nêzikî diyarê miriyan bû.
PSA.88.4	Ez bi yên di çala mirinê de têm jimartin,
PSA.88.4	Wek zilamê bê alîkar im.
PSA.88.5	Wek yê ku hatiye avêtin nav miriyan,
PSA.88.5	Wek kuştiyê li gorê vezelandî,
PSA.88.5	Wek wan ên ku êdî tu bibîr naynî,
PSA.88.5	Wek wan ên ku ji destê te hatin birrîn.
PSA.88.6	Te ez kirim çala herî kûr,
PSA.88.6	Te ez avêtim tarî û kûrahiyan.
PSA.88.7	Xezeba te bi ser min de hat,
PSA.88.7	Û te bi hemû pêlan ez pelçiqandim.
PSA.88.8	Te nasên min ji min dûr kir,
PSA.88.8	Min li pêş wan mekrûh kir.
PSA.88.8	Derî li ser min hat radan, da ku ez nerevim.
PSA.88.9	Ji berketinê çavê min ditemirin,
PSA.88.9	Her roj min bangî te kir, ya Xudan,
PSA.88.9	Min destên xwe li ber te vekir.
PSA.88.10	Ma tê nuwazeyên xwe nîşanî miriyan bidî?
PSA.88.10	Ma wê siya miriyan rabe û pesnê te bide?
PSA.88.11	Ma kerema te li gorê,
PSA.88.11	Dilsoziya te li diyarê helaqê tê bihîstin?
PSA.88.12	Ma harîqayên te di tariyê de,
PSA.88.12	Qenciya te li diyarê jibîrkirinê tê zanîn?
PSA.88.13	Belê min ya Xudan, min li te kir hawar,
PSA.88.13	Û dua min a serê sibê digihîje tê.
PSA.88.14	Tu çima min ji xwe davêjî, ya Xudan,
PSA.88.14	Tu çima rûyê xwe ji min vedişêrî?
PSA.88.15	Ez ketime, ji ciwaniya xwe ve li ber mirinê me,
PSA.88.15	Min sawa te kişand, ez şaş mam.
PSA.88.16	Xezeba te bi şid di ser min re derbas bû,
PSA.88.16	Tirsa te ez qedandim.
PSA.88.17	Tevahiya rojê wek avê dor li min pêçan,
PSA.88.17	Û hemûyan bi hev re ez rapêçam.
PSA.88.18	Te dost û hevalan ji min dûr kir,
PSA.88.18	Nasên min jî di tariyê de ne.
PSA.89.1	Ezê kerema Xudan her û her bi stranan bêjim,
PSA.89.1	Dilsoziya wî ji hemû nifşan re bi devê xwe bêjim.
PSA.89.2	Ez dibêjim kerema te her û her ava ye,
PSA.89.2	Dilsoziya te mayindar e, wek ezmana ye,
PSA.89.3	Te got, «Min bi bijartiyê xwe re peyman danî,
PSA.89.3	Ji evdê xwe Dawid re sond xwar:
PSA.89.4	Ezê nîjada te her û her bihêlim,
PSA.89.4	Û textê te ji bo her nifşî biparêzim.»
PSA.89.5	Ezman, pesnê harîqayên te didin ya Xudan,
PSA.89.5	Di civata ezmaniyan de dilsoziya te, tê pesindan.
PSA.89.6	Ma li ezman, kî ji Xudan re heval tê nîşandan?
PSA.89.6	Di nav yên ezmanî de, kî heye wekî Xudan?
PSA.89.7	Di civata ezmaniyan de ew Xwedêyek pirr bi heybet e,
PSA.89.7	Ji hemû yên li der û dora xwe ew bêtir tirsdar e.
PSA.89.8	Ya Xudan, Xwedayê ordiyan,
PSA.89.8	Ma kî bi qasî te hêzdar e ya Xudan?
PSA.89.8	Dilsoziya te, te dipêçe.
PSA.89.9	Tu li pozbilindiya deryayê hukum dikî,
PSA.89.9	Gava ku pêl radibin tu wan didî rawestan.
PSA.89.10	Te Rahab, wek zilamekî kuştî pelçiqand,
PSA.89.10	Bi hêza zendê xwe, dijminê xwe ji hev qetand.
PSA.89.11	Ezman yên te ne, erd jî;
PSA.89.11	Dinê û tijehiya wê, te ava kir.
PSA.89.12	Bakûr û başûr te çêkir,
PSA.89.12	Çiyayên Tabor û Hermon
PSA.89.12	Bi navê te şa dibin.
PSA.89.13	Milên te hêzdar in,
PSA.89.13	Destê te xurt, destê te yê rastê bilind e.
PSA.89.14	Bingeha textê te, dadperwerî û rastdarî ye,
PSA.89.14	Kerem û dilsozî li pêş te rê ve diçin.
PSA.89.15	Xwezî bi wî gelî ku dizane bi şahî biqîre!
PSA.89.15	Û di ronahiya rûyê te de dimeşe, ya Xudan.
PSA.89.16	Tevahiya rojê bi navê te şa dibin,
PSA.89.16	Û bi rastdariya te bilind dibin.
PSA.89.17	Çimkî tu berziya hêza wan î,
PSA.89.17	Bi qenciya te, qiloçê me bilind dibe.
PSA.89.18	Çimkî mertalê me, yê Xudan e,
PSA.89.18	Padîşahê me jî, Yê Pîroz ê Îsraêlê ye.
PSA.89.19	Hingê te ji peywirên xwe re,
PSA.89.19	Bi xewnerojekê got:
PSA.89.19	«Min alîkariya mêrxasekî kir,
PSA.89.19	Di nav gel de yê bijartî bilind kir.
PSA.89.20	Min evdê xwe Dawid dît,
PSA.89.20	Bi rûnê xwe yê pîroz ew mesh kir.
PSA.89.21	Wê destê min bi wî re be,
PSA.89.21	Milê min jî hêz bide wî.
PSA.89.22	Wê dijmin ji wî nestîne bêş,
PSA.89.22	Lawê xerabiyê wî biçûk neke.
PSA.89.23	Ezê li pêş wî bişikînim dijminên wî,
PSA.89.23	Ezê li wan xim, yên ku nefret dikin ji wî.
PSA.89.24	Wê dilsozî û kerema min bi wî re be,
PSA.89.24	Bi navê min hêza wî bilind bibe.
PSA.89.25	Ezê destê wî deynim ser deryayê,
PSA.89.25	Destê wî yê rastê deynim ser çeman.
PSA.89.26	Ewê ji min re bêje, ‹Bavê min tu yî,
PSA.89.26	Tu Xwedayê min, zinarê rizgariya min î.›
PSA.89.27	Ez jî, ezê wî bikim kurê xwe yê pêşî,
PSA.89.27	Di nav padîşahên dinê de bikim yê herî bilind.
PSA.89.28	Ezê her û her kerema xwe nîşanî wî bidim,
PSA.89.28	Û peymana min her bi wî re be.
PSA.89.29	Ezê nîjada wî her û her,
PSA.89.29	Textê wî heta ku ezman hebe bihêlim.
PSA.89.30	«Eger zarokên wî dev ji şerîeta min berdin,
PSA.89.30	Û li gor dadbariyên min rêve neçin;
PSA.89.31	Eger şerîeta min xera kin,
PSA.89.31	Û emrên min negirin,
PSA.89.32	Hingê ezê serhildanên wan bi dar,
PSA.89.32	Sûcên wan bi lêdanê ceza bikim.
PSA.89.33	Belê ez kerema xwe ji wî bi şûn de nastînim,
PSA.89.33	Dilsoziya xwe li derewê venagerînim.
PSA.89.34	Peymana xwe xera nakim,
PSA.89.34	Ya ku ji lêvên min derketiye naguhêrim.
PSA.89.35	Carekê, min li ser pîroziya xwe sond xwar,
PSA.89.35	Ezê ji Dawid re derew nebêjim.
PSA.89.36	Wê nîjada wî her û her bajo,
PSA.89.36	Textê wî li pêş min wek rojê bimîne,
PSA.89.37	Wek hîva ku her û her dimîne,
PSA.89.37	Wê ezman wek şahidê dilsoz be.»
PSA.89.38	Belê te, dev jê berda û ji xwe avêt,
PSA.89.38	Tu li yê xwe yê meshkirî hatî xezebê.
PSA.89.39	Te ji peymana xizmetkarê xwe nefret kir,
PSA.89.39	Te taca wî bi axê qirêjî kir.
PSA.89.40	Te hemû dîwarên wî xera kir,
PSA.89.40	Wêran kir hemû kelehên wî.
PSA.89.41	Hemû yên ku di rê de derbas dibin wî dişelînin,
PSA.89.41	Di nav cîranên xwe de şermî bû ew.
PSA.89.42	Te destê rastê yê dijminên wî ra kir,
PSA.89.42	Te hemû dijminên wî şa kir.
PSA.89.43	Te devê şûrê wî jî, werrivand,
PSA.89.43	Û kir ku ew di şer de bişikê.
PSA.89.44	Te dawî li rewnaqiya wî anî,
PSA.89.44	Textê wî li bin gohê erdê danî.
PSA.89.45	Te rojên xortaniya wî kurt kir,
PSA.89.45	Ser wî bi şermê nixamt.
PSA.89.46	Ma heta kîngê ya Xudan?
PSA.89.46	Ma tê her û her veşêrî?
PSA.89.46	Heta kîngê wê xezeba te wek agir bişewite?
PSA.89.47	Jiyê min çiqas kurt e, bibîr bîne.
PSA.89.47	Te ji bo çi tiştên vala, mirov afirandine!
PSA.89.48	Yê ku jiyaye û mirin nedîtiye,
PSA.89.48	Yê ku ji destê diyarê miriyan canê xwe xelas kiriye, kî ye?
PSA.89.49	Ya Reb, li ku ma ew kerema te ya pêşî?
PSA.89.49	Ya ku te bi dilsoziya xwe ji Dawid re sond xwaribû!
PSA.89.50	Ya Reb, riswabûna evdên xwe bibîr bîne,
PSA.89.50	Ez loma hemû miletan,
PSA.89.50	Di dilê xwe de hildigirim.
PSA.89.51	Dijminên te bi wê tinazên xwe kirin ya Xudan,
PSA.89.51	Bi wê, bi şopên mesha te tinazên xwe kirin.
PSA.89.52	Xudan her û her pîroz be!
PSA.89.52	Amîn û amîn.
PSA.90.1	Ya Reb, tu ji me re star bûyî,
PSA.90.1	Hemû deman.
PSA.90.2	Hê beriya ku çiya çêbin,
PSA.90.2	Hê beriya ku tu erdê û dinyayê biafirînî,
PSA.90.2	Ji bêdestpêkî heta bêdawîtiyê, tu Xwedê yî.
PSA.90.3	Tu mirov dizivirînî axê,
PSA.90.3	Tu dibêjî, «Ey kurê mirov, bizivirin axê!»
PSA.90.4	Çimkî di çavê te de hezar sal,
PSA.90.4	Wek do, derbas bûye.
PSA.90.4	Wek nobeta şevê ye.
PSA.90.5	Tu wan dimalî û dibî, ew wek xewnewkê ne,
PSA.90.5	Ew wek giyayê serê sibê ne;
PSA.90.6	Serê sibê kulîlk dide û mezin dibe,
PSA.90.6	Êvarê diçilmise û ziwa dibe.
PSA.90.7	Em bi hêrsa te telef dibin,
PSA.90.7	Û bi xezeba te şeperze dibin.
PSA.90.8	Te sûcên me danîn ber xwe,
PSA.90.8	Te gunehên me yên bi dizî danî ber roniya rûyê xwe.
PSA.90.9	Hemû rojên me, bi xezeba te diborin,
PSA.90.9	Em wek hilmekê, diqedînin salên xwe.
PSA.90.10	Rojên jiyana me heftê sal in,
PSA.90.10	Em bi sihet bin, belkî heştê sal;
PSA.90.10	Salên herî xweş, bi zehmet û bi keder,
PSA.90.10	Zûka derbas dibin û em jî, difirin û diçin.
PSA.90.11	Kî bi hêza xezeba te dizane?
PSA.90.11	Çimkî xezeba te, bi qasî tirsa ji te ye.
PSA.90.12	Loma tu, jimartina rojên me hînî me ke,
PSA.90.12	Da ku em dilekî şehreza bistînin.
PSA.90.13	Jêgere ya Xudan! Ma wê heta kîngê hêrsa te bajo?
PSA.90.13	Li xizmetkarên xwe were rehmê!
PSA.90.14	Serê sibê me bi kerema xwe têr bike,
PSA.90.14	Da ku em di hemû rojên xwe de şa û dilgeş bin.
PSA.90.15	Bi qasî rojên ku te em kirin tengahiyê,
PSA.90.15	Li gor salên ku em di belayê de bûne,
PSA.90.15	Tu ewqasî me şa bike.
PSA.90.16	Bila karê te ji xizmetkarên te re,
PSA.90.16	Rewnaqiya te li ser zarokên wan were dîtin.
PSA.90.17	Bila qenciya Xwedê, Rebê me li ser me be.
PSA.90.17	Keda destê me, ji bo me berdar bike.
PSA.90.17	Erê, keda destê me berdar bike.
PSA.91.1	Yê ku, li stara Yê Herî Berz rûdinê,
PSA.91.1	Wê di bin siya Karîndar de aram be.
PSA.91.2	Ez ji bo Xudan dibêjim, «Ew birc û stara min e,
PSA.91.2	Ew Xwedayê min e, ez bi wî ewle me.»
PSA.91.3	Çimkî ew, te ji dafika nêçîrvan,
PSA.91.3	Ji nexweşîna ku dibe mirinê rizgar dike.
PSA.91.4	Ew bi bazkên xwe te dinixême,
PSA.91.4	Tu xwe davêjî bin milên wî.
PSA.91.4	Dilsoziya wî dibe mertal û kozika te.
PSA.91.5	Ne tu ji sawa şevê ditirsî,
PSA.91.5	Ne jî ji tîrê ku bi roj difire.
PSA.91.6	Ne ji nexweşîna ku di tariyê de digere,
PSA.91.6	Ne jî ji xerakirina ku navê rojê tune dike.
PSA.91.7	Li ba te hezar,
PSA.91.7	Li milê te yê rastê deh hezar bikevin jî,
PSA.91.7	Lê ew nêzikî te nabe.
PSA.91.8	Tu tenê bi çavê xwe dinêrî,
PSA.91.8	Û cezayê xeraban dibînî.
PSA.91.9	Bi rastî ya Xudan, tu stara min î.
PSA.91.9	Te, Yê Herî Berz ji xwe re kir cî û war,
PSA.91.10	Wê xerabî dest nede te,
PSA.91.10	Nexweşîn neyê nêzikî konê te.
PSA.91.11	Da ku di hemû riyên te de, te biparêzin,
PSA.91.11	Wê ji bo te, emir li milyaketên xwe bike.
PSA.91.12	Ji bo ku lingê te li kevirekî nekeve,
PSA.91.12	Wê li ser destê xwe, te hilgirin. 
PSA.91.13	Tê pê li şêr û koremar bikî û biborî,
PSA.91.13	Tê şêrê ciwan û marê ziya bipelçiqînî.
PSA.91.14	«Ji ber ku ji min hez kir, ezê wî xelas kim,
PSA.91.14	Ezê wî biparêzim, çimkî navê min nas kir.
PSA.91.15	Ewê bangî min bike, ezê wî bibersivînim,
PSA.91.15	Di tengahiyê de li ba wî bimînim,
PSA.91.15	Ezê wî azad kim, berziyê jê re bînim.
PSA.91.16	Ezê wî bi jiyê dirêj têr kim,
PSA.91.16	Nîşanî wî bidim, rizgarkirina xwe.»
PSA.92.1	Ya Xudan, ji te re spaskirin,
PSA.92.1	Ey Yê Herî Berz, bi lavijan pesnê navê te dayin,
PSA.92.2	Serê sibê kerema te,
PSA.92.2	Her şev dilsoziya te,
PSA.92.3	Bi tembûra deh têl, bi çeng û bi lîrê,
PSA.92.3	Bi dengê bi aheng îlankirin, çi xweş e!
PSA.92.4	Çimkî ya Xudan, te bi karê xwe ez şa kirim,
PSA.92.4	Li ber karên destê te, ez bi şahî lavijan dibêjim.
PSA.92.5	Karên te çi mezin in, ya Xudan!
PSA.92.5	Û çiqas kûr in ramanên te!
PSA.92.6	Zilamê evdal nizane,
PSA.92.6	Û yê ehmaq, vê fêm nake.
PSA.92.7	Wek giya şînbûna xeraban,
PSA.92.7	Hergav şaxdayina yên ku dikin fesadiyan,
PSA.92.7	Ji bo her û her hilweşîna wan e.
PSA.92.8	Belê tu ya Xudan, tu her û her berz î.
PSA.92.9	Va ye, dijminên te ya Xudan,
PSA.92.9	Va ye, wê dijminên te tune bibin,
PSA.92.9	Hemû yên sûcdar, wê belav bibin.
PSA.92.10	Te ez bi qasî gakuviyekî hêzdar kirim,
PSA.92.10	Rûnê teze bi serê min de rêt.
PSA.92.11	Çavên min, ketina dijminên min dîtin,
PSA.92.11	Gohên min, şikestina dijminên min bihîstin.
PSA.92.12	Zilamê rastdar, wê wek dara xurmê geş bibe,
PSA.92.12	Wek dara Sedir a Lubnanê mezin bibe.
PSA.92.13	Ew li mala Xudan hatine danîn,
PSA.92.13	Wê li hewşa Xwedayê me şitil bidin.
PSA.92.14	Wê di pîrbûna xwe de jî meyve bidin,
PSA.92.14	Ewê terr û şîn bin.
PSA.92.15	Ewê nîşan bidin ku Xudan rast e!
PSA.92.15	Zinarê me ew e, li ba wî neheqî tune.
PSA.93.1	Xudan serweriyê dajo, bi rewnaqî rapêçandî,
PSA.93.1	Hêzê li xwe kiriye, bi hêzê rapêçandî.
PSA.93.1	Dinya zexim hatiye avakirin, naleqe.
PSA.93.2	Textê te, ji demên kevin ve hatiye avakirin,
PSA.93.2	Tu ji beriya destpêkê ve heyî.
PSA.93.3	Lehî radibin, ya Xudan,
PSA.93.3	Lehî bi rabûna xwe dikin gurmîn,
PSA.93.3	Lehî pêlên xwe bilind dikin.
PSA.93.4	Xudanê li jor,
PSA.93.4	Ji gurmîna avên mezin,
PSA.93.4	Ji pêlên deryayê yên har hêzdartir e.
PSA.93.5	Şîretên te pirr dilsoz in;
PSA.93.5	Her û her ya Xudan,
PSA.93.5	Pîrozî bi mala te dikeve.
PSA.94.1	Ya Xudan, ey Xwedayê tolstên,
PSA.94.1	Ey Xwedayê tolstên, ronahiya xwe belav ke!
PSA.94.2	Ey dadgerê dinê, rabe,
PSA.94.2	Bergîdana qureyan bide!
PSA.94.3	Ya Xudan, wê heta kîngê xerab,
PSA.94.3	Wê heta kîngê xerab şa bin?
PSA.94.4	Gotinên vala bi quretî dibêjin,
PSA.94.4	Sûcdar tev pesnê xwe didin.
PSA.94.5	Ya Xudan, ew dipelçînin gelê te,
PSA.94.5	Derd didin mîrasa te.
PSA.94.6	Ew jinebî û xerîban dibirrin,
PSA.94.6	Û sêwiyan dikujin.
PSA.94.7	Û dibêjin, «Xudan nabîne,
PSA.94.7	Xwedayê Aqûb nafesilîne.»
PSA.94.8	Ey hûn, evdalên nav gel, fêm bikin;
PSA.94.8	Ey ahmeqno, hûnê kîngê bi aqil bibin?
PSA.94.9	Ma yê ku goh çêkirî nabihîze?
PSA.94.9	Yê ku çav çêkirî nabîne?
PSA.94.10	Ma yê ku zanîn hîn kirî însan?
PSA.94.10	Ceza nake, perwerdekarên miletan?
PSA.94.11	Xudan dizane bi ramanên mirovan,
PSA.94.11	Û bi valahiya ramanên wan.
PSA.94.12	Çi dilgeş e ya Xudan, yê ku te perwerde kirî,
PSA.94.12	Û yê ku te şerîeta xwe pê hînkirî!
PSA.94.13	Heta ku ji yê xerab re çal tê kolan,
PSA.94.13	Tu di rojên tengahiyê de rihetiyê didî wan.
PSA.94.14	Çimkî Xudan gelê xwe ji xwe navêje,
PSA.94.14	Û mîrasa xwe bernade.
PSA.94.15	Çimkî, wê dadbarî li rastiyê vegere,
PSA.94.15	Û yên dilpaqij, bidin dû wê.
PSA.94.16	Ma wê kî ji bo min li hember xeraban rabe?
PSA.94.16	Wê ji bo min kî li ber sûcdaran derkeve?
PSA.94.17	Eger Xudan nebûya alîkarê min,
PSA.94.17	Niha zû çûbû diyarê bêdengiyê canê min.
PSA.94.18	Gava ku min got, «Lingê min dişemite,»
PSA.94.18	Kerema te ez girtim, ya Xudan.
PSA.94.19	Gava ku tengahî dadigirin hundirê min,
PSA.94.19	Xemrevandina te rihet dike canê min.
PSA.94.20	Ma serwerên xerab, dikarin ji te re bibin hevalbend?
PSA.94.20	Û yên ku bi qanûnê neheqiyê dikin?
PSA.94.21	Ew li hember yê rast dicivin,
PSA.94.21	Yê bêrî, bi mirinê mehkum dikin.
PSA.94.22	Belê Xudan ji bo min birca bilind e,
PSA.94.22	Û Xwedayê min, zinarê xwespartinê ye.
PSA.94.23	Wî sûcê wan li wan vegerand,
PSA.94.23	Wê bi xerabiya wan, wan bibirre û bavêje,
PSA.94.23	Wê Xwedayê me Xudan, wan bibirre û bavêje.
PSA.95.1	Werin em bi şahî bang bikin Xudan,
PSA.95.1	Ji zinarê rizgariya xwe re bi şahî bikin qêrîn,
PSA.95.2	Em bi spasî derkevin pêşberî wî,
PSA.95.2	Em lavijên şahiyê bêjin ji bo wî!
PSA.95.3	Çimkî Xudan, Xwedayekî mezin e,
PSA.95.3	Di ser hemû îlahan de ew padîşahê mezin e.
PSA.95.4	Derên kûr ên erdê di destê wî de ne,
PSA.95.4	Bendavên çiya jî yên wî ne.
PSA.95.5	Derya ya wî ye, çimkî wî afirandiye,
PSA.95.5	Erd jî bi destê wî çêbûye.
PSA.95.6	Werin em biperizinê û şa bibin,
PSA.95.6	Li pêş Xudanê ku em afirandine herin ser çokan.
PSA.95.7	Çimkî ew Xwedayê me ye,
PSA.95.7	Û em jî gelê mêrga wî,
PSA.95.7	Miyên ber destê wî ne.
PSA.95.7	Xwezî we îro dengê wî bibihîzta,
PSA.95.8	Wek li Merîbayê û wek roja Massayê li çolê,
PSA.95.8	Dilê xwe hişk nekin.
PSA.95.9	Li wir bav û kalên we, di gel ku karên min dîtin,
PSA.95.9	Wan ez sihêtî kirim û ez ceribandim.
PSA.95.10	Çil salan min derdê wî nifşî kişand,
PSA.95.10	Min got, «Ev miletek dilşaşbûyî ye,
PSA.95.10	Wan bi riyên min nizanibûn.»
PSA.95.11	Loma min bi hêrs sond xwar:
PSA.95.11	«Ewê nekevin rihetiya min.»
PSA.96.1	Lavijek nû ji Xudan re bixwînin!
PSA.96.1	Ey tevahiya dinyayê, ji Xudan re lavijan bêjin!
PSA.96.2	Lavijan bêjin, navê Xudan pîroz bikin,
PSA.96.2	Her roj mizgîna rizgarkirina wî bidin!
PSA.96.3	Berziya wî li nav miletan,
PSA.96.3	Karên wî yên nedîtî li nav hemû gelan belav kin!
PSA.96.4	Çimkî Xudan mezin e û hêjayî pesindanê ye,
PSA.96.4	Ji hemû îlahan bêtir, ji wî tê tirsîn.
PSA.96.5	Çimkî hemû îlahên gelan pût in,
PSA.96.5	Lê yê ku ezman afirand Xudan e.
PSA.96.6	Berzî û mezinahî li pêş wî ne,
PSA.96.6	Hêz û xweşikî li perestgeha wî ne.
PSA.96.7	Ey hûn malbatên gelan, pesnê Xudan bidin,
PSA.96.7	Pesnê hêz û berziya Xudan bidin,
PSA.96.8	Pesnê berziya navê Xudan bidin,
PSA.96.8	Pêşkişiyan bînin û têkevin hewşên wî!
PSA.96.9	Di nav berziya pîroz de biperizin Xudan!
PSA.96.9	Ey tevahiya dinê li pêş wî bilerizin!
PSA.96.10	Di nav miletan de bêjin, «Xudan serweriyê dajo.»
PSA.96.10	Dinya saxlem hatiye avakirin, naleqe.
PSA.96.10	Ew bi dadperwerî gelan dadbar dike.
PSA.96.11	Bila ezman şa bin, erd dilşa be!
PSA.96.11	Bila derya û hemû yên tê de, bikin gurmîn!
PSA.96.12	Bila zevî û hemû yên tê de şa bin!
PSA.96.12	Hingê tevahiya darên daristanê,
PSA.96.12	Wê li pêş Xudan bi şahî bistrên.
PSA.96.13	Çimkî ew tê!
PSA.96.13	Ew tê, ji bo dadbarkirina erdê.
PSA.96.13	Ewê dinê bi dadperwerî,
PSA.96.13	Û miletan bi rastdariya xwe dadbar bike.
PSA.97.1	Serweriya Xwedê dajo, bila erd şa be,
PSA.97.1	Bila hemû keviyên deryayan şa bin!
PSA.97.2	Ewr û tarî li der û dora wî ne,
PSA.97.2	Rastdarî û dadperwerî bingeha textê wî ne.
PSA.97.3	Agir li pêş wî diçe,
PSA.97.3	Li der û dorê, dijminên wî dişewitîne.
PSA.97.4	Birûskên wî dinyayê ronahî kirin,
PSA.97.4	Erdê dît û lerizî.
PSA.97.5	Li pêş Xudan, li pêş Rebê tevê erdan,
PSA.97.5	Çiya dihelin wek şimayê.
PSA.97.6	Ezman rastdariya wî didin bihîstin,
PSA.97.6	Hemû milet berziya wî dibînin.
PSA.97.7	Hemû yên ku diperizin pûtan,
PSA.97.7	Û pesnê xwe bi pûtên pûç didin, bila şerm bikin!
PSA.97.7	Ey îlahno, biperizin Xudan!
PSA.97.8	Sîyonê bihîst û şa bû,
PSA.97.8	Keçên Cihûdayê şa bûn,
PSA.97.8	Ji ber dadbariya te, ya Xudan.
PSA.97.9	Çimkî ya Xudan, Herî Berzê dinê tu yî,
PSA.97.9	Tu li ser hemû îlahan, pirr li jor î.
PSA.97.10	Ey hûn hezkirên Xudan, nefret bikin ji xerabiyan.
PSA.97.10	Canê dilsozên xwe ew diparêze,
PSA.97.10	Ew wan azad dike, ji destê xeraban.
PSA.97.11	Ji bo rastan ronahî,
PSA.97.11	Ji bo dilpakan şahî tê çandin.
PSA.97.12	Ey yên rast, bi Xudan şa bin,
PSA.97.12	Pîroziya wî bibîr bînin û spas bikin!
PSA.98.1	Ji Xudan re lavijek nû bixwînin,
PSA.98.1	Çimkî wî karên nedîtî kir,
PSA.98.1	Wî bi destê xwe yê rastê û zendê xwe yê pîroz serketin anî.
PSA.98.2	Xudan rizgarkirina xwe da bihîstin,
PSA.98.2	Rastdariya xwe li pêş çavê miletan nîşan da.
PSA.98.3	Hezkirin û dilsoziya xwe ya,
PSA.98.3	Ji gelê Îsraêlê re bibîr anî;
PSA.98.3	Çaraliyên dinê, rizgarkirina Xwedayê me dît.
PSA.98.4	Ey tevahiya dinê, ji bo Xudan bi şahî biqîrin!
PSA.98.4	Bi lavijên şahiyê, erd û ezman rakin ser lingan!
PSA.98.5	Bi lîrê spas bikin ji bo Xudan,
PSA.98.5	Bi çengê û dengê xweş bidin spasiyan!
PSA.98.6	Bi zirnê û bi dengê boriyan,
PSA.98.6	Li pêş Xudanê ku padîşah e, bi şahî biqîrin.
PSA.98.7	Bila derya û tijebûna wê,
PSA.98.7	Dinya û yên lê rûdinên biqîrin.
PSA.98.8	Bila çem, li çepikan xin,
PSA.98.8	Çiya bi hev re, bi şahî biqîrin li pêş Xudan.
PSA.98.9	Çimkî ew tê,
PSA.98.9	Da ku dadbar bike dinê bi edaletê,
PSA.98.9	Ewê gelan, bi rastiyê dadbar bike.
PSA.99.1	Xudan serweriya xwe dajo, bila bilerizin gel!
PSA.99.1	Ew li ser Kerûbiyan li text e,
PSA.99.1	Bila bilerize erd.
PSA.99.2	Xudan li Siyonê mezin e,
PSA.99.2	Li ser tevahiya gelan li jor e.
PSA.99.3	Bila her kes pesnê navê te yê mezin û bi bizdan bide!
PSA.99.3	Ew pîroz e.
PSA.99.4	Ey padîşahê hêzdar û dadhez,
PSA.99.4	Tu wekheviyê ava dikî,
PSA.99.4	Di nîjada Aqûb de, te rastdarî û dadperwerî pêk anî.
PSA.99.5	Xudanê me, Xwedê berz bikin,
PSA.99.5	Li ber pêpelûka lingê wî biperizin!
PSA.99.5	Ew pîroz e.
PSA.99.6	Mûsa û Harûn kahînên wî bûn,
PSA.99.6	Samûel jî yek ji wan bû, ku bi navê wî bang dikirin,
PSA.99.6	Wan bang kir Xudan,
PSA.99.6	Wî ew bersîvandin.
PSA.99.7	Wî di stûna ewr de ji wan re got,
PSA.99.7	Wan şîretên wî û qanûna ku wî daye wan,
PSA.99.7	Bi cih anî.
PSA.99.8	Ya Xudan, Xwedayê me, te bi xwe ew bersîvandin;
PSA.99.8	Her çi, te ji karên ku kirin tol sitand jî,
PSA.99.8	Tu li hember wan Xwedayek bexişkar bûyî.
PSA.99.9	Xwedayê me Xudan berz bikin,
PSA.99.9	Li çiyayê wî yê pîroz herin ser çokan,
PSA.99.9	Çimkî Xwedayê me Xudan pîroz e.
PSA.100.1	Ey tevahiya dinyayê, bi şahî ji bo Xudan biqîrin!
PSA.100.2	Bi şahî biperizinê,
PSA.100.2	Bi lavijên şahî derkevin pêşberî wî!
PSA.100.3	Bizanibin ku Xudan Xwedê ye.
PSA.100.3	Wî em afirand, em yên wî ne,
PSA.100.3	Em gelê wî, miyên mêrga wî ne.
PSA.100.4	Bi spasî derbas bibin, di derê wî de,
PSA.100.4	Bi pesindan têkevin hewşên wî!
PSA.100.4	Ji wî re spas bikin, pîroz bikin navê wî!
PSA.100.5	Çimkî qenc e Xudan,
PSA.100.5	Heskirina wî her û her e.
PSA.100.5	Dilsoziya wî herdem dajo.
PSA.101.1	Ezê kerem û dadperweriya te bi lavijan bêjim,
PSA.101.1	Ezê bi îlahiyan pesnê te bidim, ya Xudan.
PSA.101.2	Ezê bi şehrezayî di riya tekûziyê de herim,
PSA.101.2	Tê kîngê werî ba min?
PSA.101.2	Di hundirê mala xwe de bi tekûziya dil bigerim.
PSA.101.3	Ezê tucar rê nedim ya xerab,
PSA.101.3	Nefret dikim ez ji karê durûyan,
PSA.101.3	Ew napeşke min.
PSA.101.4	Bila ji min dûr be durûtî,
PSA.101.4	Ez nas nakim xerabiyê.
PSA.101.5	Ezê tune bikim, yê ku fesadiya dostê xwe dike,
PSA.101.5	Ez ranagirim yê ku ji jor de dinêre, dilqure ye.
PSA.101.6	Çavê min li ser zilamên dilsoz ên welat e,
PSA.101.6	Ez dixwazim ew li ba min rûnên;
PSA.101.6	Yê ku li ser riya rast e, ewê ji min re bike xizmet.
PSA.101.7	Wê li mala min rûnenê zilamê hîlekar,
PSA.101.7	Li ber çavê min nemîne, yê derewkar.
PSA.101.8	Ezê her sibe, tune bikim xerabên welat,
PSA.101.8	Da ku ez ji bajarê Xudan, bavêjim hemû kesê fesad,
PSA.102.1	Ya Xudan, bibihîze dua min,
PSA.102.1	Bila bigihîje ba te feryada min.
PSA.102.2	Di roja teng de tu rûyê xwe li min nezivêre,
PSA.102.2	Goh bide dengê min,
PSA.102.2	Roja ku min bangî te kir, tu zû bide bersîva min.
PSA.102.3	Çimkî rojên min, wek dûmanê tune dibin,
PSA.102.3	Wek êzingê agirpêketî, dişewitin hestiyên min.
PSA.102.4	Dilê min, wek giyayê çilmisî ziwa bû,
PSA.102.4	Min nan xwarinê jibîr kir.
PSA.102.5	Ji ber nalînên xwe,
PSA.102.5	Heliyam, ez çerm û hestî mam.
PSA.102.6	Ez wek bûmê çolê me,
PSA.102.6	Wek kundê li nav wêranê me.
PSA.102.7	Xew nakeve çavê min,
PSA.102.7	Wek beytika tenê ya li ser ban im.
PSA.102.8	Dijminên min, tevahiya rojê neheqiyê dikin li min,
PSA.102.8	Yên ji min hêrsbûyî, naletê tînin li navê min.
PSA.102.9	Çimkî ji ber hêrs û xezeba te,
PSA.102.9	Ez wek nan, xweliyê dixwim,
PSA.102.10	Û ez hêstirên çavê xwe vedixwim.
PSA.102.10	Çimkî te ez hildam û li erdê xistim.
PSA.102.11	Rojên min wek siya berê êvarê ne,
PSA.102.11	Û ez, wek giya çilmisîm.
PSA.102.12	Belê tu ya Xudan, tu her û her li ser textê xwe yî,
PSA.102.12	Û hemû nifş, wê te bibîr bînîn.
PSA.102.13	Tê rabî û ji Siyonê re dilovaniyê nîşan bidî,
PSA.102.13	Dema li wê rehimkirinê ye, ew dema kifşkirî hat.
PSA.102.14	Evdên te, ji kevirê wê derê hez dikin,
PSA.102.14	Ber toza wê derê dikevin.
PSA.102.15	Netew ji navê Xudan,
PSA.102.15	Hemû padîşahên dinê ji rewnaqiya te ditirsin.
PSA.102.16	Çimkî wê Xudan Sîyonê ji nû ve ava ke,
PSA.102.16	Û bajêr bi rewnaqî xuya ke.
PSA.102.17	Wê dua hejaran bibihîze,
PSA.102.17	Lavakirina wan biçûk nebîne.
PSA.102.18	Bila ev ji bo nifşên bê were nivîsîn,
PSA.102.18	Û gelê ku hê çênebûye,
PSA.102.18	Ji Xudan re spas bike.
PSA.102.19	Çimkî Xudan, ji bilindahiya pîrozgeha xwe,
PSA.102.19	Ji ezmanan, li erdê nihart.
PSA.102.20	Da ku nalînên girtiyan bibihîze,
PSA.102.20	Û zaryênên mirinê rizgar ke.
PSA.102.21	Gava ku gel û padîşahî
PSA.102.21	Ji bo perizîna Xudan bicivin,
PSA.102.22	Wê navê wî li Siyonê,
PSA.102.22	Pezindana wî li Orşelîmê bê bihîstin.
PSA.102.23	Di nîvê rê de Xudan hêza min qels kir,
PSA.102.23	Rojên min kêm kir.
PSA.102.24	Min got, «Ey Xwedayê min, di nîvê rojên min de tu min nestîne!
PSA.102.24	Salên te, dewran bi dewran dajon!
PSA.102.25	«Te ji berê ve bingeha dinyayê danî,
PSA.102.25	Ezman jî karên destê te ne.
PSA.102.26	Ewê tune bibin, belê tê bimînî.
PSA.102.26	Ewê hemû wek kincekî kevin bibin.
PSA.102.26	Tê wan wek xiftanekî biguhêrî,
PSA.102.26	Ewê biguherin.
PSA.102.27	Belê tu hergav wek xwe yî,
PSA.102.27	Dawiya salên te, tune.
PSA.102.28	Wê li ber çavên te bijîn zarokên evdên te,
PSA.102.28	Nîjada wan wê raweste li pêş te.»
PSA.103.1	Ey canê min, Xudan pîroz ke!
PSA.103.1	Pesnê navê wî yê pîroz bide, ey hemû hebûna min!
PSA.103.2	Ey canê min, Xudan pîroz ke!
PSA.103.2	Û jibîr neke, hemû qenciyên wî!
PSA.103.3	Yê ku hemû sûcên te dibexşîne,
PSA.103.3	Yê ku ji hemû nexweşînên te re şîfayê tîne,
PSA.103.4	Yê ku canê te ji gorê dertîne,
PSA.103.4	Yê ku taca kerem û dilovaniyê li te dike,
PSA.103.5	Ew e, yê ku hemû jiyana te, bi qenciyê têr dike,
PSA.103.5	Da ku xortaniya te, wek eyloyekî nû bibe.
PSA.103.6	Xudan ji hemû bindestan re,
PSA.103.6	Dilsoz û dadperwer e.
PSA.103.7	Wî riyên xwe bi Mûsa,
PSA.103.7	Karên xwe bi kurên Îsraêlê da zanîn.
PSA.103.8	Xudan dilovan û keremdar e,
PSA.103.8	Zû hêrs nabe, hezkirina wî zêde ye.
PSA.103.9	Ew hergav sûcdar nake,
PSA.103.9	Hêrsa wî her û her najo.
PSA.103.10	Ew li gor sûcên me bi me re nade û nastîne,
PSA.103.10	Li gor sûcdariya me heyfê ji me hilnayne.
PSA.103.11	Çimkî ezman ji erdê çiqas bilindtir be,
PSA.103.11	Heskirina wî ya ji yên ku ji wî ditirsin re ewqas mezin e.
PSA.103.12	Rojhilat ji rojava çiqas dûr be,
PSA.103.12	Wî gunehên me ewqas ji me dûr kir.
PSA.103.13	Bav, çawa ber zarokên xwe dikeve,
PSA.103.13	Xudan jî ewqas, ber yên ku jê ditirsin dikeve.
PSA.103.14	Çimkî ew bi afirandina me dizane,
PSA.103.14	Ew bibîr tîne ku em ax in.
PSA.103.15	Herçî mirov e, rojên wî wek giya ne,
PSA.103.15	Wek kulîlkên çolê geş dibe;
PSA.103.16	Ba di ser re derbas dibe, tune dibe,
PSA.103.16	Êdî ciyê wî, wî nas nake.
PSA.103.17	Belê kerema Xudan, her û her li ser wan e ku jê ditirsin,
PSA.103.17	Dilsoziya wî, li ser zarokên zarokên wan e,
PSA.103.18	Li ser wan e,
PSA.103.18	Ew yên ku peymana wî digirin û emrên wî bibîr tînin.
PSA.103.19	Xudan, textê xwe li ezmanan daniye,
PSA.103.19	Serweriya wî li ser hemû kesî ye.
PSA.103.20	Ey hûn milyaketên wî, Xudan pîroz kin!
PSA.103.20	Ey egîtên ku bi ya wî dikin,
PSA.103.20	Wî gohdar bikin!
PSA.103.21	Ey hûn, hemû hêzên ezmanî,
PSA.103.21	Evdên wî yên ku daxwaza wî tînin cih,
PSA.103.21	Xudan pîroz kin!
PSA.103.22	Ey hemû karên di bin serweriya wî de,
PSA.103.22	Xudan pîroz kin!
PSA.103.22	Ey canê min, Xudan pîroz bike!
PSA.104.1	Xudan pîroz bike, ey canê min!
PSA.104.1	Tu çiqas mezin î, ya Xudan Xwedayê min!
PSA.104.1	Te berzî û rewnaqî li xwe kiriye,
PSA.104.2	Tu yî, yê ku ronahiyê wek xiftan li xwe pêçayî.
PSA.104.2	Tu ezmanan, wek konekî ditikînî.
PSA.104.3	Tu menzelên xwe, li ser avên jor datînî,
PSA.104.3	Tu ewran ji xwe re dikî erebe,
PSA.104.3	Tu li ser bazkên bayê digerî.
PSA.104.4	Tu bayê, ji xwe re dikî şandî,
PSA.104.4	Tu agir û pêtê, ji xwe re dikî xizmetkar.
PSA.104.5	Te erdê li ser bingeha wê ava kir,
PSA.104.5	Da ku her û her neleqe.
PSA.104.6	Te kûrahiyê wek xiftan lê rapêça,
PSA.104.6	Av li ser serê çiyan man.
PSA.104.7	Bi lêhilatina te ew reviyan,
PSA.104.7	Bi avêtina brûskê re vekişiyan.
PSA.104.8	Ew zû reviyan dera ku te ji bo wan ava kir,
PSA.104.8	Ji çiyayan derbas bûn, herikîn newalan.
PSA.104.9	Te ji bo wan, sînorekî ku derbas nebin danî,
PSA.104.9	Da ku cardin erdê nenixêmin.
PSA.104.10	Kaniyên ku te deranîn ji newalan,
PSA.104.10	Di nav çiyan de diherikin.
PSA.104.11	Hemû heywanên çolê av didin,
PSA.104.11	Tîbûna kerên çolê ji wan dibin.
PSA.104.12	Çivîk li ba wan hêlînên xwe çêdikin,
PSA.104.12	Ji nav guliyên wan distirin.
PSA.104.13	Tu ji menzela xwe ya li ezman çiyayan av didî,
PSA.104.13	Erd ji meywa karên te têr dibe.
PSA.104.14	Tu ji bo heywanan giya,
PSA.104.14	Sebzên ku bi kêrî mirov tên digihînî;
PSA.104.14	Da ku mirov nanê xwe ji erdê hilînin,
PSA.104.15	Şeraba ku dilê mirov şa dike,
PSA.104.15	Runê ku rûyê mirov dikenîne,
PSA.104.15	Nanê ku hêz dide dilê mirov, tu didî.
PSA.104.16	Darên Xudan,
PSA.104.16	Sedirên Lubnanê yên ku wî danîne, têr tên avdan.
PSA.104.17	Li wir çivîk hêlînên xwe çêdikin,
PSA.104.17	Herçî legleg e, mala wê darên hervizan e.
PSA.104.18	Çiyayê bilind ji bo pezkûviyan e,
PSA.104.18	Zinar stara kîroşkan e.
PSA.104.19	Te hîvê ji bo nîşandana demsalan çêkir,
PSA.104.19	Roj dizane, wê li ku derê here ava.
PSA.104.20	Tu dikî tarî, dibe şev,
PSA.104.20	Hingê hemû heywanên daristanê dertên.
PSA.104.21	Şêrên ciwan ji bo nêçîrê dikin himmîn,
PSA.104.21	Û ji Xwedê xwarina xwe dixwazin.
PSA.104.22	Bi derketina rojê re vedikişin,
PSA.104.22	Û di şikeftên xwe de radizên.
PSA.104.23	Mirov diçin karên xwe,
PSA.104.23	Heta êvarê dikin xebata xwe.
PSA.104.24	Ya Xudan, çiqas pirr in karên te!
PSA.104.24	Te hemûyan bi şehrezayî kir;
PSA.104.24	Ruyê erdê bi afirîdên te tije ne.
PSA.104.25	Deryayên bêserî û bêbinî,
PSA.104.25	Afirîdên biçûk û mezin,
PSA.104.25	Tê de, bi hev re dijîn.
PSA.104.26	Li wir gemî digerin,
PSA.104.26	Ji bo ku tê de bileyize, Levyetanê ku te çêkir li wir e.
PSA.104.27	Hemû li benda te ne,
PSA.104.27	Da ku tu, di demê de xwarina wan bidî wan.
PSA.104.28	Tu didî, ew dicivînin,
PSA.104.28	Tu destê xwe vedikî, ew bi qenciyê têr dibin.
PSA.104.29	Tu rûyê xwe vedişêrî, ew ditirsin,
PSA.104.29	Tu hilma wan dibirrî, ew dimirin û dibin ax.
PSA.104.30	Tu Ruhê xwe dişînî, ew diafirin,
PSA.104.30	Û tu, rûyê erdê nû dikî.
PSA.104.31	Bila rewnaqiya Xudan her û her bajo!
PSA.104.31	Bila Xudan bi karên xwe şa be!
PSA.104.32	Ew li erdê dinêre, erd dilerize,
PSA.104.32	Bi destdana wî, çiya dişewitin.
PSA.104.33	Heta ez bijîm, ezê ji Xudan re lavijan bêjim,
PSA.104.33	Heta ez hebim, ezê bi lavijan pesnê Xwedayê xwe bidim.
PSA.104.34	Bila ramana min li xweşa wî here,
PSA.104.34	Şabûna min bi Xudan be!
PSA.104.35	Bila gunehkar ji dinê rabin,
PSA.104.35	Yên xerab êdî tune bin!
PSA.104.35	Ey canê min, Xudan pîroz bike!
PSA.104.35	Pesnê Xudan bidin!
PSA.105.1	Spas bikin ji Xudan re, bang bikin navê wî,
PSA.105.1	Di nav gelan de, bidin bihîstin karên wî!
PSA.105.2	Bi lavijan bidin pesnê wî, ji wî re bistirin,
PSA.105.2	Karên wî yên nedîtî bêjin!
PSA.105.3	Bi navê wî yê pîroz pesnê xwe bidin,
PSA.105.3	Bila şa bin yên ku li Xudan digerin!
PSA.105.4	Li Xudan û li hêza wî bigerin,
PSA.105.4	Hergav li rûyê wî bigerin!
PSA.105.5	Karên wî yên nedîtî,
PSA.105.5	Şehaneyên wî,
PSA.105.5	Û dadbariyên ji devê wî derketî bibîr bînin!
PSA.105.6	Ey nifşê xizmetkarê wî Birahîm,
PSA.105.6	Zarokên Aqûb ên ku wî bijartine,
PSA.105.7	Xwedayê me Xudan ew e,
PSA.105.7	Dadbariyên wî li ser tevahiya erdê ne.
PSA.105.8	Ew peymana xwe,
PSA.105.8	Sozê xwe yê ku ji bo hezar nifşî daye,
PSA.105.9	Peymana ku bi Birahîm re çêkiriye,
PSA.105.9	Sonda ku ji bo Îshaq xwariye her û her bibîr tîne.
PSA.105.10	Wî ev, wek qanûn bi Aqûb re,
PSA.105.10	Wek peymaneke herheyî bi Îsraêlê re çêkir.
PSA.105.11	Wî got, «Wek para we ya ji mîrasê,
PSA.105.11	Ezê diyarê Kenanê bidim we»,
PSA.105.12	Hingê ew bi hejmarî kêm, gellek kêm bûn,
PSA.105.12	Li wir xerîb bûn.
PSA.105.13	Ji ba milletekî diçûn ba yekî din,
PSA.105.13	Ji welatekî diçûn welatekî din.
PSA.105.14	Xudan nehêşt ku kes bi wan xerabiyê bike,
PSA.105.14	Ji bo xatirê wan, ew li padîşahan hilat.
PSA.105.15	Wî got, «Dest nedin yên ku min mesih kirine,
PSA.105.15	Xerabiyê bi pêxemberên min nekin!»
PSA.105.16	Wî li welat xela rakir,
PSA.105.16	Hemû xwarinan qedand.
PSA.105.17	Wî zilamek li pêş wan şand,
PSA.105.17	Ûsivê ku bi koletî hat firotan.
PSA.105.18	Zincîr li lingê wî xistin, ew êşandin,
PSA.105.18	Bi hesin ew ji stûyê wî girêdan,
PSA.105.19	Heta ku gotina wî hat cih,
PSA.105.19	Peyva Xudan ew ceriband.
PSA.105.20	Padîşah zilam şand, ew da berdan,
PSA.105.20	Serwerê gelan, ew azad kir.
PSA.105.21	Wî ew, li ser tevahiya mala xwe kir desthilatdar,
PSA.105.21	Li ser tevahiya serweta xwe kir berpirsiyar;
PSA.105.22	Da ku, serokên wan li gor daxwaza xwe perwerde bike,
PSA.105.22	Û şehrezatiyê hînî rûsipiyên wan bike.
PSA.105.23	Hingê Îsraêl jî hat Misirê,
PSA.105.23	Aqûb, li diyarê Ham bû mêvan.
PSA.105.24	Xudan gelê xwe pirr zêde kir,
PSA.105.24	Ew ji dijminên wan hêzdartir kir.
PSA.105.25	Dû re, wî dilê dijminên wan guhart,
PSA.105.25	Da ku ji gelê wî nefret bikin,
PSA.105.25	Û hîlekarî li wan bikin.
PSA.105.26	Wî hizmetkarê xwe Mûsa,
PSA.105.26	Harûnê ku bijartibû, şand ba wan.
PSA.105.27	Wan di nav wan de nîşan dan karên Xudan,
PSA.105.27	Karên wî yên ku mirov şaş dikin, li diyarê Ham.
PSA.105.28	Dema ku wan serî li ber peyva wî rakir,
PSA.105.28	Wî tarî şand û seranserê welat tarî kir.
PSA.105.29	Wî ava wan zivirand xwînê,
PSA.105.29	Û masiyên wan mirand.
PSA.105.30	Welat tije bûn beq,
PSA.105.30	Heta ketin odeyên padîşahên wan.
PSA.105.31	Bi fermana Xudan, derketin keriyên mêşan,
PSA.105.31	Li seranserê welat kermêş belav bûn.
PSA.105.32	Di şûna baranê de zîpik bariya,
PSA.105.32	Brûskê avêt li ser welatê wan.
PSA.105.33	Li rezên wan, li darên hêjîrên wan xist,
PSA.105.33	Perçe bi perçe kir darên welatê wan.
PSA.105.34	Bi fermana wî, kulî rabûn,
PSA.105.34	Her der bi têjikên wan tije bûn.
PSA.105.35	Wan tevahiya giyayên welat xwar,
PSA.105.35	Û berê axa wan qedandin.
PSA.105.36	Xudan hemû nixuriyên li welatê wan,
PSA.105.36	Hêza wan a pêşî kuşt.
PSA.105.37	Bi zêr û zîv wî Îsraêliyan ji welat deranî,
PSA.105.37	Ji eşîrên wan tu kes ne terpilî.
PSA.105.38	Bi çûyina wan Misir şa bû,
PSA.105.38	Çimkî tirsa Îsraêliyan ketibû ser wan.
PSA.105.39	Xudan ser wan bi ewr nixamt,
PSA.105.39	Bi şev, riyên wan bi agir ronahî bûn.
PSA.105.40	Bi xwestina wan, wî sûsik şand,
PSA.105.40	Bi nanê ezmanan wî ew têr kirin.
PSA.105.41	Wî zinar çirand, av jê pijiqand,
PSA.105.41	Li erdên ziwa, wek lehî herikand.
PSA.105.42	Çimkî peyva xwe ya pîroz,
PSA.105.42	Û xizmetkarê xwe Birahîm bibîr anî.
PSA.105.43	Wî gelê xwe bi şahî,
PSA.105.43	Bijartiyên xwe, bi stranên şahiyê ji welat deranî.
PSA.105.44	Wî axa netewan da wan,
PSA.105.44	Û wan keda gelan mîras sitand;
PSA.105.45	Da ku qanûnên wî bînin cih,
PSA.105.45	Û li gor şerîeta wî rêve herin.
PSA.105.45	Ji Xudan re spas bikin!
PSA.106.1	Pesnê Xudan bidin!
PSA.106.1	Ji Xudan re spas bikin, çimkî ew qenc e,
PSA.106.1	Kerema wî her û her e.
PSA.106.2	Kî dikare karên Xudan ên hêzdar bêje,
PSA.106.2	Kî dikare tevahiya pesnê wî bide bihîstin?
PSA.106.3	Xwezî bi wan ku dadperweriyê diparêzin,
PSA.106.3	Û hergav ya rast dikin!
PSA.106.4	Çaxê te qencî bi gelê xwe kir, min bibîr bîne ya Xudan,
PSA.106.4	Gava ku tu wan rizgar dikî, min jî têxe nav wan.
PSA.106.5	Da ku ez qenciya bijartiyên te bibînim,
PSA.106.5	Bi şahiya netewa te şa bim,
PSA.106.5	Bi mîrasa te pesindar bim.
PSA.106.6	Wek bav û kalên xwe, me jî sûc kir,
PSA.106.6	Me guneh û xerabî kir.
PSA.106.7	Li Misirê, bav û kalên me,
PSA.106.7	Karên te yên nedîtî te fêm nekirin,
PSA.106.7	Wan zêdebûna qenciyên te fêm nekir,
PSA.106.7	Li deryayê, li keviyê Derya Sor serî rakirin.
PSA.106.8	Belê ji bo ku hêza xwe nîşanî wan bide,
PSA.106.8	Wî ji bo navê xwe, ew rizgar kirin.
PSA.106.9	Ew li Derya Sor hilat, derya ziwa bû,
PSA.106.9	Wek ku li çolê dimeşin,
PSA.106.9	Wî ew di kûrahiyan de meşandin,
PSA.106.10	Ew ji destê dijminên wan rizgar kir,
PSA.106.10	Ji destê yên ku ji wan nefret dikin xelas kir.
PSA.106.11	Avê dijminên wan nixamt,
PSA.106.11	Tu kes ji wan nema.
PSA.106.12	Hingê bawerî bi peyva wî anîn,
PSA.106.12	Bi lavijan pesnê wî dan.
PSA.106.13	Belê karên wî zû jibîr kirin,
PSA.106.13	Li benda şîreta wî neman.
PSA.106.14	Îcar li çolê azweriya wan zêde bû,
PSA.106.14	Li wê derê Xwedê ceribandin.
PSA.106.15	Xwedê ya ku xwestin da wan,
PSA.106.15	Belê nexweşînek ku diqedîne kir bela serê wan.
PSA.106.16	Ew li ordîgehê ji Mûsa,
PSA.106.16	Û ji veqetandiyê Xudan Harûn, dexisîn,
PSA.106.17	Hingê erd qelişî û Datan daqurtand,
PSA.106.17	Alîgirên Avîram nuxamt.
PSA.106.18	Agir bi ser peywirên wan ve bariya,
PSA.106.18	Pêtê yên xerab şewitand.
PSA.106.19	Li Horevê conegayek darêjtî çêkirin,
PSA.106.19	Û perizîn pûtê bi destan hatiye çêkirin.
PSA.106.20	Wan berziya Xwedê,
PSA.106.20	Bi sûretê gayekî ku giya dixwe guhartin.
PSA.106.21	Wan ji bîr kir, Xwedayê ku ew xelas kirî,
PSA.106.21	Û li Misirê, karên mezin kirî,
PSA.106.22	Li diyarê Ham karên nedîtî çêkirî,
PSA.106.22	Li Derya Sor karên ecêb kirî.
PSA.106.23	Loma wî got, wiyê ew tune bikirana,
PSA.106.23	Eger evdê wî yê bijartî Mûsa, li şeqara li pêşberî wî ranewestiya,
PSA.106.23	Û xezeba wî neziviranda, wiyê ew tune bikirana.
PSA.106.24	Hingê wan diyarê xweş biçûk dît,
PSA.106.24	Bawerî bi sozê wî neanîn.
PSA.106.25	Di konên xwe de kirin mirre mirr,
PSA.106.25	Goh nedan gotina Xudan.
PSA.106.26	Loma Xudan destê xwe rakir û sond xwar ku wan,
PSA.106.26	Li çolê, li bin gohê erdê xe,
PSA.106.27	Nîjada wan li nav miletan wer ke,
PSA.106.27	Wan li welatên cihê belav ke.
PSA.106.28	Hingê wan xwe spart Baalê Peorî,
PSA.106.28	Qurbana ku ji miriyan re hatiye dayin xwarin.
PSA.106.29	Bi karên xwe yên xerab Xudan hêrs kirin,
PSA.106.29	Û nexweşîna webayê di nav wan de belav bû.
PSA.106.30	Hingê Pînehas rabû û dest avêtê,
PSA.106.30	Nexweşîn rawesta.
PSA.106.31	Ev yek ji bo wî rastdarî hat hesibandin,
PSA.106.31	Ji nifşekî heta yê din, her û her.
PSA.106.32	Li keviyên ava Merîva, wan cardin hêrs kir Xudan,
PSA.106.32	Bela hat serê Mûsa, ji rûyê wan;
PSA.106.33	Çimkî wan êş bi ruhê wî da kişandin,
PSA.106.33	Peyvên bêtedbîr ji lêvên wî hatin der.
PSA.106.34	Wek ku Xudan li wan emir kiribû,
PSA.106.34	Wan gel helaq nekirin,
PSA.106.35	Belê bi miletan re ketin nav hev,
PSA.106.35	Û karên wan hîn bûn.
PSA.106.36	Bi ser de perizîn pûtên wan,
PSA.106.36	Bi vî awayî ketin dafika wan.
PSA.106.37	Kurên xwe, keçên xwe,
PSA.106.37	Ji cinan re kirin qurban.
PSA.106.38	Ji bo ku ji putên Kenanê re bikin qurban,
PSA.106.38	Wan xwîna bêrî ya kur û keçên xwe rijand,
PSA.106.38	Welat qirêjî bû bi xwîna wan.
PSA.106.39	Bi vî awayî, bi kirinên xwe, xwe herimandin,
PSA.106.39	Bi karê xwe re bêbextî kirin.
PSA.106.40	Hêrsa Xudan li hember gelê wî rabû,
PSA.106.40	Û ji mîrasa xwe nefret kir.
PSA.106.41	Wî ew dan destê miletan.
PSA.106.41	Yên ku ji wan nefret dikirin, bûn serwer li ser serê wan.
PSA.106.42	Dijminên wan ew pelçiqandin,
PSA.106.42	Serî li hemûyan tewandin.
PSA.106.43	Xudan gellek caran ew azad kirin,
PSA.106.43	Belê niyeta wan serî hildan bû,
PSA.106.43	Û bi sûcên xwe, xwe tune kirin.
PSA.106.44	Gava ku Xudan, bihîst feryada wan,
PSA.106.44	Wî nihart li tengahiya wan.
PSA.106.45	Ji bo xatirê wan, peymana xwe bibîr anî,
PSA.106.45	Li gor mezinbûna kerema xwe, dilovanî li wan kir.
PSA.106.46	Wî kir ku, yên ew dîl girtine,
PSA.106.46	Dilovan bin li hember wan.
PSA.106.47	Ya Xudan, Xwedayê me, me rizgar ke,
PSA.106.47	Me ji nav miletan bicivîne.
PSA.106.47	Da ku em ji navê te yê pîroz re spas bikin,
PSA.106.47	Bi berziya te pesnê xwe bidin.
PSA.106.48	Bila Xwedayê Îsraêlê Xudan,
PSA.106.48	Ji berê ve, heta her û her pîroz be!
PSA.106.48	Bila tevahiya gel «Amîn!» bêje.
PSA.106.48	Pesin ji Xudan re!
PSA.107.1	Spas bikin ji Xudan re, çimkî qenc e,
PSA.107.1	Kerema wî her û her e.
PSA.107.2	Bila weha bêjin yên ku Xudan ew azad kirine,
PSA.107.2	Ew yên ku ji tengahiyê xelas kirine,
PSA.107.3	Wî ew ji rojhilat, ji rojava, ji bakûr, ji başûr,
PSA.107.3	Ji welatan civandine.
PSA.107.4	Li çolê, li dera tenha, ew eware geriyan,
PSA.107.4	Bajarek ku lê rûnên nedîtin.
PSA.107.5	Tî û birçî,
PSA.107.5	Dilê wan xeriqî.
PSA.107.6	Hingê di tengahiya xwe de, ji Xudan re feryad kirin,
PSA.107.6	Wî ew ji derdê wan xelas kirin.
PSA.107.7	Ji bo ku herin bajarekî ku lê rûnên,
PSA.107.7	Wî ew di riya rast de meşandin.
PSA.107.8	Bila spas bikin ji bo kerema Xudan,
PSA.107.8	Ji bo karên nedîtî yên ku kirî ji bo mirovan.
PSA.107.9	Çimkî ew tiyan têr dike,
PSA.107.9	Canê birçî bi qenciyê tije dike.
PSA.107.10	Li dera tarî û di bin siya mirinê de rûniştibûn,
PSA.107.10	Girtiyên xemgîn û bi zincîran girêdayî.
PSA.107.11	Çimkî li hember peyvên Xwedê serî hildabûn,
PSA.107.11	Û şîreta Yê Herî Berz biçûk dîtibûn.
PSA.107.12	Wî dilê wan bi karên giran nizim kir,
PSA.107.12	Ketin, kesî ku ji wan re bibe alîkar tunebû.
PSA.107.13	Hingê ji nav tengahiyan, feryad kirin li Xudan,
PSA.107.13	Wî ew azad kirin ji derdê wan;
PSA.107.14	Wî ew ji tariyê û ji bin siya mirinê deranîn,
PSA.107.14	Wî şikand zîncîrên wan.
PSA.107.15	Bila spas bikin ji bo kerema Xudan,
PSA.107.15	Ji bo karên wî yên ku kirî ji bo mirovan,
PSA.107.16	Çimkî wî deriyên tunc şikand,
PSA.107.16	Û darikên hesin ji hev qetand.
PSA.107.17	Hin ji wan bêaqil bûn,
PSA.107.17	Ji ber sûc û xerabiyên xwe kişandin.
PSA.107.18	Dilê wan ji hemû xwarinan li hev diket,
PSA.107.18	Nêzikî deriyên mirinê dibûn.
PSA.107.19	Hingê di tengahiyê de feryad dikin li Xudan,
PSA.107.19	Ew wan xelas dike ji derdê wan.
PSA.107.20	Peyva xwe şand, sihetê da wan,
PSA.107.20	Ji çala ku ketinê, xelas kir wan.
PSA.107.21	Bila spas bikin ji bo kerema Xudan
PSA.107.21	Ji bo karên wî yên ku kirî ji bo mirovan.
PSA.107.22	Bila gorîyên spaskirinê pêşkiş bikin,
PSA.107.22	Û bi qîrînên şahiyê kirinên wî bidin bihîstin!
PSA.107.23	Hin bi gemiyan şeqitîn deryayê,
PSA.107.23	Li ser avên mezin kar dikirin,
PSA.107.24	Ew dibînin karên Xudan,
PSA.107.24	Karên nedîtî yên ku kirî li kûrahiyan.
PSA.107.25	Çimkî wî emir kir, ba û bager rakir,
PSA.107.25	Pêlên deryayê bilind kir.
PSA.107.26	Ew derketin ezman, daketin binî,
PSA.107.26	Di tengahiyê de, heliya wêrekiya wan,
PSA.107.27	Wek serxweşan şewişîn, terpilîn,
PSA.107.27	Û ji serê wan çû hişê wan.
PSA.107.28	Hingê di tengahiyê de feryad kirin li Xudan,
PSA.107.28	Wî ew xelas kirin ji derdê wan.
PSA.107.29	Wî bagerê da sekinandin,
PSA.107.29	Pêlan da rawestandin;
PSA.107.30	Hingê şa bûn, çimkî gihîştin rihetiyê,
PSA.107.30	Wî ew gihadin kara ku dixwestin herinê.
PSA.107.31	Bila spas bikin ji bo kerema Xudan,
PSA.107.31	Ji bo karên wî yên ku kirî ji bo mirovan.
PSA.107.32	Bila wî berz bikin di civata gel de,
PSA.107.32	Pesnê wî bidin di koma rûsipiyan de.
PSA.107.33	Ew çeman dizivirîne çolê,
PSA.107.33	Kaniyên avê dike ziwayî,
PSA.107.34	Axa bi ber û adan,
PSA.107.34	Ji rûyê xerabên li ser rûniştî dike çol.
PSA.107.35	Ew çolê dizivirîne gola avê,
PSA.107.35	Axa ziwa dike kaniya avê.
PSA.107.36	Ji bo ku bajarekî lê rûniştinê ava bikin;
PSA.107.36	Birçiyan li wir dide rûniştin.
PSA.107.37	Ew zeviyan dajon, rezan datînin,
PSA.107.37	Û bi zêdehî ber hiltînin.
PSA.107.38	Bi pîrozkirina Xudan,
PSA.107.38	Ew gellek zêde bûn,
PSA.107.38	Wî kêm nekir heywanên wan.
PSA.107.39	Dîsa ji destê xedarî, xerabî û kederê,
PSA.107.39	Kêm bûn, hatin biçûkkirin.
PSA.107.40	Xudan şermî barand bi ser mîrên wan,
PSA.107.40	Di çola bêrê de ew eware gerand.
PSA.107.41	Belê yê feqîr ji sefaletê deranî,
PSA.107.41	Malbatên wan wek keriyê pez zêde kir.
PSA.107.42	Yên rast dibînin û pê şa dibin,
PSA.107.42	Yên xerab devê xwe radidin.
PSA.107.43	Yê şehreza vana digire,
PSA.107.43	Aqilê wî ji kerema Xudan dibirre.
PSA.108.1	Dilê min bêleq e, ey Xwedê,
PSA.108.1	Ezê bi hemû canê xwe ji te re lavij û îlahiyan bêjim!
PSA.108.2	Hişyar be, ey lîr, ey çeng,
PSA.108.2	Ezê seherê hişyar kim!
PSA.108.3	Di nav gelan de, ezê spasiya te bikim ya Xudan,
PSA.108.3	Pesnê te bidim li nav miletan.
PSA.108.4	Çimkî kerema te, bilindtir e ji ezman,
PSA.108.4	Dilsoziya te digihîje heta ewran.
PSA.108.5	Ey Xwedê, bilind bibe ser ezmanan,
PSA.108.5	Bila berziya te binixême tevahiya erdan!
PSA.108.6	Da ku hezkirên te bigihîjin azadiyê,
PSA.108.6	Bi destê xwe yê rastê rizgar ke, me bibersivîne!
PSA.108.7	Xudan ji dera xwe ya pîroz soz da:
PSA.108.7	«Ezê bi şahî, Şexemê parî bikim,
PSA.108.7	Geliyê Sukkotê bipîvim
PSA.108.8	Gîlat ya min e, Manasse jî ya min,
PSA.108.8	Efrayîm sîpera serê min,
PSA.108.8	Cihûda gopalê padîşahiya min.
PSA.108.9	Moav legana min a şûştinê ye,
PSA.108.9	Ezê çaroxa xwe bavêjim ser Edomê,
PSA.108.9	Ezê bi serketin biqîrim ji bo Filîstê.»
PSA.108.10	Kî wê min bibe bajarê bi sûr?
PSA.108.10	Wê kî riya Edomê nîşanî min bide?
PSA.108.11	Ey Xwedê, ma te em red nekirin?
PSA.108.11	Ey Xwedê, ma tu êdî bi ordiyên me re naçî?
PSA.108.12	Li hember dijmin ji me re bibe alîkar,
PSA.108.12	Çimkî vala ye alîkariya mirov.
PSA.108.13	Bi alîkariya Xwedê, emê bi ser kevin,
PSA.108.13	Ew e, yê ku dipelçiqîne dijminê me.
PSA.109.1	Ey Xwedayê pesindariya min,
PSA.109.1	Bêdeng nemîne!
PSA.109.2	Çimkî devê yê xerab û hîlekar,
PSA.109.2	Li hember min vebû,
PSA.109.2	Bi zimanê derewkar li ser min dibêjin.
PSA.109.3	Bi gotinên nefretê dor li min pêçan,
PSA.109.3	Bê sebeb bi min re kirin cengan.
PSA.109.4	Ji dêl hezkirina min, ew min sûcdar dikin,
PSA.109.4	Hê jî ez ji bo wan dua dikim.
PSA.109.5	Li hember qenciya min, wan xerabî kir,
PSA.109.5	Nefret kirin ji hezkirina min.
PSA.109.6	Ew dibêjin, «Tu zilamekî xerab deyne ber serê wî,
PSA.109.6	Li milê wî yê rastê, yekî ku wî sûcdar dike rawestîne!
PSA.109.7	Di dadbarkirinê de bila wî sûcdar derîne,
PSA.109.7	Dua wî jî guneh binivisîne!
PSA.109.8	Bila jiyê wî kin be,
PSA.109.8	Yekî din ciyê wî bigire!
PSA.109.9	Bila zarokên wî sêwî,
PSA.109.9	Jina wî jinebî bimîne!
PSA.109.10	Bila zarokên wî eware bigerin, parsê bikin,
PSA.109.10	Ji xirbê xwe derkevin, li nan bigerin!
PSA.109.11	Bila hemû malê wî bikeve dahfika selefxur,
PSA.109.11	Û keda wî, xerîb talan bikin!
PSA.109.12	Bila tu kes qenciyê pê neke,
PSA.109.12	Tu kes ber sêwiyên wî nekeve!
PSA.109.13	Bila dundana wî rabe,
PSA.109.13	Nifşek bi şûn ve, navê wan ji holê rabe!
PSA.109.14	Bila sûcên bav û kalên wan, bên bibîranîn li pêş Xudan,
PSA.109.14	Bila neyê paqijkirin gunehê diya wî!
PSA.109.15	Hergav li pêşberî Xudan be, gunehê wan,
PSA.109.15	Bila ji ser erdê rake bibîranîna wan!
PSA.109.16	Çimkî bi bîra wî nehat qencîkirin,
PSA.109.16	Wî cefa bi bindest û bi hejaran da kişandin,
PSA.109.16	Û kir ku dilşikestiyan bikuje.
PSA.109.17	Wî ji naletê hez kir, nalet lê be!
PSA.109.17	Kêfa wî ji xêr û pîroziyê re nehat,
PSA.109.17	Xêr û bereket jê dûr be!
PSA.109.18	Wî naletê wek kinc li xwe kir,
PSA.109.18	Nelet wek avê ket zikê wî, wek rûn ket hestiyên wî!
PSA.109.19	Bila ew, wek kincekî wî binixême,
PSA.109.19	Wek şûtikekî wî bipêçe!»
PSA.109.20	Bila van nifirên ku li min dikin,
PSA.109.20	Ji alî Xudan ve bibe para yên ku min sûcdar dikin!
PSA.109.21	Belê tu, ya Reb Xudan,
PSA.109.21	Ji bo xatirê navê xwe min rizgar ke;
PSA.109.21	Kerema te qenc e, min azad ke.
PSA.109.22	Çimkî ez bindest û hejar im,
PSA.109.22	Ji hundir, ji dil ve birîndar im.
PSA.109.23	Wek siya berê êvarê ez derbas bûm û çûm,
PSA.109.23	Wek kulî ez hatim hejandin.
PSA.109.24	Çokên min dilerizin ji rojî girtinê;
PSA.109.24	Ez heliyam, çerm û hestî mam.
PSA.109.25	Ez jî bûm pêkeniya dijminên xwe,
PSA.109.25	Li min dinêrin, serê xwe dihejînin!
PSA.109.26	Ji min re bibe alîkar, ey Xudan Xwedayê min;
PSA.109.26	Li gor kerema xwe, xelas ke min!
PSA.109.27	Bila bizanibin ku ev destê te ye,
PSA.109.27	Ya Xudan, te ev kiriye!
PSA.109.28	Bila ew naletê bînin, tu pîroz ke,
PSA.109.28	Bila şerm bikin, yên ku êrîşî min dikin,
PSA.109.28	Wê xizmetkarê te şa bibe.
PSA.109.29	Bila sûcdarkirên min, bêrûmetiyê wergirin,
PSA.109.29	Bila wek xeftan, bi şerma xwe bên pêçandin!
PSA.109.30	Ezê bi devê xwe, gellek spas bikim ji bo Xudan,
PSA.109.30	Di nav gel de, pesnê wî bidim;
PSA.109.31	Çimkî ew, li milê rastê yê hejaran radiweste,
PSA.109.31	Da ku ew wan, ji yên ku canê wan bi mirinê dadbar dikin, rizgar bike.
PSA.110.1	Xudan ji efendiyê min re got:
PSA.110.1	«Heta ku ez dijminên te, ji bin lingê te re bikim pêpelûk
PSA.110.1	Tu li milê min ê rastê rûnê.»
PSA.110.2	Wê Xudan ji Siyonê gopalê hêza te bişîne,
PSA.110.2	Tu di nav dijminên xwe de serweriyê bajo!
PSA.110.3	Di roja te ya şer de,
PSA.110.3	Wê gelê te bi dilxwazî herin.
PSA.110.3	Wek xunava ku di seherê de dikeve,
PSA.110.3	Bi rewnaqiya pîroz pêçayî,
PSA.110.3	Wê xortên te li pey te werin.
PSA.110.4	Xudan sond xwar, ji sonda xwe nazivire:
PSA.110.4	«Li gor pergala Melkîsedek,
PSA.110.4	Tu her û her kahîn î!»
PSA.110.5	Reb li milê te yê rastê ye,
PSA.110.5	Di roja xwe ya xezebê de, wê li padîşahan xe.
PSA.110.6	Wê di nav miletan de dadbariyê bike,
PSA.110.6	Wê hawirdor bi laşan tije bibe,
PSA.110.6	Wê li seranserê erdê, serokan bipelçiqîne.
PSA.110.7	Wê ji newala li ser riya xwe avê vexwe;
PSA.110.7	Loma wê serê xwe rast bigire.
PSA.111.1	Pesnê Xudan bidin!
PSA.111.1	Ezê li civata rastan,
PSA.111.1	Di nav komê de,
PSA.111.1	Bi hemû dilê xwe ji Xudan re spas bikim.
PSA.111.2	Karên Xudan mezin in,
PSA.111.2	Yên ku bi wan şa dibin li wan digerin.
PSA.111.3	Karên wî berz û rewnaq in,
PSA.111.3	Rastdariya wî her û her dajo.
PSA.111.4	Xudan, karên xwe yên nedîtî da bibîranîn,
PSA.111.4	Ew dilovan û keremdar e.
PSA.111.5	Ew yên ku jê ditirsin têr dike,
PSA.111.5	Peymana xwe her û her bibîr tîne.
PSA.111.6	Ew mîrasa miletan dide gelê xwe,
PSA.111.6	Bi wan nîşan dide, hêza karên xwe.
PSA.111.7	Karên destê wî dilsoz û bi dad in,
PSA.111.7	Hemû şertên wî, berbawer in;
PSA.111.8	Ew bêleq û her û her in,
PSA.111.8	Bi dilsozî û rastiyê hatine çêkirin.
PSA.111.9	Wî rizgariya gelê xwe şand,
PSA.111.9	Peymana xwe ji bo her û her fermand.
PSA.111.9	Navê wî pîroz û tirsdar e.
PSA.111.10	Destpêka şehrezayiyê tirsa Xudan e,
PSA.111.10	Herkesê ku emrên wî tîne cih,
PSA.111.10	Fêmdariyek wî ya qenc heye.
PSA.111.10	Pezindan her û her ji bo wî ye!
PSA.112.1	Pesnê Xudan bidin!
PSA.112.1	Xwezî bi wan ku ji Xudan ditirsin,
PSA.112.1	Bi emrên wî gellek dilşa dibin!
PSA.112.2	Wê nîjada wan li rûyê erdê hêzdar be,
PSA.112.2	Wê nîjada rastan pîroz be.
PSA.112.3	Wê mala wî di firehî û dewlemendiyê de be,
PSA.112.3	Rastdariya wî her û her bimîne.
PSA.112.4	Ji bo rastan di tariyê de ronahî dertê:
PSA.112.4	Ew dilovan, keremdar û rastdar e.
PSA.112.5	Xwezî bi wî ku destfireh e û deyn dide,
PSA.112.5	Ew karên xwe bi dadperwerî dike!
PSA.112.6	Ew tu car naleqe,
PSA.112.6	Yê rastdar her û her tê bibîranîn.
PSA.112.7	Ew natirse ji xebera xerab,
PSA.112.7	Bi Xudan ewledar e, dilê wî bêleq e.
PSA.112.8	Ew mêrxas e, natirse,
PSA.112.8	Di dawiyê de, têkçûna dijminên xwe dibîne.
PSA.112.9	Wî belav kir, wî da hejaran;
PSA.112.9	Rastdariya wî her û her dimîne,
PSA.112.9	Qiloçê wî bilind dibe.
PSA.112.10	Yê xerab, vê dibîne, aciz dibe,
PSA.112.10	Diranên xwe diqirçîne, dihele, diqede.
PSA.112.10	Daxwaza xeraban tune dibe.
PSA.113.1	Pesnê Xudan bidin!
PSA.113.1	Pesin bidin, ey evdên Xudan,
PSA.113.1	Pesnê navê Xudan bidin!
PSA.113.2	Ji niha heta her û her,
PSA.113.2	Bila pîroz be navê Xudan!
PSA.113.3	Ji derketina rojê heta çûna wê ya ava,
PSA.113.3	Hêjayî pesindanê ye navê Xudan!
PSA.113.4	Xudan li ser tevahiya miletan serwer e,
PSA.113.4	Û berziya wî li ser ezmanan e.
PSA.113.5	Ma kî wek Xudan Xwedayê me ye?
PSA.113.5	Li jorê rûdinê.
PSA.113.6	Xwe ditewîne,
PSA.113.6	Da ku erd û ezman bibîne.
PSA.113.7	Ew yê ketî ji erdê radike,
PSA.113.7	Yê hejar ji ser sergo bilind dike;
PSA.113.8	Da ku gelê wî bi mîran re,
PSA.113.8	Bi mîrên gelê xwe re rûnê.
PSA.113.9	Ew malê dide jina stewr,
PSA.113.9	Wê dilşa dike û dike dayika zarokan.
PSA.113.9	Pesnê Xudan bidin!
PSA.114.1	Gava ku Îsraêl ji Misirê,
PSA.114.1	Nîjada Aqûb ji dera ku zimanê xerîb lê tê peyivîn derket,
PSA.114.2	Cihûda bû ciyê pîroz ê Xwedê,
PSA.114.2	Îsraêl bû padîşahiya wî.
PSA.114.3	Deryayê nihart û bi şûn ve vekişî,
PSA.114.3	Çemê Şerîayê bi şûn ve herikî.
PSA.114.4	Çiya, wek beranan,
PSA.114.4	Gir jî, wek berxan hilpetikîn.
PSA.114.5	Ey derya, çi bi te hat tu direvî?
PSA.114.5	Ey Şerîa, tu çima şûn ve diherikî?
PSA.114.6	Ey çiyano, çima hûn wek beranan,
PSA.114.6	Ey girno, çima hûn wek berxan hilpetikîn?
PSA.114.7	Ey erd, li pêş serwerê xwe,
PSA.114.7	Li pêş Xwedayê Aqûb bilerize.
PSA.114.8	Wî zinar zivirand gola avê,
PSA.114.8	Kevirê heste, kir kaniya avê.
PSA.115.1	Ne em, ya Xudan, ne em,
PSA.115.1	Belê ji bo xatirê kerem û dilsoziya xwe,
PSA.115.1	Tu berziyê bide navê xwe!
PSA.115.2	Çima wê milet bêjin:
PSA.115.2	«Ka li ku ye Xwedayê wan?»
PSA.115.3	Xwedayê me li ezmanan e,
PSA.115.3	Her çi bixwaze dike.
PSA.115.4	Pûtên wan ji zîv û zêr in,
PSA.115.4	Ew karên destê mirov in.
PSA.115.5	Devê wan heye, napeyivin,
PSA.115.5	Çavên wan hene, nabînin,
PSA.115.6	Gohên wan hene, nabihîzin,
PSA.115.6	Pozên wan hene, bîhnê nastînin,
PSA.115.7	Destên wan hene, hîs nakin,
PSA.115.7	Lingên wan hene, rêve naçin,
PSA.115.7	Deng dernakeve ji gewriya wan.
PSA.115.8	Yên ku wan çêdikin û yên ku xwe dispêrin wan,
PSA.115.8	Ew jî wê bibin mîna wan!
PSA.115.9	Ey Îsraêl, bi Xudan ewle be,
PSA.115.9	Ew alîkar û mertalê we ye!
PSA.115.10	Ey mala Harûn, bi Xudan ewle bin,
PSA.115.10	Ew e, alîkar û mertalê we!
PSA.115.11	Ey yên ku ji Xudan ditirsin, bi Xudan ewle bin,
PSA.115.11	Ew e, alîkar û mertalê we!
PSA.115.12	Xudan em bibîr anîn, wê me pîroz ke,
PSA.115.12	Wê mala Îsraêlê pîroz ke,
PSA.115.12	Wê mala Harûn pîroz ke.
PSA.115.13	Biçûk û mezin,
PSA.115.13	Wê pîroz ke, yên ku ji Xudan ditirsin.
PSA.115.14	Xudan we,
PSA.115.14	We û zarokên we berdar bike!
PSA.115.15	Xudanê ku erd û ezman çêkirî,
PSA.115.15	We pîroz bike.
PSA.115.16	Ezman, ezmanên Xudan in,
PSA.115.16	Belê wî erd dane mirovan.
PSA.115.17	Mirî pesnê Xudan nadin,
PSA.115.17	Ne jî tu kesên ku diçin diyarê bêdengiyê.
PSA.115.18	Belê em, ji niha û heta her û her,
PSA.115.18	Emê Xudan pîroz bikin.
PSA.115.18	Pesnê Xudan bidin.
PSA.116.1	Ez ji Xudan hez dikim,
PSA.116.1	Çimkî ew dengê min û hawara min dibihîze.
PSA.116.2	Ji ber ku wî gohê xwe da min,
PSA.116.2	Heta ku ez bijîm, ezê bangî wî bikim.
PSA.116.3	Benên mirinê hawirdora min girtin,
PSA.116.3	Û tengahiyên diyarê mirinê ez pêçam,
PSA.116.3	Derd û tengahiyê ez girtim.
PSA.116.4	Hingê min bangî navê Xudan kir,
PSA.116.4	«Eman, ya Xudan tu canê min azad ke!»
PSA.116.5	Xudan keremdar û dadperwer e,
PSA.116.5	Xwedayê me dilovan e.
PSA.116.6	Xudan mirovên sexik diparêze,
PSA.116.6	Gava ez ketim, wî ez rakirim.
PSA.116.7	Ey canê min, li rihetiya xwe vegere,
PSA.116.7	Çimkî Xudan qencî bi te kir.
PSA.116.8	Te canê min ji mirinê,
PSA.116.8	Çavên min ji hêsiran,
PSA.116.8	Lingên min ji terpilînê rizgar kir.
PSA.116.9	Ezê li diyarê jiyandaran,
PSA.116.9	Li pêş Xudan rêve herim.
PSA.116.10	Dema ku min digot, «Ez tengahiya mezin dikişînim» jî,
PSA.116.10	Min baweriya xwe parast.
PSA.116.11	Min di şaşbûna xwe de got,
PSA.116.11	«Hemû mirov derewkar in.»
PSA.116.12	Ji bo hemû qenciyên ku bi min kir,
PSA.116.12	Ma ez çi bidim Xudan?
PSA.116.13	Ezê kasa rizgariyê hilînim,
PSA.116.13	Û navê Xudan bang bikim.
PSA.116.14	Li pêşberî hemû gelê xwe,
PSA.116.14	Ji Xudan re, bicih bînim sozên xwe.
PSA.116.15	Di çavên Xudan de,
PSA.116.15	Mirina dilsozên wî hêja ye.
PSA.116.16	Ya Xudan, ez evdê te yê rastîn im;
PSA.116.16	Lawê qewraşa te me,
PSA.116.16	Te zincîrên min vekir.
PSA.116.17	Ezê goriya spaskirinê pêşkişî te bikim.
PSA.116.17	Ya Xudan, ezê bangî navê te kim.
PSA.116.18	Ezê nedrên ku min ji Xudan re soz dane bînim cih,
PSA.116.18	Li pêşber hemû gelê wî,
PSA.116.19	Li hewşa mala Xudan,
PSA.116.19	Li nav te, ey Orşelîm!
PSA.116.19	Pesnê Xudan bidin!
PSA.117.1	Ey hemû miletno, pesnê Xudan bidin!
PSA.117.1	Ey hemû gelno, wî berz bikin!
PSA.117.2	Çimkî kerema wî ya ji bo me mezin e,
PSA.117.2	Û dilsoziya wî her û her dajo.
PSA.117.2	Pesnê Xudan bidin!
PSA.118.1	Ji Xudan re spas bikin, çimkî ew qenc e,
PSA.118.1	Kerema wî her û her e.
PSA.118.2	Bila Îsraêl bêje:
PSA.118.2	«Kerema wî her û her e!»
PSA.118.3	Bila mala Harûn bêje:
PSA.118.3	«Kerema wî her û her e!»
PSA.118.4	Bila yên ji Xuda ditirsin bêjin:
PSA.118.4	«Kerema wî her û her e!»
PSA.118.5	Di tengahiyê de min bang kir Xudan;
PSA.118.5	Wî ez bersîvandim û derxistim firehiyê.
PSA.118.6	Xudan bi min re ye, nîne tirsa min;
PSA.118.6	Mirov dikarin çi bikin bi min?
PSA.118.7	Xudan bi min re ye, ew alîkarê min e,
PSA.118.7	Ezê têkçûna dijminê xwe bibînim.
PSA.118.8	Xwespartina Xudan,
PSA.118.8	Çêtir e ji ewlebûna mirovan.
PSA.118.9	Xwespartina Xudan,
PSA.118.9	Qenctir e, ji ewlebûna bi mîran.
PSA.118.10	Hemû miletan dor li min pêçan,
PSA.118.10	Ezê wan bişikênim, bi navê Xudan.
PSA.118.11	Dor li min pêçan, dor li min girtin,
PSA.118.11	Ezê wan bişikênim bi navê Xudan.
PSA.118.12	Wek mêşên hingiv dor li min pêçan,
PSA.118.12	Wek agirê pûş tefiyan;
PSA.118.12	Ezê wan bişikênim bi navê Xudan.
PSA.118.13	Ez hatim defdan, dikira biketam,
PSA.118.13	Belê Xudan hat alîkariya min.
PSA.118.14	Xudan hêz û lavija min e,
PSA.118.14	Ew bi xwe rizgariya min e.
PSA.118.15	Dengê şahî û serketinê,
PSA.118.15	Bilind dibe ji konê rastan:
PSA.118.15	«Destê rastê yê Xudan, dike mêrxasiyan!
PSA.118.16	Destê rastê yê Xudan, hatiye berzkirin,
PSA.118.16	Destê rastê yê Xudan, dike mêrxasiyan!»
PSA.118.17	Ezê nemirim, ezê bijîm,
PSA.118.17	Ezê karên Xudan bêjim.
PSA.118.18	Xudan ez bi şid terbiye kirim,
PSA.118.18	Belê wî ez terkî mirinê nekirim.
PSA.118.19	Vekin li min deriyên rastdariyê,
PSA.118.19	Da ku ez tê re derbas bibim û ji Xudan re bikim spasiyê.
PSA.118.20	Va ye, ev e deriyê Xudan!
PSA.118.20	Yê rast tê re derbas dibin.
PSA.118.21	Ez spasdarê te me, çimkî te bersîva min da,
PSA.118.21	Û tu bûyî rizgariya min.
PSA.118.22	Kevirê ku hostayan red kirin,
PSA.118.22	Bû kevirê serê rikin.
PSA.118.23	Ev ji alî Xudan ve çêbû,
PSA.118.23	Li ber çavê me karek ecêb e!
PSA.118.24	Roja ku Xudan afirandiye, ev e,
PSA.118.24	Bi wê em şa û dilşa bin!
PSA.118.25	Ya Xudan, em lava dikin, me rizgar ke,
PSA.118.25	Ya Xudan, em lava dikin, me serfiraz ke!
PSA.118.26	Bila pîroz be, yê ku bi navê Xudan tê!
PSA.118.26	Em ji mala Xudan, we pîroz dikin.
PSA.118.27	Xudan Xwedê ye, wî em ronahî kirin.
PSA.118.27	Goriye bi kertik, bi qiloçê gorîgehê ve girêdin.
PSA.118.28	Xwedayê min tu yî, ez spasî te dikim,
PSA.118.28	Tu Xwedayê min î, ez te berz dikim.
PSA.118.29	Ji Xudan re spas bikin, çimkî ew qenc e,
PSA.118.29	Kerema wî her û her e.
PSA.119.1	Xwezî bi wan ku riya wan paqij e,
PSA.119.1	Ew di şerîeta Xudan de rêve diçin.
PSA.119.2	Xwezî bi wan ku şîretên wî digirin,
PSA.119.2	Bi hemû dilê xwe li wî digerin!
PSA.119.3	Ew tucar neheqiyê nakin,
PSA.119.3	Di riya wî de rêve derin.
PSA.119.4	Şertên ku te danîn,
PSA.119.4	Divê serî li ber wan bê danîn.
PSA.119.5	Xwezî ez biryardar bûma,
PSA.119.5	Min qanûna te bi cih baniya!
PSA.119.6	Gava min bi cih anîn hemû emrên te,
PSA.119.6	Hingê ez şermî nabim li ber te.
PSA.119.7	Çaxê ez hîn bim dadbariyên te yên rastdar,
PSA.119.7	Ezê spas bikim ji te re bi dilekî sozdar.
PSA.119.8	Ezê bi cih bînim qanûnên te,
PSA.119.8	Tu min bi tevahî bernede!
PSA.119.9	Zilamê ciwan riya xwe bi çi paqij dike?
PSA.119.9	Bi gohdana peyva te.
PSA.119.10	Bi hemû dilê xwe ez li te geriyam,
PSA.119.10	Min ji emrên xwe averê neke!
PSA.119.11	Da ku ez guneh nekim li hember te,
PSA.119.11	Min di dilê xwe de veşart gotina te.
PSA.119.12	Ya Xudan tu pîroz î,
PSA.119.12	Qanûnên xwe fêrî min ke.
PSA.119.13	Dadbariyên ku derdikevin ji devê te,
PSA.119.13	Ez bi lêvên xwe didim bihîstin.
PSA.119.14	Ez şa dibim, li ser şopa şîretên te,
PSA.119.14	Wek ku her dewlemendî ya min be.
PSA.119.15	Ezê li ser emrên te bixebitim,
PSA.119.15	Û çavên min li riya te be.
PSA.119.16	Ez dilşa dibim bi qanûnên te,
PSA.119.16	Jibîr nakim gotina te.
PSA.119.17	Qenciyê bi evdê xwe bike, da ku ez bijîm,
PSA.119.17	Û peyva te bigirim.
PSA.119.18	Çavên min veke,
PSA.119.18	Da ku ez harîqayên şerîeta te bibînim.
PSA.119.19	Ez mêvan im li vê dinê,
PSA.119.19	Tu emrên xwe ji min veneşêre!
PSA.119.20	Hergav bi bêrîkirina dadbariyên te,
PSA.119.20	Dihele dilê min.
PSA.119.21	Tu, yên ku ji emrên te averê dibin,
PSA.119.21	Li qureyên bi nalet dihilêyî.
PSA.119.22	Tu, şermî û neheqiya wan ji ser min hilîne,
PSA.119.22	Çimkî min, şîretên te girtin.
PSA.119.23	Serok bicivin û li hember min bipeyivin jî,
PSA.119.23	Evdê te, wê kûr û dûr bifikire li ser qanûnên te.
PSA.119.24	Şîretên te ji bo min şahî ne,
PSA.119.24	Ew ji bo min şêwirmendî ne.
PSA.119.25	Canê min bi axê ve dizeliqe,
PSA.119.25	Li gor peyva xwe, tu min vejîne.
PSA.119.26	Min riyên xwe gotin, te ez bersîvandim;
PSA.119.26	Qanûnên xwe fêrî min bike!
PSA.119.27	Bike ku ez şertên te hîn bibim,
PSA.119.27	Û li ser harîqayên te bifikirim.
PSA.119.28	Canê min ji kederê dihele,
PSA.119.28	Li gor peyva xwe min hêzdar bike!
PSA.119.29	Riya derewê ji min dûr bike,
PSA.119.29	Tu bi keremê min hînî şerîeta xwe bike.
PSA.119.30	Min riya dilsoziyê bijart,
PSA.119.30	Dadbariyên te danîn ber xwe.
PSA.119.31	Min xwe bi şîretên te ve zeliqand,
PSA.119.31	Tu min nede şermê ya Xudan!
PSA.119.32	Te şehrezayiya min zêde kir,
PSA.119.32	Ez li riya emrên te, diçim bi bazdan.
PSA.119.33	Tu riya qanûnên xwe hînî min bike, ya Xudan,
PSA.119.33	Da ku ez heta dawiyê bigirim wan.
PSA.119.34	Tu şehrezayî bide min, ez şerîeta te bigirim,
PSA.119.34	Û ez, bi hemû dilê xwe goh bidimê.
PSA.119.35	Rêberiya min bike li gor emrên xwe,
PSA.119.35	Çimkî ez ji wan zewqê distînim.
PSA.119.36	Tu dilê min li şîretên xwe bizivirîne,
PSA.119.36	Û wî li qezenca neheq nefetlîne.
PSA.119.37	Tu çavên min ji tiştên vala bizivirîne,
PSA.119.37	Û min di riya xwe de vejîne.
PSA.119.38	Ji bo ku ji te bê tirsîn,
PSA.119.38	Sozê ku te daye evdê xwe bi cih bîne.
PSA.119.39	Şerma ku ez jê ditirsim ji min dûr bigire,
PSA.119.39	Çimkî dadbariyên te qenc in.
PSA.119.40	Min bêriya emrên te kiriye!
PSA.119.40	Tu min, bi rastdariya xwe vejîne.
PSA.119.41	Bila kerema te bigihîje min, ya Xudan,
PSA.119.41	Û rizgarkirina te, wek ku te soz da min!
PSA.119.42	Hingê yên ku li min neheqî kirin,
PSA.119.42	Wê bersîva xwe bigirin,
PSA.119.42	Çimkî min bawerî bi gotina te anî.
PSA.119.43	Peyva rastiyê, bi tevahî ji devê min derneyne,
PSA.119.43	Çimkî min hêviya xwe, bi dadbariyên te ve girêda.
PSA.119.44	Ezê şerîeta te,
PSA.119.44	Her û her bigirim.
PSA.119.45	Ezê di firehiyê de bimeşim,
PSA.119.45	Çimkî ez li şertên te geriyam.
PSA.119.46	Li pêş padîşahan ezê şîretên te bêjim,
PSA.119.46	Ezê şermî nebim.
PSA.119.47	Ez ji emrên te zewqê distînim,
PSA.119.47	Ez ji wan hez dikim.
PSA.119.48	Ez emrên te gellek dihesibînim, ji wan hez dikim,
PSA.119.48	Ezê kûr li ser qanûnên te bifikirim.
PSA.119.49	Sozê ku te daye evdê xwe bibîr bîne,
PSA.119.49	Bi wî te hêvî dabû min.
PSA.119.50	Di tengahiyê de eve xemrevîna min,
PSA.119.50	Sozê te jiyanê dide min.
PSA.119.51	Yên qure bi min pirr tinazên xwe kirin,
PSA.119.51	Dîsa ez venegeriyam ji şerîeta te.
PSA.119.52	Çaxê min dadbariyên te yên kevin bibîr anî,
PSA.119.52	Ya Xudan, min ji wan teselî deranî.
PSA.119.53	Ji ber yên ku dev ji şerîeta te berdan,
PSA.119.53	Hêrsê ez girtime.
PSA.119.54	Li derê xerîbiyê,
PSA.119.54	Qanûên te ji min re bûn lavij
PSA.119.55	Ez bi şev navê te bibîr tînim ya Xudan,
PSA.119.55	Şerîeta te digirim.
PSA.119.56	Ya ku ez dikim,
PSA.119.56	Ez şertên te digirim.
PSA.119.57	Yê min, para min Xudan e,
PSA.119.57	Min soz da ezê peyvên te bigirim.
PSA.119.58	Ez bi hemû dilê xwe li kerema te geriyam.
PSA.119.58	Li gor sozê xwe li min were rehmê.
PSA.119.59	Ez li ser riyên xwe fikirîm,
PSA.119.59	Min gavên xwe li gor şîretên te avêt.
PSA.119.60	Ji bo ku ez emrên te bigirim,
PSA.119.60	Min lezand û ez derengî nemam.
PSA.119.61	Benê xeraban ez pêçam,
PSA.119.61	Min şerîeta te jibîr nekir.
PSA.119.62	Ji bo dadbariyên te yên rast,
PSA.119.62	Ez ji nîvê şevê ve radibim, dikim spas.
PSA.119.63	Ez ji hemû yên ku ji te ditirsin re heval im,
PSA.119.63	Ji hemû yên ku şertên te digirin.
PSA.119.64	Erd bi kerema te tije ye, ya Xudan
PSA.119.64	Tu qanûnên xwe hînî min bike.
PSA.119.65	Ya Xudan, li gor peyva xwe,
PSA.119.65	Te qencî kir bi evdê xwe.
PSA.119.66	Tu zanîn û şehrezayî bide min,
PSA.119.66	Çimkî ez bawerî bi emrên te tînim.
PSA.119.67	Beriya dilkovaniyê, ez ji rê derketibûm,
PSA.119.67	Belê niha ez bi gotina te dikim.
PSA.119.68	Tu qenc î û qenciyê dikî;
PSA.119.68	Qanûnên xwe hînî min bike.
PSA.119.69	Yên qure li hember min derew kirin,
PSA.119.69	Belê ez bi hemû dilê xwe şertên te digirim.
PSA.119.70	Dilê wan bez girt,
PSA.119.70	Belê ez ji şerîeta te zewqê digirim.
PSA.119.71	Ji bo min baş bû ku ez ketim;
PSA.119.71	Da ku ez qanûnên te hîn bibim.
PSA.119.72	Ji bo min şerîeta devê te,
PSA.119.72	Ji hezaran zêr û zîvan çêtir e.
PSA.119.73	Destên te ez afirandim, ez bi şikil kirim.
PSA.119.73	Fêmdariyê bide min, da ku ez emrên te hîn bibim.
PSA.119.74	Yên ku ji te ditirsin bi dîtina min şa dibin,
PSA.119.74	Çimkî ez hêviya xwe bi peyva te girê didim.
PSA.119.75	Ez dizanim ya Xudan, dadbariyên te rast in;
PSA.119.75	Te ez bi dilsozî nizim kirim.
PSA.119.76	Li gor sozê ku te daye min, evdê xwe,
PSA.119.76	Bila hezkirina te ji min re bibe xemrevî.
PSA.119.77	Bila dilovaniya te bê ser min, da ku ez bijîm,
PSA.119.77	Çimkî şerîeta te zewqa min e.
PSA.119.78	Bila qure şerm bikin, çimkî wan bi derewan ez sûcdar kirim.
PSA.119.78	Ez li ser şertên te difikirim.
PSA.119.79	Bila li min vegerin yên ku ji te ditirsin,
PSA.119.79	Yên ku bi şîretên te dizanin.
PSA.119.80	Bila dilê min bêkêmahî qanûnên te bi cih bîne,
PSA.119.80	Da ku ez neyêm şermîkirin.
PSA.119.81	Canê min bêriya rizgarkirina te dike,
PSA.119.81	Min hêviya xwe bi sozê te ve girê da.
PSA.119.82	Çavê min li riya sozên ku te dane, qetiya,
PSA.119.82	Ez dipirsim, «Ma tê kîngê xemên min birevînî?»
PSA.119.83	Ez bûm wek meşka nav dûmanê,
PSA.119.83	Belê ez qanûnên te jibîr nakim.
PSA.119.84	Ma wê heta kîngê bisekine evdê te?
PSA.119.84	Tê kîngê dadbar bikî yên ku li min dikin zilim?
PSA.119.85	Qureyên ku li gor şerîeta te nekirin,
PSA.119.85	Ji bo min çal çêkirin.
PSA.119.86	Hemû emrên te dilsoz in;
PSA.119.86	Bi neheqî tengahiyê didin min, tu were alîkariya min!
PSA.119.87	Hindik mabû min ji rûyê erdê rakin,
PSA.119.87	Belê ez terka şertên te nakim.
PSA.119.88	Li gor kerema xwe tu min vejîne,
PSA.119.88	Ezê li gor şîreta devê te bikim.
PSA.119.89	Peyva te, ya Xudan,
PSA.119.89	Her û her dimîne li ezman.
PSA.119.90	Dilsoziya te ji hemû nifşan re dimîne,
PSA.119.90	Te erd ava kir, ew didomîne.
PSA.119.91	Li gor biryara te, îro her tişt li ser lingan dimîne,
PSA.119.91	Çimkî hemû tişt ji bo xizmeta te ne.
PSA.119.92	Eger şerîeta te ne zewqa min bûya,
PSA.119.92	Ezê bi êşên xwe biqediyam.
PSA.119.93	Ez tucar jibîr nakim şertên te,
PSA.119.93	Çimkî te bi wan jiyan da min.
PSA.119.94	Ez yê te me, min azad ke,
PSA.119.94	Ez li şertên te digerim.
PSA.119.95	Yên xerab, ji bo ku min tune bikin sekinîn,
PSA.119.95	Belê ez gohdariya şîretên te dikim.
PSA.119.96	Min sînorê her tekûziyê dît,
PSA.119.96	Belê emrên te bêsînor in.
PSA.119.97	Ez çiqas hez dikim ji şerîeta te!
PSA.119.97	Tevahiya rojê li ser wê difikirim.
PSA.119.98	Emrên te, min ji dijminên min şehrezatir kirin,
PSA.119.98	Çimkî ew hergav bi min re ne.
PSA.119.99	Ez ji hemû mamosteyên xwe bêtir şehreza me,
PSA.119.99	Çimkî şîretên te di fikra min de ne.
PSA.119.100	Ez ji pîran bêtir şehreza me,
PSA.119.100	Çimkî li ser şertên te me.
PSA.119.101	Min lingên xwe ji her riya xerab dûr kiriye,
PSA.119.101	Da ku ez peyva te bigirim.
PSA.119.102	Ez venegerîm ji dadbariyên te,
PSA.119.102	Çimkî te hînî min kirin.
PSA.119.103	Çiqas bi min şîrîn in peyvên te,
PSA.119.103	Ji devê min re ji hingiv şîrîntir in gotinên te!
PSA.119.104	Ez bi şertên te şehreza dibim,
PSA.119.104	Loma ji her riya derew nefret dikim.
PSA.119.105	Peyva te ji bo gavên min çira ye,
PSA.119.105	Ronahî ye ji bo riya min.
PSA.119.106	Min sond xwar ku ezê dadbariyên te yên rast, bigirim,
PSA.119.106	Ezê sonda xwe bigirim.
PSA.119.107	Min gellek kişand, ya Xudan;
PSA.119.107	Tu min vejîne li gor sozê xwe.
PSA.119.108	Pesnên ji dil ên ku ji devê min dertên,
PSA.119.108	Tu qebûl ke, ya Xudan,
PSA.119.108	Tu hînî min bike dadbariyên xwe.
PSA.119.109	Canê min hergav di kefa destê min de ye,
PSA.119.109	Dîsa jî ez jibîr nakim şerîeta te.
PSA.119.110	Xeraban li pêş min kozik danîn,
PSA.119.110	Dîsa jî ez nezivirîm ji şertên te.
PSA.119.111	Şîretên te her û her ji bo min mîras in,
PSA.119.111	Ew şahiya dilê min in.
PSA.119.112	Dilê min, her û her heta dawiyê,
PSA.119.112	Ji bo pêkanîna qanûnên te meyildar e.
PSA.119.113	Ez nefret dikim ji zilamê durû,
PSA.119.113	Lê ez hez dikim ji şerîeta te.
PSA.119.114	Tu yî star û mertalê min,
PSA.119.114	Ez hêviya xwe bi peyva te girê didim.
PSA.119.115	Ey xerabno, ji min dûr bin,
PSA.119.115	Da ku ez emrên Xwedayê xwe bînim cih.
PSA.119.116	Li gor sozê xwe tu ji min re bibe destek, da ku ez bijîm;
PSA.119.116	Tu nehêle ku ez di hêviya xwe de şermî bibim!
PSA.119.117	Bi min bigire, min rake, da ku ez rizgar bibim,
PSA.119.117	Da ku ez hergav bala xwe bidim qanûnên te.
PSA.119.118	Te hemûyên ku ji qanûnên te averêbûn nehesiband,
PSA.119.118	Çimkî hîla wan vala ye.
PSA.119.119	Tu hemû xerabên dinê wek çanç davêjî,
PSA.119.119	Loma ez hez dikim ji şîretên te.
PSA.119.120	Bedena min dilerize ji tirsa te,
PSA.119.120	Ez ditirsim ji dadbariyên te.
PSA.119.121	Min ya rast û dadperwer kir,
PSA.119.121	Tu min bi destê xedaran ve bernede!
PSA.119.122	Ji bo qenciyê tu ji evdê xwe re bibe kefîl,
PSA.119.122	Da ku min nepelçiqînin yên qure.
PSA.119.123	Çavê min li riya rizgarkirina te,
PSA.119.123	Û li benda bicihanîna sozê te yê rastdar qetiya,
PSA.119.124	Li gor hezkirina xwe nêzikahî li min de,
PSA.119.124	Û qanûna xwe hînî min bike.
PSA.119.125	Ez evdê te me, tu şehrezayî bide min,
PSA.119.125	Da ku ez şîretên te fêm bikim.
PSA.119.126	Dem dema tevgerê ye, ya Xudan,
PSA.119.126	Çimkî wan şerîeta te şikand.
PSA.119.127	Loma ez ji emrên te,
PSA.119.127	Ji zêr, ji zêrê xas bêtir hez dikim;
PSA.119.128	Loma ez di her tiştî de, hemû şertên te rast dibînim,
PSA.119.128	Ji her riya derew nefret dikim.
PSA.119.129	Şîretên te şehane ne,
PSA.119.129	Loma canê min wan digire.
PSA.119.130	Ronahî dide, vekirina peyva te,
PSA.119.130	Şehrezayî dide zilamên sexik.
PSA.119.131	Min devê xwe vekir û axîn kişand,
PSA.119.131	Çimkî ez bêriya emrên te dikim.
PSA.119.132	Çawa ku ji hezkirên navê te re dadperweriya te heye,
PSA.119.132	Li min bizivire û ji min re dilovan be.
PSA.119.133	Bi peyva xwe tu gavên min bişidîne,
PSA.119.133	Da ku serweriya tu sûcî li ser min nemîne.
PSA.119.134	Tu min xelas ke ji tehdayiya mirov,
PSA.119.134	Da ku ez şertên te bigirim.
PSA.119.135	Bila rûyê te ji evdê te re bibiriqe,
PSA.119.135	Tu qanûnên xwe hînî min bike.
PSA.119.136	Bi şirrik hêsir ji çavê min dibarin,
PSA.119.136	Çimkî ew şerîeta te nagirin.
PSA.119.137	Tu dadperwer î, ya Xudan,
PSA.119.137	Û dadbariyên te rast in.
PSA.119.138	Te şîretên xwe bi dadperwerî,
PSA.119.138	Û bi dilsozî emir kirin.
PSA.119.139	Xîretkêşiya min, ez qedandim,
PSA.119.139	Çimkî dijminên min, peyva te jibîr kirin.
PSA.119.140	Sozê te gellek xas e,
PSA.119.140	Evdê te jê hez dike.
PSA.119.141	Ez nizim û bêrûmet im,
PSA.119.141	Belê şertên te jibîr nakim.
PSA.119.142	Rastdariya te, rastdariya her û her e,
PSA.119.142	Û şerîeta te rastî ye.
PSA.119.143	Ez ketim nav êş û tengahiyan,
PSA.119.143	Belê emrên te zewqa min in.
PSA.119.144	Şîretên te her û her rast in;
PSA.119.144	Tu şehrezayî bide, da ku ez bijîm.
PSA.119.145	Ez bi hemû dilê xwe diqîrim,
PSA.119.145	Tu min bibersivîne, ya Xudan!
PSA.119.145	Ezê qanûnên te bigirim.
PSA.119.146	Ez bangî te dikim,
PSA.119.146	Min rizgar ke,
PSA.119.146	Da ez şîretên te bigirim.
PSA.119.147	Ez beriya hilatina rojê radibim û dikim hawar,
PSA.119.147	Min hêviya xwe bi peyva te ve girê da.
PSA.119.148	Bi şevan xew nakeve çavê min,
PSA.119.148	Da ku ez li ser sozê te bifikirim.
PSA.119.149	Li gor hezkirina xwe dengê min bibihîze, ya Xudan,
PSA.119.149	Li gor dadbariya xwe tu min vejîne!
PSA.119.150	Yên ku min bi niyeta xerab dêşînin, nêzik bûn,
PSA.119.150	Ew ji şerîeta te dûr in.
PSA.119.151	Belê tu nêzik î, ya Xudan,
PSA.119.151	Û hemû emrên te rast in.
PSA.119.152	Min zû ve ji şîretên te fêm kir,
PSA.119.152	Ku te ew, ji bo her û her ava kir.
PSA.119.153	Li tengahiya min binêre, min rizgar ke,
PSA.119.153	Çimkî ez jibîr nakim şerîeta te.
PSA.119.154	Doza min bibîne, min azad ke,
PSA.119.154	Li gor sozê xwe min vejîne.
PSA.119.155	Ji xeraban dûr e rizgarî,
PSA.119.155	Çimkî ew li qanûnên te negerîn.
PSA.119.156	Dilovaniya te gellek e, ya Xudan,
PSA.119.156	Li gor dadbariya xwe bide min jiyan.
PSA.119.157	Yên ku li min zilmê dikin û dijminên min zêde ne,
PSA.119.157	Dîsa jî ez ji şîretên te venegeriyam.
PSA.119.158	Çaxê min xayin dîtin, dilê min qeliqî,
PSA.119.158	Çimkî ew peyva te nagirin.
PSA.119.159	Binêre, ez çiqas hez dikim ji şertên te,
PSA.119.159	Ya Xudan, li gor kerema xwe tu bide min jiyan.
PSA.119.160	Bingeha peyvên te rastî ne,
PSA.119.160	Her dadbariya te ya dadperwer, dimîne her û her.
PSA.119.161	Serok, bêsedem li min zilmê dikin,
PSA.119.161	Belê dilê min tenê ji peyva te ditirse.
PSA.119.162	Wek zilamê ku xenîmet dîtî,
PSA.119.162	Ez bi peyva te şa dibim.
PSA.119.163	Ez ji derewan nefret dikim, dilê min li hev dikeve,
PSA.119.163	Belê ez ji şerîeta te hez dikim.
PSA.119.164	Ji bo dadbariyên te yên dadperwer,
PSA.119.164	Rojê heft caran pesnê te didim.
PSA.119.165	Yên ku ji şerîeta te hez dikin, aştiyeke mezin dibînin,
PSA.119.165	Tu tişt wan naterpilîne.
PSA.119.166	Ya Xudan, min hêviya xwe bi rizgarkirina te ve girê daye,
PSA.119.166	Û min emrên te anîne cih.
PSA.119.167	Canê min şîretên te girt,
PSA.119.167	Ez gellek ji wan hez dikim.
PSA.119.168	Ez şîret û şertên te digirim,
PSA.119.168	Çimkî hemû riyên min li ber te ne.
PSA.119.169	Ya Xudan, bila bigihîje te feryada min,
PSA.119.169	Li gor peyva xwe, tu bide min têgihîştin!
PSA.119.170	Bila lavakirina min bigihîje ber te;
PSA.119.170	Li gor sozê xwe tu min azad ke!
PSA.119.171	Bila ji lêvên min spasî bibarin,
PSA.119.171	Çimkî te qanûnên xwe hînî min kirin.
PSA.119.172	Bila zimanê min ji peyva te re lavijan bêje,
PSA.119.172	Çimkî hemû emrên te rast in.
PSA.119.173	Bila destê te, amade be ji bo alîkariya min,
PSA.119.173	Çimkî min şertên te hilbijartin.
PSA.119.174	Min bêriya rizgariya te kir, ya Xudan,
PSA.119.174	Û şerîeta te ye, dilşahiya min.
PSA.119.175	Bihêle ez bijîm, da ku ez pesnê te bidim,
PSA.119.175	Bila dadbariyên te alîkariya min bikin.
PSA.119.176	Wek miya hundabûyî ez ji rê derketim;
PSA.119.176	Tu li evdê xwe bigere,
PSA.119.176	Çimkî min emrên te jibîr nekirin.
PSA.120.1	Di tengahiyê de ez bang dikim Xudan;
PSA.120.1	Ew bersîva min dide.
PSA.120.2	Ya Xudan, tu xelas ke canê min ji lêvên derewkar,
PSA.120.2	Min azad ke ji zimanê hîlekar.
PSA.120.3	Ey zimanê hîlekar,
PSA.120.3	Wê çi bi te bê dayin,
PSA.120.3	Wê çi li te bê zêdekirin?
PSA.120.4	Tîrên tûj ên mêrxas,
PSA.120.4	Terrafa agirê gezikê!
PSA.120.5	Wey li min, ez li Meşekê xerîb mam,
PSA.120.5	Di nav konên Kedarê de rûniştim.
PSA.120.6	Ji zû ve ye ku ez,
PSA.120.6	Bi yên ku ji aştiyê nefret dikin re rûdinêm.
PSA.120.7	Ez alîgirê aştiyê me,
PSA.120.7	Belê gava ku dest bi gotinê dikim,
PSA.120.7	Ew radibin şer!
PSA.121.1	Ez çavên xwe bilind dikim çiyan,
PSA.121.1	Wê ji kuderê were alîkarî?
PSA.121.2	Alîkariya min ji Xudan e,
PSA.121.2	Ji afirandarê erd û ezman e.
PSA.121.3	Ew nahêle lingên te bişemitin,
PSA.121.3	Nahênije, yê ku te diparêze.
PSA.121.4	Parêzkerê Îsraêlê, nahênije û ranazê.
PSA.121.5	Parêzkerê te Xudan e,
PSA.121.5	Li milê rastê, Xudan ji te re sî ye.
PSA.121.6	Navê rojê tav,
PSA.121.6	Bi şev, hîv li te naxe.
PSA.121.7	Xudan te diparêze ji her xerabiyê,
PSA.121.7	Ew jiyana te diparêze.
PSA.121.8	Ji niha, heta her û her,
PSA.121.8	Xudan, çûyin û hatine te diparêze.
PSA.122.1	Gava ji min re dibêjin, «Em herin mala Xudan»
PSA.122.1	Ez şa dibim.
PSA.122.2	Lingên me li ber derên te disekinin,
PSA.122.2	Ey Orşelîm!
PSA.122.3	Orşelîm ku,
PSA.122.3	Wek bajarek bi pergal û bi aheng hatiye avakirin!
PSA.122.4	Eşîrên wî derdikevin wê derê, eşîrên Xudan,
PSA.122.4	Li gor rêznama ku ji Îsraêlê re hatiye dayin,
PSA.122.4	Sipasî bidin navê Xudan.
PSA.122.5	Çimkî li wê derê textên dadbarkirinê,
PSA.122.5	Textên mala Dawid hatine danîn.
PSA.122.6	Ji bo Orşelîmê aştiyê bixwazin:
PSA.122.6	«Yên ku ji te hez dikin, bila di rihetiyê de bin!
PSA.122.7	Bila di nav sûrên te de aştî hebe,
PSA.122.7	Qesrên te di nav aştiyê de bin!»
PSA.122.8	Ji bo xatirê bira û hevalên xwe,
PSA.122.8	Ezê bêjim, «Aştî li ser te!»
PSA.122.9	Ji bo xatirê mala Xudanê me Xwedê,
PSA.122.9	Ezê qenciya te bixwazim.
PSA.123.1	Ey yê li textê ezmanan rûniştî,
PSA.123.1	Min çavên xwe li te hildan!
PSA.123.2	Çawa çavên xulaman, li destê axayê wan e,
PSA.123.2	Çawa çavên qewraşan, li destê xaniman e,
PSA.123.2	Çavê me jî wisa li Xudan Xwedayê me ye,
PSA.123.2	Heta ku ew li me tê rehmê.
PSA.123.3	Li me were rehmê, ya Xudan, li me were rehmê;
PSA.123.3	Çimkî em pirr têr bûn ji zilmê.
PSA.123.4	Ji tinazên yên di rihetiyê de,
PSA.123.4	Ji neheqiya pozbilindan,
PSA.123.4	Canê me pirr têr bû.
PSA.124.1	Bila niha Îsraêl bêje:
PSA.124.1	«Eger Xudan ne bi me re bûya,
PSA.124.2	Gava ku dijmin êrîşî me dikir,
PSA.124.2	Eger Xudan ne bi me re bûya,
PSA.124.3	Çaxê kela hêrsa wan rabûbû,
PSA.124.3	Hingê wanê, em bi saxî daqurtanda.
PSA.124.4	Hingê, wê tofanê em bi xwe re bibira,
PSA.124.4	Pêl di ser me re derbas bibûna.
PSA.124.5	Hingê wê avên rabûyî,
PSA.124.5	Em bi xwe re bibirana.»
PSA.124.6	Bila Xudan pîroz be,
PSA.124.6	Ew Xudan, ku em nekirin nêçîra ber diranê wan!
PSA.124.7	Canê me,
PSA.124.7	Wek çûkekê ji dahfika nêçîrvanan xelas bû,
PSA.124.7	Dafik şikest, em xelas bûn.
PSA.124.8	Alîkariya me bi navê Xudan e,
PSA.124.8	Ew afirandarê erd û ezman e.
PSA.125.1	Yên ku bi Xudan ewle ne, wek çiyayê Siyonê ne,
PSA.125.1	Bêleq in, her û her li ciyê xwe ne.
PSA.125.2	Wek ku çiyayan, dor li Orşelîmê pêça ne,
PSA.125.2	Ji niha heta her û her,
PSA.125.2	Xudan gelê xwe pêça ye.
PSA.125.3	Divê gopalê xeraban,
PSA.125.3	Li ser axa ku ji bo rastan hatiye veqetandin, nemîne.
PSA.125.3	Da ku yên rast destê xwe dirêjî xerabiyê nekin.
PSA.125.4	Ya Xudan, tu qenciyê bike,
PSA.125.4	Ji bo yên baş û dilrastan.
PSA.125.5	Belê yên ku li riya xwe ya xwar diçin,
PSA.125.5	Xudan wan bi xeraban re ceza dike.
PSA.125.5	Aştî li ser Îsraêlê be!
PSA.126.1	Gava ku Xudan, yên ku ji Siyonê çûbûn anî,
PSA.126.1	Ev wek xewnekê li me bû xuyanî.
PSA.126.2	Hingê devê me bi ken,
PSA.126.2	Zimanê me bi qêrîna şahiyê tije bû.
PSA.126.2	Îcar di nav miletan de gotin:
PSA.126.2	«Xudan ji bo wan karên mezin kir.»
PSA.126.3	Xudan ji bo me karên mezin kir,
PSA.126.3	Ji bo vê yekê em şa ne.
PSA.126.4	Ya Xudan, tu firehiya me bi şûn ve bîne,
PSA.126.4	Çawa ku te li Negevê lehî rakirin.
PSA.126.5	Yên ku bi hêsirên çavan çandin,
PSA.126.5	Wê bi şahî bidirûn;
PSA.126.6	Yê ku bi girî çû tovê xwe biçîne,
PSA.126.6	Helbet wê rake qevda berê xwe û bi şahî bîne.
PSA.127.1	Eger Xudan malê çêneke,
PSA.127.1	Avakar beredayî dixebitin.
PSA.127.1	Eger Xudan bajêr neparêze,
PSA.127.1	Notirvan beredayî hişyar dimîne.
PSA.127.2	Zû rabûn,
PSA.127.2	Dereng razan,
PSA.127.2	Xema derbasiyê kirin, ji bo we pûç e.
PSA.127.2	Çimkî Xudan, razayî be jî, dide heskiriyê xwe.
PSA.127.3	Zarok ji Xudan mîras in,
PSA.127.3	Berê malzarokê, perrû ye.
PSA.127.4	Tîrê di destê mêrxas de çi be,
PSA.127.4	Zarokên ku di xortaniyê de çêdibin, ew in.
PSA.127.5	Xwezî bi wî zilamî ku rextê wî yê tîran tije ye!
PSA.127.5	Gava ku ew li ber derê bajêr bi dijminên xwe re devjenî dike,
PSA.127.5	Ew şermî nabe.
PSA.128.1	Xwezî bi wan ku ji Xudan ditirsin,
PSA.128.1	Di riyên wî de dimeşin!
PSA.128.2	Tê keda destê xwe bixwî,
PSA.128.2	Ewê dilgeşî û firehî ya te be.
PSA.128.3	Di hundirê malê de jina te, wê bibe wek dêliya berdar;
PSA.128.3	Zarokên te, wê wek şaxên zeytûnê li dora sifrê bicivin.
PSA.128.4	Va ye, zilamê ku ditirse ji Xudan,
PSA.128.4	Bi vî awayî tê pîrozkirin.
PSA.128.5	Xudan te li Sîyonê pîroz bike!
PSA.128.5	Di hemû rojên jiyana xwe de,
PSA.128.5	Tu firehiya Orşelîmê bibînî.
PSA.128.6	Û tu, zarokên zarokên xwe bibînî!
PSA.128.6	Aştî li ser Îsraêlê be!
PSA.129.1	Niha bila Îsraêl bêje:
PSA.129.1	«Ji xortaniya min vir ve, gellek tengahî dan min.
PSA.129.2	Ji xortaniya min vir ve, gellek tengahî dan min,
PSA.129.2	Belê wan ez têk nebirim.
PSA.129.3	Cotkaran li ser pişta min çot ajotin,
PSA.129.3	Şopên xwe dirêj kirin.»
PSA.129.4	Belê Xudan rastdar e,
PSA.129.4	Wî ez azad kirim.
PSA.129.5	Hemû yên ku ji Sîyonê nefret dikin,
PSA.129.5	Bila şerm bikin û bi şûn ve vegerin.
PSA.129.6	Bila wek giyayê li ser ban,
PSA.129.6	Beriya ku bigihîjin, ziwa bibin.
PSA.129.7	Pale, bi wê destê xwe,
PSA.129.7	Melûvan, bi wê himêza xwe tije nake.
PSA.129.8	Yên ku di rê de derbas dibin, bila nebêjin,
PSA.129.8	«Bereketa Xudan li ser we be,
PSA.129.8	Em bi navê Xudan we pîroz dikin.»
PSA.130.1	Min ji kûrahiyan bangî te kir, ya Xudan!
PSA.130.2	Tu dengê min bibihîze, ya Reb!
PSA.130.2	Tu baş goh bide hawara min!
PSA.130.3	Ya Xudan, eger tu bigirî hesabê sûcan,
PSA.130.3	Ya Reb, kî dikare bimîne li ser lingan?
PSA.130.4	Belê tu bexişkar î,
PSA.130.4	Da ku ji te bê tirsîn.
PSA.130.5	Çavê min li riya Xudan e,
PSA.130.5	Canê min li benda wî ye,
PSA.130.5	Hêviya min peyva wî ye.
PSA.130.6	Yên ku li benda sibê ne,
PSA.130.6	Erê, ji yên ku li benda sibê ne bêtir,
PSA.130.6	Canê min li benda Reb e.
PSA.130.7	Ey Îsraêl, hêviya xwe bi Xudan ve girêde!
PSA.130.7	Çimkî li ba Xudan kerem,
PSA.130.7	Û bi wî rizgariya temam heye.
PSA.130.8	Yê ku wê Îsraêlê,
PSA.130.8	Ji hemû gunehên wê rizgar bike ew e.
PSA.131.1	Ya Xudan, di dilê min de quretî tune,
PSA.131.1	Û çavê min ne li jor e.
PSA.131.1	Ez bi karên mezin re,
PSA.131.1	Bi karên ku min derbas dikin re, bilî nebûm.
PSA.131.2	Belê, min xwe aş kir û ez bêdeng mam,
PSA.131.2	Wek zarokê ku ji şîr hatiye birrîn û di himêza dê de ye,
PSA.131.2	Canê min jî wisa bi min re ye.
PSA.131.3	Ey Îsraêl, hêviya xwe bi Xudan ve girêde,
PSA.131.3	Ji niha û heta her û her!
PSA.132.1	Ya Xudan, tu Dawid,
PSA.132.1	Û tengahiya ku kişand bibîr bîne,
PSA.132.2	Bibîr bîne, ka çawa ji te re sond xwar,
PSA.132.2	Û ji Hêzdarê Aqûb re soz da:
PSA.132.3	«Ezê neçim mala xwe,
PSA.132.3	Nekevim nav nivînên xwe,
PSA.132.4	Wê xew nekeve çavê min,
PSA.132.4	Neyên girtin qelpaxên çavê min,
PSA.132.5	Heta ku ez ji Xudan re warekî,
PSA.132.5	Ji Hêzdarê Aqûb re malekê nebînim.»
PSA.132.6	Me bihîst ku Sindoqa Peymanê li Efratayê ye,
PSA.132.6	Me ew li zeviya Yaerê dît.
PSA.132.7	Em herin mala Xudan,
PSA.132.7	Li ber pêpelûka lingê wî biperizin.
PSA.132.8	Ya Xudan, hilkişe ciyê xwe yê rihetiyê,
PSA.132.8	Tu û sindoqa te ya hêzdariyê.
PSA.132.9	Bila kahînên te, rastdariyê wergirin,
PSA.132.9	Evdên te yên dilsoz, qîrînên şahiyê bavêjin.
PSA.132.10	Ji bo xatirê evdê xwe Dawid,
PSA.132.10	Ruyê xwe li yê ku te mesh kiriye nezivirîne.
PSA.132.11	Xudan bi piştrastî ji Dawid re sond xwar,
PSA.132.11	Ew ji wê venagere:
PSA.132.11	«Ezê yekî ji nîjada te, li textê te bidim rûniştin.
PSA.132.12	Eger zarokên te peymana min,
PSA.132.12	Û şîretên ku ez li wan dikim bigirin,
PSA.132.12	Wê zarokên wan jî her û her,
PSA.132.12	Li ser textê te rûnên.»
PSA.132.13	Çimkî Xudan Sîyonê bijart,
PSA.132.13	Wê derê, wek war ji bo xwe xwest,
PSA.132.14	Û got, «Ciyê min ê bîhnvedanê her û her ev der e,
PSA.132.14	Ezê li vir rûnêm, çimkî min ev xwest.
PSA.132.15	Ezê zadê wê pirr bi bereket bikim,
PSA.132.15	Hejarên wê bi nan têr bikim.
PSA.132.16	Ezê rizgariyê li kahînên wê bikim;
PSA.132.16	Ewê gelê wê yê dilsoz, bi kêf û şahî bistirin.
PSA.132.17	Ezê li wir ji Dawid re qiloçekî derînim,
PSA.132.17	Min ji yê xwe yê meshkirî re, çirayek amade kir.
PSA.132.18	Ezê dijminên wî bi şermiyê binixêmim,
PSA.132.18	Belê wê taca serê wî, bibiriqe.»
PSA.133.1	Çiqas qenc e, çiqas xweş e,
PSA.133.1	Di yekîtiyê de jiyana biratî!
PSA.133.2	Wek wî rûnî ye, ku li serî tê xistin,
PSA.133.2	Wek wî rûnê hêja ye, ku ji rî, ji riyê Harûn,
PSA.133.2	Heta pistûka xeftanê wî herikî.
PSA.133.3	Ev wek xunava Çiyayê Hermonê ye,
PSA.133.3	Ku li Çiyayê Sîyonê diherikîne.
PSA.133.3	Çimkî Xudan li wê derê,
PSA.133.3	Bereket û jiyana herheyî difermîne.
PSA.134.1	Ey hûn, hemû evdên Xudan,
PSA.134.1	Yên ku bi şev dimînin li perestgeha Xudan,
PSA.134.1	Pesnê Xudan bidin!
PSA.134.2	Destên xwe ber bi dera pîroz ve bilind kin,
PSA.134.2	Û pesnê Xudan bidin!
PSA.134.3	Xudanê ku erd û ezman afirand,
PSA.134.3	Bila ji Sîyonê, te pîroz ke.
PSA.135.1	Pesnê Xudan bidin!
PSA.135.1	Pesnê navê Xudan bidin,
PSA.135.1	Ey evdên Xudan, pesnê Xudan bidin.
PSA.135.2	Ey hûn yên li mala Xudan,
PSA.135.2	Li hewşa mala Xwedê xizmet dikin,
PSA.135.2	Pesin bidin!
PSA.135.3	Pesnê Xudan bidin,
PSA.135.3	Çimkî Xudan qenc e.
PSA.135.3	Ji navê wî re bistirin,
PSA.135.3	Çimkî şîrîn e.
PSA.135.4	Xudan ji bo xwe Aqûb bijart,
PSA.135.4	Îsraêlê jî wek milkê xwe.
PSA.135.5	Ez dizanim, Xudan mezin e,
PSA.135.5	Rebê me di ser hemû îlahan de ye.
PSA.135.6	Li erdê û li ezman,
PSA.135.6	Li derya û hemû kûrahiyan,
PSA.135.6	Xudan her daxwaza xwe bi cih tîne.
PSA.135.7	Ew ji çaraliyên erdê ewran bilind dike,
PSA.135.7	Ji bo baranê birûskan çêdike,
PSA.135.7	Ji embarên xwe bayê radike.
PSA.135.8	Wî ji mirov heta heywanan,
PSA.135.8	Hemû nuxwiriyên Misirê kuştin.
PSA.135.9	Li nav te, ey Misir!
PSA.135.9	Wî ji Fîrewn û hemû wezîfedarên wî re,
PSA.135.9	Nîşan û karên nedîtî şand.
PSA.135.10	Wî li gellek miletan xist,
PSA.135.10	Padîşahên hêzdar kuştin.
PSA.135.11	Wî padîşahê Amoriyan Sîhon,
PSA.135.11	Padîşahê Başanê Og,
PSA.135.11	Û hemû padîşahiyên Kenanê kuşt.
PSA.135.12	Wî ciyê wan wek mîras,
PSA.135.12	Bi mîrasî da gelê xwe Îsraêl.
PSA.135.13	Ya Xudan, navê te her û her dimîne,
PSA.135.13	Ya Xudan, bîranîna te, her û her didomîne.
PSA.135.14	Wê Xudan gelê xwe biparêze,
PSA.135.14	Û dilovaniyê li evdên xwe bike.
PSA.135.15	Pûtên miletan ji zîv û zêr in,
PSA.135.15	Karên destê mirov in.
PSA.135.16	Devê wan heye, napeyivin,
PSA.135.16	Çavên wan hene, nabînin,
PSA.135.17	Gohên wan hene, nabihîzin,
PSA.135.17	Di devê wan de, hilm nîne.
PSA.135.18	Yên ku wan çêdikin û yên ku xwe dispêrin wan,
PSA.135.18	Ew jî wê bibin mîna wan!
PSA.135.19	Ey mala Îsraêl, pesnê Xudan bidin!
PSA.135.19	Ey mala Harûn, pesnê Xudan bidin!
PSA.135.20	Ey mala Levî, pesnê Xudan bidin!
PSA.135.20	Ey yên ku ji Xudan ditirsin, pesnê Xudan bidin.
PSA.135.21	Xudanê ku li Orşelîmê rûdinê,
PSA.135.21	Bila ji Sîyonê bê pesindan!
PSA.135.21	Pesnê Xudan bidin!
PSA.136.1	Ji Xudan re spas bikin, çimkî ew qenc e;
PSA.136.1	Kerema wî her û her e!
PSA.136.2	Ji Xwedayê îlahan re spas bikin;
PSA.136.2	Kerema wî her û her e!
PSA.136.3	Ji Rebê reban re spas bikin;
PSA.136.3	Kerema wî her û her e!
PSA.136.4	Tenê ew karên nedîtî dike;
PSA.136.4	Kerema wî her û her e!
PSA.136.5	Bi şehrazayiya xwe wî ezman afirand;
PSA.136.5	Kerema wî her û her e!
PSA.136.6	Wî erd li ser avan belav kir;
PSA.136.6	Kerema wî her û her e!
PSA.136.7	Ronahiyên mezin wî afirand;
PSA.136.7	Kerema wî her û her e!
PSA.136.8	Wî tav afirand, da ku serwerî li rojê bike;
PSA.136.8	Kerema wî her û her e!
PSA.136.9	Ji bo serweriya şevê, wî heyv û stêr afirand;
PSA.136.9	Kerema wî her û her e!
PSA.136.10	Wî li Misirê nixuriyan kuşt;
PSA.136.10	Kerema wî her û her e!
PSA.136.11	Bi destê xwe yê hêzdar, zendê xwe yê dirêj;
PSA.136.11	Kerema wî her û her e!
PSA.136.12	Îsraêlê ji navbera wan deranî;
PSA.136.12	Kerema wî her û her e!
PSA.136.13	Wî Derya Sor kir du şeq;
PSA.136.13	Kerema wî her û her e!
PSA.136.14	Kir ku Îsraêl di nav re derbas bibe;
PSA.136.14	Kerema wî her û her e!
PSA.136.15	Wî Fîrewn û ordiya wî avêt Derya Sor;
PSA.136.15	Kerema wî her û her e!
PSA.136.16	Wî gelê xwe li çolê meşand;
PSA.136.16	Kerema wî her û her e!
PSA.136.17	Wî li padîşahên mezin xist;
PSA.136.17	Kerema wî her û her e!
PSA.136.18	Wî padîşahên navdar kuşt;
PSA.136.18	Kerema wî her û her e!
PSA.136.19	Wî padîşahê Amoriyan Sîhon;
PSA.136.19	Kerema wî her û her e!
PSA.136.20	Û padîşahê Başanê Og kuşt;
PSA.136.20	Kerema wî her û her e!
PSA.136.21	Û ciyên wan bi mîrasî;
PSA.136.21	Kerema wî her û her e!
PSA.136.22	Ji evdê xwe Îsraêl re mîras hêşt;
PSA.136.22	Kerema wî her û her e!
PSA.136.23	Yê ku di tengahiya me de, me bibîr tîne ew e;
PSA.136.23	Kerema wî her û her e!
PSA.136.24	Û me ji dijminên me rizgar dike;
PSA.136.24	Kerema wî her û her e!
PSA.136.25	Yê ku xwarinê dide hemû canan ew e;
PSA.136.25	Kerema wî her û her e!
PSA.136.26	Ji Xwedayê ezmanan re spas bikin;
PSA.136.26	Kerema wî her û her e!
PSA.137.1	Em li keviyên çemên Babîlê rûniştin,
PSA.137.1	Me Sîyon bibîr anî û em giriyan.
PSA.137.2	Me çengên xwe,
PSA.137.2	Bi biyên hawirdorê ve daleqand.
PSA.137.3	Çimkî li wir, yên ku em dîl girtibûn, ji me stran xwestin,
PSA.137.3	Yên ku li me zilim dikirin, ji me şahî dixwestin,
PSA.137.3	Ji me re digotin, «Straneke Sîyonê ji bo me bêjin!»
PSA.137.4	Ma li warê xerîbiyê,
PSA.137.4	Em çawa dikarin strana Xudan bêjin?
PSA.137.5	Ey Orşelîm, eger ez te jibîr bikim,
PSA.137.5	Bila destê min ê rastê, hişk bibe.
PSA.137.6	Eger ez te bibîr neynim,
PSA.137.6	Orşelîmê, di ser şahiya xwe ya herî mezin de negirim,
PSA.137.6	Bila zimanê min, bi ezmanê devê min ve bizeliqe!
PSA.137.7	Ya Xudan, li hember kurên Edom,
PSA.137.7	Tu roja Orşelîmê bibîr bîne, ku digotin,
PSA.137.7	«Hilweşînin, wê derê heta bingeha wê hilweşînin!»
PSA.137.8	Ey tu, mîrata keça Babîlê,
PSA.137.8	Xwezî bi wî,
PSA.137.8	Ku ewê, heyfa ya ku te bi me kir ji te hilîne!
PSA.137.9	Xwezî bi wî ku ewê bi zarokên te bigire,
PSA.137.9	Û wan li zinaran bixe!
PSA.138.1	Ez bi hemû dilê xwe ji te re spas dikim, ya Xudan,
PSA.138.1	Li pêş îlahan, ezê bi lavijan pesnê te bidim.
PSA.138.2	Ezê bi ser perestgeha te ya pîroz ve xwar bibim,
PSA.138.2	Ji bo kerem û dilsoziya te,
PSA.138.2	Ezê ji navê te re spas bikim.
PSA.138.2	Çimkî te navê xwe û peyva xwe di ser her tiştî re girt.
PSA.138.3	Gava min bang kir, te ez bersîvandim,
PSA.138.3	Te hêz da min, te ez wêrek kirim.
PSA.138.4	Wê hemû padîşahên erdê, ji te re spas bikin, ya Xudan,
PSA.138.4	Çimkî wan, peyvên devê te bihîstin.
PSA.138.5	Ewê bi lavijan pesnê karên Xudan bidin,
PSA.138.5	Çimkî berziya Xudan mezin e.
PSA.138.6	Xudan bilind be jî,
PSA.138.6	Ew li nefsbiçûkan dinêre,
PSA.138.6	Pozbilindan ji dûrî ve dinase.
PSA.138.7	Ez bikevim tengahiyê, tu canê min diparêzî,
PSA.138.7	Li hember hêrsa dijminên min, tu destê xwe radikî,
PSA.138.7	Bi destê xwe yê rastê, tu min xelas dikî.
PSA.138.8	Ya Xudan, her ya ku te soz daye, tê bikî.
PSA.138.8	Kerema te her û her e,
PSA.138.8	Dev ji karên destê xwe bernede!
PSA.139.1	Ya Xudan, te ez sihêtî kirim û bi min zanî.
PSA.139.2	Tu bi rabûn û rûniştina min dizanî,
PSA.139.2	Ji dûrî ve fêm dikî fikrên min.
PSA.139.3	Tu li riya ku ez diçimê û dera ku lê dimînim dinêrî,
PSA.139.3	Tu bi hemû riyên min baş dizanî.
PSA.139.4	Hê ku peyv nehatiye ser zarê min,
PSA.139.4	Tu wê bi tevahî dizanî, ya Xudan.
PSA.139.5	Ji pêş û paş ve, te dor li min girtiye,
PSA.139.5	Û destê xwe daniye ser min.
PSA.139.6	Ev zanîn ji bo min pirr ecêb e,
PSA.139.6	Kûr e, ez nagihîjimê.
PSA.139.7	Ez dikarim herim kuderê ji ber ruhê te,
PSA.139.7	Birevim kuderê ji ber te?
PSA.139.8	Eger ez derkevim ezman, tu li wê derê yî,
PSA.139.8	Nivîna xwe raxim li diyarê miriyan, tu li wê derê yî.
PSA.139.9	Eger ez bazkên seherê li xwe kim,
PSA.139.9	Û li dawiya deryayê deynim,
PSA.139.10	Li wê derê jî destê te rêberiya min dike,
PSA.139.10	Û destê te yê rastê bi min digire.
PSA.139.11	Eger ez bêjim, «Wê tariya rastîn min rapêçe,
PSA.139.11	Ronahiya li dora min bibe şev,»
PSA.139.12	Tarî jî ji bo te ne tarî ye,
PSA.139.12	Şev, wek rojê dibiriqe,
PSA.139.12	Tarî û ronahî ji bo te yek e.
PSA.139.13	Hundirê min te afirand,
PSA.139.13	Di malzaroka dê de, te ez honandim.
PSA.139.14	Ez pesnê te didim,
PSA.139.14	Çimkî ez bi heybet û şehaneyî hatime afirandin.
PSA.139.14	Karên te ecêb in!
PSA.139.14	Ez baş pê dizanim.
PSA.139.15	Gava ez li dera veşartî hatim afirandin,
PSA.139.15	Di kûrahiyên erdê de hatim nixamtin,
PSA.139.15	Bedena min ji te veşartî nebû.
PSA.139.16	Hê di malzaroka dê de çavên te ez dîtim;
PSA.139.16	Hemû rojên ku ji bo min hatibûn veqetandin,
PSA.139.16	Beriya ku yek ji wan jî bê,
PSA.139.16	Tev di kitêba te de hatibûn nivîsandin.
PSA.139.17	Fikrên te yên ji bo min, çiqas bi rûmet in, ey Xwedê,
PSA.139.17	Tevahiya wan, çiqas pirr in!
PSA.139.18	Eger ez wan bijmêrim, ji sêlakê zêdetir in.
PSA.139.18	Ez hişyar dibim, hê ez bi te re me.
PSA.139.19	Xwezî te xeraban nehêşta, ey Xwedê!
PSA.139.19	Ey zilamên destbixwîn, dûr bin ji min!
PSA.139.20	Çimkî ew li hember te bi xerabî dipeyivin,
PSA.139.20	Û dijminên te, bi derewkarî navê te hil didin.
PSA.139.21	Ya Xudan, ma ez ji wan nefret nekim, ku nefret dikin ji te?
PSA.139.21	Ma wê çawa bîzê min, ji yên ku serî li ber te radikin neçe?
PSA.139.22	Ez bi tevahî ji wan nefret dikim,
PSA.139.22	Ew ji bo min bûne dijmin.
PSA.139.23	Ey Xwedê, min sihêtî bike, dilê min binase,
PSA.139.23	Min bitoklîne, bi fikrên min bizane.
PSA.139.24	Binêre, eger xerabiyek hebe,
PSA.139.24	Di riya herheyî de, tu ji min re bibe rêber!
PSA.140.1	Ya Xudan, tu min xelas ke ji zilamê xerab,
PSA.140.1	Min biparêze ji zilamê zordar.
PSA.140.2	Ew ku, hergav di dilê xwe de xerabiyê difikirin,
PSA.140.2	Her roj, ji bo şer dişêwirin,
PSA.140.3	Ew wek mar zimanê xwe tûj dikin,
PSA.140.3	Jehra koremar di bin lêvên wan de ye.
PSA.140.4	Ya Xudan, tu min ji destê yê xerab biparêze,
PSA.140.4	Min biparêze ji zilamê zordar;
PSA.140.4	Ew ku, dixwazin min averê bikin.
PSA.140.5	Yên qure ji bo min dafik danîn,
PSA.140.5	Li qeraxê rê ben tikandin;
PSA.140.5	Ji bo min kemîn danîn.
PSA.140.6	Min ji Xudan re got: «Xwedayê min tu yî.»
PSA.140.6	Goh bide qêrîna min, ya Xudan.
PSA.140.7	Ey hêza rizgariya min, ey Xudanê serwer,
PSA.140.7	Di roja şer de, te serê min parast.
PSA.140.8	Daxwaza xeraban neyne cih, ya Xudan,
PSA.140.8	Niyeta wan a xerab pêşve nebe!
PSA.140.8	Da ku qure nebin.
PSA.140.9	Bila serê yên ku dor li min pêça ne,
PSA.140.9	Xerabiya ku ji devê wan dertê binixême.
PSA.140.10	Bila sotikên agir bi ser wan de bibarin!
PSA.140.10	Bila bên avêtin nav agir û avên kûr,
PSA.140.10	Û cardin ranebin.
PSA.140.11	Bila yên buxtankar li welat bi ser nekevin,
PSA.140.11	Bila xerabî, zûka, nêçîr bike li zordar.
PSA.140.12	Ez dizanim, Xudan doza bindestan dajo,
PSA.140.12	Ji bo hejaran dibe daddar.
PSA.140.13	Bêguman yên rastdar, spas dikin ji navê te re,
PSA.140.13	Wê yên rast derkevin pêşberî te.
PSA.141.1	Ya Xudan, min bangî te kir, zû bigihîje min!
PSA.141.1	Gava min li te kir hawar, tu goh bide dengê min!
PSA.141.2	Bila dua min li pêş te wek bixûrê,
PSA.141.2	Destvekirina min wek goriya êvarê be!
PSA.141.3	Ya Xudan, tu nobedarekî deyne ber devê min,
PSA.141.3	Deriyên lêvên min biparêze!
PSA.141.4	Bila dilê min meyla ya xerab neke,
PSA.141.4	Ez têkilî karên xerab ên zilamê xerab nebim;
PSA.141.4	Û beşdarî ziyafetên wan nebim.
PSA.141.5	Bila yê rast li min xe, ji bo min qencî ye,
PSA.141.5	Li min hilatina wî, wek wî rûnî ye ku li serî tê xistin.
PSA.141.5	Serê min wî red nake,
PSA.141.5	Belê dua min li hemberî xerabiya xeraban e.
PSA.141.6	Gava ku serokên wan ji zinar ve bên avêtin,
PSA.141.6	Hingê ewê gohdariya peyvên min ên şîrîn bikin.
PSA.141.7	Wek erdê ku bi gîsin hatiye kolan û şeqkirin,
PSA.141.7	Hestiyên me li ber derê diyarê miriyan belav bûne.
PSA.141.8	Çimkî çavê min li te ye, ey Xudan, Rebê min,
PSA.141.8	Ez xwe dispêrim te, min bênefes nehêle!
PSA.141.9	Tu min, ji dahfika ku li pêş min danîne,
PSA.141.9	Ji kemînên xerabkaran biparêze.
PSA.141.10	Gava ku ez têm û derbas dibim,
PSA.141.10	Bila xerab bikevin dafikên xwe.
PSA.142.1	Ez bi dengê xwe hawar dikim li Xudan,
PSA.142.1	Bi dengê xwe ji Xudan re lava dikim.
PSA.142.2	Ez dirêjim ber wî, gazinên xwe,
PSA.142.2	Li pêş wî dibêjim, tengahiyên xwe.
PSA.142.3	Gava ku ruhê min di hundirê min de dixeriqe,
PSA.142.3	Tu bi riya min dizanî.
PSA.142.3	Li ser riya ku ez dimeşiyam, bi dizî dafik danîn.
PSA.142.4	Li aliyê min ê rastê binêre û bibîne,
PSA.142.4	Tu kes min nahesibîne,
PSA.142.4	Dera ku ez xwe bispêrimê nema,
PSA.142.4	Tu kes bala xwe nade min.
PSA.142.5	Ez li te dikim hawar, ya Xudan:
PSA.142.5	Min got, «Stargeha min,
PSA.142.5	Li diyarê jîndaran, para min tu yî.»
PSA.142.6	Goh bide hawara min,
PSA.142.6	Çimkî ez pirr neçar im;
PSA.142.6	Tu min, ji yên ku min dipelçiqînin azad ke,
PSA.142.6	Çimkî ew xurttir in ji min.
PSA.142.7	Tu min ji zîndanê derîne,
PSA.142.7	Da ku ez spasî bidim navê te.
PSA.142.7	Hingê wê yên rast bipêçin dora min,
PSA.142.7	Çimkî tê qenciyê bikî bi min.
PSA.143.1	Duaya min bibihîze, ya Xudan,
PSA.143.1	Goh bide lavakirina min!
PSA.143.1	Bi dilsoziya xwe, bi rastdariya xwe min bibersivîne!
PSA.143.2	Evdê xwe derneyne pêş dîwanê,
PSA.143.2	Çimkî tu kesê jiyandar, li pêş te dernakeve rastdar.
PSA.143.3	Dijmin daye pey min,
PSA.143.3	Jiyana min li bin gohê erdê xist.
PSA.143.3	Min li tariyê daye rûniştin.
PSA.143.3	Wek yên ku ji zû ve mirin.
PSA.143.4	Loma ruhê min di hundirê min de dixeriqe,
PSA.143.4	Dilê min perîşan e.
PSA.143.5	Ez rojên borî bibîr tînim,
PSA.143.5	Bi kûrî li ser hemû karên te difikirim,
PSA.143.5	Ez li karên destê te difikirim û ji xwe diçim.
PSA.143.6	Destên xwe ji te re vedikim,
PSA.143.6	Canê min wek axa ziwa ji te re, tî bûye.
PSA.143.7	Zû bersîv bide min, ya Xudan,
PSA.143.7	Ruhê min derdikeve.
PSA.143.7	Ruyê xwe ji min nenixême,
PSA.143.7	Da ku ez nemînim, yên ku dadikevin gorê.
PSA.143.8	Serê sibê, kerema xwe bi min bide bihîstin,
PSA.143.8	Çimkî ez bi te bawer im;
PSA.143.8	Riya ku ezê herim nîşanî min bide,
PSA.143.8	Çimkî ez canê xwe ji te re bilind dikim.
PSA.143.9	Tu min ji dijminên min azad ke, ya Xudan;
PSA.143.9	Ez xwe dispêrim te.
PSA.143.10	Min hîn bike, da ku ez daxwaza te bînim cih,
PSA.143.10	Çimkî tu Xwedayê min î.
PSA.143.10	Bila ruhê te yê qenc,
PSA.143.10	Di rê de rêberiya min bike!
PSA.143.11	Ya Xudan, ji bo navê xwe min bijîne,
PSA.143.11	Bi rastdariya xwe min ji tengahiyê derîne.
PSA.143.12	Bi kerema xwe,
PSA.143.12	Tu helaq bike dijminên min,
PSA.143.12	Tune bike, hemû yên ku tengahiyê didin min,
PSA.143.12	Çimkî ez evdê te me.
PSA.144.1	Bila zinarê min, Xudan pîroz be,
PSA.144.1	Yê ku destên min ji bo şer,
PSA.144.1	Tiliyên min ji bo cengê hîn kir!
PSA.144.2	Ew e keremdar û keleha min,
PSA.144.2	Ew e birc û rizgarkarê min,
PSA.144.2	Ew e mertal û stargeha min,
PSA.144.2	Wî kir ku gel, serî deynin li ber min!
PSA.144.3	Ya Xudan, ma mirov çi ye ku tu wî bihesibînî,
PSA.144.3	Kurê mirov çi ye ku tu wî bibîr bînî?
PSA.144.4	Mirov wek hilmekê ye,
PSA.144.4	Rojên wî, wek wê siyê ne ku diçin.
PSA.144.5	Ya Xudan, ezmanan biqelêşe û dakeve,
PSA.144.5	Xwe bi çiyayan bike, da ku pêkevin.
PSA.144.6	Birûskê lêxe, dijmin belav ke,
PSA.144.6	Tîrên xwe bişîne, wan ji ser hev xera ke.
PSA.144.7	Ji jor ve destê xwe dirêj ke, min rizgar ke;
PSA.144.7	Min ji avên kûr derîne,
PSA.144.7	Ji destê kurên xelkê azad ke.
PSA.144.8	Devê wan derewan dibêje,
PSA.144.8	Destê wan ê rastê hîlekar e.
PSA.144.9	Ey Xwedê, ez ji te re lavijeke nû bistrînim,
PSA.144.9	Ez bi çenga dehtêl pesnê te bidim.
PSA.144.10	Tu yî, yê ku serketinê dide padîşahan,
PSA.144.10	Te evdê xwe Dawid, ji şûrê xerabiyê rizgar kir.
PSA.144.11	Min rizgar ke,
PSA.144.11	Ji destê kurên xelqê azad ke.
PSA.144.11	Devê wan derewan dibêje,
PSA.144.11	Destê wan ê rastê hîlekar e.
PSA.144.12	Hingê wê kurên me di xortaniya xwe de,
PSA.144.12	Wek şaxên gihîştî bin,
PSA.144.12	Wê keçên me, wek stûnên qesrê yên neqişandî bin.
PSA.144.13	Wê embarên me, bi her cûre erzaqê tije bin;
PSA.144.13	Miyên me, wê li nav zeviyên me,
PSA.144.13	Bi hezar û deh hezaran berx bidin.
PSA.144.14	Wê dewarên me xurt bin;
PSA.144.14	Wê di sûrên me de qul neyên vekirin,
PSA.144.14	Li kuçeyên me tunebe qêrîn.
PSA.144.15	Xwezî bi wî gelî ku di vê rewşê de ye!
PSA.144.15	Xwezî bi wî gelî ku Xudan Xwedayê wan e.
PSA.145.1	Ey Xwedayê min, ey padîşah, ezê te berz bikim,
PSA.145.1	Ezê ji navê te re her û her spas bikim.
PSA.145.2	Ezê her roj pesnê te bidim,
PSA.145.2	Ezê her û her pesnê navê te bidim.
PSA.145.3	Xudan mezin e û hêjayî pesindanê ye,
PSA.145.3	Aqil nagihîje mezinahiya wî.
PSA.145.4	Kirinên te ji nifşekî derbasî yê din dibin,
PSA.145.4	Karên te yên hêzdar wê bên ragihandin.
PSA.145.5	Wê mirov, karên te yên mezin, berz û rewnaq bipeyivin,
PSA.145.5	Ezê li ser karên te yên ecêb bifikirim.
PSA.145.6	Wê li ser hêzdariya karên te yên bi haşmet bifikirin,
PSA.145.6	Ez jî, ezê mezinbûna te bidim bihîstin.
PSA.145.7	Ewê bîranîna qenciya te ya mezin bidin bihîstin,
PSA.145.7	Bi lavijan pesnê rastdariya te bidin.
PSA.145.8	Xudan keremdar û dilovan e,
PSA.145.8	Zû hêrs nabe, kerema wî mezin e.
PSA.145.9	Xudan, ji bo her kesî qenc e,
PSA.145.9	Dilovaniya wî, di ser hemû karên wî re ye.
PSA.145.10	Hemû karên te, ji te re spasdar in, ya Xudan,
PSA.145.10	Hemû dilsozên te, didin pesnê te.
PSA.145.11	Li ser berziya padîşahiya te tê peyivîn,
PSA.145.11	Hêzdariya te tê axaftin.
PSA.145.12	Da ku herkes bi karên te yên hêzdar,
PSA.145.12	Haşmet û berziya padîşahiya te bizanibe.
PSA.145.13	Padîşahiya te padîşahiya her û her e,
PSA.145.13	Herdem dajo serweriya te.
PSA.145.13	Xudan, di hemû sozên xwe de dilsoz e,
PSA.145.13	Di her karên xwe de dilovan e.
PSA.145.14	Xudan ji her kesê ketî re dibe destek,
PSA.145.14	Hemû yên xwarbûyî rast dike.
PSA.145.15	Çavê her kesî li te ye,
PSA.145.15	Tu xwarina wan, di wextê de didî wan.
PSA.145.16	Tu destên xwe vedikî,
PSA.145.16	Daxwaza her jiyandarî bi cih tînî.
PSA.145.17	Xudan di hemû riyên xwe de dadperwer e,
PSA.145.17	Di hemû karên xwe de keremdar e.
PSA.145.18	Xudan nêzikî wan hemûyan e, ku bang dikinê,
PSA.145.18	Ew yên ku, ji dil bang dikinê.
PSA.145.19	Ew, daxwaza yên ku jê ditirsin tîne cih,
PSA.145.19	Feryada wan dibihîze û wan rizgar dike.
PSA.145.20	Xudan, hemû yên ku jê hez dikin diparêze,
PSA.145.20	Û hemû xeraban tune dike.
PSA.145.21	Devê min, pesnê Xudan dide!
PSA.145.21	Bila her û her hemû jiyandar,
PSA.145.21	Pesnê navê wî yê pîroz bidin.
PSA.146.1	Pesnê Xudan bidin,
PSA.146.1	Ey canê min pesnê Xudan bide.
PSA.146.2	Heta ez hebim, ezê pesnê Xudan bidim,
PSA.146.2	Heta ez bijîm, ezê ji Xwedayê xwe re lavijan bêjim.
PSA.146.3	Bi mîran,
PSA.146.3	Bi mirovên ku nikarin we xelas kin ewle nebin.
PSA.146.4	Gava ku ew dimirin, ew dizivirin axê,
PSA.146.4	Wê rojê planên wan diqedin.
PSA.146.5	Xwezî bi wan ku alîkarê wan Xwedayê Aqûb e,
PSA.146.5	Hêviya wan bi Xwedayê wan Xudan e.
PSA.146.6	Ew ku, wî erd û ezman,
PSA.146.6	Derya û hemû tiştên tê de afirand,
PSA.146.6	Ew hergav sozên xwe digire.
PSA.146.7	Ew heqê bindestan hiltîne,
PSA.146.7	Û xwarinê dide birçiyan,
PSA.146.7	Azad dike hêsîran.
PSA.146.8	Xudan çavên koran vedike,
PSA.146.8	Xudan yên piştxûz rast dike,
PSA.146.8	Xudan ji rastan hez dike.
PSA.146.9	Xudan xerîban diparêze,
PSA.146.9	Ji sêwî û jinebiyan re dibe alîkar,
PSA.146.9	Û riya xeraban şaş dike.
PSA.146.10	Serweriya Xudan her û her berdewam e,
PSA.146.10	Ey Siyon, Xwedayê te ji bo hemû nifşan e.
PSA.146.10	Pesnê Xudan bidin.
PSA.147.1	Pesnê Xudan bidin!
PSA.147.1	Çiqas qenc û xweş e ku em bi lavijan pesnê Xwedayê xwe bidin!
PSA.147.1	Pezindan bi wî dikeve.
PSA.147.2	Yê ku Orşelîmê ava dike Xudan e,
PSA.147.2	Ew, surgûnên Îsraêlê dide hev.
PSA.147.3	Ew dilşikestiyan baş dike,
PSA.147.3	Û birînên wan dipêçe.
PSA.147.4	Ew hejmara stêran kifş dike,
PSA.147.4	Bi navê her yekê ji wan, bang lê dike.
PSA.147.5	Rebê me mezin û gellek hêzdar e,
PSA.147.5	Sînor ji têgihîştina wî re nîne.
PSA.147.6	Xudan bindestan radike,
PSA.147.6	Xiraban li bin gohê erdê dixe.
PSA.147.7	Bi spasî ji Xudan re lavijan bistrînin,
PSA.147.7	Bi çengê, bi lavijan pesnê Xwedayê me bidin.
PSA.147.8	Ew, bi ewran ezmanan dinixême
PSA.147.8	Ew amade dike baranê, ji bo rûyê erdê,
PSA.147.8	Ew li çiyayan giya dertîne.
PSA.147.9	Ew qûtê heywanan dide wan,
PSA.147.9	Têjika qirê ya ku diqîre têr dike.
PSA.147.10	Ew ji hêzdariya hespê kêf nastîne,
PSA.147.10	Ji lingên mirov razî nîne.
PSA.147.11	Xudan, ji yên ku ji wî ditirsin,
PSA.147.11	Ji yên ku hêviya xwe bi kerema wî ve girê didin, razî ye.
PSA.147.12	Ey Orşelîm, Xudan berz bike!
PSA.147.12	Ey Sîyon, pesnê Xwedayê xwe bide!
PSA.147.13	Çimkî wî, hesinên deriyên te zexim kir,
PSA.147.13	Zarokên nav te pîroz kir.
PSA.147.14	Ew aştiyê dide sînorên te,
PSA.147.14	Bi genimê herî baş, têr dike te.
PSA.147.15	Ew fermana xwe dişîne dinê,
PSA.147.15	Peyva wî zû belav dibe.
PSA.147.16	Ew, wek livvayê berfê dibarîne,
PSA.147.16	Wek xweliyê cemedê direşîne.
PSA.147.17	Ew zîpika gir ji jor ve dibarîne,
PSA.147.17	Kî dikare li ber serma wî bisekine?
PSA.147.18	Ew peyva xwe dişîne, wan dihelîne,
PSA.147.18	Bayê radike, avan diherikîne.
PSA.147.19	Ew peyva xwe digihîne Aqûb,
PSA.147.19	Qanûn û rêznameyên xwe radigihîne Îsraêlê.
PSA.147.20	Wî ji bo tu miletî weha nekir,
PSA.147.20	Ew dadbariyên wî nizanin.
PSA.147.20	Pesnê Xudan bidin!
PSA.148.1	Pesnê Xudan bidin!
PSA.148.1	Ji ezmanan pesnê Xudan bidin,
PSA.148.1	Ji berziyan pesnê wî bidin!
PSA.148.2	Ey hemû milyaketên wî, pesnê wî bidin,
PSA.148.2	Ey hemû ordiyên wî, pesnê wî bidin!
PSA.148.3	Ey roj û hîv, pesnê wî bidin,
PSA.148.3	Ey hemû stêrên birqok, pesnê wî bidin!
PSA.148.4	Ey ezmanên ezmanan,
PSA.148.4	Û avên li ser ezmanan,
PSA.148.4	Pesnê wî bidin!
PSA.148.5	Bila ew pesnê navê Xudan bidin,
PSA.148.5	Çimkî wî emir da û ew hatin afirandin;
PSA.148.6	Wî ew ji bo her û her, li cihê wan da rûniştandin,
PSA.148.6	Qanûnen ku danî, nayên betalkirin.
PSA.148.7	Ji ser rûyê erdê pesnê Xudan bidin,
PSA.148.7	Ey hûtên deryayê û hemû kûrahî,
PSA.148.8	Agir û zîpik û berf û ewr,
PSA.148.8	Bahozên ku bi fermana wî dikin,
PSA.148.9	Çiya û hemû mil,
PSA.148.9	Darên meywan û darên sediran,
PSA.148.10	Heywanên kûvî û dewar,
PSA.148.10	Yên ku li erdê dişêlin, çûkên ku difirin,
PSA.148.11	Padîşahên dinê û hemû gel,
PSA.148.11	Serok û serwerên hemû dinê,
PSA.148.12	Xortên mêrxas û keç,
PSA.148.12	Yên pîr û zarok!
PSA.148.13	Bila pesnê navê Xudan bidin,
PSA.148.13	Çimkî tenê navê wî berz e.
PSA.148.13	Berziya wî di ser erd û ezman re ye.
PSA.148.14	Wî ji bo gelê xwe serokek rakir,
PSA.148.14	Pesnê hemû dilsozên wî,
PSA.148.14	Û gelê Îsraêlê yê ku nêzikî wî ye bidin,
PSA.148.14	Pesnê Xudan bidin.
PSA.149.1	Pesnê Xudan bidin!
PSA.149.1	Lavijeke nû ji Xudan re bêjin,
PSA.149.1	Di civata dilsozên wî de,
PSA.149.1	Bi lavijan pesnê wî bidin!
PSA.149.2	Bila Îsraêl bi afirandarê xwe şa be,
PSA.149.2	Bila gelê Sîyonê bi padîşahê xwe dilgeş be!
PSA.149.3	Bila bi reqisînê pesnê navê wî bidin,
PSA.149.3	Bila bi tef û bi çengê jê re bistirin!
PSA.149.4	Çimkî Xudan ji gelê xwe razî ye,
PSA.149.4	Ew nefsbiçûkan bi taca serketinê dixemlîne.
PSA.149.5	Bila dilsozên wî bi berzî û bi şahî kêf bikin,
PSA.149.5	Bila li ser nivînên xwe bi şahî bistirin!
PSA.149.6	Pezindana Xwedê di devê wan de,
PSA.149.6	Şûrê du devî di destê wan de,
PSA.149.7	Da ku ji miletan heyfê bistînin,
PSA.149.7	Û gelan ceza bikin,
PSA.149.8	Padîşahên wan bi zincîran,
PSA.149.8	Pêşewayên wan bi lelên hesin girê din!
PSA.149.9	Da ku, biryara nivîsandî di nav wan de rêve bibin!
PSA.149.9	Ev, şerefa hemû dilsozên wî ye.
PSA.149.9	Pesnê Xudan bidin!
PSA.150.1	Pesnê Xudan bidin!
PSA.150.1	Li perestgeha wî ya pîroz pesnê Xwedê bidin!
PSA.150.1	Li ezmanên ku hêzdariya wî nîşan didin, pesnê wî bidin!
PSA.150.2	Ji bo karên wî yên hêzdar pesnê wî bidin!
PSA.150.2	Li gor mezinahiya wî ya bêdawî pesnê wî bidin!
PSA.150.3	Bi dengê boriyê pesnê wî bidin!
PSA.150.3	Bi çengê û bi lîrê pesnê wî bidin!
PSA.150.4	Bi tefê û bi reqsê pesnê wî bidin!
PSA.150.4	Bi saz û bi neyê pesnê wî bidin!
PSA.150.5	Bi dengê zengilan pesnê wî bidin!
PSA.150.5	Bi zengilên dengdar pesnê wî bidin!
PSA.150.6	Bila hemû yên bi nefes, pesnê Xudan bidin!
PSA.150.6	Pesnê Xudan bidin.
ECC.1.1	Gotinên Waiz, kurê Dawid, Padîşahê Orşelîmê ev e:
ECC.1.2	Waiz dibêje: «Çiqas pûç û vala ye. Her tişt pûç e.»
ECC.1.3	Ma çi kara mirov heye,
ECC.1.3	Ji hemû keda ku li ser rûyê erdê dide?
ECC.1.4	Nifşek diçe û nifşek tê,
ECC.1.4	Lê dinya her wek xwe dimîne.
ECC.1.5	Roj dertê û roj diçe ava,
ECC.1.5	Dîsa baz dide dera ku jê hilatiye.
ECC.1.6	Ba bi başûr ve diçe, li bakur dizivire,
ECC.1.6	Li hev dizivire û diçe
ECC.1.6	Û her li cihê xwe dizivire.
ECC.1.7	Hemû çem diherikin deryayê,
ECC.1.7	Lê derya tije nabe
ECC.1.7	Û av dizivire dera ku jê diherike.
ECC.1.8	Her tişt bi westanê tije ye,
ECC.1.8	Bi qasî ku nayê salixdan.
ECC.1.8	Çav bi dîtinê têr nabe,
ECC.1.8	Guh bi bihîstinê tije nabe.
ECC.1.9	Berê çi bûbe, wê cardin ew bibe,
ECC.1.9	Çi hatibe kirin, wê ew bê kirin,
ECC.1.9	Li ser rûyê erdê tiştekî nû tune.
ECC.1.10	Ma kesekî dikare bêje:
ECC.1.10	«Binêre ev nû ye!»?
ECC.1.10	Ji berê ve, ji sal û demên berê ve çêbûye.
ECC.1.11	Çawa nifşên berê nayên bibîranîn,
ECC.1.11	Nifşên bê jî ji aliyê nifşên piştî wan ve
ECC.1.11	Wê neyên bibîranîn.
ECC.1.12	Ez Waiz, li Orşelîmê li ser Îsraîlê padîşah bûm. 
ECC.1.13	Min fikra xwe, ji bo ku bi şehrezayiyê li her tiştê ku li ser ruyê erdê pêk tên bixebite û lê bikole terxan kir. Ev karekî zehmet e. Xwedê ev da mirov ku pê re bilî bibe. 
ECC.1.14	Min hemû karên ku li ser rûyê erdê tên kirin dîtin û hemû jî pûç in, wek ketina pey bayê ne. 
ECC.1.15	Ya xwar nayê rastkirin, ya kêm nayê temamkirin.
ECC.1.17	Min dilê xwe da zanîna şehrezayiyê û ez ji bo dînîtî û bêaqiliyê xebitîm. Min fêm kir ku ev jî wek ketina pey bayê ye. 
ECC.1.18	Çimkî di şehrezayiya zêde de kedera zêde heye û yê ku zanîna xwe zêde dike, derdê xwe bêtir dike.
ECC.2.1	Min di dilê xwe de got: «Ka were li tama zewqê binêre, baş e, ne baş e bibîne.» Va ye ew jî pûç e. 
ECC.2.2	Min ji bo kenînê got: «Dînîtî ye» û ji bo şahiyê jî got: «Bi kêrî çi tê?» 
ECC.2.3	Min biryar da bi şerabê şa bim û li pey bêaqiliyê bikevim, lê şehrezayiyê jî rêberiya min dikir. Min dixwest bizanibim di çend rojên jiyana mirov de, çi ji bo wî baş e.
ECC.2.5	Min ji bo xwe bexçe û xerzik danîn û di nav de her cure darên fêkiyan danîn. 
ECC.2.6	Min ji bo avdana wan daristanan lîç çêkirin. 
ECC.2.7	 Min xulam û xadim standin, koleyên li mala min hatibûn dinyayê jî hebûn. Gelek malê min, pez û dewarên min hebûn. Hem jî ji hemûyên ku beriya min li Orşelîmê mane bêtir bûn. 
ECC.2.8	 Min ji bo xwe zêr û zîv, ji xezîneyên padîşah û herêmên bindestkirî civandin. Stranbêjên min ên jin û mêr û gelek jinên min ên ku mirov jê zewqê distîne hebûn. 
ECC.2.9	 Ez ewqas dewlemend bûm ku li Orşelîmê kesekî bi qasî min dewlemend nebû. Şehrezayiya min jî dev ji min berneda.
ECC.2.10	Min tu tiştê ku çavê min xwest ji bo xwe texsîr nekir.
ECC.2.10	Min dilê xwe ji tu şahiyê bêpar nehişt.
ECC.2.10	Çimkî dilê min bi hemû keda min şa dibû
ECC.2.10	Û para min a ji hemû keda min ev bû.
ECC.2.11	Çaxê min li hemû karên destên xwe
ECC.2.11	Û keda di ber de dayî nêrî,
ECC.2.11	Min dît ku va ye her tişt pûç e û wek ketina pey bayê ye.
ECC.2.11	Li ser rûyê erdê tu qezenc tunebû.
ECC.2.12	Ez dîsa fikirîm ka şehrezayî, dînîtî û bêaqilî çi ye?
ECC.2.12	Ma kesê ku dikeve cihê padîşah,
ECC.2.12	Ji bilî tiştên ku berê hatine kirin, dikare çi bike?
ECC.2.13	Min dît ku ronahî di ser tariyê re,
ECC.2.13	Şehrezayî jî di ser bêaqiliyê re ye.
ECC.2.14	Zilamê şehreza bi çavên serê xwe dibîne,
ECC.2.14	Lê yê bêaqil di tariyê de rêve diçe.
ECC.2.14	Lê min fêm kir, ya ku tê serê herduyan yek e.
ECC.2.15	Û min di dilê xwe de got: «Ya ku tê serê kesê bêaqil, wê bê serê min jî.
ECC.2.15	Îcar çima ez evqas şehreza bûme?»
ECC.2.15	Loma min di dilê xwe de got:
ECC.2.15	«Ev jî pûç e.»
ECC.2.16	Çimkî wek yê bêaqil, kesê şehreza jî di rojên pêş de tê jibîrkirin.
ECC.2.16	Di pêşerojê de herdu jî nayên bîra kesî.
ECC.2.16	Heyf e ku kesên şehreza jî wek yên bêaqil dimirin.
ECC.2.17	Îcar min ji jiyanê nefret kir,
ECC.2.17	Çimkî ya ku li ser rûyê erdê dihat kirin,
ECC.2.17	Ji min re giran hat.
ECC.2.17	Her tişt pûç e,
ECC.2.17	Wek ketina pey bayê ye.
ECC.2.18	Min ji hemû keda xwe ya ku min li ser rûyê erdê da, nefret kir. Çimkî ezê her tiştî ji yê ku piştî min tê re bihêlim. 
ECC.2.19	Kî dizane ka ewê şehreza an bêaqil be? Dîsa jî wê li ser her tiştî rûne ku min li dinyayê bi ked û şehrezayî dest xist. Ev jî pûç e. 
ECC.2.20	Loma min hêviya xwe ji hemû keda xwe ya ku min li ser rûyê erdê daye birrî. 
ECC.2.21	Çimkî mirov hene ya ku bi ked, zanîn, şehrezayî û jêhatîbûna xwe bi dest dixin, ji kesekî ku keda xwe di ber re nedaye re dihêlin. Ev jî pûç û xerabiyeke mezin e. 
ECC.2.22	Çi feyda mirov ji hemû keda wî û xemxwarina wî ya li ser rûyê erdê heye? 
ECC.2.23	 Hemû rojên wî, karên wî derd û keder in. Bi şev jî dilê wî rihetiyê nabîne. Ev jî pûç e.
ECC.2.25	Çimkî bêyî wî, kî dikare bixwe û zewqê bibîne? 
ECC.2.26	 Çimkî Xwedê şehrezayî, zanabûn û şabûnê dide zilamê ku jê razî ye. Îcar Xwedê, karê civandin û danîna ser hev dide yê gunehkar, ji bo ku piştre bide kesê qenc. Ev jî ji bo mirov pûç û wek ketina pey bayê ye.
ECC.3.1	Wextê her tiştî heye,
ECC.3.1	Di bin ezmanan de, dema her kirinê heye.
ECC.3.2	Dema bûyînê û dema mirinê heye.
ECC.3.2	Dema çandinê û dema rakirina yê çandî heye.
ECC.3.3	Dema kuştinê û dema saxkirinê heye,
ECC.3.3	Dema xerakirinê û dema avakirinê heye.
ECC.3.4	Dema girînê û dema kenînê heye,
ECC.3.4	Dema şînê û dema şahiyê heye.
ECC.3.5	Dema avêtina keviran û dema civandina keviran heye,
ECC.3.5	Dema hembêzkirinê û dema hembêznekirinê heye.
ECC.3.6	Dema lêgerînê û dema windakirinê heye,
ECC.3.6	Dema hilanînê û dema avêtinê heye.
ECC.3.7	Dema çirandinê û dema dirûtinê heye,
ECC.3.7	Dema hişbûnê û dema peyivînê heye.
ECC.3.8	Dema hezkirinê û dema nefretkirinê heye,
ECC.3.8	Dema şer û dema aştiyê heye.
ECC.3.9	Ma çi kara xebatkar di ber keda ku daye de heye? 
ECC.3.10	Min zehmetiya ku Xwedê di ber kirina kar de da mirovan dît. 
ECC.3.11	Wî her tişt di dema wî de xweş çêkir. Wî herheyîtî kir dilê mirovan. Dîsa jî mirov, karê ku Xwedê dike ji serî heta binî fêm nake. 
ECC.3.12	Ez dizanim ku ji bo mirov, di hemû dema ku dijî de, ji şabûn û kêfkirinê çêtir tiştek tune. 
ECC.3.13	Xwarin û vexwarina her mirovî û ji tevahiya keda xwe qencî dîtin, diyariya Xwedê ye. 
ECC.3.14	Ez dizanim, her tiştê ku Xwedê dike, wê her û her bimîne. Tu tişt nikare lê bê zêdekirin û ne jî tiştek dikare jê bê kêmkirin. Ji bo ku jê bitirsin Xwedê wisa çêkir. 
ECC.3.15	Ya ku heye ji berê ve ye û ya ku wê çêbibe ji berê ve çêbûye. Xwedê hesabê tiştên derbasbûyî dike.
ECC.3.16	Min li ser rûyê erdê ev jî dît:
ECC.3.16	Di şûna heq de xerabî heye,
ECC.3.16	Di cihê edaletê de xerabî heye.
ECC.3.17	Min di dilê xwe de got:
ECC.3.17	«Xwedê wê dîwana yê rast û yê xerab jî bike,
ECC.3.17	Çimkî li ba wî ji bo her tiştî û her karî demek heye.»
ECC.3.18	Min di dilê xwe de li ser mirovan got: «Xwedê wan diceribîne, da ku bibînin ew tenê heywan in.» 
ECC.3.19	Çimkî ya ku tê serê mirovan, tê serê heywanan jî. Tiştê ku tê serê wan yek e. Mirov çawa dimirin, heywan jî wisa dimirin. Hilma herduyan eynî ye. Mirov ne di ser heywan re ye, çimkî her tişt pûç e. 
ECC.3.20	Hemû diçin derekê, hemû ji axê ne û hemû cardin vedigerin axê. 
ECC.3.21	Ma kî dizane ku piştî mirinê mirov dertên jor û heywan dadikevin jêr?
ECC.3.22	Îcar min dît, ji şabûna mirov a bi karê xwe çêtir tiştek tune. Çimkî para mirov ev e. Ma wê kî wî bi şûn de bîne, da tiştên ku piştî wî çêbûne bibîne?
ECC.4.1	Îcar ez zivirîm û min li hemû zilm û zordariyên li ser rûyê erdê tên kirin nihêrî.
ECC.4.1	Min hêsirên bindestan dîtin,
ECC.4.1	Kesê ku dilê wan aş bike tune.
ECC.4.1	Hêz li aliyê zordaran e,
ECC.4.1	Kesê ku li ber dilê wan dide tune.
ECC.4.2	Min ji zindiyan bêtir
ECC.4.2	Xweziya xwe bi miriyan anî,
ECC.4.2	Mirî ji zindiyan bextewartir jî dîtin.
ECC.4.3	Lê yê ku hê nehatiye dinyayê
ECC.4.3	Û karên xerab ên ku li ser rûyê erdê tên kirin nedîtiye,
ECC.4.3	Ji herduyan dilgeştir e.
ECC.4.4	Min dît ku di bingeha her ked û serketinê de hesûdî heye. Ev jî pûç e û wek ketina pey bayê ye.
ECC.4.5	Rast e, yê bêaqil destê xwe nalebitîne
ECC.4.5	Û mala xwe xera dike.
ECC.4.6	Mista tije ya bi rihetî,
ECC.4.6	Ji kulma tije ya bi zehmetî
ECC.4.6	Û ketina pey bayê çêtir e.
ECC.4.7	Ez zivirîm û min li ser rûyê erdê tiştekî din ê pûç dît.
ECC.4.8	Zilamek tenê hebû, kesek din li ba wî nebû.
ECC.4.8	Kurê wî û birayê wî jî tunebû,
ECC.4.8	Dîsa jî bi şev û bi roj dixebitî
ECC.4.8	Û çavên wî têr nedibûn.
ECC.4.8	Ma gelo wî ji xwe re nedigot:
ECC.4.8	«Ez ji bo kê bixebitim
ECC.4.8	Û canê xwe ji şahiyê bêpar bihêlim?»
ECC.4.8	Ev jî pûç û tiştekî xerab e.
ECC.4.9	Du kes ji kesekî çêtir in,
ECC.4.9	Çimkî qezenca keda wan çêtir e.
ECC.4.10	Gava yek bikeve, wê yê din wî rake;
ECC.4.10	Lê wey li wî ku bi tenê ye û dikeve,
ECC.4.10	Kesê ku wî rake tune.
ECC.4.11	Herwiha gava ku dido bi hev re razin, wê hev germ bikin,
ECC.4.11	Lê zilamê ku tenê radize, wê çawa germ bibe?
ECC.4.12	Yek bi yekî dikare,
ECC.4.12	Lê bi du kesan nikare.
ECC.4.12	Tayê sêqat jî bi rihetî naqete.
ECC.4.13	Xortê feqîr û şehreza, ji padîşahê bêaqil û kalbûyî yê ku êdî naşêwire çêtir e. 
ECC.4.14	Dibe ku ew xort li welatê xwe bi feqîrî hatibe dinyayê û ji girtîgehê derketibe jî dikare bibe padîşah. 
ECC.4.15	Lê min dît gava ku ew bû padîşah jî, gel li pey xortekî din ket, ku ewê bikeve cihê wî. 
ECC.4.16	Her kes li pey wî ket; lê piştî demekê ji padîşahiya wî jî razî neman. Bi rastî ev jî pûç e û wek ketina pey bayê ye.
ECC.5.1	Dema ku tu diçî Mala Xwedê, hay ji gavên xwe hebe. Çêtir e ku tu ji bo guhdarîkirinê nêzîk bibî, ne ku tu qurbana bêaqilan pêşkêş bikî. Çimkî ew nizanin ku xerabiyê dikin.
ECC.5.2	Bi devê xwe nelezîne,
ECC.5.2	Ne jî bila dilê te li ber Xwedê ji peyivînê re bilezîne.
ECC.5.2	Çimkî Xwedê li ezmanan e, lê tu li erdê yî,
ECC.5.2	Loma bila gotinên te hindik bin.
ECC.5.3	Xema zêde dibe xewn,
ECC.5.3	Gotina zêde jî bêaqiliyê tîne.
ECC.5.5	Di şûna ku tê nedir bikî û nedî, soz nede çêtir e. 
ECC.5.6	Rê nede devê xwe ku bi bedena te guneh bide kirin. Li pêş kahin
ECC.5.7	Rast e ku xewneroj, pûçîtî û peyv pir in, lê tu ji Xwedê bitirse.
ECC.5.8	Heger tu dibînî li welatekî zilm li feqîran tê kirin, edalet û rastî tê binpêkirin, tu li vê yekê şaş nemîne. Çimkî di ser yê bilind de bilindtir heye û di ser wan de jî hê bilindtir hene. 
ECC.5.9	Feyda ku ji axê tê ji bo her kesî ye. Heger ji bo dabeşkirina berê axê padîşahekî dadperwer hebe, çêtir e. Padîşahê ku dixwaze erd û zevî werin cotkirin ji hemû welat re bi feyde ye.
ECC.5.10	Kesê ku ji pere hez dike, ji pere têr nabe;
ECC.5.10	Yê ku ji serwetê hez dike, qîma xwe bi qezenca xwe nayne.
ECC.5.10	Ev jî pûç e.
ECC.5.11	Mal zêde dibe, yên ku jê dixwin jî zêde dibin;
ECC.5.11	Ji xeynî mêzekirinê, çi feyda wî ji xwediyê wî re heye?
ECC.5.12	Dixwazî hindik, dixwazî bila zêde bixwe,
ECC.5.12	Xewa kesê ku dixebite şîrîn e.
ECC.5.12	Lê zêdebûna malê yê dewlemend nahêle ku raze.
ECC.5.13	Min li ser rûyê erdê belayeke xerab dît:
ECC.5.13	Dewlemendiya ku ji xwediyê xwe re bêxêr e tê civandin.
ECC.5.14	Ev dewlemendî bi rastneçûna kar tune dibe,
ECC.5.14	Xwediyê wê bav be jî,
ECC.5.14	Ji kurê xwe re tiştekî nahêle.
ECC.5.15	Wek ku hatiye, wê tazî here.
ECC.5.15	Wê ji keda xwe tu tiştekî,
ECC.5.15	Di destê xwe de bi xwe re nebe.
ECC.5.16	Îcar çawa hatibe wê wisa here.
ECC.5.16	Newxe ev jî belayeke xerab e,
ECC.5.16	Ma çi kara mirov,
ECC.5.16	Di keda ku di ber bayê de tê dayîn heye?
ECC.5.17	Di hemû rojên xwe de di tariyê de dixwe,
ECC.5.17	Gelek aciz dibe, hêrs dibe û nexweşiya wî heye.
ECC.5.18	Îcar min dît ya baş ev e: Mirov bixwe û vexwe û li vê dinyayê, di rojên Xwedê de, ji bo hemû keda ku daye şa bibe. Çimkî para mirov ev e. 
ECC.5.19	Heger Xwedê mal û dewlemendiyê bide mirovekî û bike ku ew bikare jê bixwe, para xwe jê bistîne û bi keda xwe şa bibe, ev diyariya Xwedê ye. 
ECC.5.20	Îcar mirov li ser rojên jiyana xwe pir nafikire, ji ber ku Xwedê dilê mirov bi şahiyê mijûl dike.
ECC.6.1	Xerabiyeke ku min li ser rûyê erdê dît heye, ev ji mirov re pir giran tê: 
ECC.6.2	Mirov heye ku Xwedê dewlemendî, mal û siyanet dayê; her tiştê ku canê wî bixwaze heye, lê belê Xwedê hêza ku jê bixwe nedayê. Tenê yekî xerîb vê dixwe. Îcar ev jî pûç û derdekî xerab e.
ECC.6.3	Zilamekî ku sed zarokên wî hebin, salên dirêj jiyabe û rojên salên wî gelek bin, lê canê wî ji qenciyê têr nebûbe û di gorekê de nehatibe veşartin, ez dibêjim ku rewşa zarokê ji ber diya xwe çûyî ji ya wî çêtir e. 
ECC.6.4	Çimkî zarokê ji ber diya xwe çûyî badîhewa tê, di tariyê de diçe û navê wî bi tariyê tê nixamtin. 
ECC.6.5	Ne wî roj dîtiye û ne jî bi tiştekî dizane. Dîsa jî rihetiya wî ji yê din çêtir e. 
ECC.6.6	Heta yê dewlemend du caran hezar sal bijî û ji hebûna xwe xêrê nebîne, ma herdu naçin derekê?
ECC.6.7	Hemû keda mirov ji bo gewriya wî ye,
ECC.6.7	Dîsa jî çavê wî têr nabe.
ECC.6.8	Ma yê şehreza bi çiyê xwe di ser yê bêaqil re ye?
ECC.6.8	Çi feyde ye ku yê hejar di danûstandinê de şehreza ye?
ECC.6.9	Ya ku çav dibîne ji ya ku canê mirov dixwaze çêtir e.
ECC.6.9	Ev jî pûç e û wek ketina pey bayê ye.
ECC.6.10	Her çi hebe, ji zû ve nav lê hatiye danîn,
ECC.6.10	Tê zanîn ku mirov çi ye,
ECC.6.10	Ew nikare bi yê ji xwe hêzdartir re pev biçe.
ECC.6.11	Gotin çiqas zêde dibe,
ECC.6.11	Mane ewqas kêm dibe.
ECC.6.11	Ma feyde vê ji kê re çêdibe?
ECC.6.12	Ma kî dizane ji bo mirov di jiyanê de, di çend rojên pûç û bêmane yên ku wek siyekê tên û diçin de, çi baş e? Kî dikare ji mirovekî re tiştên ku wê piştî wî li ser rûyê erdê çêbin bêje?
ECC.7.1	Roja mirinê ji roja bûyînê çêtir e.
ECC.7.2	Çûna mala şînê ji çûna mala ziyafetê çêtir e,
ECC.7.2	Çimkî dawiya her mirovî ev e,
ECC.7.2	Bila herkes vê yekê bixe dilê xwe.
ECC.7.3	Keder ji kenînê çêtir e,
ECC.7.3	Çimkî xemgînî mirov tekûz dike.
ECC.7.4	Dilê kesê şehreza li mala şînê ye,
ECC.7.4	Lê dilê bêaqilan li mala şahiyê ye.
ECC.7.5	Erzşikandina kesên şehreza,
ECC.7.5	Ji pesindana bêaqilan çêtir e.
ECC.7.6	Qirçîna hejikan di bin beroşê de çawa be,
ECC.7.6	Kenê bêaqilan jî wisa ye.
ECC.7.6	Ev jî pûç e.
ECC.7.7	Qezenca neheq, zilamê şehreza bêaqil dike
ECC.7.7	Û bertîl dil xera dike.
ECC.7.8	Dawiya tiştekî ji destpêka wî çêtir e;
ECC.7.8	Kesê bêhnfireh, ji kesê pozbilind çêtir e.
ECC.7.9	Çimkî xeyd di dilê bêaqilan de disitire.
ECC.7.10	Nepirse: «Çima rojên berê ji yên niha çêtir bûn?»
ECC.7.10	Çimkî ev pirs ne bi şehrezayî ye.
ECC.7.11	Şehrezayî bi qasî mîrasê baş e
ECC.7.11	Û bi kêrî yên ku tavê dibînin tê.
ECC.7.12	Şehrezayî sitar e, pere jî sitar e;
ECC.7.12	Lê feyda zanabûnê ev e ku
ECC.7.12	Şehrezayî jiyana xwediyê xwe diparêze.
ECC.7.13	Tu li karê Xwedê binêre,
ECC.7.13	Ya ku wî xwar kiriye, kî dikare rast bike?
ECC.7.14	Di roja firehiyê de şa be,
ECC.7.14	Lê di roja tengahiyê de bifikire ku
ECC.7.14	Herdu roj jî ji Xwedê ne.
ECC.7.14	Mirov pê nizane,
ECC.7.14	Ka wê di pêşerojê çi bibe.
ECC.7.15	Min di jiyana xwe ya pûç de ev herdu tişt dîtin:
ECC.7.15	Carna zilamê rast heye, tevî rastiya xwe zû helak dibe,
ECC.7.15	Carna jî zilamê xerab heye, tevî xerabiya xwe dirêj dijî.
ECC.7.16	Îcar bi têra xwe rast û şehreza be, lê ne zêdetir.
ECC.7.16	Ma ji bo çi tu xwe helak dikî?
ECC.7.17	Ne zêde xerab be, ne jî bêaqil.
ECC.7.17	Ji bo çi tê bê wext bimirî?
ECC.7.18	Çêtir e ku tu yekê bigirî
ECC.7.18	Û ji yê din jî destê xwe neşoyî,
ECC.7.18	Çimkî wê mirovê xwedêtirs ya rast bibîne.
ECC.7.19	Şehrezayî, zilamê şehreza
ECC.7.19	Ji deh desthilatdarên ku li bajêr in hêzdartir dike.
ECC.7.20	Li ser rûyê erdê kesekî rast tune ku qencî kiribe
ECC.7.20	Û tu caran guneh nekiribe.
ECC.7.21	Guh nede her tiştê ku xelk dibêje,
ECC.7.21	An na, tê çêrên xulamê xwe bibihîzî.
ECC.7.22	Tu bi xwe jî dizanî ku te jî,
ECC.7.22	Gelek caran çêrî kesên din kirine.
ECC.7.23	Min ev hemû bi şehrezayî ceribandin:
ECC.7.23	Min got: «Ezê bibim şehreza»,
ECC.7.23	Lê belê ew ji min zêde bû.
ECC.7.24	Şehrezayî gelek dûr û pir kûr e,
ECC.7.24	Ma kî dikare wê bibîne?
ECC.7.25	Ez bi dilê xwe li şehrezayiyê digeriyam,
ECC.7.25	Min lê kola ku ez sebebên li pişt tiştan bibînim.
ECC.7.25	Ez geriyam ku fêm bikim xerabî bêaqilî ye,
ECC.7.25	Ehmeqî jî dînîtî ye.
ECC.7.26	Tiştên ku min dît ev in:
ECC.7.26	Jina xerab ji mirinê tehltir e;
ECC.7.26	Ew jin ku dilê wê dafik,
ECC.7.26	Destên wê zincîr in.
ECC.7.26	Zilamê ku bi dilê Xwedê ye,
ECC.7.26	Ji wê direve û rizgar dibe,
ECC.7.26	Lê kesê gunehkar dikeve destê wê.
ECC.7.27	Îcar Şehreza dibêje: min ev dît:
ECC.7.27	«Ji bo ku ez sebebên pişt tiştan bibînim,
ECC.7.27	Min yekê bi ser ya din ve danî.
ECC.7.28	Lê tiştê ku ez lê digeriyam, min nedît:
ECC.7.28	Ji nav hezaran min tenê zilamek dît,
ECC.7.28	Di nav wan hemûyan de min jinek jî nedît.
ECC.7.29	Îcar min tenê ev dît ku
ECC.7.29	Xwedê mirov rast afirandin,
ECC.7.29	Lê ew li gelek dek û dolaban digeriyan.»
ECC.8.1	Ma kî wek kesê şehreza ye?
ECC.8.1	Kî bi maneya tiştekî dizane?
ECC.8.1	Şehrezayî rûyê mirov ronî dike
ECC.8.1	Û mirûzê tirş diguhere.
ECC.8.2	Şîreta min li te: Ji ber sonda ku te li ber Xwedê xwar, emrê padîşah bîne cih. 
ECC.8.3	Nelezîne ku tu ji hizûr û xizmeta padîşah herî. Nehêle ku tu bikevî rewşeke xerab. Çimkî dilê padîşah çi bixwaze wî dike. 
ECC.8.4	Di gotina padîşah de hêz heye. Ma kî dikare jê re bêje: «Tu çi dikî?»
ECC.8.5	Kesê ku emrê wî tîne cih, tiştê xerab nayê serê wî.
ECC.8.5	Dilê zilamê şehreza dizane ku ewê kengê çi bike.
ECC.8.6	Çimkî dem û rêbaza her karî heye,
ECC.8.6	Dîsa jî derdê mirov ji serê wî zêde ye.
ECC.8.7	Ya ku wê çêbe nayê zanîn,
ECC.8.7	Kî dikare bêje wê çawa çêbe?
ECC.8.8	Ne hêza kesî li ser girtina bayê heye,
ECC.8.8	Ne jî li ser roja mirinê.
ECC.8.8	Di şer de çûna malê tune.
ECC.8.8	Heta xerabî jî nikare xerabkaran rizgar bike.
ECC.8.9	Min ev hemû dîtin û min serê xwe li ser hemû tiştên ku li ser rûyê erdê çêdibin êşand. Çima wê hêza mirov hebe ku yên din biêşîne? 
ECC.8.10	Min dît ku yên xerab jî hatin veşartin. Ew diketin cihê pîroz û derdiketin û paşê li bajarê ku nebaşî dikirin dihatin pesinandin. Ev jî pûç e.
ECC.8.11	Ji ber ku karê xerab zûka nayê cezakirin, dilê mirov ji bo xerabîkirinê cesaretê bi xwe re dibîne. 
ECC.8.12	Kesê gunehkar sed caran xerabiyê bike û rojên xwe dirêj bike jî, dîsa ez baş dizanim ku wê qencî bi yên ku ji Xwedê ditirsin bibe. Çimkî ew bi tirs li pêş wî disekinin. 
ECC.8.13	Lê wê qencî bi xeraban nebe û rojên wan ên ku wek siyê ne, neyên dirêjkirin. Çimkî ew ji Xwedê natirsin.
ECC.8.14	Li ser rûyê erdê tiştekî din ê pûç heye: Mirovên rast hene, tiştê tê serê wan, divê bê serê xeraban. Mirovên xerab jî hene, tiştê tê serê wan, divê bê serê rastan. Min got: «Ev jî tiştekî pûç e.» 
ECC.8.15	Îcar min pesnê şabûnê da. Çimkî ji bo mirov li ser rûyê erdê ji xwarin, vexwarin û şabûnê çêtir tiştek tune. Di hemû rojên ku Xwedê li ser rûyê erdê, di ber keda wî de daye wî ev e û wê ev jê re bimîne.
ECC.8.16	Min bi dilê xwe xwest ku ez şehrezayiyê hîn bibim û karên ku tên kirin bibînim. Min dît ne bi şev û ne jî bi roj xew dikeve çavên mirov. 
ECC.8.17	Min ji hemû karên Xwedê fêm kir ku mirov, karên ku li ser rûyê erdê çêdibin nikare bizane. Mirov çiqas keda xwe birêje jî, dîsa vê yekê nabîne û pê dernaxe. Yekî şehreza bêje: «Min fêm kiriye jî, bi rastî wî jî pê dernexistiye.»
ECC.9.1	Îcar ji bo ku ez li ser hemûyî bikolim, min tevî kir dilê xwe. Mirovên rast û şehreza û karên wan, di destê Xwedê de ne. Hezkirin an nefret, mirov pê nizane, her tişt dikare bê serê mirov.
ECC.9.2	Ya ku tê serê hemûyan yek e. Ya ku tê serê yê rast, yê xerab, yê baş û helal û yê heram yek e. Eynî tişt tê serê kesê ku gorî pêşkêş dike û yê ku nake jî.
ECC.9.2	Çi tê serê yê qenc, tê serê yê gunehkar jî,
ECC.9.2	Yê ku sond dixwe jî, wek yê ku ji sondê ditirse ye.
ECC.9.3	Xerabiya her tiştê ku li ser rûyê erdê tê kirin ev e: Eynî tişt tê serê hemûyan. Herwiha di dema ku dijîn de, dilê mirovan bi xerabî û dînîtiyê tije ye. Piştre ew tevî miriyan dibin. 
ECC.9.4	Lê bi hemû kesên ku dijîn re hêvî heye. Belê seyê sax ji şêrê mirî çêtir e.
ECC.9.5	Çimkî yên ku dijîn dizanin ku ewê bimirin,
ECC.9.5	Lê mirî tiştekî nizanin,
ECC.9.5	Êdî ji bo wan xelat tune.
ECC.9.5	Çimkî bibîranîna wan jî hatiye jibîrkirin.
ECC.9.6	Hezkirina wan, dijminatiya wan,
ECC.9.6	Hesûdiya wan ji zû ve nemaye.
ECC.9.6	Di her tiştê ku li ser rûyê erdê tê kirin de,
ECC.9.6	Êdî her û her para wan tune.
ECC.9.7	Tu here bi şahî nanê xwe bixwe û bi dilgeşî şeraba xwe vexwe. Çimkî Xwedê ji zû ve ji karên te razî maye. 
ECC.9.8	Bila cilên te hergav pak bin û ji ser serê te rûnê bêhnxweş kêm nebe. 
ECC.9.9	Di hemû rojên pûç ên jiyana te ya ku Xwedê li ser rûyê erdê daye te, di hemû rojên xwe yên pûç de bi jina xwe ya hezkirî re, jiyaneke xweş derbas bike. Çimkî ya ku ji jiyanê û keda ku te li ser rûyê erdê daye, ev para te dikeve. 
ECC.9.10	Ji bo xebatê her çi bi destê te bikeve, tu bi hemû hêza xwe wê bike. Çimkî li diyarê miriyan ê ku tu diçî kar û şêwir, zanabûn û şehrezayî tune.
ECC.9.11	Min li ser rûyê erdê ev jî dît ku
ECC.9.11	Di bezînê de yên bi leztir bi ser nakevin,
ECC.9.11	Ne jî di şer de yên mêrxas,
ECC.9.11	Ne yên şehreza nan bi dest dixin
ECC.9.11	Û ne jî yên bi aqil dewlemendiyê.
ECC.9.11	Herçî zana ne, qedrê wan nayê girtin.
ECC.9.11	Ya ku tê serê her kesî li gorî wext û bextê wan e.
ECC.9.12	Çimkî mirov bi dema xwe nizane.
ECC.9.12	Masî çawa dikevin torê
ECC.9.12	Û çivîk dikevin dafikê,
ECC.9.12	Gava dema xerab ji nişkave hat,
ECC.9.12	Mirov jî wisa tên girtin.
ECC.9.13	Min li ser rûyê erdê ev nimûna şehrezayiyê dît û ji min re mezin xuya kir û bala min kişand: 
ECC.9.14	Bajarekî biçûk hebû û tê de kêm mirov hebûn. Padîşahekî mezin hat û dor lê pêça û li hember bajêr pal çêkirin. 
ECC.9.15	Li bajêr zilamekî feqîr û şehreza hebû. Wî bi şehrezayiya xwe bajar xilas kir. Lê belê tu kesî ev zilamê feqîr bibîr neanî. 
ECC.9.16	Îcar min got: «Şehrezayî ji hêzê çêtir e. Lê şehrezayiya mirovê feqîr kêm tê dîtin. Kes guhê xwe nade gotinên wî.»
ECC.9.17	Gotinên kesê şehreza yên bi nermî,
ECC.9.17	Ji qareqara kesê ku di nav bêaqilan de serwer e çêtir e.
ECC.9.18	Şehrezayî ji çekên şer çêtir e,
ECC.9.18	Lê gunehkarek gelek tiştên xweş tune dike.
ECC.10.1	Mêşên mirî rûnê etaran genî û xera dikin,
ECC.10.1	Piçek bêaqilî jî şehrezayî û rûmetê betal dike.
ECC.10.2	Dilê mirovên şehreza li aliyê rastiyê ye,
ECC.10.2	Dilê bêaqilan li aliyê şaşiyê ye.
ECC.10.3	Di rabûn û rûniştinê de jî aqilê ehmeqan kêm e,
ECC.10.3	Bêaqiliya xwe ji her kesî re kifş dikin.
ECC.10.4	Heger hêrsa serwer li dijî te rabûbe,
ECC.10.4	Tu bêhna xwe fireh bike,
ECC.10.4	Çimkî nermbûn sûcên mezin dinixême.
ECC.10.5	Xerabiyeke ku min li ser rûyê erdê dît heye,
ECC.10.5	Ev şaşî ji aliyê desthilatdaran ve tê kirin:
ECC.10.6	Bêaqilan li meqamên bilind,
ECC.10.6	Dewlemendan li yên nizim didin rûniştin.
ECC.10.7	Min dît ku kole li ser hespê,
ECC.10.7	Lê serokên wan wek koleyan peya rêve diçûn.
ECC.10.8	Yê ku di dîwar de qulê vedike, mar pê vedide.
ECC.10.9	Yê ku kevir dibirre, ji kevir tehl dibe,
ECC.10.9	Yê ku êzingan dibirre, ji ber wan dikeve talûkê.
ECC.10.10	Heger bivir kor be û nehatibe tûjkirin,
ECC.10.10	Hê bêtir hêzê dixwaze,
ECC.10.10	Lê ji bo serketinê, şehrezayî bi feyde ye.
ECC.10.11	Heger mar, beriya ku sêr bê kirin pê vede,
ECC.10.11	Feyda sêrbaz qet tune.
ECC.10.12	Gotinên mirovê şehreza wî rûmetdar dike,
ECC.10.12	Lê lêvên yê bêaqil xwe wêran dikin.
ECC.10.13	Destpêka gotina devê wan bêaqilî,
ECC.10.13	Dawiya gotina wan dînîtî ye.
ECC.10.14	Yê bêaqil gotinê dirêj dike.
ECC.10.14	Kes nizane wê çi bibe,
ECC.10.14	Ma wê kî jê re bêje, ka piştî wî çi bû?
ECC.10.15	Keda bêaqilan wan diwestîne,
ECC.10.15	Çimkî nizanin ku ewê çawa herin bajêr.
ECC.10.16	Ya welato, wey li halê te,
ECC.10.16	Gava ku padîşahê te mîna zarok be
ECC.10.16	Û serokên te serê sibê ziyafetê bidin.
ECC.10.17	Ya welato, xwezî bi te,
ECC.10.17	Gava ku padîşahê te esilzade ye
ECC.10.17	Û serokên te ne ji bo serxweşbûnê,
ECC.10.17	Lê ji bo ku xurt bibin, di demê de ziyafetê didin.
ECC.10.18	Ji tiraliyê banî dipelişe,
ECC.10.18	Ji sistiya destan, dilopên baranê dikevin hûndir.
ECC.10.19	Ziyafet ji bo kenînê tê çêkirin,
ECC.10.19	Şerab şahiyê dide jiyanê
ECC.10.19	Û pere têra her tiştî dike.
ECC.10.20	Di dilê xwe de jî çêrî padîşah neke
ECC.10.20	Û li oda razanê çêrî dewlemendan neke.
ECC.10.20	Çimkî çivîka ezmanan deng dibe
ECC.10.20	Û yên ku baskên wan hene peyvê radigihînin.
ECC.11.1	Nanê xwe bavêje ser avê,
ECC.11.1	Çimkî piştî gelek rojan tê bibînî.
ECC.11.2	Li heft, heta heşt kesan parî bike,
ECC.11.2	Çimkî tu nizanî wê çi xerabî li ser rûyê erdê çêbe.
ECC.11.3	Heger ewr bi avê tije bin,
ECC.11.3	Wê bi ser erdê ve bibarin;
ECC.11.3	Darek bi aliyê başûr an bi aliyê bakur ve biqelibe,
ECC.11.3	Wê li dera ku qelibiye bimîne.
ECC.11.4	Kesê ku çavdêriya bayê dike, wê najo,
ECC.11.4	Yê ku li ewran dinêre, wê neçine.
ECC.11.5	Çawa tu nizanî ka çawa nefes tê hestiyên ku di malzaroka dê de ne,
ECC.11.5	Tu bi karê Xwedê yê ku her tiştî çêdike jî nizanî.
ECC.11.6	Tu serê sibê tovê xwe bireşîne
ECC.11.6	Û heta êvarê rihetiyê nede destê xwe,
ECC.11.6	Çimkî tu nizanî wê kîjan tov baş bibe,
ECC.11.6	Ev an yê din,
ECC.11.6	An ku wê herdu jî baş bibin.
ECC.11.7	Ronahî şîrîn e,
ECC.11.7	Dîtina rojê bi çavan xweş e.
ECC.11.8	Mirovek salên dirêj bijî,
ECC.11.8	Bila di hemûyan de şa be,
ECC.11.8	Lê bila rojên xwe yê tarî bibîr bîne,
ECC.11.8	Çimkî wê gelek bin.
ECC.11.8	Her tiştê ku tê pûç e.
ECC.11.9	Ya zilamê xort, di xortaniya xwe de şa be,
ECC.11.9	Bila di rojên xortaniyê de dilê te, te şa bike,
ECC.11.9	Tu di riya dilê xwe û di ya ku çavê te dibîne de bimeşe,
ECC.11.9	Lê bizane, Xwedê ji bo tevahiya van tiştan dadbar bike.
ECC.11.10	Loma kederê ji dilê xwe bavêje
ECC.11.10	Û xerabiyê ji bedena xwe dûr bigire,
ECC.11.10	Çimkî xortanî û mêrxasî pûç e.
ECC.12.1	Hê ku rojên xerab nehatine
ECC.12.1	Û salên ku tê bêjî:
ECC.12.1	«Ez ji wan zewqê nastînim» nêzîk nebûne,
ECC.12.2	Hê ku roj û ronahî, heyv û stêr li te tarî nebûne,
ECC.12.2	Hê ku ewr piştî baranê bi şûn de nehatine,
ECC.12.2	Di rojên xortaniya xwe de, tu Afirandar bibîr bîne.
ECC.12.3	Wê rojê, wê nobedarên malê bilerizin,
ECC.12.3	Wê yên mêrxas bitewin,
ECC.12.3	Kesên dihêrin, wê xuya nebin
ECC.12.3	Û yên ku di pencerê de dinêrin, wê nebînin.
ECC.12.4	Gava ku dengê aş nerm bû,
ECC.12.4	Wê deriyên kuçê bên girtin,
ECC.12.4	Wê mirov bi dengê çivîkan hişyar bin
ECC.12.4	Lê wê dengê hemû keçên stranan nizim bibin.
ECC.12.5	Wê mirov ji dera bilind
ECC.12.5	Û ji dehşeta li kuçê bitirsin.
ECC.12.5	Wê dara behîvê kulîlkên spî bide,
ECC.12.5	Kulî giran bibin û nepengizin,
ECC.12.5	Wê azwerî qels bibin
ECC.12.5	Çimkî wê mirov herin mala xwe ya herheyî,
ECC.12.5	Kesên ku şînê dikin wê kûçeyan dagirin.
ECC.12.6	Hê ku têla zîvîn nequrifiye,
ECC.12.6	Hê ku tasa zêrîn neşikestiye,
ECC.12.6	Hê ku cêr li ser kaniyê perçe nebûye
ECC.12.6	Û destika ava bîrê neşikestiye,
ECC.12.7	Hê ku ax neziviriye erdê
ECC.12.7	Û ruh neziviriye ba Xwedayê ku ew daye,
ECC.12.7	Tu Afirandar bibîr bîne.
ECC.12.8	Şehreza dibêje: «Çiqas pûç û vala ye. Her tişt pûç e.»
ECC.12.9	Mamoste şehreza bû û wî ya ku dizanibû hînî gel dikir. Wî guh da, lê kola û gelek meselok kirin rêz û pergalê. 
ECC.12.10	Şehreza li peyvên xweş geriya û bi awayeke rast û tekûz nivîsîn.
ECC.12.11	Gotinên kesên şehreza wek zixtê ne, gotinên pêşiyan wek bizmarên lêxistî ne. Ji aliyê Xwedayê Şivanê her kesî ve hatine dayîn.
ECC.12.12	Ji bilî van tiştan, ya kurê min, hay ji xwe hebe. Gelek kitêb hatin nivîsandin, dawiya vê tune. Xwendina zêde bedenê diwestîne.
ECC.12.13	Her tişt hat bihîstin, encam ev e:
ECC.12.13	Ji Xwedê bitirse û emrên wî bigire,
ECC.12.13	Wezîfeya hemû mirovan ev e.
ECC.12.14	Çimkî Xwedê wê her tiştî,
ECC.12.14	Baş an jî xerab,
ECC.12.14	Her karê veşartî dadbar bike.
DAN.1.2	Reb Padîşahê Cihûdayê Yehoyaqîm û hin taximên li Mala Xudan kir destê Nebûxadnessar. Nebûxadnessar ew bi xwe re birin diyarê Şînarê
DAN.1.3	Nebûxadnessarê Padîşah ferman da Aşpenazê berpirsiyarê karmendên qesrê ku hin Îsraîliyên ciwan ên ji malbata padîşah an jî hin esilzade bên bijartin û wan bînin qesrê. 
DAN.1.4	Îcar divê ev xort bêqisûr û lihevhatî bin, di her mijarê de zana û zanyar bin, guhê wan li ser hînbûnê be û wê di xizmeta qesrê de bixebitin, ziman û nivîsandina Kildanî hîn bibin. 
DAN.1.5	Padîşah ji sifra xwe xwarin û şerab dida wan. Piştî perwerdekirina sê salan ewê bibirana ba padîşah. 
DAN.1.6	Di nav xortên hilbijartî de ji Cihûdayê Daniyêl, Hananya, Mîşaêl û Ezarya jî hebûn. 
DAN.1.7	Aşpenaz navên nû li wan kir. Wî navê Daniyêl Bêlteşassar, navê Hananya Şadrak, navê Mîşaêl Mêşak û navê Ezarya Eved-Nego danî.
DAN.1.8	Daniyêl di dilê xwe de biryar da ku xwe bi xwarin û şeraba xweş a padîşah qirêj neke. Wî ji Aşpenaz lava kir ku xwe qirêj neke. 
DAN.1.9	Xwedê kir ku berpirsiyarê karmendên qesrê bi kerem û dilovanî li Daniyêl binêre. 
DAN.1.10	Aşpenaz ji Daniyêl re got: «Ez ji xweyê xwe padîşah ditirsim. Wî xwarin û vexwarin daye we. Çima rûyê we li ber xortên din çilmisî be? Hûnê serê min bi padîşah re bixin belayê.»
DAN.1.11	Daniyêl ji karmendekî qesrê re ku Aşpenaz ew kiribû berpirsiyarê wî, Hananya, Mîşaêl û Ezarya re wiha got: 
DAN.1.12	«Lava dikim deh rojan xizmetkarên xwe biceribîne. Tenê pincar û avê bide me. 
DAN.1.13	Paşê rûyê me û rûyê wan kesan bide ber hev ku ji xwarinên padîşah xwarine. Li gorî reng û rûçikê me biryara xwe bide.» 
DAN.1.14	Karmend bi ya wan kir û ji bo deh rojan ew ceribandin.
DAN.1.15	Piştî deh rojan, ew ji hemû kesên ku xwarinên padîşah xwaribûn çêtir û sihetir bûn. 
DAN.1.16	Li ser vê yekê karmend xwarin û şerab hilanîn û wek berê pincar da wan.
DAN.1.17	Xwedê di her mijarê de xwendin, zanabûn, aqil û şehrezayî da wan. Îcar Daniyêl li ser hemû dîtinî û xewnan şehreza bû.
DAN.1.18	Piştî dema diyarkirî ya padîşah temam bû, Aşpenaz ew anîn ba Nebûxadnessar. 
DAN.1.19	Padîşah bi wan re peyivî. Di nav hemûyan de kesên wek Daniyêl, Hananya, Mîşaêl û Ezarya tunebûn. Loma ew kirin xizmeta padîşah. 
DAN.1.20	Padîşah şêwra zanabûn û şehrezayiya wan dikir. Wî didît ku her çar jî, ji hemû sêrbaz û falbazên welêt deh qatî zanatir û zêdetir in.
DAN.1.21	Herçî Daniyêl e, heta yeksaliya padîşahiya Koreş li qesrê ma.
DAN.2.1	Di dusaliya padîşahiya xwe de Nebûxadnessar xewnek dît, ruhê wî aciz bû û xew lê herimî. 
DAN.2.2	Padîşah emir kir ku gazî sêrbaz, falbaz, efsûnkar û stêrnasan bikin. Xwest ku xewna wî şîrove bikin. Hemû hatin ba padîşah. 
DAN.2.3	Padîşah ji wan re got: «Min xewneke xerab dît, ruhê min tengav bû. Dixwazim hûn xewna min şîrova bikin.»
DAN.2.4	Stêrnasan bi zimanê aramî
DAN.2.5	Padîşah ji wan re got: «Biryara min ev e: Heger hûn xewnê û şîrova wê ji min re nebêjin, hûnê bên perçekirin û wê xaniyên we bibin şikêra keviran. 
DAN.2.6	Lê heger xewnê şîrove bikin, hûnê diyarî û xelatên mezin ji min bistînin û bên rûmetkirin. Loma xewnê û şîrova wê ji min re bibêjin.»
DAN.2.7	Wan cardin bersiv da û got: «Bila padîşah ji van xizmetkarên xwe re xewna xwe bêje, emê jî şîrove bikin.»
DAN.2.8	Padîşah got: «Ez dizanim, hûn wext dixwazin, çimkî hûn dizanin ku min biryara xwe daye. 
DAN.2.9	Lê hûn şîrova xewna min nekin, ji bo we cezayek heye. Bi hêviya ku rewşa wê biguhere, we di nav xwe de li hev kiriye, ku ji min re tiştekî xelet û derew bêjin. Niha xewna min ji min re bibêjin, da ku ez bizanibim, hûn dikarin şîrove bikin an na.»
DAN.2.10	Wan bersiva padîşah da û got: «Tu kesê ku bikaribe vê daxwaza padîşah bîne cih li dinyayê tune. Tu padîşah, tu efendî an serwerekî ji sêrbaz, ji falbaz, an ji stêrnasekî tiştekî wiha nexwestiye. 
DAN.2.11	Daxwaza padîşah pêk nayê. Ji bilî îlahên ku di nav mirovan de najîn, tu kes tune ku vê yekê ji padîşah re eşkere bike.»
DAN.2.12	Li ser vê yekê padîşah gelek hêrs bû, emir kir ku li Babîlê hemû zilamên şehreza bên kuştin. 
DAN.2.13	Ji ber ku fermana kuştina wan jî derket, li Daniyêl û hevalên wî jî geriyan.
DAN.2.14	Daniyêl rabû bi Aryokê fermandarê parêzvanên padîşah re bi zanayî û aqilmendî peyivî. Çimkî Aryok ketibû pey kuştina şehrezayên Babîlê. 
DAN.2.15	Wî ji Aryok re got: «Gelo çima fermana padîşah ewqas hişk e?» Aryok mesele ji Daniyêl re got. 
DAN.2.16	Li ser vê yekê Daniyêl ket hûndir û ji padîşah wext xwest ku ew dixwaze şîrova xewna wî bike.
DAN.2.17	Piştre Daniyêl çû mala xwe û ji hevalên xwe Hananya, Mîşaêl û Ezarya re mesele got. 
DAN.2.18	Wî xwest ku ew ji bo sira vê xewnê ji Xwedayê Ezmanan alîkariyê bixwazin ku ew û hevalên wî, tevî zilamên şehreza yên Babîlê neyên kuştin. 
DAN.2.19	Îcar ev sir bi şev di xewnê de ji Daniyêl re hat eşkerekirin. Li ser vê yekê Daniyêl pesnê Xwedayê Ezmanan da.
DAN.2.20	Daniyêl wiha got:
DAN.2.20	«Navê Xwedê her û her pîroz be!
DAN.2.20	Şehrezayî û hêz ya wî ye.
DAN.2.21	Yê ku dem û demsalan diguherîne ew e.
DAN.2.21	Ew padîşahan derdixe ser text û tîne xwarê.
DAN.2.21	Ew şehrezayiyê dide şehrezayan
DAN.2.21	Û serwextiyê dide zanayan.
DAN.2.22	Tiştên kûr û bi dizî ew vedike,
DAN.2.22	Dizane çi di tariyê de heye,
DAN.2.22	Ronahî herdem pê re ye.
DAN.2.23	Ya Xwedayê bavkalên min,
DAN.2.23	Te şehrezayî û hêz da min.
DAN.2.23	Ya ku me ji te xwest, te ji min re vekir,
DAN.2.23	Ez spasdar im û pesnê te didim.
DAN.2.23	Çimkî, te xewna padîşah ji min re got.»
DAN.2.24	Li ser vê yekê Daniyêl dîsa çû ba Aryokê berpirsiyar. Daniyêl ji Aryok re got: «Tu şehrezayên Babîlê nekuje. Min bibe ba padîşah ku ez xewna wî şîrove bikim.»
DAN.2.25	Aryok yekser Daniyêl bir ba padîşah û got: «Min di nav sirgûnên Cihûdayê de, zilamek dît ku dikare xewna padîşah şîrove bike.»
DAN.2.26	Padîşah ji Daniyêl re got ku navê wî yê din Bêlteşassar e: «Ma tu dikarî xewna min bêjî û şîrova wê bikî?»
DAN.2.27	Daniyêl bersiv da padîşah û got: «Sira ku padîşah xwestiye, zilamên şehreza, falbaz û sêrbaz nikarin eşkere bikin. 
DAN.2.28	Lê belê li ezmanan Xwedayek heye ku siran vedike. Wî ji Padîşah Nebûxadnessar re gotiye ka wê di rojên pêş de çi bibin. Xewn û dîtiniya ku te di nav nivînan de dîtiye ev e:
DAN.2.29	«Tu, ya padîşah, di nivînê xwe de tu difikirî ka wê di rojên pêş de çi biqewime. Kesê ku siran eşkere dike li te peyda bû. 
DAN.2.30	Herçî ez im, ne ku ji mirovên din şehrezatir im, lê ji bo ku tu maneya dîtiniya xwe bizanî û fikrên dilê xwe fêm bikî, ev sir ji min re hat eşkerekirin.
DAN.2.31	«Ya padîşah, te di dîtiniya xwe de, li pêş xwe peykerekî mezin dît. Ew peykerê li pêş te, gelek mezin û bi têra xwe dibiriqî û dîtina wî jî tirsdar bû. 
DAN.2.32	Serê wî ji zêrê xas, sing û milên wî ji zîv, zik û qorikên wî ji tûnc, 
DAN.2.33	lingên wî ji hesin, piyên wî hinek ji hesin, hinek ji gilê bû. 
DAN.2.34	Gava ku te bala xwe dayê, kevirek bêyî destlêketinê hat xwarê, li piyê peykerê ji hesin û ji gilê pêkhatî ket û ew perçe perçe kir. 
DAN.2.35	Hesin, gil, tûnc, zêr û zîv bi hev re perçe bûn. Wek hûrikên kaya bênderê hûr bûn û bayê ew bi xwe re birin. Herçî kevirê li peyker ket, bû çiyayekî mezin û tevahiya erdê tije kir.
DAN.2.36	«Xewna ku te dît ev e. Îcar ezê niha xewna te şîrove bikim. 
DAN.2.37	Padîşahê min, tu padîşahê padîşahan î. Xwedayê Ezmanan hêz, xurtî, rûmet û serwerî dane te. 
DAN.2.38	Wî mirov, heywanên çolê, çivîkên ezmanan kirin destê te. Wî tu li ser hemûyan kirî serwer. Ew serê zêrîn tu yî. 
DAN.2.39	Wê piştî te, padîşahiyeke ji ya te kêmtir rabe û li tevahiya dinyayê serweriyê bike. Paşê wê padîşahiya sisiyan rabe ku ew jî ya tûncî ye. 
DAN.2.40	Wê padîşahiya çaran wek hesin hêzdar be. Çimkî hesin her tiştî perçe dike û dişikêne. Wê wek hesin hemûyan bişikêne û perçe bike. 
DAN.2.41	Ji ber ku pî û tilî ji gil û hesin in, wê ew padîşahî perçe bibe. Lê belê wê hêza hesin jî pê re hebe, çimkî te dît ku hesin û gil tevlihev e. 
DAN.2.42	Ji ber ku ling û tiliyên wî ji hesin û gilê ne, wê beşekî padîşahiyê hêzdar be, yê din jî qels be. 
DAN.2.43	Madem te dît gil û hesin tevlihev e, naxwe wê gelan jî tevlihev bin. Îcar çawa ku hesin û gil li hev nakeve, wê ew jî li ba hev nemînin.
DAN.2.44	«Di rojên wan padîşahan de, wê Xwedayê Ezmanan padîşahiyeke wiha ava bike ku tu caran hilneweşe û qet nekeve destê gelên din. Wê ev padîşahî, hemû padîşahiyan perçe bike, biqedîne û wê herdem li ser piyan bimîne. 
DAN.2.45	Te bixwe dît; bêyî destlêketinê kevirek ji çiyê ket û hesin, tûnc, gil, zêr û zîv perçe kirin. Li ser vê yekê Xwedayê Mezin jî, ji padîşah re eşkere kir û diyar kir ku wê ji niha û pê ve çi biqewime. Loma ev xewn jî, şîrova wê jî rast e.»
DAN.2.46	Padîşah Nebûxadnessar li pêş Daniyêl deverû çû erdê. Wî emir kir ku qurban û pêşkêşiyên bêhnxweş bidin wî. 
DAN.2.47	Padîşah ji Daniyêl re got: «Madem te ev sir vekir, naxwe Xwedayê we, li ser hemû îlah û padîşahan e û yê ku siran eşkere dike ew e.»
DAN.2.48	Padîşah Daniyêl danî ser meqama bilind û gelek diyariyên mezin dan wî. Wî ew li ser hemû herêma Babîlê kir walî û serokê hemû şehrezayên Babîlê. 
DAN.2.49	Daniyêl ji padîşah xwest, wî jî Şadrak, Mêşak û Eved-Nego kirin serkarên herêma Babîlê. Lê Daniyêl li qesrê ma.
DAN.3.1	Padîşah Nebûxadnessar peykerekî zêrîn çêkir; bejna wî 60 gaz
DAN.3.2	Wî gazî setrab, qeymeqam, walî, şêwirmend, xiznedar, dadger, fermandar, hemû karmendên payebilindên bajaran kir ku bên merasîma vekirina peyker. 
DAN.3.3	Li ser vê yekê setrab, qeymeqam, walî, şêwirmend, xiznedar, dadger, fermandar û hemû karmendên payebilindên bajaran hatin. Ew ji bo merasîma peykerê ku Nebûxadnessar daniye civiyan û li pêşberî peyker sekinîn. 
DAN.3.4	Piştre bangawaz bi dengekî bilind qîriya û got: «Ya gel, milet û mirovên ji her zimanî, li we tê emirkirin ku, 
DAN.3.5	çaxê we dengê boriyê, neyê, lîrê, qanûnê, çengê, defê û dengên her cure amûrên muzîkê bihîst, hûnê li ber peykerê zêrîn ê ku Nebûxadnessar daniye deverû herin erdê û biperizin. 
DAN.3.6	Kesê ku deverû neçe erdê û neperize, ewê tafilê bê avêtin tenûra dadayî.» 
DAN.3.7	Loma kengê dengê boriyê, neyê, lîrê, qanûnê, çengê û dengê her cure amûrên muzîkê hat; hemû gel û mirovên ji her zimanî deverû diçûn erdê û diperizîn peykerê ku Nebûxadnessar çêkiriye.
DAN.3.8	Îcar hinekî ji stêrnasan hatin û giliyê Cihûyan kirin. 
DAN.3.9	Wan ji Nebûxadnessarê padîşah re got: «Ya padîşah, tu her û her bijî. 
DAN.3.10	Te emir kir ku, her kesê ku dengê boriyê, neyê, lîrê, qanûnê, çengê, defê û dengên her cure amûrên muzîkê bibihîze wê deverû here erdê û biperize peyker. 
DAN.3.11	Îcar kî deverû neçe erdê û neperize, ewê bê avêtin nav tenûra dadayî. 
DAN.3.12	Hin Cihûyên ku te li herêma Babîlê danîne ser kar hene: Şadrak, Mêşak û Eved-Nego. Ya padîşah, ew te nahesibînin. Ew ji îlahên te re xulamiyê nakin û naperizin peykerê ku te daniye.»
DAN.3.13	Li ser vê yekê Nebûxadnessar bi hêrseke mezin emir kir ku Şadrak, Mêşak û Eved-Nego bînin. Ew anîn pêşberî padîşah. 
DAN.3.14	Nebûxadnessar ji wan pirsî û got: «Şadrak, Mêşak û Eved-Nego, ma hûn bi qestî xulamiyê ji îlahên min re nakin û naperizin peykerê ku min daniye? 
DAN.3.15	Gava hûn dengê boriyê, neyê, lîrê, qanûnê, çengê, defê û dengên her cure amûrên muzîkê bibihîzin, hûn deverû herin erdê û biperizin gelek baş e! Lê heger hûn neperizin, hûnê yekser bên avêtin nav tenûra dadayî! Wî çaxî emê bibînin, wê kîjan îlah we ji destê min rizgar bike?»
DAN.3.16	Şadrak, Mêşak û Eved-Nego bersiv da û ji padîşah re got: «Ya Nebûxadnessar, ji bo me hewce nake ku em di vê mijarê de bersiva te bidin. 
DAN.3.17	Me bavêjin tenûra dadayî jî, ya padîşah, Xwedayê ku em jê re xizmetê dikin dikare me ji wê tenûrê rizgar bike; ewê me ji destê te jî rizgar bike. 
DAN.3.18	Ew me rizgar neke jî, tu bizanibe ku ya padîşah, emê ji îlahên te re xulamiyê nekin û neperizin peykerê zêrîn ê ku te daniye.»
DAN.3.19	Nebûxadnessar gelek li Şadrak, Mêşak û Eved-Nego hêrs bû û mirûzê wî tirş bû. Wî emir kir ku tenûr, heft car ji caran bêtir bê sincirandin. 
DAN.3.20	Piştre wî emir da leşkerên hêzdar ên artêşa xwe ku Şadrak, Mêşak û Eved-Nego girê bidin û wan bavêjin tenûra sincirî. 
DAN.3.21	Li ser vê yekê dema ku hê şalwar, şaşik, xiftan û kincên wan ên din li wan bûn, hatin girêdan û ew avêtin nav tenûra sincirî. 
DAN.3.22	Emrê padîşah gelek dijwar bû û tenûr jî zêde sincirî bû. Ji ber vê yekê gurbûna agir, zilamên ku Şadrak, Mêşak û Eved-Nego avêtin şewitandin û ew mirin. 
DAN.3.23	Her sê zilam; Şadrak, Mêşak û Eved-Nego, bi awayekî girêdayî ketin nav pêtên tenûra sincirî.
DAN.3.24	Padîşah Nebûxadnessar şaş ma û ji nişkave rabû ser xwe. Ji şêwirmendên xwe re got: «Ma kesên ku me avêtin nav agir, ne sê kes bûn?»
DAN.3.24	Şêwirmendan got: «Bêguman, ya padîşah!»
DAN.3.25	Padîşah got: «Ez çar kesan dibînim. Hatine berdan û di nav êgir de dimeşin. Tu zirar negihîştiye wan. Yê çaran dişibe kesekî îlahî.»
DAN.3.26	Piştre ew nêzîkî ber derê tenûra sincirî bû û got: «Ya xizmetkarên Xwedayê Herî Berz! Şadrak, Mêşak û Eved-Nego, derkevin derve, werin vir.» Şadrak, Mêşak û Eved-Nego ji nav agir derketin.
DAN.3.27	Setrab, qeymeqam, walî û şêwirmendên padîşah ên ku li wê derê civiyabûn ev zilam dîtin. Tu tesîra agir li ser bedenên wan tunebû, porê serê wan neşewitîbû, kincên wan neguherîbûn û bêhna bîsoyê ji wan nedihat.
DAN.3.28	Li ser vê yekê Nebûxadnessar got: «Pesin ji Xwedayê Şadrak, Mêşak û Eved-Nego re. Wî milyaketê xwe şand û xulamên xwe yên ku pê ewle ne rizgar kir. Ew li hember emrê min rabûn, ji bo ku ji Xwedayê xwe pê ve neperizin îlahekî din û jê re xulamtiyê nekin, wan canê xwe avêt talûkê. 
DAN.3.29	Loma ez emir dikim: Ji kîjan gel an miletî be û bi kîjan zimanî bipeyive, her kesê ji Xwedayê Şadrak, Mêşak û Eved-Nego re bêrûmetiyê bike, wê perçe bibe û mala wî bibe şikêra keviran. Çimkî tu xwedayekî ku dikare wiha rizgar bike tune.»
DAN.3.30	Piştre wî Şadrak, Mêşak û Eved-Nego li herêma Babîlê anîn ser meqamên bilindtir.
DAN.4.1	Padîşah Nebûxadnessar ji gel, milet û mirovên ku bi hemû zimanan dipeyivin re ev peyam şand:
DAN.4.1	«Bila silametiya we zêde be! 
DAN.4.2	Min xwest ku ez nîşan û karên nedîtî yên ku Xwedayê Herî Berz ji bo min kirine ji we re bêjim.
DAN.4.3	«Nîşanên wî çiqas mezin in!
DAN.4.3	Karên wî yên nedîtî berz in.
DAN.4.3	Padîşahiya wî herheyî ye,
DAN.4.3	Serweriya wî nifş bi nifş didome.
DAN.4.4	«Ez Nebûxadnessar, li mala xwe rihet û di qesra xwe de di nav firehiyê de bûm. 
DAN.4.5	Min xewnekê dît û ez tirsiyam. Gava ku ez li ser nivînên xwe radiketim, fikir û dîtiniyên min ez bizdandim. 
DAN.4.6	Min emir da ku hemû zilamên şehreza yên Babîlê bînin ba min ku xewna min şîrove bikin. 
DAN.4.7	Dema sêrbaz, stêrnas û falbaz hatin, min li pêş wan xewna xwe got, lê belê nikaribûn xewna min şîrove bikin. 
DAN.4.8	Piştre Daniyêl hat ba min. Navê wî yê din Bêlteşassar e ku ji navê îlahê min tê. Ruhê îlahên pîroz pê re ye. Min xewna xwe jê re got.
DAN.4.9	«Min got: Ya Bêlteşassar, serokê sêrbazan, ez dizanim ku ruhê îlahên pîroz bi te re ye û tu sir ji te ne veşartî ye. Xewna ku min dîtiye ev e. De ka şîrova bike. 
DAN.4.10	Gava ku ez radizam min ev xewn dît: Min dît ku di navbera dinyayê de dareke pir bilind heye. 
DAN.4.11	Dar mezin bû û kemilî, bejna wê gihîşt ezmanan. Ji tevahiya dinyayê ve dihat dîtin. 
DAN.4.12	Pelên wê xweşik bûn û fêkiyê wê têra hemû zindiyan dikir. Heywanên kovî di bin siya wê de disitirîn û çivîkên ezmanan li ser guliyên wê datanîn. Her jîndarî jê dixwar.
DAN.4.13	«Gava ku ez di nav nivînên xwe de radizam, min di xewna xwe de dît ku va ye, kesekî îlahî yê çavdêr û pîroz ji ezmanan daket xwarê. 
DAN.4.14	Bi dengekî bilind gazî kir û wiha got: ‹Darê bibirrin û guliyên wê jêkin. Pelên wê biwerînin û fêkiyên wê belav bikin. Bila heywan ji bin wê û çivîk ji ser guliyên wê birevin. 
DAN.4.15	Lê qurm û koka wê, bi hesin û bi tûnc bipêçin û di nav giyayê çolê yê teze de bihêlin.
DAN.4.15	«‹Bila ew bi xunava ezmanan şil bibe, bi heywanan re ji giyayên erdê para xwe hilîne. 
DAN.4.16	Bila dilê mirov ê ku pê re bê guhertin û di şûna wî de dilê heywan bidinê. Bila heft dem di ser wî re derbas bibe. 
DAN.4.17	Ev dadbarî bi fermana çavdêran û kar bi gotina pîrozan hatiye cih. Dilê wî ji kê re bixwaze padîşahiyê dide wî ku her jîndar bizanibe Yê Herî Berz di ser padîşahiya mirovan re serweriya xwe didomîne. Ew dikare bide kesê herî belengaz jî.›
DAN.4.18	«Min, Nebûxadnessarê Padîşah ev xewn dît. Ya Bêlteşassar, şîrova wê bike; çimkî hemû şehrezayên welatê min nikaribûn ji min re şîrove bikin. Tu dikarî şîrove bikî, çimkî ruhê îlahên pîroz bi te re ye.»
DAN.4.19	Daniyêlê ku navekî wî yê din jî Bêlteşassar e, demekê şaş ma û fikrên wî ew tirsandin. Li ser vê yekê padîşah got: «Ya Bêlteşassar, bila xewn û şîrova wê te netirsîne.»
DAN.4.19	Bêlteşassar bersiv da û got: «Ezbenî, xwezî vê xewnê yên ku ji te nefretê dikin bidîtana û şîrova wê jî bihata serê dijminên te.
DAN.4.20	«Ew dara ku te dît mezin û kemilî bû, bejna wê digihîşt ezmanan û ji hemû aliyê dinyayê ve dihat dîtin, 
DAN.4.21	ew dara ku pelên wê xweşik bûn û fêkiyê wê pir bû, têra hemû zindiyan dikir, heywanên çolê li bin wê disitirîn û çivîkên ezmanan li ser guliyên wê datanîn. 
DAN.4.22	Ya padîşah, ew dar tu yî. Tu mezin bûyî û kemilî, mezinbûna te gihîşt ezmanan û serweriya te gihîşt çar aliyên dinyayê.
DAN.4.23	«Îcar ya padîşah, te dît va ye çavdêrek, kesekî îlahî ji ezmanan hat xwarê. Wî got: ‹Darê bibirin û tune bikin, lê qurm û koka wî bi hesin û bi tûnc bipêçin, li xwarê, di nav giyayê teze de bihêlin. Bila bi xunava ezmanan şil bibe, heta ku heft dem di ser re derbas bû. Bila bi heywanên çolê re para wî hebe.›
DAN.4.24	«Padîşahê min, ezbenî şîrova dîtiniyê û fermana ku wê Yê Herî Berz bîne serê te ev e: 
DAN.4.25	Wê te ji nav mirovan biqewirînin, tê bi heywanên çolê re bimînî û wê wekî ga, giya bi te bidin xwarin. Tê bi xunava ezmanan şil bibî, heta ku heft dem di ser te re derbas bibin. Tê hîn bibî ku Yê Herî Berz di ser padîşahiya mirovan re serweriya xwe didomîne û dilê wî ji kê re bixwaze, padîşahiyê dide wî. 
DAN.4.26	Madem emir kirin û gotin bila qurmê koka darê bimîne, piştî ku tu hînbûyî serweriya ezmana didome, wê padîşahiya te li te vegerînin. 
DAN.4.27	Padîşahê min, bila şîreta min ji bo te xweş be: Tu bi rastdariyê sûcên xwe, bi alîkariya ketiyan xerabiyên xwe bişikêne û bavêje. Bi vî awayî belkî rihetiya te bê dirêjkirin.»
DAN.4.28	Îcar ev hemû hatin serê Nebûxadnessarê Padîşah. 
DAN.4.29	Piştî diwanzdeh mehan ew li ser qesra Babîlê digeriya. 
DAN.4.30	Wî got: «Va ye Babîl! Ew Babîla ku min ji bo rûmet û berziya xwe, bi hêza xwe ya mezin ji bo paytextiya padîşahiya xwe ava kir!» 
DAN.4.31	Hê gotin di devê wî de bû, ji ezmanan dengek hat: «Ya Nebûxadnessarê Padîşah, padîşahî ji te hat standin. 
DAN.4.32	Tê ji nav mirovan bêyî avêtin û bi heywanên çolê re bijî. Tê wek dewaran giya bixwî. Heta dema ku tu hîn bûyî Yê Herî Berz di ser padîşahiya mirovan re serweriya xwe didomîne û dilê wî ji kê re bixwaze, padîşahiyê dide wî, wê heft dem di ser re derbas bibe.»
DAN.4.33	Ev gotina li ser Nebûxadnessar tam di wê saetê bi cih bû. Wan ew ji nav mirovan avêtin. Wek dewaran giya xwar. Bedena wî bi xunava ezmanan şil bû. Porê wî wek sîxên teyran, neynûkên wî wek napên çivîkan dirêj bûn.
DAN.4.34	Piştî ku ew dem temam bû, ez Nebûxadnessar, min çavê xwe ber bi ezman ve rakir û hişê min hat serê min. Min pesnê Yê Herî Berz da. Min Yê Her û Her Jîndar bi rûmet û berz kir.
DAN.4.34	Serweriya wî, serweriya her û her e,
DAN.4.34	Padîşahiya wî nifş bi nifş didome.
DAN.4.35	Hemû yên ku li dinyayê dijîn ne tiştek in.
DAN.4.35	Ew her çi bixwaze bi hêzên ezmanî
DAN.4.35	Û bi yên ku li dinyayê dijîn dike.
DAN.4.35	Tu kesê ku bi destê wî bigire
DAN.4.35	Û jê re bêje: «Tu çi dikî?» tune.
DAN.4.36	Wê gavê hişê min hat serê min. Ji bo berziya padîşahiya min, rûmet û rewnaqiya min dîsa li min hat zivirandin. Şêwirmendên min û zilamên min ên mezin li min geriyan. Ez gihîştim padîşahiya xwe û ez ji berê mezintir bûm. 
DAN.4.37	Ez Nebûxadnessar, ez ji Padîşahê Ezmanan re spasdar im. Ez pesnê wî didim û wî berz dikim. Çimkî hemû karên wî rastî û riyên wî dadperwerî ne. Ew dikare yên ku bi quretî dimeşin nizim bike.
DAN.5.1	Padîşah Bêlşassar, ji hezar zilamên xwe yên giregir re ziyafeteke mezin da û bi wan re şerab vexwar. 
DAN.5.2	Gava ku Bêlşassar bi kêf vedixwar, wî emir da ku firaxên zîvîn û zêrîn bînin ku Nebûxadnessarê bavkalê wî ji Perestgeha Orşelîmê anîbûn. 
DAN.5.3	Paşê wan firaxên zêrîn ên ku ji Perestgeh, ji Mala Xwedê ya li Orşelîm derxistine anîn. Îcar padîşah û zilamên wî yên mezin, jin û cariyên wan bi van firaxan vexwarin. 
DAN.5.4	Wan şerab vexwar û pesnê îlahên zêrîn, zîvîn, tûncîn, darîn, kevirîn û hesinî dan.
DAN.5.5	Ji nişkave, tiliyên destê mirovekî xuya bûn. Wî li ser dîwarê qesrê nivîsî ku li pêşberî şamdankê bû. Padîşah li destê ku dinivîsî dinihêrî. 
DAN.5.6	Wê gavê rûyê padîşah çilmisî, fikrên wî ew tirsand, movika pişta wî sist bû û çokên wî lerizîn.
DAN.5.7	Wî bi dengekî bilind bang kir ku ew falbaz, stêrnas û şehrezayên Babîlê bînin. Wî ji şehrezayên Babîlê re got: «Kî ji we vê nivîsê bixwîne û şîrove bike, wê kincên binevşî lê bê kirin, gerdeniyeke zêrîn bikeve stû. Wê ew bibe serwerê sisiyan ê welat.»
DAN.5.8	Hemû şehrezayên padîşah ketin hûndir; lê wan nikaribû nivîsê bixwînin û şîrove bikin. 
DAN.5.9	Li ser vê yekê tirsa Bêlşassarê Padîşah zêdetir bû û rûyê wî bêtir çilmisî. Şehrezayên wî zendegirtî man.
DAN.5.10	Şahbanûya ku dengê padîşah û zilamên mezin bihîst hat cihê ziyafetê û got: «Ya padîşah, tu her û her bijî! Bila ya ku di hişê te re derbas dibe te netirsîne û rûyê te neçilmise. 
DAN.5.11	Li welatê te zilamek heye, ku ruhê îlahên pîroz pê re ye. Di dema kalikê te Nebûxadnessar de bi feraset, pêşbînî û şehrezabûna xwe ya îlahî dihat naskirin. Kalikê te Nebûxadnessarê Padîşah ew wek serokê sêrbaz, falbaz û stêrnasan tayin kiribû. 
DAN.5.12	Pê re ruhekî berz, zanabûn, feraset, ruhê şîrovekirina xewnan, zanabûna mamikan û vekirina girêkan heye. Navê wî Daniyêl e. Lê Padîşah navê wî kiribû Bêlteşassar. Bila niha gazî wî bikin ku nivîsê bixwîne û şîrove bike.»
DAN.5.13	Daniyêl anîn ba padîşah. Padîşah ji Daniyêl re got: «Ew Daniyêlê ku kalikê min ê padîşah ji Cihûdayê di nav sirgûniyan de anîbû tu yî? 
DAN.5.14	Ji bo te dibêjin ku ruhê îlahan bi te re heye, ronahî, feraset û şehrezabûneke zêde li ba lê ye. 
DAN.5.15	Falbaz û zilamên şehreza anîn ba min ku vê nivîsê bixwînin û şîrove bikin. Lê wan nikaribû. 
DAN.5.16	Min bihîst ku tu dikarî şîrove bikî û siran vekî. Niha tu vê nivîsê bixwînî û şîrove bikî, wê kincên binevşî li te bên kirin û gerdeniya zêrîn bixin stûyê te. Tê li welêt bibî serwerê sisiyan.»
DAN.5.17	Daniyêl bersiva padîşah da û got: «Bila diyariyên te ji te re bin, xelatên xwe jî bide hinekên din. Lê ezê dîsa jî, nivîsê bixwînim û ji te re şîrove bikim.
DAN.5.18	«Ya padîşah, Xwedayê Herî Berz padîşahî, mezinahî, berzî û rewnaqî da bavkalê te Nebûxadnessar. 
DAN.5.19	Ji ber mezinahiya ku da wî hemû gel, milet û mirovên ku ji hemû zimanan jê tirsiyan û li ber wî lerizîn. Wî bixwesta dikuşt, bixwesta sax dihişt. Bixwesta bilind dikir, bixwesta nizim dikir. 
DAN.5.20	Lê gava quretî kir û ji rê derket, ji ser textê padîşah hat avêtin û rûmeta wî jê hat standin. 
DAN.5.21	Ji nav mirovan hat avêtin û dilê wî bû wek dilê heywanan. Bi kerên çolê re jiya, wek dewaran giya xwar û bedena wî li ber xunava ezmanan şil bû. Heta ku hîn bû serweriya Xwedayê Herî Berz di ser padîşahiya mirovan re ye û dilê wî ji kê re bixwaze padîşahiyê dide, wisa ma.
DAN.5.22	«Îcar ya Bêlşassar, tu kurê wî bavkalî û te zanibû, lê te dîsa jî nefsa xwe neşikand. 
DAN.5.23	Te li hember Rabê Ezmanan xwe mezin kir. Firaxên Perestgeha wî anîn ba te, te û giregirên te, jin û cariyên te, we bi wan şerab vexwar. We pesnê îlahên zîvîn, zêrîn, tûncîn, kevirîn, darîn û ji hesin da û we rûmet neda Xwedê. Ew Xwedayê ku hilma te di destê wî de ye û bi hemû riyên te dizane. 
DAN.5.24	Loma Xwedê destê ku ev nivîs nivîsand şand.
DAN.5.25	«Nivîsa ku hat nivîsîn ev e: MENÊ, MENÊ, TEQEL û PARSÎN.
DAN.5.26	«Maneya van gotinan ev e: MENÊ
DAN.5.27	TEQEL
DAN.5.28	PERES
DAN.5.29	Bêlşassar ferman da. Kincên binevşî li Daniyêl kirin û gerdeniya zêrîn xistin stûyê wî. Wî li ser padîşahiyê kirin kesê sisiyan.
DAN.5.30	Padîşahê Babîlê Bêlşassar wê şevê hat kuştin. 
DAN.5.31	Daryûsê Medî padîşahî bi dest xist. Wî çaxî ew şêst û du salî bû.
DAN.6.1	Daryûs baş dît ku sed û bîst setraban li ser padîşahiyê bike peywirdar. 
DAN.6.2	Wî sê wezîr danîn ser van setraban ku yek ji wan Daniyêl bû. Wê setraban hesab bida wezîran ji bo ku padîşah zirarê nebîne. 
DAN.6.3	Daniyêl di ser hemû wezîr û setraban re bû. Ji ber ku ruhekî berz pê re bû, padîşah difikirî wî deyne ser tevahiya padîşahiyê. 
DAN.6.4	Li ser vê yekê wezîr û setrab, ji bo di karên welêt de giliyê wî bikin, li fersendê geriyan. Lê wan ne fersenda gilîkirinê û ne jî sûcekî wî dîtin. Çimkî ew dilsoz bû, ne şaşîtiya wî û ne jî sûcê wî hebû. 
DAN.6.5	Lê dîsa jî wan got: «Heger em Daniyêl di pirsa Şerîeta Xwedayê wî de sûcdar nekin, emê fersenda gilîkirina wî nebînin.»
DAN.6.6	Îcar wezîr û setrab li ser serê padîşah civiyan û jê re wiha gotin: «Ya Padîşah Daryûs, tu her hebî! 
DAN.6.7	Em wezîr, qeymeqam, setrab, şêwirmend û walî, ji bo ku padîşah qanûnekê derxe, me hemûyan li hev kir. Ya padîşah, kî di nav sî rojan de, ji te pê ve ji mirovekî an ji îlahekî re dua bike, bila wî bavêjin çala şêran. 
DAN.6.8	Ya padîşah, qanûnê deyne û mor bike. Li gorî qanûnên Med û Farisan ku qet nayên guhertin.» 
DAN.6.9	Li ser vê yekê Daryûs, nivîsa qedexekirinê mor kir.
DAN.6.10	Çaxê Daniyêl hîn bû ku ferman hatiye morkirin çû malê. Pencerên oda wî ber bi alî Orşelîmê ve vekirî bûn. Wek ku wî her roj dikir, sê caran çok da û dua kir. Pesnê Xwedayê xwe da. 
DAN.6.11	Gava ev zilam li hev kom bûn, dîtin ku Daniyêl ji Xwedayê xwe re dua û lavayan dike. 
DAN.6.12	Li ser vê yekê ew çûn ba padîşah û li ser fermana wî wiha gotin: «Ya padîşah, ma te qanûnek mor nekir û negot di nav sî rojan de ji te pê ve, kî ji mirovekî an ji îlahekî re dua bike, wê wî bavêjin çala şêran?»
DAN.6.12	Padîşah got: «Li gorî qanûnên Med û Farisan ku naguherin ev gotin rast e.»
DAN.6.13	Wan bersiv da û li pêş padîşah got: «Daniyêlê ji sirgûnên Cihûdayê ne te, ne jî fermana ku te mor kiriye hesab dike. Ew rojê sê caran dua dike.» 
DAN.6.14	Gava ku padîşah ev gotin bihîstin, pir xemgîn bû. Wî xwest ku Daniyêl rizgar bike. Ji bo rizgariya wî, heta roj çû ava xebitî.
DAN.6.15	Li ser vê yekê ew careke din li ba padîşah kom bûn û jê re gotin: «Ya padîşah, bizanibe ku ev qanûna Med û Farisan e: Tu qanûn û fermana ji aliyê padîşah ve hatiye danîn naguherîne.»
DAN.6.16	Wê gavê padîşah ferman da û Daniyêl anîn. Daniyêl avêtin çala şêran. Padîşah ji Daniyêl re got: «Bila Xwedayê ku tu herdem jê re xizmetê dikî, te rizgar bike.»
DAN.6.17	Wan kevirek anîn û danîn ser devê çalê. Padîşah bi gustîla xwe ya morê û bi gustîlên morê yên giregirên xwe kevir mor kir da ku tiştek ji bo Daniyêl neyê guhertin. 
DAN.6.18	Piştre padîşah çû qesrê, xwarin nexwar, şahî nexwest û xew lê herimî.
DAN.6.19	Padîşah serê sibê pir zû rabû û bi lez û bez çû çala şêran. 
DAN.6.20	Gava nêzîkî çalê bû ku Daniyêl jî tê de bû, bi dengekî bi keser gazî kir û got: «Ya Daniyêl, xulamê Xwedayê Jîndar, Xwedayê te yê ku tu herdem jê re dua dikî, gelo karibû te ji şêran rizgar bike?»
DAN.6.21	Daniyêl ji padîşah re got: «Ya padîşah, her û her bijî! 
DAN.6.22	Xwedayê min milyaketê xwe şand û devê şêran girt. Wan dest neda min, çimkî li pêş wî tu sûcê min nehat dîtin. Ezbenî, min li ber te jî tu xerabî nekiriye.»
DAN.6.23	Padîşah gelek şa bû û emir kir ku Daniyêl ji çala şêran derînin. Daniyêl ji çalê derxistin, tu birînek di canê wî de tunebû. Çimkî wî xwe spartibû Xwedayê xwe.
DAN.6.24	Padîşah emir kir, wan zilamên ku giliyê Daniyêl kiribûn anîn. Wî ew bi jin û zarokên wan ve avêt çala şêran. Hê negihîştibûn binê çalê, şêran ew li hewa girtin û hemû hestiyên wan şikandin.
DAN.6.25	Padîşah Daryûs ji hemû gel, milet û mirovên ku bi zimanên cihê dipeyivin re wiha nivîsî: «Bila silametiya we zêde bibe! 
DAN.6.26	Fermana min e, bila hemû mirovên ku di padîşahiya min de dijîn ji Xwedayê Daniyêl bitirsin û bilerizin.
DAN.6.26	«Xwedayê Jîndar ew e,
DAN.6.26	Ewê her û her hebe.
DAN.6.26	Wê padîşahiya wî hilneweşe,
DAN.6.26	Serweriya wî her û her e.
DAN.6.27	Ew rizgar û azad dike,
DAN.6.27	Li erdê û li ezmanan,
DAN.6.27	Nîşan û karên nedîtî dike.
DAN.6.27	Ewê ku Daniyêl ji penca şêran rizgar kir ew e.»
DAN.6.28	Di padîşahiya Daryûs û padîşahiya Koreşê Faris de karên Daniyêl baş çûn.
DAN.7.1	Di yeksaliya Padîşahê Babîlê Bêlşassar de, çaxê ku Daniyêl di nav nivînên xwe de radiza xewnek dît. Piştre wî xewna xwe nivîsî. 
DAN.7.2	Daniyêl got:
DAN.7.2	«Min bi şev di xewna xwe de dît ku ji çar aliyên ezmanan ve ba li derya mezin dixe. 
DAN.7.3	Îcar ji deryayê çar cinawirên mezin derketin ku yek ne mîna yê din bû.
DAN.7.5	«Cinawirê din wek hirçê bû. Li ser kêlekekê xwe sekinîbû. Di nav diranên wî de sê parsû hebûn. Jê re gotin: ‹Rabe, heta ku tu dikarî goşt bixwe.›
DAN.7.6	«Piştre min cinawirê din dît ku wek pilingê bû. Li ser pişta wî çar baskên teyran hebûn. Çar seriyên wî hebûn û desthilatî dabûn wî.
DAN.7.9	Text hatin danîn.
DAN.7.9	Yê Herheyî li cihê xwe rûnişt.
DAN.7.9	Cilên wî wek berfê spî,
DAN.7.9	Porê serê wî jî wek livayê spî bû.
DAN.7.9	Textê wî pêt bi pêt bû,
DAN.7.9	Tekelên bin wek sotikên agir bûn.
DAN.7.10	Bi hezaran hezar,
DAN.7.10	Jê re xizmet dikirin.
DAN.7.10	Bi deh hezaran deh hezar,
DAN.7.10	Li pêş wî disekinîn.
DAN.7.10	Dadgeh danîn,
DAN.7.10	Kitêb vebûn.
DAN.7.11	«Gava min gotinên qure yên strû bihîstin, min dît ku cinawir li ber çavê min hat kuştin. Bedena wî avêtin agirê dadayî û ew tune bû. 
DAN.7.12	Herçî cinawirên din bûn, serwerî ji wan hatibû standin, lê emrê wan ji bo demekî diyarkirî hatibû dirêjkirin.
DAN.7.14	Desthilatî, berzî û padîşahî dan wî. Hemû gel, milet û kesên ji her zimanan jê re xulamtî kir. Desthilatiya wî desthilatiyeke herheyî ye û padîşahiya wî wê tu caran hilneweşe.»
DAN.7.15	«Ez Daniyêl, ruhê min bi xemgîniyê lerizî û dîtiniyên ku min dîtine ez tirsandim. 
DAN.7.16	Ez nêzîkî yekî bûm û min xwest wateya rastîn a tevahiya van tiştan ji min re bêje.
DAN.7.16	«Wî jî ji min re şîrove kir û got: 
DAN.7.17	‹Ev her çar cinawir, çar padîşah in ku wê li rûyê erdê xuya bibin. 
DAN.7.18	Lê wê pîrozên Xwedayê Herî Berz padîşahiyê bistînin û her û her di destê xwe de bigirin. Erê, her û her.›
DAN.7.19	«Piştre min xwest ku ez li ser cinawirê çaran bizanibim ku ew ne wek hemûyan e, gelek tirsdar e, diranên wî ji hesin in, neynûkên wî ji tûnc in, dixwe û perçe dike û yê mayî di bin lingê xwe de diperçiqîne. 
DAN.7.20	Paşê min xwest ez li ser deh strûyên serê wî û strûyê din ê ku piştre derket bizanibim. Sê strû ji ber vî strûyî ketibûn û dîtina wî ji yên din mezintir bû. Çavên wî hebûn û devê wî tiştên qure digotin. 
DAN.7.21	Min dît ku ew strû bi pîrozan re şer dike û zora wan dibe. 
DAN.7.22	Heta ku Yê Herheyî û Herî Berz hat û biryara xwe ji bo pîrozan da, vê yekê berdewam kir. Êdî ew dem bû ku kesên pîroz padîşahiyê bistînin.
DAN.7.23	«Wî ji min re got: ‹Cinawirê çaran, padîşahiya çaran e. Ewê li ser rûyê erdê xuya bibe. Ewê ne wek padîşahiyên din be. Wê tevahiya dinyayê daqurtîne, bicû û perçe bike. 
DAN.7.24	Herçî deh strû ne, tên wateya deh padîşahên ku wê ji vê padîşahiyê derkevin. Piştî wan wê padîşahekî din derkeve û ewê ne wek yên din be û wê sê padîşahan ji ser textên wan bîne xwarê. 
DAN.7.25	Ewê li dijî Yê Herî Berz gotinên xerab bike û zextê li pîrozên wî bike. Ewê bixwaze demên diyarkirî û Şerîetê biguherîne. Wê pîrozan ji bo sê sal û nîvan
DAN.7.26	«‹Paşê wê dadgeh bê danîn, wê serweriyê jê bistînin û ewê bi tevahî bê tunekirin. 
DAN.7.27	Wê padîşahî û serwerî, padîşahiyên bin ezmanan yên mezin bidin pîrozê gelê Yê Berz û padîşahiya wî her û her be. Wê hemû serwer jê re xulamiyê bikin û serî li ber wî deynin.›
DAN.7.28	«Dawiya kar heta vê derê ye. Herçî ez Daniyêl im, fikrên min ez gelekî tirsandim û rûyê min çilmisî. Lê min ev tişt di dilê xwe de veşart.»
DAN.8.1	Di sê saliya padîşahiya Bêlşassarê padîşah de, ez Daniyêl, piştî dîtiniya berê, min dîtiniyeke din dît. 
DAN.8.2	Min di dîtiniyê de, xwe li Keleha Sûsa ya li herêma Elamê, li kêleka Çemê Ûlayê dît. 
DAN.8.3	Min dêhna xwe dayê ku beranek li kêleka çem sekiniye. Du strûyên wî yên dirêj hene. Ji herdu strûyan, yê ku paşê çêbûbû ji yê berê dirêjtir bû. 
DAN.8.4	Min dît ku beran bi strûyê xwe li aliyê rojava, li aliyê bakur û li aliyê başûr dixe. Tu heywanî pê nikaribû û kes ji destê wî rizgar nedibû. Her ku diçû beran hêzdartir dibû.
DAN.8.5	Gava ez li ser vê yekê difikirîm ji nişkave, ji aliyê rojava, nêriyek hat. Strûyekî berbiçav di nav herdu çavên wî de hebû û lingê wî li erdê nediketin. Ber bi rûyê erdê ve gelekî dilezand çawa ku lingên wî li erdê nediketin. 
DAN.8.6	Bi hêz û bi hêrsa xwe, ber bi beranê du strû ve çû ku li ber çem disekinî. 
DAN.8.7	Min dît ku ew nêzîkî berên bû, li dijî wî hêç bû, li berên xist û herdu strûyên wî şikandin. Wî beran li bin guhê erdê xist, perçiqand û tu hêzeke beran tunebû ku li dijî wî rabe. Êdî tu kesê ku beran ji destê wî rizgar bike nemabû. 
DAN.8.8	Nêrî gelekî xurt bû, lê belê di vê dema xurtbûnê de strûyê wî şikest. Îcar di şûna wî strûyî de, li çar aliyên dinyayê, çar strûyên berbiçav derketin.
DAN.8.9	Îcar ji strûyekî ji wan, strûyekî biçûk derket. Ber bi başûr, rojhilat û Welatê Xweş
DAN.8.10	Ewqas mezin bû ku gihîşt artêşa ezmanan. Wî ji vê artêşê hinek û hin stêr anîn xwarê û ew perçiqandin. 
DAN.8.11	Wî xwe bi qasî Pêşengê Artêşa Ezmanan
DAN.8.12	Ji ber serhildanê li dijî pêşkêşiya rojane derketin. Rastî ket bin lingan. Strûyê biçûk her çi xwest kir û gihîşt armanca xwe.
DAN.8.13	Piştre min dengê pîrozekî bihîst. Dema ku ew dipeyivî pîrozekî din got: «Ev dîtiniya li ser pêşkêşiya rojane, serhildana xerakirinê û binpêkirina dera pîroz û artêşan, wê heta kengê bidome?»
DAN.8.14	Dengê pîroz ji min re got: «Ev rewş wê 2 300 şev û rojan bidome, paşê wê Pîrozgeh ji nû ve bê sererastkirin.»
DAN.8.15	Ez Daniyêl, çaxê min ev dîtinî dît, min xwest fêm bikim. Min dît ku yekî di şiklê mirovan de li pêş min sekiniye. 
DAN.8.16	Min ji nav Çemê Ûlayê dengê zilamekî bihîst. Wî bang dikir û digot: «Ya Cebraîl, dîtiniyê jê re bêje.» 
DAN.8.17	Cebraîl nêzîkî min bû. Ez ji tirsan ketim erdê. Wî ji min re got: «Ya kurê mirovan, bizanibe ku ev dîtinî ji bo zemanê dawiyê ye.»
DAN.8.18	Gava ku ew bi min re dipeyivî, ez deverû çûbûm erdê û ne li ser hişê xwe bûm. Wî destê xwe dirêjî min kir û ez rakirim ser piyan.
DAN.8.19	Wî got: «Piştî ku xezeba Xwedê danî, tiştê ku bibe ezê ji te re bêjim. Çimkî dîtinî li ser zemanê dawiyê yê ku hatiye kifşkirin bi xwe ye. 
DAN.8.20	Ew beranê du strû ê ku te dît, padîşahên Med û Farisan e. 
DAN.8.21	Ew nêrî Padîşahê Yewnanan e. Strûyê mezin ê di nav herdu çavên wî de, padîşahê pêşî ye. 
DAN.8.22	Çar strûyên ku di şûna strûyê şikestî de dertên, çar padîşahên milet in ku wê rabin. Lê ewê bi qasî padîşahê pêşî hêzdar nebin.
DAN.8.23	«Beriya ku dawiya van padîşahiyan bê, wê xerabî pir zêde bibin û wê padîşahekî wisa derkeve ku di xapandinê de hoste be. 
DAN.8.24	Wê gelek hêzdar be, lê wê ev hêz ne ji wî be. Wê bi awayekî nedîtî wêran bike û wê bigihîje armanca xwe. Tişta ku bixwaze wê bike. Ewê kesên hêzdar û Gelê Pîroz tune bike. 
DAN.8.25	Ewê bi fen û fûtan bi ser bikeve. Ewê gelek kesên di ewlehiyê de, tune bike. Wê li dijî Serokê Serokan
DAN.8.26	«Ev dîtinî rast e ku êvarê û serê sibê ji te re hat gotin. Lê tu eşkere neke. Çimkî li ser rojên dûr in.»
DAN.8.27	Ez Daniyêl ji halê xwe ketim û bi rojan nexweş mam. Paşê ez baş bûm û min karên padîşah berdewam kirin. Ji ber vê dîtiniyê ez şaş û metel mabûm. Lê min fêm nedikir.
DAN.9.2	Di yeksaliya padîşahiya wî de, ez Daniyêl min ji Nivîsên Pîroz fêm kir ku li gorî peyva Xudan ku ji Yêremyayê Pêxember re hatibû, wê wêranbûna Orşelîmê heftê salan berdewam bike.
DAN.9.3	Loma min berê xwe bi alî Reb Xwedê ve kir, bi dua, bi rojî û lavakirinê, min çûx li xwe kir û ez di nav xweliyê de rûniştim. 
DAN.9.4	Min ji Xwedayê xwe Xudan re dua kir, ez li xwe mikur hatim û min got:
DAN.9.4	«Ya Reb, Xwedayê mezin û bi heybetê ku bi hezkirên xwe, bi kesên ku emrê wî dikin re peymana çêdike û girêdayî dimîne! 
DAN.9.5	Em ji emrên te, rê û rêbazên te qetiyan, me guneh kir, me sûc kir, me xerabî kir û me serî hilda. 
DAN.9.6	Me guh neda pêxemberên ku li ser navê te bi padîşahên me, serokên me, bav û kalên me û bi tevahiya gelê welêt re peyivîn.
DAN.9.7	«Tu dadperwer î, ya Reb! Ji ber ku em ne dilsoz bûn te em avêtin welatên dûr û nêzîk. Em ew Cihûyên ku li wan deran dijîn, xelkê Orşelîmê, hemû Îsraîlî îro em di nav şermê de ne. 
DAN.9.8	Ya Xudan, me li dijî te guneh kir. Loma jî em, padîşahên me, serokên me, bav û kalên me şermezar in. 
DAN.9.9	Tevî ku em li dijî te rabûn, Tu, Xwedayê me Reb, dilrehm û bexişkar î. 
DAN.9.10	Me guhdariya gotina Xwedayê xwe Xudan nekir. Şerîeta ku bi riya xulamên xwe yên pêxember da me, me pêk neanî. 
DAN.9.11	Tevahiya gelê Îsraîlê Şerîeta te binpê kir, pişta xwe da te û guhdariya te nekir.
DAN.9.11	«Loma jî nifira hatiye kirin û sonda hatiye xwarin pêk hat, ya ku di Şerîeta xulamê Xwedê Mûsa de hatiye nivîsîn bi ser me de hat. Çimkî me li ber te guneh kir. 
DAN.9.12	Te xerabiya mezin bi ser me de anî, gotinên ku te ji bo me û ji bo serokên me got, pêk hatin. Tişta ku hat serê Orşelîmê, li ser tevahiya rûyê erdê nehatiye serê tu bajarî. 
DAN.9.13	Bi awayê ku di Şerîeta Mûsa de nivîsandiye, ev hemû xerabî hatin serê me. Lê dîsa jî em ji xerabiyên xwe nezivirîn. Ya Xudan me kerema te nexwest û me guh neda rastiya te. 
DAN.9.14	Îcar Xudan dev ji xerabiya ku bi ser me de anî berneda. Çimkî her tiştê ku Xwedayê me Xudan dike rast e. Lê me guhdariya wî nekir.
DAN.9.15	«Xwedayê me Reb, te bi destê xwe yê hêzdar gel ji welatê Misrê derxist û heta îro nav û dengê xwe deranî. Lê me guneh kir, xerabî kir. 
DAN.9.16	Ya Reb, ez ji bo hemû karên te yên dadperwer ji te lava dikim tu hêrsa xwe ji ser bajarê xwe Orşelîmê, ji ser Çiyayê xwe yê pîroz rakî. Çimkî ji ber gunehên me û xerabiyên bav û kalên me, Orşelîm û gelê te, li pêş hemûyên ku li der û dora me ne şermezar bûn.
DAN.9.17	«Xwedayê min, tu dua û lavakirina xulamê xwe bibihîze. Ya Reb, ji bo xatirê navê xwe, berê xwe bide Pîrozgeha wêran. 
DAN.9.18	Ya Xwedayê min, guh bide û bibihîze, çavên xwe veke û bajarê xwe yê wêran bibîne. Em ne ji ber rastbûna xwe, lê ji ber dilovaniya te ya mezin lavayî te dikin. 
DAN.9.19	Ya Reb bibihîze! Ya Xudan bibexişîne. Ya Reb, baş guhdar be û bike. Ya Xwedayê min, ji bo xatirê navê xwe bi derengî nexe. Çimkî bajar jî, gel jî yê te ye.»
DAN.9.20	Gava ez dipeyivîm û min dua dikir, li gunehên xwe û gunehên gelê xwe Îsraîlê mikur dihatim, ji bo Çiyayê Pîroz ê Xwedayê xwe li pêş Xwedayê xwe Xudan min lava dikir. 
DAN.9.21	Belê gava min dua dikir, kesê ku min berê di dîtiniya xwe de dîtibû, Cebraîl, di dema pêşkêşiya ber êvarê de bi lez firiya
DAN.9.22	Ew bi min re peyivî û got: «Daniyêlo, ji bo ku ez şehrezayî û fêmdariyê bidim te hatim. 
DAN.9.23	Te çawa ku ji Xwedê re lava kir, duaya te hat bihîstin û ez hatim ji te re bêjim. Çimkî tu gelekî hatî hezkirin. Loma ji peyam û dîtiniyê fêm bike.
DAN.9.24	«Ji bo xerabî bê rakirin, dawî li gunehan bê, neheqî bên bexişandin, rastiya herheyî bê avakirin, dîtinî û pêxemberî bê morkirin û Yê Herî Pîroz bê rûnkirin, ji bo gelê te û bajarê te yê pîroz, heftê car heft dem
DAN.9.25	«Îcar bizanibe: Ji bo ji nûveavakirina Orşelîmê, ji dema ku emir derketiye heta ku serokê kifşkirî bê, wê heft dem derbas bibin. Wê di nav şêst û du deman de Orşelîm ji nû ve bi kuçe û xendekên xwe ve bê avakirin. Lê belê wê ev di dema tengasiyê de çêbe. 
DAN.9.26	Di dawiya şêst û du heft deman de kesê hatiye kifşkirî wê bê kuştin û wê kesekî wî biparêze tunebe. Miletê serokê nûhatî, wê bajar û Pîrozgehê wêran bike. Wê dawiyeke wek tofanê pêk were û wê şer jî heta dawiyê bidome. Biryara wêrankirinê jî hatiye dayîn. 
DAN.9.27	Ewê bi gelek kesan re, ji bo heft deman peymaneke saxlem çêke. Lê piştî ku nîvê heftê derbas bû, ewê qurban û pêşkêşiyê rake. Heta biryara wêrankirinê, wê serokê wêranker tiştên kirêt deyne ser beşê jorîn ê Perestgehê.»
DAN.10.1	Di sala sisiyan a padîşahiya Padîşahê Faris Koreş de, sirek ji Daniyêlê ku bi navê Bêlteşassar tê zanîn re vebû. Ev tişt rast bû û li ser şerekî mezin bû. Daniyêl di dîtiniya xwe de ev yek fêm kir. 
DAN.10.2	Di wan rojan de ez Daniyêl, min sê hefteyan şîn kir. 
DAN.10.3	Heta sê hefte temam nebû, min xwarina baş nexwar, goşt û şerab di gewriya min re neçû û min qet rûn li xwe neda.
DAN.10.4	Di roja bîst û çarê meha pêşî de, gava ku ez li ber keviya çemê mezin, li ber Dîcleyê bûm, 
DAN.10.5	min serê xwe bilind kir û dît ku va ye, zilamekî cilên kitanî wergirtî û li nava wî kembereke ji zêrê xasê Ûfazê girêdayî disekine. 
DAN.10.6	Bedena wî wek fîrûze bû. Rûyê wî wek brûskê dibiriqî û çavên wî wek xetîreyên bi pêt bûn. Milên wî û lingên wî wek tûnc dibiriqîn, dengvedana dengê wî wek dengvedana dengê komekê bû.
DAN.10.7	Îcar ez Daniyêl, tenê min dîtinî dît, yên bi min re nedîtin; lê lerizînekê bi wan girt û ji bo ku xwe veşêrin reviyan. 
DAN.10.8	Bi vî awayî ez tenê mam, min ev dîtiniya mezin dît û taqeta min nema. Rûyê min çilmisî û min nikaribû xwe bida hev. 
DAN.10.9	Min dengvedana gotinên wî bihîstin, ez ketim erdê û di xeweke giran re çûm.
DAN.10.10	Piştre destek li min ket, wî ez rakirim ser dest û çokan. 
DAN.10.11	Wî ji min re got: «Daniyêlo, zilamê ku gelek jê hatiye hezkirin. Rabe ser lingan û gotinên ku ez ji te re dibêjim fêm bike. Çimkî ez hatim ba te.» Piştî vê gotinê ez bi lerizîn rabûm ser lingan.
DAN.10.12	Wî ji min re got: «Netirse Daniyêl! Ji roja ku te biryar da fêmdar bibî û xwe li ber Xwedê bitewînî vir ve, duaya te hat bihîstin. Loma ji ber gotinên te ez hatim. 
DAN.10.13	Lê serokê welatê Faris, bîst û yek rojan li dijî min sekinî. Piştre, ji serokên pêşî Mîxayîl hat alîkariya min. Çimkî ez li wir, li ba Padîşahê Faris hatibûm girtin. 
DAN.10.14	Niha ez hatim ku ji te re bêjim, ka wê di rojên dawî de çi bê serê gelê te. Çimkî ev dîtinî li ser pêşerojê ye.»
DAN.10.15	Gava ku wî ev ji min re got, min berê xwe bi alî erdê ve kir û ez bêzar mam. 
DAN.10.16	Piştre, yekî ku dişibiya kurê mirovan dest da lêvên min. Min devê xwe vekir, ez peyivîm û min ji yê li ber min disekine re got: «Ezbenî, bi vê dîtiniyê re diêşim û nikarim xwe bidim hev. 
DAN.10.17	Ez xulamê te, ez çawa dikarim bi te re bipeyivim? Hêza min nema, hilma min çikiya.»
DAN.10.18	Piştre yê ku dişibiya kurê mirovan cardin dest li min da û ez hêzdar kirim. 
DAN.10.19	Wî ji min re got: «Netirse, tu ew kes î ku pir jê hatiye hezkirin. Silametî li ser te be. Hêzdar be, belê hêzdar be.»
DAN.10.19	Çaxê ew bi min re peyivî ez hêzdar bûm û min got: «Bipeyive ezbenî, çimkî te ez hêzdar kirim.»
DAN.10.20	Wî ji min re got: «Ma tu dizanî ez ji bo çi hatim ba te? Niha ezê bizivirim û herim bi serokê Farisan re şer bikim. Piştî ku ez çûm, wê serokê Yewnanistanê bê. 
DAN.10.21	Lê belê, ezê ya ku di Kitêba Rastîn de hatiye nivîsîn ji te re bêjim. Ji bilî serokê we Mîxayîl, yekî ku li dijî wan alîkariya min bike tune.
DAN.11.1	«Min di sala pêşî ya padîşah Daryûsê Medî de pişta wî girt û ew parast.»
DAN.11.2	Herwiha milyaket got: «Îcar niha ez rastiyê ji te re bêjim: Wê ji padîşahiya Farisan sê padîşahî derkevin. Wê yê çaran ji hemûyan dewlemendtir be. Gava ku bi saya dewlemendiya xwe hêzdar bû, ewê her kesî li dijî padîşahiya Yewnanistanê rake. 
DAN.11.3	Piştre wê padîşahekî mêrxas rabe û bi hêzeke mezin serweriya xwe bidomîne û li gorî daxwaza xwe bike. 
DAN.11.4	Bi rabûna wî re wê padîşahiya wî bişikê û ber bi çar aliyên dinyayê ve belav bibe. Wê padîşahiya wî derbasî malbata wî nebe û kesên ku li textê wî rûnin jî, wê wek wî serweriyê nekin. Wê padîşahî hilweşe û derbasî kesên din bibe.
DAN.11.5	«Wê Padîşahê Başûr
DAN.11.6	Piştî çend salan wê Padîşahê Başûr bi Padîşahê Bakur
DAN.11.7	«Ji malbata keçikê wê kesek bibe Padîşahê Başûr. Ew kes wê bi Padîşahê Bakur re şer bike. Wê keleha wî zeft bike û wan têk bibe. 
DAN.11.8	Wê îlahên wan, yanî pûtên wan ên rijandî, bi firaxên zêr û zîvîn re hilde û bibe Misrê. Ewê ji bo çend salan Padîşahê Bakur rihet bihêle. 
DAN.11.9	Piştre wê Padîşahê Bakur bê û êrîşî welatê Padîşahê Başûr bike, lê belê wê bizivire ser axa xwe. 
DAN.11.10	Wê kurên wî xwe ji bo şer amade bikin û artêşeke mezin bicivînin. Wê artêş wek lehiyê rabe, ya ku bikeve ber, bi xwe re bibe û heta pêş keleha Padîşahê Başûr bê.
DAN.11.11	«Wê Padîşahê Başûr hêrs bibe û derkeve û bi Padîşahê Bakur re şer bike. Bi ser ku Padîşahê Bakur artêşeke mezin civandiye jî, wê ev artêş bikeve destê Padîşahê Başûr. 
DAN.11.12	Gava ku ev artêşa mezin ji holê hat rakirin, wê Padîşahê Başûr qure bibe. Ewê bi deh hezaran mirovan bikuje, lê ewê bi ser nekeve. 
DAN.11.13	Çimkî wê Padîşahê Bakur artêşeke mezintir bicivîne, piştî çend salan, bi artêşeke baş amadekirî re bê.
DAN.11.14	«Wê gelek kes li hember Padîşahê Başûr derkevin. Wê ji gelê te hinek zordar jî, ji bo ku dîtinî bê cih serî hildin, lê ewê têk herin. 
DAN.11.15	Piştre wê Padîşahê Bakur bê, axê bispêre ber sûran, bike palsipêr û bajar bixe destê xwe. Wê hêzên Padîşahê Başûr li ber wî nesekinin û leşkerên wî yên bijare jî nikaribin li ber xwe bidin. 
DAN.11.16	Li hember yên ku li ber wî rabûne, ewê li gorî dilê xwe bike û tu kes li pêş wî nesekine. Ewê bi armanca hilweşandinê Welatê Xweş
DAN.11.17	Ewê hemû hêza padîşahiya xwe bicivîne û bixwaze ku bi ser Padîşahê Başûr ve biçe. Ji bo ku welatê wî wêran bike, ewê keça xwe bide wî, lê wê fen û fûtên wî bi ser nekevin û bi kêrî wî neyê. 
DAN.11.18	Piştre ewê berê xwe bi aliyê welatên li ber keviyên deryayê ve bike û piraniyê bi dest bixe. Lê wê fermandarek dawiyê li quretiya wî bîne û pozbilindiya wî li wî bizivirîne. 
DAN.11.19	Paşê wê Padîşahê Bakur kelehên welatê xwe talan bike, lê ewê biterpile, bikeve û neyê dîtin.
DAN.11.20	«Padîşahê ku bikeve şûna wî, ji bo rûmeta padîşahiya xwe wê yekî ku bi zorê bacê dicivîne bişîne. Lê wê piştî demeke kurt, bêyî şer û pevçûnê bişikê.
DAN.11.21	«Wê yekî ku ji rûmeta padîşahiyê bêpar e û kêm tê dîtin bikeve şûna wî. Hê ku gel di ewledariyê de ye, ewê bi fen û fûtan padîşahiyê bi dest bixe. 
DAN.11.22	Wê li ber wî, artêşên pir mezin li ber xwe nedin û bişikên. Wê pêşengê gelê peymanê
DAN.11.23	Her kesê ku bi wî rêberê kêmdîtî re peymanekê çêke, wê ji aliyê wî ve bê xapandin. Piştgirên wî kêm in, lê dîsa jî ewê hêzdar bibe. 
DAN.11.24	Di dema aştiyê de wê bikeve herêma welat a herî dewlemend û tiştên ku ne bavê wî, ne jî bav û kalên wî nekirine wê bike. Wê malê talanê û serweta vê herêmê, di nav piştgirên xwe de belav bike. Wê fen û fûtan çêke ku kelehan bi dest bixe, lê wê dema wî kurt be.
DAN.11.25	«Ewê hêz û wêrekiya xwe bicivîne û bi artêşeke mezin li dijî Padîşahê Başûr rabe. Wê Padîşahê Başûr jî bi artêşeke gelekî mezin şer bike. Wê li ber xwe nede, çimkî li dijî wî fen û fûtan çêkirine. 
DAN.11.26	Yên ku ji sifreya wî ya xweş dixwin, wê li şikestina wî bigerin. Wê artêşa wî belav bibe û gelek ji wan leşkeran bên kuştin. 
DAN.11.27	Bi niyeta xerab wê herdu padîşah li ser sifrê rûnin û ji hev re derewan bêjin. Lê wê ev yek feyde neke. Çimkî Xwedê biryar daye ku dawiya van tiştan wê kengê bê. 
DAN.11.28	Wê Padîşahê Bakur bi talaneke mezin bizivire welatê xwe. Lê wê dilê wî li dijî Peymana Pîroz be. Gava vegere welatê xwe, tiştên ku dixwaze wê bike.
DAN.11.29	«Ewê di dema diyarkirî de bi artêşa xwe re bizivire û ber bi aliyê başûr ve biçe. Lê vê carê wê wekî berê nebe. 
DAN.11.30	Çimkî wê gemiyên ji rojavayê
DAN.11.32	Wê Padîşahê Bakur, kesên ku peyman xera kirine bi şelafî û hîlekarî bikişîne aliyê xwe, lê gelê ku Xwedayê xwe nas dike wê bi mêrxasî li dijî wî derkeve.
DAN.11.33	«Wê mirovên şehreza yên gel, pir kesî serwext bikin. Lê ewê ji bo demeke kurt bi şûran bên kuştin, şewitandin, dîlgirtin û şelandin. 
DAN.11.34	Gava ketin tengasiyê, wê hinekî alîkarî bistînin. Lê gelek kes wê bêyî dilê xwe tevli wan bibin. 
DAN.11.35	Wê hinek şehreza biterpilin. Lê beriya zemanê dawî wê xwe pîr û pak û bêqisûr bikin. Çimkî dawî wê di dema kifş de bê.
DAN.11.37	Ewê ne ji îlahên bav û kalên xwe re, ne ji ya ku îlahê jin jê hez dikin û ne jî ji tu îlahekî din re biperizin. Çimkî ewê xwe di ser wan hemûyan re bibîne. 
DAN.11.38	Ewê di şûna wan de, îlahê kelehan bi rûmet bike. Wê zêr û zîv, kevirên hêja û diyariyên biha pêşkêşî îlahekî bike ku bav û kalên wî nas nake. 
DAN.11.39	Ewê bi alîkariya îlahekî biyanî êrîşî kelehên herî asê bike, her kesê ku bi vî îlahî dizane bi rûmet bike û wan li ser serê gelekan bike serwer. Ewê welêt, wek xelatê di navbera wan de parve bike.
DAN.11.40	«Di dema dawî de, wê Padîşahê Başûr bi Padîşahê Bakur re şer bike. Wê Padîşahê Bakur bi erebeyên şer, bi hespan, bi gelek gemiyan re wek bagerê bê. Wekî lehiyê ewê bi ser welatan ve bibare û wan wêran bike. 
DAN.11.41	Ewê bikeve Welatê Xweş û wê gelek welat jî bikevin. Lê wê serokên Edom, Moav û Ammonê ji destê wî xilas bibin. 
DAN.11.42	Ewê destê xwe dirêjî gelek welatan bike û welatê Misrê jî ji destê wî rizgar nebe. 
DAN.11.43	Ewê xezîneyên zêr û zîv, hemû tiştên hêja yên Misrê bixe bin destê xwe. Wê Hebeşî û Lîbyayî jî bikevin bin destê wî. 
DAN.11.44	Lê belê xeberên ku ji rojhilat û ji bakur bên, wê wî aciz bikin. Ewê bi hêrseke mezin tevbigere ku piraniya wan helak bike û bi tevahî tune bike. 
DAN.11.45	Wê di navbera deryayê û Çiyayê Pîroz ê delal de konên padîşahiyê deynin. Lê dîsa jî wê ev bibe dawiya wan û wê tu kes alîkariya wan neke.
DAN.12.2	Gelek kesên di bin axa sar de wê hişyar bibin. Wê hinek bigihîjin jiyana herheyî, hinek jî şermezar bibin û ber bi jiyaneke rûreş ve bên şandin. 
DAN.12.3	Wê yên fêmdar wek qûbeya ezmanî, yên ku gelek kesan li rastiyê zivirandine wek stêran her û her bibiriqin. 
DAN.12.4	Lê tu, Daniyêlo, heta dema ku dawî hat, van gotinan veşêre û kitêbê mor bike. Ji bo ku agahiya wan zêde bibe, wê gelek kes lê bikolin.»
DAN.12.5	Ez Daniyêl, min dît va ye du zilamên din, yek li vî aliyê çem, yek jî li aliyê din ê çem disekine. 
DAN.12.6	Îcar yekî ji zilamê ku li ser avên çem disekine û cilên kitanî wergirtine re got: «Wê kengê dawiya van tiştên nedîtî bê?»
DAN.12.8	Min bihîst, lê min fêm nekir, loma min got: «Ezbenî, wê kengê dawiya vê yekê bê?»
DAN.12.9	Wî got: «Daniyêl, tu here, çimkî heta dema dawiyê ev tişt veşartî û morkirî ne. 
DAN.12.10	Wê gelek kes xwe pîr û pak bikin û bêqisûr bikin. Wê xerab xerabiya xwe bidomînin û fêm nekin. Lê belê yên şehreza wê fêm bikin.
DAN.12.12	Xwezî bi wî ku li ber xwe dide û digihîje 1 335 rojan.
DAN.12.13	«Ya Daniyêl, heta roja dawiyê, riya xwe bidomîne. Tê bigihîjî aramiyê û piştî di dawiya rojan de tê hişyar bibî û xelata xwe bistînî.»
HOS.1.2	Peyva Xudan a pêşî ku bi riya Hoşêya hat ev e: Xudan ji Hoşêya re got: «Here ji zinakaran jinekê ji xwe re bîne ku jê zarokên zinayê çêbin. Ji ber ku gelê welêt dev ji min berda, zinayê dike.»
HOS.1.3	Bi vî awayî Hoşêya çû û bi Gomera keça Dîvlayîm re zewicî. Jin bi zaro ma û kurek jê re anî. 
HOS.1.4	Xudan jê re got: «Navê kurik deyne Yîzreyêl
HOS.1.5	Ezê wê rojê li Deşta Yîzreyêlê kevanê Îsraîlê bişikênim.»
HOS.1.6	Jin careke din bi zaro ma û keçek anî. Xudan ji Hoşêya re got: «Navê wê bike Lo-Ruhama
HOS.1.7	Lê ezê li ber Mala Cihûda bikevim. Ezê wan bi Xwedayê wan Xudan rizgar bikim, ne ku bi kevan, şûr, şer, hesp û siwaran.»
HOS.1.8	Gava jinik Lo-Ruhamayê ji şîr vekir, dîsa bi zaro ma û kurek anî. 
HOS.1.9	Xudan ji Hoşêya re got: «Navê wî deyne Lo-Ammî
HOS.1.11	Gelên Cihûda û Îsraîlê wê ji nû ve bibe yek. Wê ji xwe serekek kifş bikin û wê ji welatê xwe derkevin. Ji ber ku wê roja Yîzreyêlê bibe rojeke mezin.
HOS.2.1	«Ji birayên xwe re bêjin ‹Ammî›, ji xwişkên xwe re bêjin ‹Ruhama
HOS.2.2	«Erzê diya xwe bişikênin, erzê wê!
HOS.2.2	Çimkî êdî ew ne jina min e,
HOS.2.2	Ez jî ne mêrê wê me.
HOS.2.2	Bila zinakariyê ji ser rûyê xwe,
HOS.2.2	Fahîşetiyê jî ji sing û berê xwe bavêje.
HOS.2.3	An na ezê wê şilfîtazî bikim,
HOS.2.3	Ezê bikim wek roja ku ji diya xwe bûye.
HOS.2.3	Ezê wê bikim beriyê,
HOS.2.3	Ezê bikim erdê ziwa
HOS.2.3	Û ji bêaviyê bikujim.
HOS.2.4	Ezê li ber zarokên wê nekevim,
HOS.2.4	Ji ber ku ew zarokên zinayê ne.
HOS.2.5	Diya wan zina kir,
HOS.2.5	Li wan bi zaro ma, riswatî kir.
HOS.2.5	Got: ‹Ezê li pey yarên xwe herim.
HOS.2.5	Ew av û nan, hirî û kitan,
HOS.2.5	Meyê û rûnê zeytê didin min.›
HOS.2.6	Ji ber vê yekê ezê riya wê bi sincê bigirim,
HOS.2.6	Ezê dîwar li pêşiya wê lê bikim
HOS.2.6	Ku riya xwe nebîne.
HOS.2.7	Ewê li pey yarên xwe bikeve
HOS.2.7	Lê wê negihêje wan.
HOS.2.7	Wê li wan bigere,
HOS.2.7	Lê wê wan nebîne.
HOS.2.7	Wê gavê wê bêje:
HOS.2.7	‹Ez vegerim mêrê xwe yê berê,
HOS.2.7	Rewşa min a wê demê ji ya niha baştir bû!›
HOS.2.8	Lê wê nizanibû ku min ev tişt dabûn wê;
HOS.2.8	Dexil, şerab û rûnê zeytê.
HOS.2.8	Min bi têra xwe zêr û zîv dabû wê,
HOS.2.8	Wê jî ew zer û zîv pêşkêşî Baal kir.
HOS.2.9	Ji ber vê yekê ezê di dema wê de dexlê xwe,
HOS.2.9	Di demsala wê de şeraba xwe jê bistînim.
HOS.2.9	Ezê yekser kitan û hiriya xwe bistînim
HOS.2.9	Ku bedena wê radipêçe.
HOS.2.10	Ezê niha li ber çavên yarên wê
HOS.2.10	Eybên wê derxim holê.
HOS.2.10	Wê tu kes wê ji destê min dernexe.
HOS.2.11	Ezê dawî li tevahiya şabûnê wê,
HOS.2.11	Cejnên wê, merasîmên wê yên Heyva Nû, Sebtên wê,
HOS.2.11	Tevahiya cejnên wê yên kifş bînim.
HOS.2.12	Ezê mêw û darhêjîrên wê wêran bikim ku li ser wan digot:
HOS.2.12	‹Ev destmiza min e, yarên min ev dan min.›
HOS.2.12	Ezê wan bikim daristan,
HOS.2.12	Ewê ji heywanên kovî re bibin çêre.
HOS.2.13	Ezê cezayê rojên ku wê ji Baalan re bixûr pêxistibû bidim;
HOS.2.13	Wê xwe bi guhar û gustîlan xemilandibû,
HOS.2.13	Dabû pey yarên xwe
HOS.2.13	Û wê ez ji bîr kiribûm.»
HOS.2.13	Ev e gotina Xudan.
HOS.2.14	«Ji bo vê yekê ezê niha wê qane bikim û bibim beriyê,
HOS.2.14	Ezê li gorî dilê wê pê re biaxivim.
HOS.2.15	Deşta Exorê
HOS.2.15	Li wir wekî di rojên ciwaniyê de,
HOS.2.15	Wekî dema ji welatê Misrê derketiye
HOS.2.15	Wê bi şahî bersiva min bide.»
HOS.2.16	Gotina Xudan ev e:
HOS.2.16	«Wê rojê, tê ji min re bêjî ‹Mêrê min›,
HOS.2.16	Êdî tê ji min re nebêjî ‹Baalê
HOS.2.17	Ezê ji devê wê navê Baalan bavêjim,
HOS.2.17	Wê careke din navê wan neyê ser ziman.
HOS.2.18	Wê rojê ezê bi heywanên çolê re,
HOS.2.18	Bi teyrên ezmanan re,
HOS.2.18	Bi afirîdên ku bi erdê ve dişêlin re,
HOS.2.18	Ji bo gelê xwe peymanekê çêkim;
HOS.2.18	Ezê ji welat şûr, kevan û şer rakim,
HOS.2.18	Ezê di nav ewledariyê de wan razînim.
HOS.2.19	Tê heta hetayê bibî zewceya min,
HOS.2.19	Ezê jî bi rastdarî, edalet, kerem û dilovaniyê,
HOS.2.19	Bi te re bizewicim.
HOS.2.20	Ezê bi dilsozî bi te re bizewicim
HOS.2.20	Û tê Xudan nas bikî.»
HOS.2.21	Gotina Xudan ev e:
HOS.2.21	«Wê rojê ezê bersivê bidim
HOS.2.21	Ezê bersiva ezmanan bidim,
HOS.2.21	Ewê jî bersiva erdê bidin.
HOS.2.22	Erd wê bersiva dexil,
HOS.2.22	Şeraba nû û rûnê zeytê bide.
HOS.2.22	Ewê jî bersiva Yîzreyêl
HOS.2.23	Ezê li ber Lo-Ruhama
HOS.2.23	Ezê ji Lo-Ammî re bibêjim ‹Tu gelê min î.›
HOS.2.23	Ewê jî ji min re bibêje: ‹Tu Xwedayê min î.›»
HOS.3.1	Xudan dîsa ji min re got: «Here ji jinika ku yarê wê heye û zinakariyê dike hez bike, çawa Xudan ji Îsraîliyên ku berê xwe dan îlahên din û dil dan nanikê mewîjan
HOS.3.2	Bi vî awayî min ew bi panzdeh şekelî
HOS.3.3	û jê re got: «Tê demeke dirêj bi min re bijî. Tê zinayê nekî, li pey tu mêran nekevî. Ezê jî nêzîkî te nebim.» 
HOS.3.4	Çimkî Îsraîlî wê demeke dirêj bê padîşah û serek, bê qurban û kêlê kevirîn, bê êfod û pûtê malê bimînin. 
HOS.3.5	Paşê wê Îsraîlî vegerin û li Xwedayê xwe Xudan û padîşahê xwe Dawid bigerin. Di rojên dawî de, wê xwe bispêrin tirs û kerema Xudan.
HOS.4.1	Ya gelê Îsraîl, guh bidin peyva Xudan,
HOS.4.1	Ji ber ku doza Xudan bi kesên li vî welatî rûdinin re heye:
HOS.4.1	«Li welêt dilsozî, dilovanî û zanîna Xwedê tuneye.
HOS.4.2	Nalet, derew, mêrkujî, dizî û zina her derî dagirtiye.
HOS.4.2	Zordariyê dikin û xwîna hev dirijînin.
HOS.4.3	Ji ber vê yekê welat şînê dike,
HOS.4.3	Her kesê lê rûdine ziwa dibe.
HOS.4.3	Heywanên çolê, teyrên ezmanan,
HOS.4.3	Masiyên deryayê jî tune dibin.
HOS.4.4	«Bila kesek dozê li hev neke,
HOS.4.4	Bila kes kesî sûcdar neke.
HOS.4.4	Jixwe gelê te dozê li kahinan dikin.
HOS.4.5	Tê bi roj biterpilî.
HOS.4.5	Pêxember jî wê bi şev bi te re biterpile.
HOS.4.5	Ezê te bê dê bihêlim.
HOS.4.6	«Gelê min ji nebûna zanînê tune bû.
HOS.4.6	Ji ber ku te zanîn red kir,
HOS.4.6	Ezê te ji kahintiya xwe red bikim.
HOS.4.6	Te Şerîeta Xwedayê xwe ji bîr kir.
HOS.4.6	Ezê jî zarokên te ji bîr bikim.
HOS.4.7	Her çiqas kahin zêde bûn,
HOS.4.7	Li dijî min ewqas guneh kirin.
HOS.4.7	Ezê rûmeta wan veguhezînim şermiyê
HOS.4.8	Bi gunehên
HOS.4.8	Ji sûckirina wan pir kêfxweş in.
HOS.4.9	Tiştên hatine serê gel
HOS.4.9	Wê bên serê kahinan jî.
HOS.4.9	Ji bo riyên wan ezê wan ceza bikim,
HOS.4.9	Kirinên wan jî ezê bînim serê wan.
HOS.4.10	Wê bixwin lê têr nebin.
HOS.4.10	Wê zinayê bikin lê zêde nebin.
HOS.4.10	Çimkî wan dev ji spartina Xudan berda.
HOS.4.11	«Zina, şeraba kevin û şeraba nû
HOS.4.11	Hiş û aqil di serê mirovan de nahêlin.
HOS.4.12	Gelê min bi pûtekî darîn dişêwire,
HOS.4.12	Darê wî bersiva wî dide!
HOS.4.12	Ruhê zinayê ew ji rê derxist,
HOS.4.12	Ji Xwedayê xwe dûr ket û zina kir.
HOS.4.13	Li ser çiyayan qurban serjê dikin,
HOS.4.13	Li ser giran,
HOS.4.13	Li binê darmazî, spîndar û darberûyan bixûr pêdixin,
HOS.4.13	Çimkî siya wan daran xweş e.
HOS.4.13	Herwiha keçên we li wê derê fahîşetiyê dikin,
HOS.4.13	Bûkên we jî zinayê.
HOS.4.14	Ji ber fahîşetiya wan, ezê keçên we,
HOS.4.14	Ji ber zinaya wan, ezê bûkên we ceza nekim.
HOS.4.14	Çimkî mêrên we bi fahîşeyan re hevşa dibin,
HOS.4.14	Bi laşfiroşên pûtperestiyê re qurbanan serjê dikin.
HOS.4.14	Gelê bê feraset wê tune bibe.
HOS.4.15	«Ya Îsraîl, tu zinayê jî bikî,
HOS.4.15	Qet nebe bila Cihûda sûc neke.
HOS.4.15	«Neçin Gîlgalê û hilnekişin Bêtawenê
HOS.4.15	‹Bi navê Xudanê Jîndar› sond nexwin.
HOS.4.16	Ji ber ku Îsraîl wek çêlekeke serhişk, serhişkî kir,
HOS.4.16	Ma êdî wê Xudan wan wekî berxikan li mêrgên berfirehiyê biçêrîne?
HOS.4.17	Efrayîm
HOS.4.17	Bihêle, bila bike!
HOS.4.18	Gava şerab xilas dibe,
HOS.4.18	Ew zinayê dikin;
HOS.4.18	Serekên wan ji şermezariyê zehf hez dikin.
HOS.4.19	Bahozê ew li baskên xwe rapêçandin,
HOS.4.19	Ewê ji ber qurbanên xwe şermezar bibin.
HOS.5.1	«Ya kahinno, guh bidin vê yekê!
HOS.5.1	Ya Mala Îsraîl, baş guhdarî bikin!
HOS.5.1	Ya kesên li qesra padîşah bibihîzin!
HOS.5.1	Çimkî ev hikim li ser we ye.
HOS.5.1	Hûn li Mîspayê bûn dafik,
HOS.5.1	Li Çiyayê Tavorê bûn toreke raxistî.
HOS.5.2	Serhildêr her ku çû dane navê,
HOS.5.2	Lê ezê hemûyan bînim rê.
HOS.5.3	Ez Efrayîm nas dikim,
HOS.5.3	Erê, Îsraîl ji min ne veşartî ye.
HOS.5.3	Ya Efrayîm! Ji ber ku êdî te zina kir,
HOS.5.3	Îsraîl qirêj bû.
HOS.5.4	Karên wan nahêlin ew vegerin Xwedayê xwe.
HOS.5.4	Ji ber ku di nav wan de ruhê zinayê heye,
HOS.5.4	Ew Xudan nas nakin.
HOS.5.5	Quretiya Îsraîl şahidiyê lê dike.
HOS.5.5	Efrayîm yanî Îsraîl, li sûcên xwe diterpile,
HOS.5.5	Cihûda jî bi wan re diterpile.
HOS.5.6	Wê bi pez û dewarên xwe herin li Xudan bigerin,
HOS.5.6	Lê wê nebînin.
HOS.5.6	Çimkî Xudan ji wan dûr ketiye.
HOS.5.7	Bêbextiyê bi Xudan kirin,
HOS.5.7	Bêyî ku bizewicin zarok çêkirin.
HOS.5.7	Êdî Heyva Nû wê wan û zeviyên wan daqurtîne.
HOS.5.8	«Li Gîvayê li boriyê,
HOS.5.8	Li Ramayê li borîzanê bixin!
HOS.5.8	Banga şer li Bêtawenê bikin,
HOS.5.8	Ya Binyamînîno, dijmin li pey we ye!
HOS.5.9	Di roja darizandinê de,
HOS.5.9	Wê Efrayîm xerab bibe,
HOS.5.9	Tiştên ku wê esse pêk bên,
HOS.5.9	Ez niha ji eşîrên Îsraîl re radigihînim.
HOS.5.10	Serekên Cihûdayê mîna wan kesan in
HOS.5.10	Ku cihê kevirên sînor diguherînin.
HOS.5.10	Ezê xezeba xwe wekî lehiyê bi ser wan de bînim.
HOS.5.11	Efrayîm hat tengezarkirin,
HOS.5.11	Li ber dîwanê hat perçiqandin,
HOS.5.11	Çimkî da pey tiştên pûç û vala.
HOS.5.12	Ez ji bo Efrayîm wekî bizûzê me,
HOS.5.12	Ji bo Mala Cihûda jî wekî kifikê me.
HOS.5.13	«Gava Efrayîm nexweşiya xwe,
HOS.5.13	Cihûda birîna xwe dît,
HOS.5.13	Efrayîm çû Aşûrê
HOS.5.13	Û ji padîşahê mezin alîkariyê xwest.
HOS.5.13	Lê ew nikare şifa bide we,
HOS.5.13	Nikare birîna we bikewîne.
HOS.5.14	Çimkî ezê li dijî Efrayîm bibim wekî şêrek,
HOS.5.14	Ji bo Mala Cihûda bibim wekî şêrekî ciwan.
HOS.5.14	Ezê wan perçe bikim û bihêlim;
HOS.5.14	Ezê wan bibim û wê tu kes rizgar neke.
HOS.5.15	Paşê ezê vegerim cihê xwe,
HOS.5.15	Heta ew sûcên xwe qebûl bikin
HOS.5.15	Û li rûyê min bigerin, li wir bimînim.
HOS.5.15	Gava bikevin tengasiyê, wê li min bigerin.»
HOS.6.1	Werin, em li Xudan vegerin.
HOS.6.1	Wî em perçe kirin,
HOS.6.1	Wê me baş jî bike.
HOS.6.1	Wî em birîndar kirin,
HOS.6.1	Wê birîna me jî derman bike.
HOS.6.2	Piştî du rojan wê me vejîne,
HOS.6.2	Di roja sisiyan de wê me rake ser piyan
HOS.6.2	Ku em li pêş wî bijîn.
HOS.6.3	Em Xudan nas bikin,
HOS.6.3	Em bikevin pey naskirina wî.
HOS.6.3	Wê li me mîna ronahiya serê sibê esse xuya bibe.
HOS.6.3	Hatina wî wê wek baranê,
HOS.6.3	Wek barana biharê ku erdê av dide.
HOS.6.4	Xudan wiha dibêje:
HOS.6.4	«Ya Efrayîm ez çi bikim ji te?
HOS.6.4	Ya Cihûda ez çi bikim ji te?
HOS.6.4	Dilovaniya we mîna mija serê sibê ye,
HOS.6.4	Mîna xunava zû radibe û diçe.
HOS.6.5	Loma min bi riya pêxemberan ew perçe kirin,
HOS.6.5	Min ew bi gotinên devê xwe kuştin.
HOS.6.5	Hikmên min mîna ronahiyê derket.
HOS.6.6	Ji qurbanên şewitandinê bêtir,
HOS.6.6	Zanîna Xwedê dixwazim.
HOS.6.7	Lê wan li bajarê Adamê
HOS.6.7	Peyman binpê kir.
HOS.6.7	Li wê derê li min bêbextî kirin.
HOS.6.8	Gîlad bajarê xerabkaran e,
HOS.6.8	Bi şopên xwînê tije ye.
HOS.6.9	Wekî komên rêbiran kemîn datînin,
HOS.6.9	Koma kahinan jî wisa ye.
HOS.6.9	Di riya Şexemê de mirovan dikujin,
HOS.6.9	Bi rastî jî riswatiyê dikin.
HOS.6.10	Min di nav Mala Îsraîl de tiştekî tirsdar dît:
HOS.6.10	Efrayîm ketiye nava zinayê,
HOS.6.10	Îsraîl qirêj bûye.
HOS.6.11	«Ya Cihûda ji bo te jî
HOS.6.11	Rojeke berhilanînê hate kifşkirin.
HOS.6.11	«Kengê min xwest rewşa gelê xwe baş bikim,
HOS.7.1	«Kengê min xwest şifayê bidim Îsraîl,
HOS.7.1	Sûcên Efrayîm,
HOS.7.1	Xerabiyên Sameryayê derdikevin meydanê.
HOS.7.1	Ew hîle dikin.
HOS.7.1	Diz dikevin malan,
HOS.7.1	Li derve komên rêbiran şelandinê dikin.
HOS.7.2	Lê ew nafikirin,
HOS.7.2	Ez tevahiya xerabiyên wan tînim bîra xwe.
HOS.7.2	Gunehên wan ew dorpêç kirine,
HOS.7.2	Va ye li ber çavê min in.
HOS.7.3	«Padîşah bi xerabiyên xwe,
HOS.7.3	Serekan bi derewên xwe dilşa dikin.
HOS.7.4	Hemû zinakar in.
HOS.7.4	Dilê wan wek tenûra nanpêj disincire;
HOS.7.4	Ewqas gur û geş e ku heta hevîr bistre û tirş bibe,
HOS.7.4	Hewce nake nanpêj tenûrê tev bide.
HOS.7.5	Di roja şahiya padîşahê me de,
HOS.7.5	Serek xwe ji ber dijwariya şerabê nexweş kirin.
HOS.7.5	Padîşah jî dest da tinazkaran.
HOS.7.6	Bi fen û fûtên xwe,
HOS.7.6	Dilê xwe wek tenûrê amade dikin.
HOS.7.6	Hêrsa wan tevahiya şevê didome.
HOS.7.6	Gava dibe serê sibê,
HOS.7.6	Wek pêta agir geş dibe.
HOS.7.7	Hemû wekî tenûra sincirî ne,
HOS.7.7	Ew serekên xwe dadiqurtînin û dixwin.
HOS.7.7	Tevahiya padîşahên wan ketin,
HOS.7.7	Di nav wan de kesekî ku gazî min bike tuneye.
HOS.7.8	«Efrayîm tevli gelên din dibe,
HOS.7.8	Ew bû mîna nanê nîvpehtî.
HOS.7.9	Hêza wê xerîban xwar,
HOS.7.9	Lê ew nizane.
HOS.7.9	Por lê spî bû,
HOS.7.9	Lê ew nizane.
HOS.7.10	Quretiya Îsraîl şahidiyê lê dike.
HOS.7.10	Lê tevî ku wisa ye jî,
HOS.7.10	Li Xwedayê xwe Xudan venegeriyan,
HOS.7.10	Ew lê negeriyan.
HOS.7.11	«Efrayîm wek kevokeke sexik û bêaqil e;
HOS.7.11	Ew gazî Misrê dikin,
HOS.7.11	Ew diçin Aşûrê.
HOS.7.12	Gava ew herin,
HOS.7.12	Ezê tora xwe bavêjim ser wan.
HOS.7.12	Ezê mîna teyrên ezmanan wan daxim jêr;
HOS.7.12	Her wekî ji komên wan re hatiye ragihandin,
HOS.7.12	Ezê wan bînim rê.
HOS.7.13	Wey li wan!
HOS.7.13	Çimkî ew ji min dûr ketin.
HOS.7.13	Wêranbûn ji wan re!
HOS.7.13	Çimkî wan bêbextî li min kir.
HOS.7.13	Ez dixwazim wan rizgar bikim,
HOS.7.13	Lê wan derew li min kir.
HOS.7.14	Ji dil lavayî min nekirin,
HOS.7.14	Bes li ser nivînên xwe diorin.
HOS.7.14	Ji bo genim û şeraba nû
HOS.7.14	Xwe bi kêran birîndar dikin,
HOS.7.14	Pişta xwe didin min.
HOS.7.15	Min ew perwerde kirin,
HOS.7.15	Hêz da zendên wan,
HOS.7.15	Lê ew fen û fûtan li min dikin.
HOS.7.16	Vedigerin,
HOS.7.16	Lê ne ber bi Yê Berz ve;
HOS.7.16	Ew wek kevanê sist bûn.
HOS.7.16	Ji ber hêrsa zimanê wan,
HOS.7.16	Wê serekên wan bi şûran bikevin.
HOS.7.16	Wê ev tişt li welatê Misrê,
HOS.7.16	Bibin sedema tinazan.
HOS.8.1	«Li boriyê bixin!
HOS.8.1	Dijmin wek teyr bi ser Mala Xudan ve tê.
HOS.8.1	Ji ber ku Îsraîl peymana min binpê kir,
HOS.8.1	Li dijî Şerîeta min derket.
HOS.8.2	Ew ji min lava dikin û dibêjin:
HOS.8.2	‹Ya Xwedayê me, em Îsraîlî
HOS.8.2	Te nas dikin!›
HOS.8.3	Îsraîl tiştên qenc ji xwe avêt,
HOS.8.3	Wê dijmin bikeve pey wan.
HOS.8.4	Wan padîşah danîn, lê ji min nepirsîn;
HOS.8.4	Serek ji xwe re kifş kirin,
HOS.8.4	Lê haya min ji wan tunebû.
HOS.8.4	Wan ji zêr û zîvên xwe ji xwe re pût çêkirin,
HOS.8.4	Loma wê helak bibin.
HOS.8.5	Hêrsa min li dijî wan rabû,
HOS.8.5	Ma heta kengê wê negihîjin paqijiyê?
HOS.8.6	Ew karê Îsraîliyan e,
HOS.8.6	Hosteyekî ew pûtê golikî çêkir;
HOS.8.6	Ew ne Xwedê ye!
HOS.8.6	Wê golikê Sameryayê bê perçekirin.
HOS.8.7	Ji ber ku ew bayê diçînin,
HOS.8.7	Wê bagerê bidirûn.
HOS.8.7	Genimê bê simbil, nabe arvan;
HOS.8.7	Bibe jî wê xerîb daqurtînin.
HOS.8.8	«Îsraîl hat daqurtandin,
HOS.8.8	Ew niha di nav miletan de,
HOS.8.8	Mîna firaxekê ye ku kesek naecibîne.
HOS.8.9	Wekî kerê çolê ku bi tena serê xwe digere,
HOS.8.9	Ew çûn Aşûrê.
HOS.8.9	Efrayîm bi pere yar ji xwe re girtin.
HOS.8.10	Tevî ku di nav miletan de bi pere yar ji xwe re girtibin jî,
HOS.8.10	Ezê niha wan bidim hev û ceza bikim.
HOS.8.10	Wê di bin nîrê padîşahê serekan de biperçiqin.
HOS.8.11	«Efrayîm ji bo pêşkêşiyên gunehan,
HOS.8.11	Gorîgeh zêde kirin.
HOS.8.11	Ev jî bû sedem ku gunehan bikin.
HOS.8.12	Min gelek tiştên Şerîeta xwe ji wan re nivîsandin,
HOS.8.12	Lê li gorî wan tiştên ecêb bûn.
HOS.8.13	Ew bixwe jî dixwin.
HOS.8.13	Lê dîsa jî Xudan ji wan qurbanan ne razî ye.
HOS.8.13	Wê niha neheqiyên wan bîne bîra xwe,
HOS.8.13	Wê cezayê gunehên wan bide;
HOS.8.13	Wê vegerin Misrê.
HOS.8.14	Îsraîl Afirînerê xwe ji bîr kir.
HOS.8.14	Ji xwe re qesir çêkirin.
HOS.8.14	Cihûda bajarên bi sûr zêde kirin.
HOS.8.14	Lê ezê agir bi ser bajarên wan de bibarînim.
HOS.8.14	Ev agir wê bircên wan daqurtîne û tune bike.»
HOS.9.1	Ya Îsraîl, şa nebe!
HOS.9.1	Wek gelên din kêfxweş nebe!
HOS.9.1	Ji ber ku te bêbextî li Xwedayê xwe kir,
HOS.9.1	Te zina kir.
HOS.9.1	Di tevahiya bênderên dexlan de,
HOS.9.1	Te ji destmiza fahîşeyan hez kir.
HOS.9.2	Wê bênder û mehsere gel têr nekin,
HOS.9.2	Hêviya şeraba nû wê vala derkeve.
HOS.9.3	Wê li diyarê Xudan nemînin,
HOS.9.3	Wê Efrayîm vegere Misrê
HOS.9.3	Û wê li Aşûrê xwarina nepak bixwin.
HOS.9.4	Wê pêşkêşiyên şerabê ji Xudan re nerijînin,
HOS.9.4	Wê qurbanên wan wî razî nekin.
HOS.9.4	Pêşkêşiyên wan bibe wek nanê şînê
HOS.9.4	Ku kesê bixwe nepak bibe.
HOS.9.4	Wê nanê wan tenê zikê wan têr bike;
HOS.9.4	Ew nan wê nekeve Mala Xudan.
HOS.9.5	Hûnê di roja cejnê de,
HOS.9.5	Di roja cejna Xudan de çi bikin?
HOS.9.6	Çimkî heger ji ber helakê birevin û xilas jî bibin,
HOS.9.6	Wê Misir wan bide hev,
HOS.9.6	Wê Memfîs
HOS.9.6	Tiştên wan ên zîv ên binirx,
HOS.9.6	Wê bibin ên giyayê gezgezkê,
HOS.9.6	Wê di konên wan de dirî şîn bibin.
HOS.9.7	Rojên hesabkirinê hatin,
HOS.9.7	Bila Îsraîl vê bizanibe!
HOS.9.7	Lê ji ber zêdebûna sûcê te
HOS.9.7	Ji ber mezinahiya dijminatiya te,
HOS.9.7	Li gorî we pêxember ehmeq,
HOS.9.7	Mirovê ruhanî jî dîn e!
HOS.9.8	Ji bo Xwedê, pêxember nobedarê Efrayîm e.
HOS.9.8	Lê li seranserê riyên wî dafik hene,
HOS.9.8	Li Mala Xwedayê wî jî dijminatî heye!
HOS.9.9	Her ku çû dilê wan xerabtir bû.
HOS.9.9	Xwedê wê neheqiyên wan bibîr bîne,
HOS.9.9	Cezayê gunehên wan bide.
HOS.9.10	Bav û kalên we wek berê pêşî yê darhêjîrê dît.
HOS.9.10	Lê ew hatin Baal-Peorê û xwe spartin tiştê şermê,
HOS.9.10	Bi qasî tiştê ku jê hez dikirin kirêt bûn.
HOS.9.11	Loma rûmeta Efrayîm wê wek çivîkekê bifire û here,
HOS.9.11	Wê ne zarokanîn, ne bizarobûn,
HOS.9.11	Ne jî bizaromayîn hebe.
HOS.9.12	Heger zarokên xwe mezin jî bikin,
HOS.9.12	Ezê wan ji zarokên wan bikim
HOS.9.12	Ku kesek nemîne.
HOS.9.12	Wey li wan kesan
HOS.9.12	Ku ez wan biterikînim!
HOS.9.13	Demekê min Efrayîm dît,
HOS.9.13	Ew wek Bajarê Sûrê bû
HOS.9.13	Ku li mêrga xweş hatiye danîn.
HOS.9.13	Lê niha divê Efrayîm zarokên xwe bajo ber mêrkujan.»
HOS.9.14	Ya Xudan, tiştê ku tê bidî wan bide!
HOS.9.14	Malzarokên ku zarok jê diçin,
HOS.9.14	Pêsîrên ji şîr ketî bide.
HOS.9.15	«Tevahiya xerabiyên wan li Gîlgalê destpê kir.
HOS.9.15	Loma min li wê derê ji wan nefret kir.
HOS.9.15	Ji ber xerabiya karên wan
HOS.9.15	Ezê wan ji mala xwe bavêjim.
HOS.9.15	Êdî ezê ji wan hez nekim,
HOS.9.15	Tevahiya serekên wan serhildêr in.
HOS.9.16	Li Efrayîm hat xistin.
HOS.9.16	Koka wan ziwa bû,
HOS.9.16	Wê êdî ber nedin.
HOS.9.16	Heger ew zarokan bînin dinyayê jî,
HOS.9.16	Ezê berê zikê wan ê delal bikujim.»
HOS.9.17	Xwedayê min wê wan red bike,
HOS.9.17	Çimkî guh nedan wî.
HOS.9.17	Wê di nav miletan de
HOS.9.17	Wek ewareyan bigerin.
HOS.10.1	Îsraîl mêweke berdar e
HOS.10.1	Ku fêkiyê xwe dide.
HOS.10.1	Li gorî zêdebûna fêkî,
HOS.10.1	Gorîgehên xwe jî zêde dikirin.
HOS.10.1	Li gorî zêdebûna xweşiya welatê xwe,
HOS.10.1	Kêlên kevirîn jî xweşik dikirin.
HOS.10.2	Dilê wan hîlekar e,
HOS.10.2	Divê ew niha cezayê sûcên xwe bikişînin.
HOS.10.2	Xudan wê gorîgehên wan xera bike,
HOS.10.2	Kêlên wan tune bike.
HOS.10.3	Wê gavê wê bêjin:
HOS.10.3	«Padîşahê me tuneye,
HOS.10.3	Çimkî em ji Xudan netirsiyan!
HOS.10.3	Heger padîşahê me hebûya jî,
HOS.10.3	Gelo wê çi ji me re bikira?»
HOS.10.4	Gotinên vala dikin,
HOS.10.4	Peymanan girê didin,
HOS.10.4	Sondên derewîn dixwin.
HOS.10.4	Loma jî dozên wan
HOS.10.4	Wê mîna giyayê bi jehrî li zeviyên ajotî şîn bibin.
HOS.10.5	Ji ber pûtê golikî yê li Bêtawenê.
HOS.10.5	Xelkê Sameryayê wê bitirse.
HOS.10.5	Wê gelê wî li pey wî şînê bike,
HOS.10.5	Wê kahinên pûtperest ên wî şîn bikin.
HOS.10.5	Çimkî rûmeta wî çûye.
HOS.10.6	Herwiha wê ew pût,
HOS.10.6	Ji padîşahê mezin re wek diyarî,
HOS.10.6	Ji Aşûrê re bê şandin.
HOS.10.6	Ewê bibe şerma Efrayîm,
HOS.10.6	Îsraîl ji ber şîreta xwe, wê şerm bike.
HOS.10.7	Samerya, tevî padîşahê xwe
HOS.10.7	Wê wek qirşika li ser avê here û winda bibe.
HOS.10.8	Ew bû gunehê Îsraîlê.
HOS.10.8	Wê li ser gorîgehên wan strî û dirî şîn bibin.
HOS.10.8	Wê ji çiyan re bêjin: «Me veşêrin!»
HOS.10.8	Wê ji giran re bêjin: «Bi ser me de bikevin!»
HOS.10.9	Hûn hê jî wisa dikin.
HOS.10.9	Şerê li Gîvayê ya li dijî xeraban,
HOS.10.9	Ma nakeve ser wan?
HOS.10.10	Gava ez bixwazim, ezê wan bînim rê.
HOS.10.10	Ji ber ku wan xwe bi cotê gunehan ve girê da,
HOS.10.10	Wê netew li dijî wan li hev bicivin.
HOS.10.11	Efrayîm wek çêleka perwerdekirî ye,
HOS.10.11	Ew ji gêrekirinê hez dike.
HOS.10.11	Ezê nîr bixim stûyê wê yê bedew,
HOS.10.11	Ezê bi Efrayîm bidim cotkirin,
HOS.10.11	Bila Cihûda jî cot bike.
HOS.10.11	Wê ziriyeta Aqûb ji bo xwe tirmix bike.
HOS.10.12	Ji bo xwe berê dilovanî bidirûn.
HOS.10.12	Erdê xwe yê beyar cot bikin.
HOS.10.12	Çimkî dema lêgerîna Xudan e,
HOS.10.12	Wê bê û rastdariyê li ser we bibarîne.
HOS.10.13	We xerabî cot kir,
HOS.10.13	We neheqî dirût,
HOS.10.13	We berê derewan xwar.
HOS.10.13	We bawerî bi riya xwe
HOS.10.13	Û zêdebûna mêrxasên xwe anî.
HOS.10.14	Loma wê di nav gelê we de, xirecira şer derkeve,
HOS.10.14	Wê tevahiya bircên te bên xerakirin.
HOS.10.14	Çawa ku Şalman di roja şer de Bêtarbêlê xera kir,
HOS.10.14	Dayikan tevî zarokan li erdê xistin û perçe kirin.
HOS.10.15	Ya Bêt-Êl, ji ber xerabiya te ya mezin,
HOS.10.15	Wê ev tişt bên serê te jî.
HOS.10.15	Serê sibê Padîşahê Îsraîlê wê esse helak bibe.
HOS.11.1	Min ji Misrê gazî kurê xwe kir.
HOS.11.2	Her gava ku pêxemberan gazî Îsraîl dikir,
HOS.11.2	Îsraîl xwe ji wan dûr dixist.
HOS.11.2	Qurban ji Baalan re serjê kirin,
HOS.11.2	Ji pûtan re bixûr pêxistin.
HOS.11.3	Lê min Efrayîm hînî meşê kir.
HOS.11.3	Min ew dan ber singê xwe,
HOS.11.3	Lê fêm nekirin ku min şifa da wan.
HOS.11.4	Min ew bi benên qenciya mirovahiyê,
HOS.11.4	Bi girêdanên hezkirinê hilkişandin.
HOS.11.4	Min nîrê wan rakirin,
HOS.11.4	Min xwe tewand û xwarin da wan.
HOS.11.5	«Wê venegerin welatê Misrê.
HOS.11.5	Aşûr wê li ser wan bibe padîşah.
HOS.11.5	Çimkî wan nexwest li min vegerin.
HOS.11.6	Wê li ser bajarên wan şûr hilfirin.
HOS.11.6	Wê zirzeyên dergehên wan biqedîne,
HOS.11.6	Ji ber fen û fûtên wan wê wan tune bike.
HOS.11.7	Gelê min bi biryar e ku ji min dûr bikeve,
HOS.11.7	Heger ew gazî min, gazî Yê Berz bikin jî,
HOS.11.7	Ezê bi tu awayî wan bilind nekim.
HOS.11.8	Ya Îsraîl ezê te çawa teslîm bikim?
HOS.11.8	Ezê çawa te bikim wekî Admayê?
HOS.11.8	Ezê çawa wekî Sevoyîmê bi te re tevbigerim?
HOS.11.8	Dilê min peritî,
HOS.11.8	Dilovaniya min dikele.
HOS.11.9	Ezê hêrsa xwe ya dijwar bi ser we de neşînim,
HOS.11.9	Ezê ji nû ve Efrayîm helak nekim.
HOS.11.9	Çimkî ez Xwedê me, ne mirov im.
HOS.11.9	Ez di nav we de Yê Pîroz im.
HOS.11.9	Êdî ezê bi xezebê neyêm.
HOS.11.10	Wê li pey Xudan bimeşin,
HOS.11.10	Xudanê ku mîna şêr dike gurmînî.
HOS.11.10	Gava ew bike gurmînî jî,
HOS.11.10	Wê zarokên wî ji rojava bi lerz vegerin.
HOS.11.11	Wê ji Misrê wek çivîkan,
HOS.11.11	Ji diyarê Aşûrê wek kevokan bilerizin û werin.
HOS.11.11	Ezê wan li malên wan bidim rûniştandin.»
HOS.11.11	Ev e gotina Xudan.
HOS.11.12	Efrayîm dora min bi derewan,
HOS.11.12	Mala Îsraîl bi hîle pêçaye.
HOS.11.12	Cihûda hê jî serhildêr e,
HOS.11.12	Li dijî Yê Pîroz e.
HOS.12.1	Efrayîm şivantiya bayê dike,
HOS.12.1	Tevahiya rojê ketiye pey bayê rojhilat.
HOS.12.1	Derew û zordariyê zêdetir dike.
HOS.12.1	Bi Aşûrê re peyman girê dide,
HOS.12.1	Rûnê zeytê dişîne Misrê.
HOS.12.2	Doza Xudan bi Cihûda re heye.
HOS.12.2	Wê li gorî riya wî, ziriyeta Aqûb ceza bike,
HOS.12.2	Wê cezayê kirinên wî bide.
HOS.12.3	Aqûb bi pehniya birayê xwe girt.
HOS.12.3	Di mêrantiya xwe de,
HOS.12.3	Bi Xwedê re gulaşê girt.
HOS.12.4	Giriya û jê lava kir ku wî pîroz bike.
HOS.12.4	Wî Xwedê li Bêt-Êlê dît,
HOS.12.4	Ew li wir bi me re axivî.
HOS.12.5	Xudan Xwedayê Karîndar,
HOS.12.5	Navê wî Xudan e!
HOS.12.6	Tu jî, vegere Xwedayê xwe.
HOS.12.6	Dilovanî û edaletê ji xwe re bigire,
HOS.12.6	Her dem li benda Xwedayê xwe be.
HOS.12.7	Wekî tacirê ku di destên wî de
HOS.12.7	Mêzîna derewîn heye,
HOS.12.7	Efrayîm jî ji xapandinê hez dike.
HOS.12.8	Ew bi xwe dibêje:
HOS.12.8	«Ez gelek dewlemend bûm.
HOS.12.8	Ez bûm xweyî mal,
HOS.12.8	Wê di tevahiya kedên min de
HOS.12.8	Neheqî û gunehê min nebînin.»
HOS.12.9	Tu ji welatê Misrê deranî.
HOS.12.9	Her wekî rojên cejnê,
HOS.12.9	Ezê dîsa te di konan de bidim rûniştandin.
HOS.12.10	Min ji pêxemberan re jî digot.
HOS.12.10	Min dîtiniyan zêde kirin,
HOS.12.10	Min bi riya pêxemberan meselok gotin.»
HOS.12.11	Li Gîladê xerabî heye.
HOS.12.11	Bi rastî ew qelp in,
HOS.12.11	Li Gîlgalê gayan qurban dikin.
HOS.12.11	Loma jî gorîgehên wan
HOS.12.11	Wekî komên kevirên zeviyên ajotî ne.
HOS.12.12	Îsraîl ji bo jinekê bû xulam,
HOS.12.12	Ji bo jinekê şivantî kir.
HOS.12.13	Bi riya pêxemberekî jî ew parast.
HOS.12.14	Efrayîm Xwedê zêde hêrs kir.
HOS.12.14	Wê Reb heyfa xwîna ku rijandine bistîne,
HOS.12.14	Tinazên wan li wan vegerîne.
HOS.13.1	Gava Efrayîm dipeyivî, herkes dilerizî.
HOS.13.1	Ew li Îsraîlê mezin dihat hesibandin,
HOS.13.1	Lê gava ew perizî Baal, sûc kir û mir.
HOS.13.2	Ji zîv ji xwe re pûtên rijandî,
HOS.13.2	Li gorî feraseta xwe ji xwe re pût çêkirin,
HOS.13.2	Hemû karên hosteyan in.
HOS.13.2	Dibêjin: «Kesên qurban serjê dikin,
HOS.13.2	Golikan jî maç dikin!»
HOS.13.3	Loma wê bibin mîna mija serê sibê,
HOS.13.3	Mîna xunava zû radibe û diçe.
HOS.13.3	Wê bibe wekî hûrika kaya li bênderê ku bi bagerê re radibe
HOS.13.3	Û dûyê ji kulekê hildifûre.
HOS.13.4	«Lê yê ku tu ji welatê Misrê derxistî,
HOS.13.4	Xwedayê te Xudan ez im.
HOS.13.4	Tê ji bilî min îlahan nas nekî,
HOS.13.4	Ji min pê ve xilaskar tuneye.
HOS.13.5	Li te xweyî derketim.
HOS.13.6	Gava bûn xweyî mêrg, têr bûn.
HOS.13.6	Lê gava têr bûn, dilê wan qure bû.
HOS.13.6	Loma jî wan ez ji bîr kirim.
HOS.13.7	Ezê ji bo wan wek şêr bim,
HOS.13.7	Ezê wek piling li ber keviya rê bisekinim.
HOS.13.8	Wek hirça ku ji ferxikên xwe hatiye veqetandin,
HOS.13.8	Ezê kezeba wan perçe bikim.
HOS.13.8	Ezê wek şêremê wan li wir bixwim û tune bikim,
HOS.13.8	Ezê wekî heywanên kovî wan bidirînim.
HOS.13.9	«Ya Îsraîl, tu hatî hilweşandin,
HOS.13.9	Çimkî te serî li dijî min,
HOS.13.9	Li dijî alîkarê xwe rakir.
HOS.13.10	Ku te li tevahiya bajarên te rizgar bike?
HOS.13.10	Li ku ne serwerên te
HOS.13.10	Yên ku te gotibû:
HOS.13.10	‹Padîşahek û serekan bide min.›
HOS.13.11	Di xezeba xwe de min ew stand.
HOS.13.12	Sûcên Efrayîm hatin berhevkirin,
HOS.13.12	Gunehên wî hatin tomarkirin.
HOS.13.13	Wê êşa jinên zarokan tînin, bi ser wan de bê.
HOS.13.13	Ew kurekî bêaqil e.
HOS.13.13	Çimkî gava wext tê,
HOS.13.13	Ew ji malzarokê dernakeve.
HOS.13.14	Ji mirinê rizgar bikim.
HOS.13.14	Mirin! Ka felaketa te?
HOS.13.14	Diyarê miriyan! Ka hilweşîna te?
HOS.13.14	Ezê qet poşman nebim.
HOS.13.15	«Di nav birayên xwe de mezin jî bibe,
HOS.13.15	Bayê rojhilat, hilma Xudan a ku ji beriyê radibe,
HOS.13.15	Wê kaniya wî hişk bibe,
HOS.13.15	Wê çavkaniya wî ziwa bibe.
HOS.13.15	Tiştên hêja yên xezîneya wî wê talan bibin.
HOS.13.16	Samerya wê cezayê sûcê xwe bikişîne,
HOS.13.16	Çimkî li dijî Xwedayê xwe serî hilda.
HOS.13.16	Wê bi şûran bikevin.
HOS.13.16	Wê zarokên wan li erdê bên xistin û perçekirin,
HOS.13.16	Wê zikên jinên bi zaro bênê qelaştin.»
HOS.14.1	Ya Îsraîl vegere Xwedayê xwe Xudan,
HOS.14.1	Çimkî tu ji ber sûcên xwe terpilî.
HOS.14.2	Bi duayên xwe li Xudan vegerin.
HOS.14.2	Jê re bêjin: «Hemû sûcên me bibexişîne.
HOS.14.2	Tiştên baş qebûl bike,
HOS.14.2	Em jî pêşkêşiyên lêvên xwe bidin.
HOS.14.3	Aşûr nikare me rizgar bike.
HOS.14.3	Emê li hespan siwar nebin,
HOS.14.3	Êdî emê ji keda destê xwe re nebêjin:
HOS.14.3	‹Xwedayê me›.
HOS.14.3	Çimkî sêwî bi te re rehmê dibîne.
HOS.14.4	«Ezê çivanokiya wî rast bikim,
HOS.14.4	Ezê wî ji dil hez bikim,
HOS.14.4	Çimkî min hêrsa xwe ji wî zivirand.
HOS.14.5	Ezê ji Îsraîl re bibim wek xunavê.
HOS.14.5	Wê wek sosinan kulîlk vede,
HOS.14.5	Mîna sedra Lubnanê kok vede.
HOS.14.6	Wê şax vede,
HOS.14.6	Xweşiya wî wê bişibe darzeytûnan,
HOS.14.6	Wê bêhna wî bibe wek sedra Lubnanê.
HOS.14.7	Wê careke din mirov bên û li bin siya wî rûnin.
HOS.14.7	Wê Îsraîl wek genim şîn bibe,
HOS.14.7	Mîna mêwê kulîlk vede.
HOS.14.7	Wê bi qasî şeraba Lubnanê navdar bibe.
HOS.14.8	Ya Efrayîm, çi karê min bi pûtan re heye?
HOS.14.8	Ezê bersivê bidim û ezê hay ji te hebim.
HOS.14.8	Ez mîna dara çama şîn im,
HOS.14.8	Fêkiyê te ji min e.»
HOS.14.9	Yê şehreza van tiştan fêm dike,
HOS.14.9	Kesên bi feraset wan dizane.
HOS.14.9	Riyên Xudan rast in.
HOS.14.9	Kesên rastdar di wan de dimeşin,
HOS.14.9	Kesên serhildêr diterpilin.
JON.1.2	«Rabe, here Nînewayê, wî bajarê mezin. Li dijî wî dengê xwe bilind bike. Çimkî xerabiya wan gihîşt heta ba min.»
JON.1.3	Lê belê Ûnis ji ber Xudan reviya ku here Tarşîşê. Ew daket Yafayê û gemiyeke ku diçe Tarşîşê dît; heqê riya xwe da û ket gemiyê da ku bi wan re here Tarşîşê û ji Xudan dûr bikeve.
JON.1.4	Xudan bagerek mezin bi ser deryayê ve şand. Di deryayê de bahozeke wisa mezin rabû ku hindik mabû gemî perçe perçe bibe. 
JON.1.5	Deryavan tirsiyan û her yekî ji îlahê xwe re kir hewar. Ji bo ku barê gemiyê sivik bikin tiştên tê de avêtin deryayê. Lê Ûnis daketibû embara gemiyê, razabû û ketibû xeweke giran.
JON.1.6	Serwerê gemiyê hat ba Ûnis û jê re got: «Ev çi razan e! Rabe, ji îlahê xwe re bike hewar! Belkî me bîne bîra xwe û em helak nebin.»
JON.1.7	Piştre deryavanan ji hev re got: «Werin em pişkê bavêjin û hîn bibin ka gelo kê ev bela aniye serê me.» Wan pişk avêt û li Ûnis ket.
JON.1.8	Jê re gotin: «Ka ji me re bêje, kî ye sedema vê belayê! Tu çi karî dikî? Ji ku derê têyî? Welatê te ku der e? Tu ji kîjan miletî yî?»
JON.1.9	Ûnis ji wan re got: «Ez Îbranî me, ez diperizim Xudan,
JON.1.10	Paşê zilam bêtir tirsiyan û jê re gotin: «Ev karê ku te kir çi ye?» Çimkî wan dizanibû ku ew ji ber Xudan direve, ji ber ku wî berê ji wan re gotibû.
JON.1.11	Wan ji wî re got: «Ji bo ku derya bisekine û aram be, em çi ji te bikin?» Çimkî her ku diçû pêlên deryayê har dibûn.
JON.1.12	Ûnis ji wan re got: «Min bavêjin deryayê. Paşê wê derya ji bo we aram bibe; ji ber ku ez dizanim ev bahoza mezin ji ber min hat serê we.»
JON.1.13	Deryavan, ji bo ku bigihîjin bejahiyê, zor dan bêrikan. Lê belê bi ser neketin, ji ber ku her diçû pêlên deryayê bilindtir dibûn. 
JON.1.14	Gazî Xudan kirin û gotin: «Ya Xudan, em ji te lava dikin, nehêle ku em ji ber vî mirovî helak bibin. Gunehê wî nexe stûyê me. Ya Xudan, te çawa xwest wisa jî kir.» 
JON.1.15	Rabûn, Ûnis avêtin deryayê. Li ser vê yekê derya aram bû. 
JON.1.16	Deryavan gelekî ji Xudan tirsiyan û jê re qurban pêşkêş kir û soz ji Xudan re dan.
JON.2.1	Ûnis ji zikê masî, ji Xwedayê xwe Xudan re dua kir û got:
JON.2.2	«Min di tengasiya xwe de gazî Xudan kir
JON.2.2	Û wî bersiva min da.
JON.2.2	Min ji binê diyarê miriyan kir hewar,
JON.2.2	Te dengê min bihîst.
JON.2.3	Te ez avêtim kûrahiyê, binê deryayê.
JON.2.3	Pêlên avan ez rapêçandim,
JON.2.3	Hemû pêlên te di ser min re derbas bûn.
JON.2.4	Min got: ‹Ez ji hizûra te hatim avêtin,
JON.2.4	Lê belê cardin ezê li perestgeha te ya pîroz binêrim.
JON.2.5	Avê ez rapêçandim, gihîşt heta ber dev,
JON.2.5	Kûrahiyê dor li min pêça,
JON.2.5	Kevz li serê min herbilî.
JON.2.6	Ez daketim binê çiyan,
JON.2.6	Dinya, her û her li ser min hat radan.
JON.2.6	Lê ya Xwedayê min Xudan,
JON.2.6	Te canê min ji çalê rizgar kir.
JON.2.7	Gava ku hêza min nema, min Xudan bibîr anî.
JON.2.7	Duaya min a ji bo te
JON.2.7	Gihîşt perestgeha te ya pîroz.
JON.2.8	Yên ku xwe dispêrin pûtên derewîn,
JON.2.8	Ji te re dilsoz namînin.
JON.2.9	Lê belê ezê bi dengekî bilind spasiya te bikim,
JON.2.9	Ji bo te ezê qurban û nediran bidim.
JON.2.9	Ezê soza xwe pêk bînim.
JON.2.9	Xilasbûn ji Xudan tê.»
JON.2.10	Xudan li masî emir kir û masî Ûnis avêt bejahiyê.
JON.3.1	Peyva Xudan cara diduyan ji Ûnis re hat û got: 
JON.3.2	«Rabe, here Nînewayê, wî bajarê mezin û ya ku ezê ji te re bêjim bide bihîstin.»
JON.3.3	Ûnis rabû û li ser peyva Xudan çû Nînewayê. Nînewa bajarekî wisa mezin bû ku bi qasî rêveçûna sê rojan bû. 
JON.3.4	 Ûnis ket bajêr, bi qasî rojekê rê ve çû û bi dengekî bilind got: «Çil roj bi şûn de, wê Nînewa serobino bibe.» 
JON.3.5	Xelkê Nînewayê bawerî bi Xwedê anî. Rojî girt û ji mezinan heta biçûkan, her kesî çûx li xwe kir.
JON.3.6	Gava ku Padîşahê Nînewayê ev yek bihîst, ji ser textê xwe rabû, xiftanê xwe deranî, çûx li xwe pêça û li ser xweliyê rûnişt. 
JON.3.7	Piştre li Nînewayê ev ferman da:
JON.3.7	«Fermana padîşah û giregiran ev e: Ne mirov û ne jî heywan divê tiştekî nexwe û venexwe. Herwiha pez û dewar divê neçêrin û avê venexwin. 
JON.3.8	Bila hemû mirov û heywan çûx li xwe bikin û bi hêzdarî gazî Xwedê bikin. Bila herkes ji riya xerab bizivire û destê xwe ji zordariyê bikişîne. 
JON.3.9	Kî zane? Belkî wê gavê Xwedê fikra xwe biguhere, dev ji hêrsa xwe ya mezin berde û em helak nebin.»
JON.3.10	Xwedê kirinên Nînewayiyan dît. Ew ji gunehên xwe zivirîbûn. Li wan hat rehmê, fikra xwe guhert. Tiştê ku soz dabû bîne serê wan, nekir.
JON.4.1	Ev yek gelek li zora Ûnis çû û ew hêrs bû. 
JON.4.2	 Wî ji Xudan re dua kir û got: «Ax, ya Xudan, hê gava ku ez li welatê xwe bûm, ma min ev negot? Ji ber vê yekê ez yekser reviyam Tarşîşê. Min dizanibû tu Xwedayekî keremdar û dilrehm î, tu zû hêrs nabî, dilovaniya te zêde ye û tu dev ji cezakirinê berdidî. 
JON.4.3	Ya Xudan, ji kerema xwe niha ruhê min bistîne; çimkî ji bo min mirin, ji vî halî çêtir e.»
JON.4.4	Xudan got: «Ma çi heqê te heye ku tu hêrs bibî?»
JON.4.5	Ûnis ji bajêr derket û li rojhilatê bajêr rûnişt. Wî li wir ji bo xwe holikek çêkir û di bin siya wê de rûnişt, da ku bibîne ka wê çi bê serê bajêr. 
JON.4.6	Xudan Xwedê ji bo ku Ûnis ji rewşa xerab rizgar bike û ji serê wî re siyê çêke, şînahiyekê
JON.4.7	Lê roja din ber destê sibê, Xwedê kurmikek şand, kurm li şînahiyê ket û ew hişk kir. 
JON.4.8	Gava ku tav derket, Xwedê bayekî rojhilat ê bi şewat rakir û tavê li serê Ûnis xist; ew sist bû. Wî xwest ku bimire û got: «Ji bo min mirin, ji vî halî çêtir e.»
JON.4.9	Lê belê Xwedê ji Ûnis re got: «Ma heqê te heye ku tu li ser şînahiyekê hêrs bibî?»
JON.4.9	Ûnis got: «Heqê min heye, ez ji ber hêrsa xwe dikim bimirim.»
JON.4.10	Paşê Xudan got: «Tu li ber wê şînahiyê dikevî ku te di ber de ked nedaye û mezin nekiriye. Ew şînahiya ku di şevekê de şîn bû û di şevekê de jî hişk bû. 
JON.4.11	Îcar ez, li ber Nînewayê, li ber wî bajarê mezin nekevim? Li wî bajarî ji sed û bîst hezarî zêdetir kes hene ku çep û rastên xwe ji hev dernaxin. Herwiha gelek heywan jî li wir hene.»
HAB.1.1	Peyama ku bi riya dîtiniyê ji Pêxember Habaqûq re hat.
HAB.1.2	Ya Xudan, heta kengê ezê li te bikim hewar
HAB.1.2	Û tê min nebihîzî?
HAB.1.2	Ez ji te re diqîrim û dibêjim: «Zordarî heye!»
HAB.1.2	Lê tu rizgar nakî!
HAB.1.3	Tu çima ewqas xerabiyê nîşanî min didî?
HAB.1.3	Tu çima li ber ewqas neheqiyê xemsar î?
HAB.1.3	Ez li ku dinêrim, xerakirin û zordarî heye.
HAB.1.3	Pevçûn û berberî zêde dibe.
HAB.1.4	Loma hêza Şerîetê nemaye,
HAB.1.4	Edalet qet pêk nayê.
HAB.1.4	Xerab rastan dorpêç dikin,
HAB.1.4	Jixwe edalet jî tune.
HAB.1.5	Şaş û metel bimînin!
HAB.1.5	Çimkî ezê di rojên we de tiştekî wisa bikim,
HAB.1.5	Gava bê gotin, hûnê bawer nekin.
HAB.1.6	Ew miletekî bêrehm û êrîşkar in.
HAB.1.6	Dibezin tevahiya dinyayê,
HAB.1.6	Warên ne yê wan e bi dest dixin.
HAB.1.7	Erjeng û tirsdar in,
HAB.1.7	Rê û rêbazên xwe ew çêdikin,
HAB.1.7	Li pey navê xwe ne.
HAB.1.8	Hespên wan ji pilingan lezgîntir in,
HAB.1.8	Ji gurên êvarê çalaktir in.
HAB.1.8	Siwarên wan ji dûrî ve bi çargavî tên,
HAB.1.8	Wekî teyr difirin, xwe davêjin ser nêçîrê.
HAB.1.9	Hemû ji bo zordariyê tên.
HAB.1.9	Wek bayê beriyê pêş ve diçin,
HAB.1.9	Wek sêlakê êsîran kom dikin.
HAB.1.10	Tinazan bi padîşahan dikin,
HAB.1.10	Henekan bi mîran dikin.
HAB.1.10	Bi her kelehê dikenin,
HAB.1.10	Axê li ber kom dikin û desteser dikin.
HAB.1.11	Paşê wek bayê tên û diçin.
HAB.1.11	Ew sûcdar in,
HAB.1.11	Hêza wan îlahê wan e.»
HAB.1.12	Ma yê ji herheyiyê ne tu yî,
HAB.1.12	Ya Xudan, Xwedayê min ê pîroz?
HAB.1.12	Tê nemirî
HAB.1.12	Ya Xudan, ji bo dîwana me te Kildanî hilbijartin?
HAB.1.12	Ya zinarê me, ji bo cezayê me te ew diyar kirin?
HAB.1.13	Çavên te ewqas paqij in ku
HAB.1.13	Li xerabiyê nanêrin.
HAB.1.13	Tu nikarî neheqiyê ragirî.
HAB.1.13	Tu çima li xayînan dinêrî?
HAB.1.13	Gava xerab kesên ji xwe rastir dadiqurtînin,
HAB.1.13	Tu çima bêdeng dimînî?
HAB.1.14	Te mirov kirine wek masiyên deryayan,
HAB.1.14	Wek afirîdên dişêlin bê serwer in.
HAB.1.15	Kildanî wan hemûyan bi şewkê derdixin.
HAB.1.15	Bi torên xwe wan digirin,
HAB.1.15	Bi torên xwe yên mezin berhev dikin.
HAB.1.15	Ew şa û kêfxweş dibin.
HAB.1.16	Loma ji bo torên xwe qurbanan serjê dikin,
HAB.1.16	Ji torên xwe yên mezin bixûrê pêdixin.
HAB.1.16	Çimkî bi wan para wan gelek e,
HAB.1.16	Xwarina wan zêde ye.
HAB.1.17	Ma wê bi berdewamî torên xwe vala bikin?
HAB.1.17	Ma wê bi bêrehmî hemû miletan tune bikin?
HAB.2.1	Ez li cihê nobetê, li birca çavnêriyê bisekinim.
HAB.2.1	Ez binêrim wê Xudan ji min re çi bêje,
HAB.2.1	Binêrim bersiveke çawa dide gazinên min.
HAB.2.2	Xudan bersiva min da û got:
HAB.2.2	«Tiştên tu bibînî, li ser lewheyan zelal binivîse,
HAB.2.2	Qasidê ku bixwîne, bila hilde bibeze.
HAB.2.3	Ew li ser rojên dawî dibêjin û derewan nakin.
HAB.2.3	Bi derengî jî bikevin, li bendê bin,
HAB.2.3	Bêguman wê bibin, wê dereng nemînin.
HAB.2.4	Li vî mirovê pesnê xwe dide binêrin,
HAB.2.4	Niyeta wî ne pak e.
HAB.2.4	Lê mirovê rastdar wê bi baweriya xwe
HAB.2.5	Serwet
HAB.2.5	Zilamê qure tu caran rihet nabe.
HAB.2.5	Hergav wek diyarê miriyan çavbirçî ye,
HAB.2.5	Wek mirinê qet têr nabe.
HAB.2.5	Hemû miletan bi dest dixe,
HAB.2.5	Hemû gelan bindest dike.
HAB.2.6	«Ma wê hemû miletên bindest wî biçûk nebînin,
HAB.2.6	Tinazên xwe bi wî nekin û nebêjin:
HAB.2.6	‹Wey li wî, tiştê ne yê wî ye desteser dike!
HAB.2.6	Heta kengê tê xwe bi standina xeracê dewlemend bikî?›
HAB.2.7	Ma gelên tu xeracê ji wan distînî,
HAB.2.7	Wê ji nişkave serî li ber te ranekin?
HAB.2.7	Wê hişyar nebin û te nebizdînin?
HAB.2.7	Wî çaxî wê te talan bikin.
HAB.2.8	Ji ber ku te gelek milet talan kirin,
HAB.2.8	Her kesê ji wan sax mane jî,
HAB.2.8	Wê te talan bikin.
HAB.2.8	Çimkî te xwîn rijand,
HAB.2.8	Te zordarî li welêt û bajaran û xelkên wan kir.
HAB.2.9	Wey li wî ku xaniyê xwe bi qezenca neheq dadigire,
HAB.2.9	Ji bo ku ji felaketê bireve, mala xwe li bilindciyan ava dike.
HAB.2.10	Bi qirkirina gelek miletan
HAB.2.10	Te mala xwe xera kir,
HAB.2.10	Xwe şermezar kir.
HAB.2.11	Wê kevirên dîwaran biqîrin,
HAB.2.11	Girşên darîn jî bersivê bidin.
HAB.2.12	Wey li wî ku bi xwînrijandinê bajaran ava dike,
HAB.2.12	Bi zordarî gundan çêdike!
HAB.2.13	Şewitandina tevahiya keda gelan,
HAB.2.13	Valabûna hewldanên netewan,
HAB.2.13	Ma ne karê Xudanê Karîndar e?
HAB.2.14	Dinya jî wê bi zanîna rûmeta Xudan tije bibe.
HAB.2.15	Wey li wî ku bi cîranên xwe dide vexwarin,
HAB.2.15	Ji meşka şerabê
HAB.2.15	Ku li tazîbûna wan binêre.
HAB.2.16	Ji dêla rûmetê hûnê rezîl û riswa bibin,
HAB.2.16	Niha dora we ye, vexwin ku tazîbûna we xuya bibe.
HAB.2.16	Tasa xezebê ya destê Xudan ê rastê wê bigihîje we,
HAB.2.16	Wê rûmeta we bibe rezîlî.
HAB.2.17	Zordariya we li daristanên Lubnanê kir, wê bê serê we.
HAB.2.17	Telefkirina heywanan wê we bibizdîne.
HAB.2.17	Çimkî te xwîn rijand,
HAB.2.17	Te zordarî li welêt û bajaran û hemû kesên wan kir.
HAB.2.18	Gelo pût ji çi re ne?
HAB.2.18	Mirov şikil dide pûtan û peykerên rijandî,
HAB.2.18	Ma ji bilî xapandinê bi kêrî çi tê?
HAB.2.18	Çima kesek baweriya xwe bi berhema xwe tîne
HAB.2.18	Ku tenê pûtekî bêziman e?
HAB.2.19	Wey li wî ku ji pûtê darîn re dibêje: ‹Hişyar bibe!›
HAB.2.19	Ji kevirê lal re dibêje: ‹Rabe ser xwe!›
HAB.2.19	Ma pût rê nîşan dide?
HAB.2.19	Va ye, bi zêr û zîv hatiye pêçan,
HAB.2.19	Lê di navê de hilma jiyanê tune.
HAB.2.20	«Xudan di Perestgeha xwe ya pîroz de ye.
HAB.2.20	Bila tevahiya dinyayê li ber wî bêdeng be!»
HAB.3.1	Duaya Pêxember Habaqûq, bi Şîgyonotê
HAB.3.2	Ya Xudan, min nav û dengê te bihîst.
HAB.3.2	Ya Xudan, li ber kirinên te ez şaş û metel mam.
HAB.3.2	Di dema me de jî wan tiştan bike,
HAB.3.2	Di dema me de jî wan bide zanîn.
HAB.3.2	Lê çaxê tu hêrs dibî, dilovaniya xwe jî bibîr bîne.
HAB.3.3	Xwedê ji Têmanê,
HAB.3.3	Xwedayê Pîroz ji Çiyayê Paranê hat. 
HAB.3.3	Rewnaqiya wî ezmanan rapêçaye,
HAB.3.3	Erd bi pesindana wî tije bû.
HAB.3.4	Biriqîna wî wek ronahiya rojê ye.
HAB.3.4	Tîrêj ji destê wî dertên,
HAB.3.4	Destê ku hêza wî tê de veşartî ye.
HAB.3.5	Weba li pêş wî diçe,
HAB.3.5	Êşa mirinê li pey wî ye.
HAB.3.6	Ew sekinî û erd hejand,
HAB.3.6	Bi awira xwe milet lerizandin.
HAB.3.6	Çiyayên qedîm tarûmar bûn,
HAB.3.6	Girên herheyî tewiyan,
HAB.3.6	Riyên Xwedê qet naguherin.
HAB.3.7	Min konên Kûşanê di tengasiyê de dîtin,
HAB.3.7	Perdeyên çadirên Midyanê dilerizîn.
HAB.3.8	Ya Xudan, ma tu ji çeman hêrs bûyî?
HAB.3.8	Xezeba te ji bo rûbaran e?
HAB.3.8	Çaxê tu li hespên xwe,
HAB.3.8	Li erebeyên xwe yên rizgariyê siwar bûyî,
HAB.3.8	Ma xezeba te li dijî deryayan bû?
HAB.3.9	Te rahişt kevanê xwe,
HAB.3.9	Tîrdanka xwe hilda. 
HAB.3.9	Te rûyê erdê bi çeman ji hev veqetand.
HAB.3.10	Bi dîtina te çiya hejiyan,
HAB.3.10	Lehî rabûn û her tişt dan ber xwe.
HAB.3.10	Kûrahiya deryayê kir xuşîn,
HAB.3.10	Pêl bilind bûn.
HAB.3.11	Ji ber biriqîna tîrên te yên hildifirin,
HAB.3.11	Ji ber şewqa rima te ya dibiriqe,
HAB.3.11	Roj û heyv li cihên xwe sekinîn.
HAB.3.12	Tu bi hêrs li ser rûyê erdê meşiyayî,
HAB.3.12	Te miletan bi xezeba xwe perçiqand û şikandin.
HAB.3.13	Ji bo tu gelê xwe xilas bikî,
HAB.3.13	Ji bo tu yê diyarkirî xilas bikî rabûyî.
HAB.3.13	Te serê mala kesê xerab pelişand,
HAB.3.13	Ji serî heta binî hilweşand. 
HAB.3.14	Leşkerên wî wek bahozê hatin ku me tarûmar bikin,
HAB.3.14	Bi hewes hatin ku hejarên veşartî daqurtînin,
HAB.3.14	Lê te serên leşkerên kesê xerab bi rimên wan qul kirin.
HAB.3.15	Te bi hespên xwe li deryayê xist,
HAB.3.15	Pêlên wê bilind kirin.
HAB.3.16	Min bihîst û dilê min lê da,
HAB.3.16	Ji gurmînê lêvên min ricifîn,
HAB.3.16	Rizîbûn ket hestiyên min.
HAB.3.16	Çokên min lerizîn.
HAB.3.16	Lê ezê bi sebir li benda wê rojê bim
HAB.3.16	Ku bibe felaketa gelê êrîşî me kir.
HAB.3.17	Heger darhêjîr kulîlk nedin,
HAB.3.17	Bi mêwan ve tirî tunebe,
HAB.3.17	Darzeytûn berê xwe nedin,
HAB.3.17	Zevî dexil nedin,
HAB.3.17	Hevşî ji pez vala bibin
HAB.3.17	Û di axuran de dewar nemînin,
HAB.3.18	Ezê dîsa jî bi Xudan şa bibim,
HAB.3.18	Ezê bi Xwedayê xilasiya xwe bicoşim.
HAB.3.19	Ew lingên min dike wek lingên pezkoviyan
HAB.3.19	Û min li bilindciyan digerîne.
HAB.3.19	Ji bo serkarê sazbend û stranbêjan, bi sazan.
HAG.1.2	«Xudanê Karîndar wiha dibêje: ‹Li gorî gel dibêje, dema jinûvelêkirina Mala Xudan hê nehatiye.›»
HAG.1.3	Li ser vê yekê peyva Xudan bi riya Hagayê Pêxember hat û got: 
HAG.1.4	«Ev Mal hê jî xerabe ye, lê hûn çawa di malên darkiraskirî de rûdinin?»
HAG.1.5	Xudanê Karîndar wiha dibêje: «Baş li riyên xwe bifikirin! 
HAG.1.6	We gelek tov reşand, lê we kêm da hev. Xwarina we heye, lê têrxwarina we tune! Hûn dinoşin, lê nacoşin. Hûn li xwe dikin, lê germ nabin. Hûn heqdestê xwe distînin, lê dixin kîsikê qul.»
HAG.1.7	Xudanê Karîndar wiha dibêje: «Baş li riyên xwe bifikirin! 
HAG.1.8	Rabin derkevin serê giran, daran bînin û Malê ji nû ve ava bikin. Wisa çêkin ku Mal bi dilê min be û pê rûmetdar bibim.» Ev e gotina Xudan. 
HAG.1.9	«Hûn li hêviya dexla zêde bûn, lê hindik pêk hat. We çi anî mala xwe, min da ber bayê.» Ev e gotina Xudanê Karîndar. «Gelo çima? Çimkî Mala min hê xerabe ye, lê xema we tenê mala we ye. 
HAG.1.10	Ji ber vê yekê ezman xunava xwe, erd berê xwe nade we. 
HAG.1.11	Min hişkesalî şand ser welat û çiyayên wî; ser dexil, şeraba nû, rûnê zeytê, berên axê, mirov û heywanên wî û ser tevahiya keda destên we.»
HAG.1.12	Zerûbbabîlê kurê Şealtiyêl, Yêşûyê Serkahinê kurê Yehosadaq û tevahiya gelê ji sirgûnê vegeriya guh da dengê Xwedayê xwe Xudan û gotinên Hagayê Pêxemberê ku Xwedayê wan Xudan şandibû. Gel ji Xudan tirsiya.
HAG.1.13	Paşê Hagayê qasidê Xudan, ev gotina Xudan ji gel re got: «‹Ez bi we re me.› Ev e gotina Xudan.» 
HAG.1.14	Bi vî awayî Xudan ruhê Zerûbbabîlê kurê Şealtiyêlê Waliyê Cihûdayê, ruhê Yêşûyê Serkahinê kurê Yehosadaq û ruhê tevahiya gelê ji sirgûnê vegeriya hişyar kirin. Piştre ew hatin û di Mala Xudanê Karîndarê Xwedayê xwe de dest bi xebatê kirin. 
HAG.1.15	Ev bûyer di roja bîst û çarê meha şeşan a sala diduyan a padîşahiya Daryûs de pêk hat.
HAG.2.1	Di roja bîst û yekê meha heftan de, peyva Xudan bi riya Hagayê Pêxember hat û got: 
HAG.2.2	«Ji Zerûbbabîlê kurê Şealtiyêlê Waliyê Cihûdayê, Yêşûyê Serkahinê kurê Yehosadaq û ji gelê ji sirgûnê vegeriya re bêje: 
HAG.2.3	‹Gelo di nav we de kesên ku berziya berê ya vê Malê dîtine mane? Niha ji we re çawa xuya dike? Çawa ku tiştek nemaye ne wisa? 
HAG.2.4	Ya Zerûbbabîl tu niha wêrek be!› Ev e gotina Xudan. ‹Ya Yêşûyê Serkahinê kurê Yehosadaq, wêrek be! Ya gelê welêt, wêrek be!› Ev e gotina Xudan. ‹Vî karî bidomînin. Ji ber ku ez bi we re me.› Ev e gotina Xudanê Karîndar. 
HAG.2.5	‹Gava hûn ji Misrê derketin, min li ser vê yekê soz da we. Ruhê min di nav we de ye. Netirsin!›
HAG.2.7	Ezê hemû miletan bihejînim û wê tiştên hêja yên hemû miletan bên vir. Ezê vê Malê bi berzî dagirim› dibêje Xudanê Karîndar. 
HAG.2.8	‹Zêr jî, zîv jî yê min e.› Ev e gotina Xudanê Karîndar. 
HAG.2.9	‹Berziya Mala nû wê ji ya berê zêdetir be› dibêje Xudanê Karîndar. ‹Ezê aştiyê bidim vê derê.› Ev e gotina Xudanê Karîndar.»
HAG.2.10	Di roja bîst û çarê meha nehan a sala diduyan a padîşahiya Daryûs de, peyva Xudan ji Hagayê Pêxember re hat û got: 
HAG.2.11	«Xudanê Karîndar wiha dibêje: ‹Derbarê Şerîetê de ji kahinan bipirse û bêje: 
HAG.2.12	Heger kesek di dawa xwe de goştê hatiye pîrozkirin hilde û ew daw li nan û xwarin, şerab û rûnê zeytê an jî li xwarineke din bikeve, ew xwarin jî pîroz dibin yan na?›»
HAG.2.12	Kahinan got: «Nabin!»
HAG.2.13	Kahinan wiha bersiv da: «Belê, qirêjî dibe.»
HAG.2.14	Li ser vê yekê Hagay got: «‹Ev gel, ev milet di çavê min de wiha ye.› Ev e gotina Xudan. ‹Her kirinên wan û her tiştên li gorîgehê pêşkêş dikin qirêj e.
HAG.2.15	«‹Niha ji îro û pê ve baş li ser vê yekê bifikirin. Bifikirin beriya kevir li ser kevir were danîn rewşa Perestgeha Xudan çawa bû. 
HAG.2.16	Di wan deman de, gava zilamek digihîşt ber loda bîst elbî, rastî deh elban dihat; gava dihat mehserê ku pêncî cer şerabê derxe, didît ku bîst cer şerab heye. 
HAG.2.17	Min tevahiya keda destê we bi bayê beriyê, kifik û zîpikê tune kir; lê we berê xwe neda min.› Ev e gotina Xudan. 
HAG.2.18	‹Ji kerema xwe baş bifikirin! Îro roja bîst û çarê meha nehan e. Bingeha Perestgeha Xudan hat avêtin. Ji îro û pêve li van tiştan baş bifikirin: 
HAG.2.19	Ma di embarên we de tov hebû? Mêw, hêjîr, hinar, darzeytûn heta îro jî qet ber dabûn? Lê ezê ji niha û pê ve bereketê bi ser we de bibarînim.›»
HAG.2.20	Di roja bîst û çarê mehê de, peyva Xudan careke din ji Hagay re hat û got: 
HAG.2.21	«Ji Zerûbbabîlê Waliyê Cihûdayê re bibêje: ‹Ezê erd û ezmanan bihejînim. 
HAG.2.22	Ezê textên padîşahiyan birûxînim û hêza padîşahiyên netewên din tune bikim. Ezê tevî erebeyên şer, siwarên wan li bin guhê erdê bixim. Hesp û siwarên wan jî wê bikevin. Wê tevahiya wan bi şûrê birayên wan bên kuştin.›
HAG.2.23	«Gotina Xudanê Karîndar ev e: ‹Ezê wê rojê te hildim, ya xulamê min Zerûbbabîlê kurê Şealtiyêl.› Ev e gotina Xudan. ‹Ezê te bikim mîna mora serweriyê. Çimkî min tu hilbijartî.› Ev e gotina Xudanê Karîndar.»
MAT.1.1	Kitêba malbata Îsa Mesîhê kurê Dawid ê kurê Birahîm ev e:
MAT.1.2	Birahîm bavê Îshaq bû,
MAT.1.2	Îshaq bavê Aqûb bû,
MAT.1.2	Aqûb bavê Cihûda û birayên wî bû,
MAT.1.3	Cihûda bavê Perez û Zerah bû, ku diya wan Tamara bû,
MAT.1.3	Perez bavê Hesrûn bû,
MAT.1.3	Hesrûn bavê Aram bû,
MAT.1.4	Aram bavê Amînadav bû,
MAT.1.4	Amînadav bavê Nehşon bû,
MAT.1.4	Nehşon bavê Salmon bû,
MAT.1.5	Salmon bavê Bowaz bû, ku diya wî Rexab bû,
MAT.1.5	Bowaz bavê Ovêd bû, ku diya wî Rût bû,
MAT.1.5	Ovêd bavê Yêşa bû
MAT.1.6	Û Yêşa jî bavê Dawid padîşah bû.
MAT.1.6	Dawid bavê Silêman bû, diya wî jina Ûrya bû,
MAT.1.7	Silêman bavê Rêhoboam bû,
MAT.1.7	Rêhoboam bavê Ebiya bû,
MAT.1.7	Ebiya bavê Asaf bû,
MAT.1.8	Asaf bavê Yehoşafat bû,
MAT.1.8	Yehoşafat bavê Yoram bû,
MAT.1.8	Yoram bavê Ûzya bû,
MAT.1.9	Ûzya bavê Yotam bû,
MAT.1.9	Yotam bavê Ahaz bû,
MAT.1.9	Ahaz bavê Hizqiya bû,
MAT.1.10	Hizqiya bavê Minaşe bû,
MAT.1.10	Minaşe bavê Amos bû,
MAT.1.10	Amos bavê Yoşiya bû
MAT.1.11	Û Yoşiya jî bavê Yexonya û birayên wî bû, ku di dema sirgûnbûna Babîlê de çêbûn.
MAT.1.12	Yexonya bavê Şaltiyêl bû, ku piştî sirgûnbûna Babîlê çêbû,
MAT.1.12	Şaltiyêl bavê Zerûbabel bû,
MAT.1.13	Zerûbabel bavê Abiyûd bû,
MAT.1.13	Abiyûd bavê Êlyaqîm bû,
MAT.1.13	Êlyaqîm bavê Azûr bû,
MAT.1.14	Azûr bavê Sadoq bû,
MAT.1.14	Sadoq bavê Axîn bû,
MAT.1.14	Axîn bavê Êlyûd bû,
MAT.1.15	Êlyûd bavê Êlazar bû,
MAT.1.15	Êlazar bavê Metan bû,
MAT.1.15	Metan bavê Aqûb bû
MAT.1.16	Û Aqûb jî bavê Ûsivê mêrê Meryemê bû.
MAT.1.16	Ji Meryemê jî Îsa yê ku jê re ‹Mesîh› tê gotin çêbû.
MAT.1.17	Bi vî awayî ji Birahîm heta Dawid çardeh nifş, ji Dawid heta sirgûnbûna Babîlê çardeh nifşên din û ji sirgûnbûnê heta Mesîh jî çardeh nifş derbas bûn.
MAT.1.18	Bûyîna Îsa Mesîh jî bi vî awayî çêbû: Diya wî Meryem dergistiya Ûsiv bû, lê berî ku ew bizewicin û bigihîjin hev, xuya bû ku ew bi Ruhê Pîroz bizaro ye. 
MAT.1.19	Dergistiyê wê Ûsiv mirovekî rast bû û ji ber ku nedixwest Meryemê li ber xelkê bide şermê, wî niyet kir ku wê bi dizî berde. 
MAT.1.20	Ew hê li ser vê yekê difikirî, milyaketekî Xudan di xewnê de lê xuya bû û got: «Ey Ûsivê Kurê Dawid! Netirse ku tu Meryemê ji xwe re bi jinîtî bînî. Çimkî yê ku di malzaroka wê de çêbûye ji Ruhê Pîroz e. 
MAT.1.21	Ewê kurekî bîne û tê navê wî Îsa deynî, çimkî ewê gelê xwe ji gunehên wan xilas bike.»
MAT.1.22	Ev hemû çêbûn, da ku peyva ku Xudan bi devê pêxember gotibû, bê cih:
MAT.1.23	«Va ye, keçik wê bizaro bibe û ewê kurekî bîne.
MAT.1.23	Û wê navê wî Îmanûêl deynin»
MAT.1.23	ku bê wergerandin: «Xwedê bi me re ye.»
MAT.1.24	Gava ku Ûsiv ji xewê hişyar bû, wek ku milyaketê Xudan jê re gotibû kir û Meryem ji xwe re bi jinîtî anî. 
MAT.1.25	Lê ew neçû ba wê, heta ku wê kurê xwe anî. Û wî navê zarok Îsa danî.
MAT.2.1	Îcar di dema Hêrodês padîşah de, çaxê Îsa li Beytlehma Cihûstanê çêbû, ji Rojhilat stêrnas hatin Orşelîmê 
MAT.2.2	û pirsîn: «Ka padîşahê Cihûyan ê ku çêbûye li ku derê ye? Me li Rojhilat stêra wî dît û em hatin ku biperizin wî.» 
MAT.2.3	Gava ku Hêrodês padîşah ev yek bihîst, ew û hemû Orşelîm jî pê re bizdiya. 
MAT.2.4	Wî hemû serekên kahînan û Şerîetzan li hevdû civandin û ji wan pirsî, ka Mesîh wê li ku derê çêbe. 
MAT.2.5	Wan jê re got: «Li Beytlehma Cihûstanê, çimkî bi destê pêxember weha hatiye nivîsîn:
MAT.2.6	‹Û tu, ey Beytlehma li welatê Cihûda!
MAT.2.6	Tu di nav serwerên Cihûda de bi tu awayî ne ya herî kêm î.
MAT.2.6	Çimkî ew serdarê ku şivantiya gelê min ê Îsraêl bike wê ji te rabe!›
MAT.2.7	Li ser vê yekê Hêrodês bi dizî gazî stêrnasan kir û ji wan qenc hîn bû ku stêr kengê xuya bûye. 
MAT.2.8	Di pey de wî ew şandin Beytlehmê û ji wan re got: «Herin û qenc li zarok bigerin. Gava ku we ew dît, haya min pê bixin, da ku ez jî bêm û biperizim wî.» 
MAT.2.9	Piştî bihîstina gotina padîşah ew ketin riya xwe. Ew stêra ku li Rojhilat dîtibûn li pêşiya wan çû, heta li ser cihê ku zarok lê bû rawesta. 
MAT.2.10	Gava ku wan jî stêr dît, bi şahiyeke mezin dilgeş bûn. 
MAT.2.11	Ew ketin malê û zarok bi diya wî Meryemê re dîtin, çûn ser çokan û perizîn wî. Sindoqa xwe ya xezînê vekirin û diyariyên ji zêr, cewîşêrîn û murê pêşkêşî wî kirin. 
MAT.2.12	Piştî ku di xewna xwe de hatin tembîhkirin, da ku venegerin ba Hêrodês, ew di riyeke din re çûn welatê xwe.
MAT.2.13	Piştî çûyîna stêrnasan, milyaketekî Xudan di xewnê de li Ûsiv xuya bû û got: «Rabe, rahêje zarok û diya wî û bireve Misrê. Li wê derê bimîne heta ku ez ji te re bêjim. Çimkî Hêrodês wê li zarok bigere, da ku wî bikuje.» 
MAT.2.14	Hingê Ûsiv rabû, rahişt zarok û diya wî û bi şev çû Misrê 
MAT.2.15	û heta mirina Hêrodês li wê derê ma. Ev çêbû, da ew peyva ku Xudan bi devê pêxember gotibû, bê cih: «Min ji Misrê gazî kurê xwe kir.»
MAT.2.16	Gava Hêrodês fêm kir ku ji aliyê stêrnasan ve hatiye xapandin, gelek hêrs bû. Li ser vê yekê, tam li gor wî çaxê ku ji stêrnasan hîn bûbû, li Beytlehm û li hemû der û dora wê, fermana kuştina hemû zarokên kurîn ên du salî û ji diduyan biçûktir derxist. 
MAT.2.17	Hingê ew peyva ku bi devê Yêremya pêxember hatibû gotin hat cih:
MAT.2.18	«Ji Ramayê dengek hat bihîstin,
MAT.2.18	Şîn û girîn û li xwe xistin!
MAT.2.18	Rahêl ji bo zarokên xwe digirî
MAT.2.18	Û ew naxwaze bê aşkirin.
MAT.2.18	Çimkî êdî ew tunin.»
MAT.2.19	Piştî ku Hêrodês mir, milyaketekî Xudan li Misrê di xewnê de li Ûsiv xuya bû 
MAT.2.20	û got: «Rabe, rahêje zarok û diya wî û vegere welatê Îsraêlê, çimkî ew ên ku li kuştina zarok digeriyan mirin.» 
MAT.2.21	Îcar Ûsiv rabû, zarok û diya wî hildan û vegeriyan welatê Îsraêlê. 
MAT.2.22	Lê gava wî bihîst ku Arxêlayos di cihê bavê xwe Hêrodês de li ser Cihûstanê bûye padîşah, ew tirsiya ku here wê derê. Piştî ku di xewnê de hat tembîhkirin, bi aliyê herêma Celîlê ve çû. 
MAT.2.23	Li wir, li bajarê ku jê re dibêjin Nisret bi cih bû. Ev çêbû, da ku ew peyva ku bi devê pêxemberan hatibû gotin, bê cih: «Wê ji wî re yê Nisretî bê gotin».
MAT.3.1	Di wan rojan de Yûhennayê imadkar li çola Cihûstanê derket meydanê û weha dest bi hînkirinê kir: 
MAT.3.2	«Tobe bikin, çimkî Padîşahiya Ezmanan nêzîk e!» 
MAT.3.3	Yûhenna ew e ku Îşaya pêxember weha li ser wî gotiye:
MAT.3.3	«Dengê yê li çolê gazî dike:
MAT.3.3	‹Riya Xudan amade bikin,
MAT.3.3	Şiveriyên wî sererast bikin!›»
MAT.3.4	Cilên Yûhenna ji pirça devê bûn û qayîşeke çermîn li pişta wî girêdayî bû. Xwarina wî kulî û hingivê çolê bû. 
MAT.3.5	Hingê ji Orşelîmê, ji hemû Cihûstanê û ji tevahiya herêma Çemê Urdunê dihatin ba wî 
MAT.3.6	gunehên xwe eşkere dikirin û di Çemê Urdunê de bi destê wî imad dibûn.
MAT.3.7	Lê gava Yûhenna dît ku ji Fêrisî û Sadûqiyan gelek tên ku imad bibin, wî ji wan re got: «Hey têjikên koremaran! Kê ji we re gotiye ku hûn ji ber xezeba ku tê birevin? 
MAT.3.8	Îcar fêkiyê ku li tobekirinê tê, bidin. 
MAT.3.9	Ji xwe re nebêjin: ‹Birahîm bavê me ye.› Çimkî ez ji we re dibêjim ku Xwedê dikare ji van keviran jî zarokan ji Birahîm re rake! 
MAT.3.10	Ji xwe bivir li ser qurmê daran e! Her dara ku berê qenc nede wê bê birrîn û bê avêtin nav êgir. 
MAT.3.11	Erê, ez we ji bo tobê bi avê imad dikim, lê yê ku piştî min tê ji min bihêztir e. Ez ne hêja me ku çaroxa wî hilgirim. Ewê we bi Ruhê Pîroz û bi êgir imad bike. 
MAT.3.12	Melhêba wî di destê wî de ye. Ewê bêndera xwe qenc paqij bike, genimê xwe di embarê de bicivîne, lê ewê kayê bi agirê ku venamire bişewitîne.»
MAT.3.13	Hingê Îsa ji Celîlê hat Çemê Urdunê ba Yûhenna, da ku bi destê wî imad bibe. 
MAT.3.14	Lê Yûhenna xwest ku ji wî re bibe asteng û got: «Ji dêla ku divê ez bi destê te bêm imadkirin, ma tu têyî ba min?» 
MAT.3.15	Îsa bersîv da û got: «Niha bihêle, çimkî divê em hemû rastiyan bi vî awayî bînin cih.» Li ser vê yekê Yûhenna razî bû. 
MAT.3.16	Îsa imad bû, ji avê derket derneket û pêre pêre ezman qelişî û wî dît ku Ruhê Xwedê wek kevokekê hat xwarê û li ser wî danî. 
MAT.3.17	Û dengekî ji ezmanan weha got: «Ev e Kurê min ê delal. Dilê min bi wî xweş e.»
MAT.4.1	Hingê Ruh Îsa bir çolê, da ku ji aliyê Îblîs ve bê ceribandin. 
MAT.4.2	Piştî ku Îsa çil roj û çil şevî rojî girt, birçî bû 
MAT.4.3	û yê ku diceribîne hat ba wî û jê re got: «Eger tu Kurê Xwedê yî, ji van keviran re bêje bila bibin nan.» 
MAT.4.4	Îsa bersîva wî da û got: «Hatiye nivîsîn ku: ‹Mirov ne bi nên tenê dijî, lê bi her peyva ku ji devê Xwedê derdikeve dijî.›
MAT.4.5	Piştre Îblîs ew bir Bajarê Pîroz, ew danî ser birca Perestgehê û jê re got: 
MAT.4.6	«Eger tu Kurê Xwedê yî, ka xwe ji vir bavêje xwarê. Çimkî hatiye nivîsîn: ‹Ewê ji bo te li milyaketên xwe emir bike û ewê te li ser destên xwe hilgirin, da ku lingê te li kevirekî nekeve.›
MAT.4.7	Îsa bersîva wî da û got: «Ev jî hatiye nivîsîn: ‹Xudan Xwedayê xwe neceribîne.›
MAT.4.8	Îcar Îblîs ew derxist serê çiyayekî gelek bilind û hemû padîşahiyên dinyayê û rûmet û bedewiya wan nîşanî wî da 
MAT.4.9	û jê re got: «Eger tu li ber min herî ser çokan û biperizî min, ezê van hemûyan bidim te.» 
MAT.4.10	Hingê Îsa jê re got: «Ji min dûr keve, Îblîs! Çimkî hatiye nivîsîn: ‹Biperize Xudan Xwedayê xwe û bi tenê ji wî re xizmetê bike.›
MAT.4.11	Piştî vê yekê Îblîs dev ji wî berda û milyaket hatin û ji wî re xizmet kirin.
MAT.4.12	Gava Îsa bihîst ku Yûhenna hatiye girtin, xwe da aliyê Celîlê. 
MAT.4.13	Ew ji Nisretê derket, çû Kefernahûma li qeraxê golê ya li herêma Zebûlon û Nefteliyê bi cih bû, 
MAT.4.14	da ku ew peyva ku bi devê Îşaya pêxember hatibû gotin, bê cih:
MAT.4.15	«Welatê Zebûlonê û welatê Nefteliyê
MAT.4.15	Ber bi golê ve, ji Çemê Urdunê wê ve,
MAT.4.15	Celîla miletan!
MAT.4.16	Ew gelê ku di tariyê de rûdine,
MAT.4.16	Ronahiyeke mezin dît.
MAT.4.16	Û li ser wan ên ku li welatê di bin siya mirinê de rûdinin
MAT.4.16	Ronahî derket.»
MAT.4.17	Ji wê demê û pê ve, Îsa dest bi hînkirinê kir û got: «Tobe bikin, çimkî Padîşahiya Ezmanan nêzîk bûye.»
MAT.4.18	Gava ku Îsa li perê Gola Celîlê digeriya, wî du bira dîtin, Şimûnê ku jê re Petrûs digotin û birayê wî Endrawis. Wan tor davêtin golê, çimkî ew masîgir bûn. 
MAT.4.19	Îsa ji wan re got: «Li pey min werin! Ezê we bikim nêçîrvanên mirovan.» 
MAT.4.20	Wan jî di cih de torên xwe hiştin û li pey wî çûn.
MAT.4.21	Îsa ji wê derê pêşve çû, wî du birayên din jî dîtin, Aqûbê Zebedî û birayê wî Yûhenna. Wan bi bavê xwe Zebedî re di qeyikê de torên xwe vediçinîn. Îsa gazî wan jî kir. 
MAT.4.22	Wan jî di cih de qeyik û bavê xwe hiştin û ew li pey wî çûn.
MAT.4.23	Îsa li seranserê herêma Celîlê digeriya, di kinîştên wan de hîn dikir, Mizgîniya Padîşahiyê dida û hemû êş û nexweşiyên di nav xelkê de qenc dikirin. 
MAT.4.24	Nav û dengê wî li seranserê Sûriyê belav bû û xelkê hemû nexweşên ku ketibûn êş û janên cûr bi cûr, cinoyî, atî û felcî anîn ba wî û wî hemû qenc kirin. 
MAT.4.25	Îcar elaletên mezin ji Celîlê, ji Dêkapolîsê, ji Orşelîmê, ji Cihûstanê û ji aliyê din ê Çemê Urdunê li pey wî çûn.
MAT.5.1	Îsa elalet dîtin û hilkişiya çiyê. Çaxê rûnişt, şagirtên wî hatin ba wî. 
MAT.5.2	Wî dest bi hînkirina wan kir û got:
MAT.5.3	«Xwezî bi wan ên ku bi ruh belengaz in,
MAT.5.3	Çimkî Padîşahiya Ezmanan ya wan e.
MAT.5.4	Xwezî bi wan ên ku şîndar in,
MAT.5.4	Çimkî ewê bên aşkirin.
MAT.5.5	Xwezî bi wan ên ku nefsbiçûk in,
MAT.5.5	Çimkî ewê erdê par bistînin.
MAT.5.6	Xwezî bi wan ên ku tî û birçiyên rastdariyê ne,
MAT.5.6	Çimkî ewê bên têrkirin.
MAT.5.7	Xwezî bi wan ên ku dilbirehm in,
MAT.5.7	Çimkî dilrehmî wê li wan bê kirin.
MAT.5.8	Xwezî bi wan ên ku dilpak in,
MAT.5.8	Çimkî ewê Xwedê bibînin.
MAT.5.9	Xwezî bi wan ên ku aştîker in,
MAT.5.9	Çimkî wê ji wan re zarokên Xwedê bê gotin.
MAT.5.10	Xwezî bi wan ên ku di ber rastdariyê de mirov tengahiyê didin wan,
MAT.5.10	Çimkî Padîşahiya Ezmanan a wan e.
MAT.5.11	Xwezî bi we, gava ku ew di ber navê min de we nizim bikin, tengahiyê bidin we û bi bêbextî her cûreyê gotinên xerab ji bo we bêjin. 
MAT.5.12	Şa bibin û dilgeş bin! Çimkî xelata we li ezmanan mezin e. Ji ber ku wan bi vî awayî tengahî da wan pêxemberên beriya we jî.
MAT.5.13	«Hûn xwêya dinyayê ne, lê eger xwê tama xwe winda bike, careke din ewê bi çi bê bitamkirin? Êdî bi kêrî tiştekî nayê, ji bilî ku bê avêtin derve û di bin lingên mirovan de bê perçiqandin.
MAT.5.14	«Hûn ronahiya dinyayê ne. Bajarê ku li ser çiyê ye nikare bê veşartin. 
MAT.5.15	Ne jî kes qendîlê pêdixe û dike bin melkebê, lê belê datîne ser şamdankê ku ronahiyê bide her kesên hundir. 
MAT.5.16	Bi vî awayî bila ronahiya we jî li ber mirovan wisa şewq bide, da ku kirinên we yên qenc bibînin û pesnê Bavê we yê li ezmanan bidin.
MAT.5.17	«Nefikirin ku ez hatime Şerîetê û nivîsarên pêxemberan ji holê rakim. Ez nehatime ku ji holê rakim, lê ez hatime ku temam bikim. 
MAT.5.18	Beriya ku erd û ezman bibihûre, herfek an nuqteyeke biçûk ji Şerîetê winda nabe, heta ku her tişt bê cih. 
MAT.5.19	Loma kî ku ji van emran ê herî biçûk bişikêne û bi wî awayî mirovan hîn bike, wê di Padîşahiya Ezmanan de ji wî re yê herî biçûk bê gotin. Lê kî ku van emran bîne cih û hîn bike, wê di Padîşahiya Ezmanan de ji wî re mezin bê gotin. 
MAT.5.20	De îcar ez ji we re dibêjim, eger rastdariya we ne di ser a Şerîetzan û Fêrisiyan re be, hûn tu caran nakevin Padîşahiya Ezmanan.
MAT.5.21	«We bihîstiye ku ji pêşiyan re hatiye gotin: ‹Nekuje! Kî ku bikuje, wê bê dîwankirin!›
MAT.5.22	Lê ez ji we re dibêjim, her kesê ku li birayê xwe hêrs bibe, wê bê dîwankirin. Û kî ku ji birayê xwe re bêje: ‹Bêmejî!› wê li ber Dîwana Bilind bê kişandin pirsyarê. Û kî ku bêje: ‹Ehmeq!› ewê agirê dojehê heq bike. 
MAT.5.23	Loma, gava ku tu li ser gorîgehê diyariya xwe pêşkêş dikî, eger bê bîra te ku dilê birayê te ji te maye, 
MAT.5.24	diyariya xwe li wir, li ber gorîgehê bihêle. Pêşî here bi birayê xwe re li hev were û hingê vegere, diyariya xwe pêşkêş bike. 
MAT.5.25	Hê ku tu di riya dadgehê de yî, zû bi sûcdarkerê xwe re li hev were. An na, ewê te bide destê dadger û dadger jî te bide destê qerdiyan û tê bikevî zîndanê. 
MAT.5.26	Bi rastî ez ji te re dibêjim, heta ku tu qurişê dawî nedî, tu ji wê derê qet dernakevî.
MAT.5.27	«We bihîstiye ku hatiye gotin: ‹Zînayê neke!›
MAT.5.28	Lê ez ji we re dibêjim, her kesê ku bi dilxwazî li jinekê binêre, ji xwe wî di dilê xwe de bi wê re zîna kiriye. 
MAT.5.29	Eger çavê te yê rastê te bixe guneh, wî derxe û ji xwe bavêje! Ji bo te çêtir e ku tu endamekî ji bedena xwe winda bikî, lê hemû bedena te nekeve dojehê. 
MAT.5.30	Û eger destê te yê rastê te bixe guneh, wî jêke û ji xwe bavêje! Ji bo te çêtir e ku tu endamekî ji bedena xwe winda bikî, lê hemû bedena te neçe dojehê.
MAT.5.31	«Hatiye gotin: ‹Kî ku jina xwe berde, bila kaxeza jinberdanê bide wê.›
MAT.5.32	Lê ez ji we re dibêjim, her kesê ku zîna ne tê de, ji ber sedemekî din jina xwe berde, dibe sedemê zînakirina wê. Û kî ku bi jineke berdayî re bizewice zînayê dike.
MAT.5.33	«We ev jî bihîstiye ku ji pêşiyan re hatiye gotin: ‹Bi derew sond nexwe û sondên xwe li ber Xudan bîne cih.›
MAT.5.34	Lê ez ji we re dibêjim, qet sond nexwin! Ne bi ezmên, çimkî ew textê Xwedê ye, 
MAT.5.35	ne jî bi erdê, çimkî binlingê wî ye, ne jî bi Orşelîmê, çimkî ew bajarê Padîşahê Mezin e 
MAT.5.36	û ne jî bi serê xwe sond bixwe, çimkî tu nikarî mûyekî spî an reş bikî. 
MAT.5.37	Bila erêya we «Erê» be û naya we «Na» be. Ji vê zêdetir ji Yê Xerab e.
MAT.5.38	«We bihîstiye ku hatiye gotin: ‹Çav di ber çav de, diran di ber diran de.›
MAT.5.39	Lê belê ez ji we re dibêjim, li ber ê xerab ranebin. Eger yek sîleyekê li lama te ya rastê bixe, ya din jî bide ber. 
MAT.5.40	Û eger yek bixwaze te bide dadgehê û kirasê te ji te bistîne, ebayê xwe jî bi dest wî ve berde. 
MAT.5.41	Eger yek bi zorê te kîlometrekê rêve bibe, bi wî re du kîlometreyan here.
MAT.5.42	Bide wî yê ku ji te dixwaze, rûyê xwe ji yê ku ji te deyn dixwaze, nezivirîne.
MAT.5.43	«We bihîstiye ku hatiye gotin: ‹Ji cîranê xwe hez bike, ji dijminê xwe nefret bike!›
MAT.5.44	Lê ez ji we re dibêjim, ji dijminên xwe hez bikin û ji bo yên ku tengahiyê didin we dua bikin, 
MAT.5.45	da ku hûn bibin zarokên Bavê xwe yê li ezmanan. Çimkî ew tava xwe hem li ser xeraban û hem jî li ser qencan dertîne û barana xwe bi ser rast û nerastan de dibarîne. 
MAT.5.46	Eger hûn ji wan hez bikin, yên ku ji we hez dikin, ma wê xelata we çi be? Ma bacgir jî weha nakin? 
MAT.5.47	Û eger hûn bi tenê silavê bidin birayên xwe, ma hûn ji yên din zêdetir çi dikin? Ma pûtperest jî weha nakin? 
MAT.5.48	Loma bêkêmahî bin, çawa ku Bavê we yê li ezmanan bêkêmahî ye.
MAT.6.1	«Hay ji xwe hebin, kirinên xwe yên qenc li ber çavên mirovan nekin, ji bo ku ji aliyê wan ve bên dîtin. An na, wê ji Bavê we yê li ezmanan ji bo we xelat nebe. 
MAT.6.2	Loma, çaxê ku tu xêrê bikî, li pêşiya xwe li boriyê nexe, wek ku durû li kuçê û di kinîştan de dikin, da ku pesnê wan bê dayîn. Bi rastî ez ji we re dibêjim, wan xelata xwe standiye. 
MAT.6.3	Îcar çaxê ku tu xêrê bikî, bila destê te yê çepê nezane ku destê te yê rastê çi dike, 
MAT.6.4	da ku xêra te veşartî be. Bavê te yê ku tiştê veşartî tê kirin jî dibîne, wê bergîdana te bide te.
MAT.6.5	«Gava ku hûn dua dikin, wek ên durû nebin, çimkî ew hez dikin ku li serê kuçeyan û di kinîştan de dua bikin, da ku ji aliyê mirovan ve bên dîtin. Bi rastî ez ji we re dibêjim, wan xelata xwe standiye. 
MAT.6.6	Lê çaxê ku tu dua dikî, bikeve hundirê odeya xwe, deriyê xwe bigire û ji Bavê xwe yê ku nayê dîtin re dua bike û Bavê te yê ku tiştê veşartî tê kirin dibîne, wê bergîdana te bide te.
MAT.6.7	«Çaxê ku hûn dua dikin, wek pûtperestan gotinên pûç pircar nekin; ew guman dikin bi pircarkirina peyvan wê bên bihîstin. 
MAT.6.8	Îcar hûn nebin wek wan, çimkî Bavê we hê berî ku hûn ji wî bixwazin bi hewcedariya we dizane.
MAT.6.9	«Hûn bi vî awayî dua bikin:
MAT.6.9	Bavê me yê li ezmanan,
MAT.6.9	Navê te pîroz be.
MAT.6.10	Bila padîşahiya te bê.
MAT.6.10	Daxwaza te wek li ezmên,
MAT.6.10	Bila li ser rûyê erdê jî bê cih.
MAT.6.11	Nanê me yê rojane roj bi roj bide me.
MAT.6.12	Û li deynên me bibihûre,
MAT.6.12	Wek ku em li deyndarên xwe bihûrtine.
MAT.6.13	Û me nebe ceribandinê,
MAT.6.13	Lê me ji Yê Xerab xilas bike.
MAT.6.13	Çimkî padîşahî, karîn û rûmet her û her ên te ne! Amîn.
MAT.6.14	Eger hûn li sûcên mirovan bibihûrin, Bavê we yê li ezmanan jî wê li sûcên we bibihûre. 
MAT.6.15	Lê eger hûn li sûcên mirovan nebihûrin, Bavê we jî li sûcên we nabihûre.
MAT.6.16	«Û çaxê ku hûn rojiyê bigirin, wek durûyan mirûzê xwe nekin; ew rûyê xwe tirş dikin, da ku mirov bibînin ku ew bi rojî ne. Bi rastî ez ji we re dibêjim, wan xelata xwe standiye. 
MAT.6.17	Lê çaxê ku tu rojiyê bigirî, rûn li porê xwe bide û serçavê xwe bişo, 
MAT.6.18	da ku mirov nebînin ku tu bi rojî yî, lê Bavê te yê ku nayê dîtin bibîne. Û Bavê te yê ku tiştê veşartî tê kirin dibîne, wê bergîdana te bide te.
MAT.6.19	«Li ser rûyê erdê ji bo xwe xezîneyan necivînin, ku li wir zeng û bizûzk wan xera dikin, dixwin û diz dikevinê û didizin. 
MAT.6.20	Lê ji bo xwe xezîneyan li ezmên bicivînin, ku li wir ne zeng û bizûzk dikarin wê xera bikin, bixwin û ne jî diz dikarin bikevinê û bidizin. 
MAT.6.21	Çimkî xezîneya we li ku derê be, dilê we jî wê li wê derê be.
MAT.6.22	«Çiraya bedenê çav e. Eger çavê te qenc be, wê tevahiya bedena te bibe ronahî. 
MAT.6.23	Lê eger çavê te xerab be, wê tevahiya bedena te di tariyê de be. Îcar, eger ronahiya di dilê te de tarî ye, ew çi tariyeke mezin e!
MAT.6.24	«Tu kes nikare xulamtiyê ji du axayan re bike; çimkî an ewê ji yekî nefret bike û ji yê din hez bike, an jî ewê qedrê yekî bigire û yê din biçûk bibîne. Hûn nikarin xulamtiyê hem ji Xwedê re û hem jî ji dewlemendiyê re bikin.
MAT.6.25	«Ji ber vê yekê ez ji we re dibêjim, ji bo jiyana xwe xeman nexwin, ka hûnê çi bixwin, an çi vexwin û ne jî ji bo bedena xwe, ka hûnê çi li xwe bikin. Ma jiyan ne di ser xwarinê re û beden jî ne di ser lixwekirinê re ye? 
MAT.6.26	Li teyrên ezmanan binêrin! Ew ne diçînin, ne didirûn û ne jî di embaran de dicivînin. Dîsa jî Bavê we yê li ezmanan wan têr dike. Ma hûn ne di ser wan re ne? 
MAT.6.27	Îcar kî ji we bi xemxwarinê dikare kêlîkekê bi ser jiyana xwe ve dirêjtir bike?
MAT.6.28	«Û hûn çima ji bo cilan xeman dixwin? Li sosinên çolê binêrin ku çawa mezin dibin, ew ne dixebitin û ne jî rîs dirêsin. 
MAT.6.29	Lê ez ji we re dibêjim ku Silêman jî di hemû rûmeta xwe de wek yeke ji wan cil li xwe nekirin. 
MAT.6.30	Îcar, eger Xwedê giyayê çolê yê ku îro heye û sibê di tendûrê de tê şewitandin, bi vî awayî bi cil dike, ma ew we hê bêtir bi cil nake, hey kêmîmanno? 
MAT.6.31	Loma xeman nexwin û nebêjin: ‹Emê çi bixwin?› an ‹Emê çi vexwin?› an jî ‹Emê çi li xwe bikin?› 
MAT.6.32	Pûtperest li van hemû tiştan digerin. Lê Bavê we yê li ezmanan dizane ku hûn hewcedarê van hemû tiştan in. 
MAT.6.33	Lê hûn berî her tiştî li Padîşahiya Xwedê û li rastdariya wî bigerin û ev hemû tişt jî wê ji we re bên dayîn. 
MAT.6.34	Loma ji bo sibê xeman nexwin, çimkî sibe wê ji bo xwe xeman bixwe. Derdê rojê têra rojê dike.
MAT.7.1	«Dadbar nekin, da ku hûn jî neyên dadbarkirin. 
MAT.7.2	Çimkî hûn bi çi awayî yên din dadbar bikin, hûn jî, hûnê bi wî awayî bên dadbarkirin. Hûn bi kîjan pîvanê bipîvin, wê bi wê pîvanê ji we re jî bê pîvandin. 
MAT.7.3	Tu çima qirşikê di çavê birayê xwe de dibînî, lê girşê di çavê xwe de nabînî? 
MAT.7.4	An çawa tu dikarî ji birayê xwe re bêjî: ‹Bihêle ku ez qirşikê di çavê te de derxim› hê ku girş di çavê te de ye? 
MAT.7.5	Hey mirovê durû, pêşî girşê di çavê xwe de derxe, hingê tê zelal bibînî ku tu qirşikê di çavê birayê xwe de derxî.
MAT.7.6	«Tiştê pîroz nedin kûçikan û ne jî durên xwe bavêjin ber berazan. An na, ewê wan di bin lingên xwe de biperçiqînin û bizivirin we perçe perçe bikin!
MAT.7.7	«Bixwazin, wê ji we re bê dayîn; lê bigerin, hûnê bibînin; li derî bixin, ewê ji we re vebe. 
MAT.7.8	Çimkî her kesê ku dixwaze, distîne û yê digere, dibîne û yê li derî dixe, jê re vedibe. 
MAT.7.9	Kî ji we, gava ku kurê wî nên jê bixwaze, wê kevir bide wî? 
MAT.7.10	An gava ku masî bixwaze, wê mar bide wî? 
MAT.7.11	Bi ser ku hûn xerab in jî, hûn dizanin diyariyên qenc bidin zarokên xwe. Îcar Bavê we yê li ezmanan wê çiqas bêtir tiştên qenc bide wan ên ku ji wî dixwazin!
MAT.7.12	«Loma her çi ku hûn dixwazin xelk ji we re bikin, hûn jî wisa ji wan re bikin, çimkî hînkirina Şerîetê û pêxemberan ev e.
MAT.7.13	«Di deriyê teng re derbas bibin. Çimkî deriyê ku dibe helakê fireh e, riya ku diçe wê rihet e û yên ku pê ve diçin gelek in. 
MAT.7.14	Lê deriyê ku dibe jiyanê teng e, rê jî dijwar e û yên ku wê dibînin hindik in.
MAT.7.15	«Hay ji pêxemberên derewîn hebin. Ew di postê miyan de tên ba we, lê di hundir de ew gurên har in. 
MAT.7.16	Hûnê wan ji berê wan nas bikin. Ma mirov ji stiriyan tirî û ji diriyan hêjîran diçinin? 
MAT.7.17	Bi vî awayî her dara qenc berê qenc, lê her dara xerab jî berê xerab dide. 
MAT.7.18	Dara qenc nikare berê xerab bide û dara xerab nikare berê qenc bide. 
MAT.7.19	Her dara ku berê qenc nede tê birrîn û avêtin nav êgir. 
MAT.7.20	Îcar hûnê wan ji berê wan nas bikin.
MAT.7.21	«Ne ku her kesên ji min re dibêjin: ‹Ya Xudan, ya Xudan› wê bikevin Padîşahiya Ezmanan! Bi tenê yên ku daxwaza Bavê min ê li ezmanan dikin, wê bikevinê. 
MAT.7.22	Wê rojê gelek wê ji min re bêjin: ‹Ya Xudan, ya Xudan! Ma bi navê te me pêxemberîtî nekir? Bi navê te me cin dernexistin? Ma bi navê te me gelek keramet nekirin?› 
MAT.7.23	Hingê ezê bi eşkereyî ji wan re bêjim: ‹Min hûn qet nas nekirin! Ji min dûr kevin, hûn ên ku neheqiyê dikin!›
MAT.7.24	«Îcar her kesê ku van peyvên min dibihîze û tîne cih, mîna wî mirovê aqilmend e ku xaniyê xwe li ser latê ava kiriye. 
MAT.7.25	Baran dibare, bahoz radibe, lehî tên û li wî xaniyî dixin, lê ew hilnaweşe, çimkî li ser latê hatiye avakirin. 
MAT.7.26	Û her kesê ku van peyvên min dibihîze û nake, mîna wî mirovê bêaqil e ku xaniyê xwe li ser seylakê ava kiriye. 
MAT.7.27	Baran dibare, bahoz radibe, lehî tê û li wî xaniyî dixin û xanî hildiweşe. Û bi hilweşîneke mezin dikeve.»
MAT.7.28	Gava ku Îsa ev gotinên xwe xilas kirin, elalet li hînkirina wî gelek şaş ma. 
MAT.7.29	Çimkî wî ne wek Şerîetzanên wan, lê wek yekî xweyî desthilatî ew hîn dikirin.
MAT.8.1	Çaxê ku Îsa ji çiyê hat xwarê, elaleteke mezin li pey wî çû. 
MAT.8.2	Îcar kotiyek hat ba wî, li ber wî deverû çû erdê û got: «Ya Xudan, eger tu bixwazî, tu dikarî min paqij bikî!»
MAT.8.3	Îsa jî destê xwe dirêj kir, dest li wî da û got: «Ez dixwazim, paqij bibe!» Di cih de kotîbûna wî paqij bû. 
MAT.8.4	Hingê Îsa jê re got: «Binêre! Tu ji kesî re nebêjî! Lê here, xwe nîşanî kahîn bide û diyariya ku Mûsa emir kiriye pêşkêş bike, da ku ji wan re bibe şahidî.»
MAT.8.5	Gava ku Îsa ket Kefernahûmê, sersedek hat ba wî û bi lava jê re got: 
MAT.8.6	«Ya Xudan, xulamê min felcbûyî, bi êşeke giran li malê di nav nivînan de ye.» 
MAT.8.7	Îsa ji wî re got: «Ezê bêm û wî qenc bikim.» 
MAT.8.8	Sersed lê vegerand û got: «Ya Xudan, ez ne hêja me ku tu bêyî bin banê min, lê bi tenê peyvekê bêje û xulamê min wê qenc bibe. 
MAT.8.9	Çimkî ez jî mirovekî di bin emir de me û di bin emrê min de leşker hene. Ez ji yekî re dibêjim ‹Here›, ew diçe; ji yekî din re dibêjim ‹Were›, ew tê. Ez ji xulamê xwe re dibêjim ‹Vê bike›, ew dike.»
MAT.8.10	Gava ku Îsa ev yek bihîst, şaş ma û ji yên ku li pey wî dihatin re got: «Bi rastî, ez ji we re dibêjim, di Îsraêlê de jî min baweriyeke weha di dilê kesekî de nedît. 
MAT.8.11	Ez ji we re dibêjim ku ji Rojhilat û ji Rojava gelek wê bên û di Padîşahiya Ezmanan de bi Birahîm, Îshaq û Aqûb re li ser sifrê rûnin. 
MAT.8.12	Lê zarokên Padîşahiyê wê bên avêtin nav tariya derve û wê li wê derê bibe girîn û qirçîna diranan.» 
MAT.8.13	Îcar Îsa li sersed zivirî û jê re got: «Here, bila wek ku te bawer kir, ji te re bibe.» Û di wê gavê de xulam wî qenc bû.
MAT.8.14	Gava ku Îsa ket mala Petrûs, wî xesûya wî bi tayêketî razayî dît. 
MAT.8.15	Îsa destê xwe danî ser destê wê, tayê ew berda, jinik rabû û ji wî re xizmet kir.
MAT.8.16	Gava ku bû êvar, gelek mirovên cinoyî anîn ba wî. Wî bi gotinekê cin derxistin û hemû nexweş qenc kirin. 
MAT.8.17	Ev çêbû, da ku ew peyva ku bi devê Îşaya pêxember hatibû gotin, bê cih:
MAT.8.17	«Wî êşên me kişandin
MAT.8.17	Û nexweşiyên me hildan ser xwe.»
MAT.8.18	Gava Îsa elalet li dora xwe dît, wî li wan emir kir ku derbasî aliyê din ê golê bibin. 
MAT.8.19	Hingê Şerîetzanek nêzîkî wî bû û jê re got: «Mamoste, tu herî ku derê, ezê li pey te bêm.» 
MAT.8.20	Îsa jê re got: «Kunên roviyan hene, hêlînên teyrên ezmanan jî hene, lê cihekî Kurê Mirov tune ku serê xwe lê deyne.» 
MAT.8.21	Ji şagirtên wî yekî jê re got: «Ya Xudan! Destûrê bide min ku ez pêşî herim bavê xwe veşêrim.» 
MAT.8.22	Lê Îsa ji wî re got: «Tu li pey min were! Bihêle, bila mirî miriyên xwe veşêrin!»
MAT.8.23	Gava ew ket qeyikê, şagirtên wî jî li pey wî siwar bûn. 
MAT.8.24	Ji nişkê ve di golê de bagereke mezin rabû, wisa ku pêlên avê bi ser qeyikê diketin. Heçî Îsa bû, radiza. 
MAT.8.25	Şagirt nêzîkî wî bûn, ew hişyar kirin û gotin: «Ya Xudan! Me xilas bike! Em helak dibin!» 
MAT.8.26	Îsa li wan vegerand: «Hey kêmîmanno, hûn çima ditirsin?» Hingê ew rabû, li bayê û li golê hilat û bêpêjiniyeke mezin çêbû. 
MAT.8.27	Hemû şaş man û gotin: «Ma ev mirovekî çawa ye? Ba û gol jî bi ya wî dikin!»
MAT.8.28	Gava ku Îsa derbasî aliyê din bû û gihîşt herêma Gedarîniyan, du mirovên cinoyî ji nav goristanê derketin û hatin pêşiya wî. Ew ewqas har bûn ku kes nikaribû di wê riyê re derbas bibûya. 
MAT.8.29	Îcar wan bi qîrîn gotin: «Ya Kurê Xwedê, ma te çi ji me ye? Ma ji berî ku wext bê, tu hatî vir ku me bidî ezabê?» 
MAT.8.30	Ji wan wêvetir garaneke mezin a berazan diçêriya. 
MAT.8.31	Cinan ji wî lava kirin û gotin: «Eger tu me derxî, me bişîne nav garana berazan.» 
MAT.8.32	Wî ji wan re got: «Herin!» Hingê ew derketin û çûn nav berazan. Hemû garanê xwe di kaşê re avêt golê û di avê de xeniqî. 
MAT.8.33	Gavanên berazan reviyan, çûn bajêr, her tişt û çi ji bo yên cinoyî çêbû, gotin. 
MAT.8.34	Hingê hemû xelkê bajêr hat pêşiya Îsa û gava ku ew dîtin, jê lava kirin ku ji herêma wan here.
MAT.9.1	Îsa ket qeyikekê, derbasî aliyê din bû û hat bajarê xwe.
MAT.9.2	Çend mirovan felciyekî ku di nav nivînan de bû anî ba wî. Gava ku Îsa baweriya wan dît, wî ji yê felcî re got: «Bi zirav be lawo, li gunehên te hat bihûrtin.»
MAT.9.3	Hingê ji Şerîetzanan hinekan di dilê xwe de got: «Ev mirov çêran dike!» 
MAT.9.4	Lê Îsa bi fikrên wan dizanibû û got: «Hûn çima di dilê xwe de tiştên xerab difikirin? 
MAT.9.5	Ma kîjan hêsanîtir e? Gotina ‹Li gunehên te hat bihûrtin›, an gotina ku ‹Rabe û rêve here›? 
MAT.9.6	Lê ji bo ku hûn bizanin ku desthilatiya Kurê Mirov heye ku li ser rûyê erdê li gunehan bibihûre…» Hingê ji yê felcî re got: «Rabe, nivînên xwe hilîne û here mala xwe.» 
MAT.9.7	Û mirov jî rabû û çû mala xwe. 
MAT.9.8	Gava ku elaletê ev yek dît, tirsiya û pesnê Xwedayê ku desthilatiya weha daye mirovan dan.
MAT.9.9	Gava Îsa ji wê derê çû, wî mirovek bi navê Metta li cihê bacxanê rûniştî dît. Îsa ji wî re got: «Li pey min were.» Metta jî rabû û li pey wî çû.
MAT.9.10	Çaxê ku Îsa li mala Metta li ser xwarinê bû, gelek bacgir û gunehkar hatin, bi wî û şagirtên wî re li ser sifrê rûniştin. 
MAT.9.11	Dema ku Fêrisiyan ev yek dît, wan ji şagirtên wî pirsî: «Çima Mamosteyê we bi bacgir û gunehkaran re xwarinê dixwe?» 
MAT.9.12	Gava Îsa ev bihîst, got: «Ne yên saxlem, lê yên nexweş hewcedarê hekîm in. 
MAT.9.13	Îcar hûn herin û mana peyva: ‹Ez rehmê dixwazim, ne goriyê› hîn bibin. Ji ber ku ez nehatime gazî yên rast bikim, lê ez hatime ku gazî yên gunehkar bikim.»
MAT.9.14	Hingê şagirtên Yûhenna hatin ba Îsa û ji wî pirsîn: «Çima em û Fêrisî gelek caran rojiyê digirin, lê şagirtên te rojiyê nagirin?» 
MAT.9.15	Wî ji wan re got: «Heta ku zava bi wan re be, ma dibe ku xelkê dawetê şînê bigirin? Lê rojên ku zava ji wan bê standin wê bên û hingê ewê rojiyê bigirin.
MAT.9.16	«Tu kes bi perçê qumaşê ku neçûye hev, cilê kevin pîne nake, çimkî ew pînê ku hatiye lêxistin ji cil dikeve û cihê qetiyayî hê xerabtir dibe. 
MAT.9.17	Ne jî kes şeraba nû dixe meşkên kevin. Eger bixeyê, meşk diteqin, şerab dirije û meşk ziyan dibin. Na, şeraba nû dixin meşkên nû û herdu jî tên parastin.»
MAT.9.18	Gava ku Îsa ev digotin, serekek hat, li ber wî çû ser çokan û got: «Ha niha keça min mir. Lê were û destê xwe deyne ser wê, ewê bijî.» 
MAT.9.19	Îsa rabû û tevî şagirtên xwe li pey wî çû.
MAT.9.20	Di wê navê de jinikek ku ji diwanzdeh salan ve xwîn jê diçû, ji paş Îsa ve hat û destê xwe li rêşiyên kirasê wî da. 
MAT.9.21	Jinikê di dilê xwe de digot: «Bi tenê ez destê xwe li kirasê wî bidim, ezê qenc bibim.» 
MAT.9.22	Îsa zivirî, ew dît û jê re got: «Bi zirav be keça min, baweriya te tu qenc kirî.» Û jinik ji wê gavê ve sax bû.
MAT.9.23	Gava Îsa ket mala serekê kinîştê, bilûrvan û elaleta ku dikirin qîjeqîj dîtin, 
MAT.9.24	wî got: «Xwe bidin aliyekî. Keçik nemiriye, lê ew di xew de ye.» Îcar ew pê keniyan. 
MAT.9.25	Piştî ku elalet hat derxistin derve, ew ket hundir, wî bi destê keçikê girt û keçik rabû. 
MAT.9.26	Ev xeber li seranserê wê herêmê belav bû.
MAT.9.27	Gava Îsa ji wir derbas dibû, du mirovên kor li pey wî hatin û bi qîrîn gotin: «Li me were rehmê, ey Kurê Dawid!» 
MAT.9.28	Çaxê Îsa gihîşt malê, mirovên kor hatin ba wî. Hingê Îsa ji wan pirsî: «Hûn bawer dikin ku ez dikarim vê bikim?» Koran lê vegerand û gotin: «Erê, ya Xudan.» 
MAT.9.29	Hingê Îsa destê xwe danî ser çavên wan û got: «Bila li gor baweriya we ji we re bibe.» 
MAT.9.30	Û çavên wan vebûn. Wî bi hişkî tembîh li wan kir û got: «Hay jê hebin, bila tu kes bi vê nizanibe.» 
MAT.9.31	Lê ew derketin, wan navê wî li seranserê wê herêmê belav kir.
MAT.9.32	Çaxê ku ew derketin, mirovekî lal û cinoyî anîn ba Îsa. 
MAT.9.33	Gava ku cinê wî hat derxistin, mirovê ku lal bû peyivî. Elalet şaş ma û got: «Li Îsraêlê tiştekî weha qet nehatiye dîtin.» 
MAT.9.34	Lê Fêrisiyan got: «Ew bi destê mîrê cinan, cinan derdixe.»
MAT.9.35	Îsa li hemû bajar û gundan digeriya, di kinîştên wan de hîn dikir, Mizgîniya Padîşahiyê dida û hemû êş û nexweşî qenc dikirin. 
MAT.9.36	Gava wî elalet dîtin, dilê wî bi wan şewitî. Çimkî ew mîna miyên bê şivan ên şaşbûyî û belavbûyî bûn. 
MAT.9.37	Hingê wî ji şagirtên xwe re got: «Dexil gelek e, lê pale hindik in. 
MAT.9.38	Loma lava ji Xudanê dexlê bikin, da ku ji bo dexla xwe paleyan bişîne.»
MAT.10.1	Îsa her diwanzdeh şagirtên xwe gazî ba xwe kirin û desthilatî da wan ku ruhên nepak derxin, her cûreyê êş û nexweşiyan qenc bikin. 
MAT.10.2	Navên her diwanzdeh Şandiyan ev in: Yê pêşî, Şimûn, ku jê re Petrûs digotin û birayê wî Endrawis, Aqûbê kurê Zebedî û birayê wî Yûhenna. 
MAT.10.3	Filîpos û Bertolomeyos, Tûma û Mettayê bacgir, Aqûbê kurê Halfayos û Tedayos. 
MAT.10.4	Şimûnê Welatparêz û Cihûdayê Îsxeryotî yê ku Îsa da dest.
MAT.10.5	Îsa ew her diwanzdeh şandin û li wan emir kir û got: «Neçin nav miletên ne Cihû û nekevin tu bajarê Sameriyan. 
MAT.10.6	Lê hê bêtir herin ba miyên windabûyî yên mala Îsraêl. 
MAT.10.7	Gava ku hûn herin, Mizgîniyê bidin û bêjin: ‹Padîşahiya Ezmanan nêzîk e!› 
MAT.10.8	Nexweşan qenc bikin, miriyan rakin, kotiyan paqij bikin û cinan derxin. We belaş stand, belaş bidin. 
MAT.10.9	Di kemberên xwe de ne zêr, ne zîv û ne jî sifir hildin. 
MAT.10.10	Ji bo rêwîtiyê bi xwe re ne tûrik, ne du kiras, ne du cot çarox û ne jî dar bibin. Çimkî pale hêjayî xwarina xwe ye.
MAT.10.11	«Kîjan bajar û gundê ku hûn herinê, bipirsin ka kî hêja ye û heta ku hûn derkevin, li ba wî bimînin. 
MAT.10.12	Gava ku hûn ketin malekê, silavê lê bikin. 
MAT.10.13	Eger ew mal hêja be, bila aştiya we li ser wê be; eger ne hêja be, bila aştiya we li we vegere. 
MAT.10.14	Kî ku we qebûl neke û guh nede peyva we, gava hûn ji wê malê an ji wî bajarî derkevin, toza lingên xwe biweşînin. 
MAT.10.15	Bi rastî ez ji we re dibêjim, di Roja Dawî de, rewşa diyarê Sodom û Gomorayê wê ji ya wî bajarî çêtir be.
MAT.10.16	«Va ye, ez we wek miyan dişînim nav guran. Loma wek maran bi aqil û wek kevokan dilpak bin. 
MAT.10.17	Îcar li hember mirovan hay ji xwe hebin. Çimkî ewê we bidin destê civînên giregiran û di kinîştên xwe de bidin ber qamçiyan; 
MAT.10.18	ji rûyê min ewê we bibin ber walî û padîşahan, da ku hûn ji wan û ji miletan re şahidiyê bikin. 
MAT.10.19	Lê çaxê ku ew we bidin dest, xeman nexwin ku hûnê çi bêjin û çawa bêjin. Di wê demê de wê ji we re bê dayîn ku hûn çi bêjin. 
MAT.10.20	Çimkî yê dipeyive ne hûn in, lê Ruhê Bavê we wê bi devê we bipeyive.
MAT.10.21	«Bira wê birayê xwe, bav wê zarokê xwe teslîmî mirinê bike; zarok wê li hember dê û bavê xwe rabin û wan bidin kuştin. 
MAT.10.22	Hemû wê di ber navê min de ji we nefret bikin. Lê yê ku heta dawiyê ragire, ewê xilas bibe.
MAT.10.23	«Gava ku li bajarekî tengahiyê bidin we, hûn birevin bajarekî din. Bi rastî ez ji we re dibêjim, beriya hatina Kurê Mirov, hûn pê re nagihîjin ku li hemû bajarên Îsraêlê bigerin.
MAT.10.24	«Şagirt ne di ser mamosteyê xwe re ye, ne jî xulam di ser axayê xwe re ye. 
MAT.10.25	Têra şagirt dike ku bibe wek mamosteyê xwe û têra xulam jî dike ku bibe wek axayê xwe. Eger ji malxwê malê re Belzebûl gotin, îcar ewê ji maliyan re çi û çi nebêjin!
MAT.10.26	«Îcar ji wan netirsin. Çimkî tu tiştê nixumandî tune ku xuya nebe, ne jî tiştekî veşartî heye ku neyê zanîn. 
MAT.10.27	Tiştê ku ez di tariyê de ji we re bêjim, di ronahiyê de bêjin; tiştê ku di guhê we de tê gotin, li ser banî gazî bikin. 
MAT.10.28	Ji wan ên ku bedenê dikujin, lê nikarin can bikujin netirsin. Hê bêtir ji wî bitirsin ê ku dikare hem can û hem bedenê di dojehê de helak bike. 
MAT.10.29	Ma du çivîk bi çerxiyekî nayên firotin? Dîsa jî bê destûra Bavê we yek ji wan nakeve erdê. 
MAT.10.30	Heçî hûn in, mûyên serê we jî hemû hejmartî ne. 
MAT.10.31	Loma netirsin, hûn ji gelek çivîkan hêjatir in.
MAT.10.32	«Îcar her kesê ku li ber mirovan min eşkere bike, ez jî, ezê wî li ber Bavê xwe yê li ezmanan eşkere bikim. 
MAT.10.33	Lê kî ku min li ber mirovan înkar bike, ez jî, ezê wî li ber Bavê xwe yê li ezmanan înkar bikim.
MAT.10.34	«Nefikirin ku ez hatime aştiyê bînim ser rûyê erdê. Ez nehatime ku aştiyê bînim, lê ez hatime ku şûr bînim. 
MAT.10.35	Çimkî ez hatime ku ‹dijraberiyê bixim navbera bav û kur, dê û keçê, bûkê û xesûyê. 
MAT.10.36	Dijminê mirov wê maliyên mala wî bi xwe bin›.
MAT.10.37	«Yê ku dê an bavê xwe ji min bêtir hez dike, ne hêjayî min e. Yê ku kur an keça xwe ji min bêtir hez dike jî, ne hêjayî min e. 
MAT.10.38	Û ewê ku xaça xwe hilneyne û li pey min neyê, ne hêjayî min e. 
MAT.10.39	Yê ku jiyana xwe bibîne, ewê we winda bike; lê yê ku jiyana xwe di ber min de winda bike, ewê we bibîne.
MAT.10.40	«Yê ku we qebûl bike, min qebûl dike û yê ku min qebûl bike, wî yê ku ez şandime qebûl dike. 
MAT.10.41	Yê ku pêxemberekî ji ber ku pêxember e qebûl bike, ewê xelata ku ji bo pêxember e bistîne. Û yê ku mirovê rast ji ber ku rast e qebûl bike, ewê xelata yê rast bistîne. 
MAT.10.42	Û kî ku tasek ava sar bide yekî ji van biçûkan, ji ber ku ew şagirtê min e, bi rastî ez ji we re dibêjim, ew tu caran xelata xwe winda nake.»
MAT.11.1	Çaxê ku Îsa tembîhkirina li her diwanzdeh şagirtên xwe xilas kir, ew ji wir çû bajarên wan, da ku hîn bike û Mizgîniyê bide.
MAT.11.2	Gava Yûhenna di girtîgehê de bihîst ku Mesîh çi dike, wî şagirtên xwe şandin ba wî 
MAT.11.3	ku ji wî bipirsin: «Ma yê ku wê bihata tu yî, an divê em li benda yekî din bimînin?» 
MAT.11.4	Îsa li wan vegerand û got: «Herin tiştên ku hûn dibihîzin û dibînin ji Yûhenna re bêjin: 
MAT.11.5	Kor dibînin, şil û şeht rêve diçin, kotî paqij dibin, kerr dibihîzin, mirî radibin û Mizgînî ji belengazan re tê dayîn. 
MAT.11.6	Xwezî bi wî yê ku ji min neenire.»
MAT.11.7	Gava ku şagirtên Yûhenna diçûn, Îsa dest pê kir û ji elaletê re li ser Yûhenna peyivî û got: «Hûn derketin çolê, da ku hûn çi bibînin? Ma çîtikeke ku li ber bayê diheje? 
MAT.11.8	Nexwe, hûn çûn ku çi bibînin? Ma mirovekî ku cilên nermîn li xwe kirine? Ew ên ku cilên nermîn li xwe dikin di qesrên padîşahan de ne. 
MAT.11.9	Nexwe hûn derketin ku çi bibînin? Ma pêxemberekî? Erê, ez ji we re dibêjim ji pêxemberekî hê zêdetir. 
MAT.11.10	Ev ew e yê ku li ser hatiye nivîsîn:
MAT.11.10	‹Va ye, ez qasidê xwe di pêşiya te de dişînim,
MAT.11.10	Ewê li pêşiya te riya te amade bike.›
MAT.11.11	Bi rastî ez ji we re dibêjim, di nav wan ên ku ji jinan çêbûn de, yekî ji Yûhennayê imadkar mezintir derneketiye. Lê di Padîşahiya Ezmanan de yê herî biçûk ji wî mezintir e. 
MAT.11.12	Ji roja Yûhennayê imadkar û heta niha, zor li Padîşahiya Ezmanan tê kirin û yên zordar wê bi dest dixin. 
MAT.11.13	Çimkî hemû pêxemberan û Şerîetê heta dema Yûhenna pêxemberîtî kirin. 
MAT.11.14	Û eger hûn dixwazin vê yekê qebûl bikin, Êlyasê ku diviya bihata ew e.
MAT.11.15	Yê ku guhên wî hene bila bibihîze.
MAT.11.16	«Îcar ez vî nifşî bimînînim çi? Ew mîna wan zarokan in ku li meydanan rûniştine û gazî hevdû dikin 
MAT.11.17	û dibêjin:
MAT.11.17	‹Me ji bo we li bilûrê xist û hûn nereqisîn.
MAT.11.17	Me avêt ser miriyan û we şîn negirt.›
MAT.11.18	Çimkî Yûhenna hat, ne dixwar û ne jî şerab vedixwar, lê ew dibêjin: ‹Ew bi cinan ketiye.› 
MAT.11.19	Kurê Mirov hat, dixwe û vedixwe, îcar dibêjin: ‹Va ye xwera û serxweş, dostê bacgir û gunehkaran. Lê şehrezayî bi kirinên xwe rast tê dîtin.›»
MAT.11.20	Hingê Îsa dest pê kir li wan bajaran hilat, ku di wan de gelek ji kerametên wî çêbûbûn. Çimkî wan tobe nekir. 
MAT.11.21	«Wey li te Xorazînê! Wey li te Beytsaydayê! Eger ew kerametên ku li nav we hatin kirin, li Sûr û Saydayê bihatana kirin, wanê ji zû ve di nav xirarî û xweliyê de tobe bikira. 
MAT.11.22	Lê ez ji we re dibêjim, di Roja Dawî de rewşa Sûr û Saydayê wê ji ya we çêtir be. 
MAT.11.23	Û tu hey Kefernahûm! Ma tê heta bi ezmên bilind bibî? Na, tê heta bi diyarê miriyan herî xwarê! Eger ew kerametên ku li nav te hatin kirin, li Sodomê bihatana kirin, ewê heta îro li cihê xwe bima.
MAT.11.24	Lê ez ji we re dibêjim ku di Roja Dawî de rewşa Sodomê wê ji ya we çêtir be.»
MAT.11.25	Di wî wextî de Îsa got: «Ey Bavo, ez ji te re şikir dikim, Xudanê erd û ezmên! Çimkî te ev tiştên ha ji şehreza û zaneyan veşartin û ji zarokên biçûk re eşkere kirine. 
MAT.11.26	Erê Bavo, çimkî li ba te ya bi dil ev bû.
MAT.11.27	«Her tişt ji aliyê Bavê min ve ji min re hat dayîn. Ji bilî Bav tu kes Kur nas nake û ji bilî Kur û yên ku Kur dixwaze Bav bi wan bide eşkerekirin, tu kes jî Bav nas nake.
MAT.11.28	«Werin ba min, ey hemû yên westayî û bargiran, ezê rihetiyê bidim we. 
MAT.11.29	Nîrê min deynin ser stûyê xwe û ji min hîn bibin, çimkî ez nerm û ji dil nefsbiçûk im û hûnê rihetiyê ji bo canê xwe bibînin. 
MAT.11.30	Çimkî nîrê min hêsanî û barê min sivik e.»
MAT.12.1	Di wî wextî de Îsa rojeke Şemiyê di nav dexlan re derbas dibû. Şagirtên wî birçî bûbûn û dest pê kirin, simbil çinîn û xwarin. 
MAT.12.2	Gava ku Fêrisiyan ev yek dît, wan ji wî re got: «Binêre! Şagirtên te tiştê ku roja Şemiyê nabe dikin.» 
MAT.12.3	Îsa li wan vegerand û got: «Ma we nexwendiye ku Dawid çi kir, gava ew û yên pê re birçî bûn? 
MAT.12.4	Ew ket Mala Xwedê, wî û yên bi wî re nanê pêşberiyê xwarin, ku ji bo wî û yên bi wî re çênedibû, lê bi tenê ji bo kahînan bû.
MAT.12.5	Ma we di Şerîetê de nexwendiye ku kahîn di rojên Şemiyan de, di Perestgehê de roja Şemiyê xera dikin û dîsa jî bêsûc in? 
MAT.12.6	Lê ez ji we re dibêjim yekî ji Perestgehê mezintir li vir e. 
MAT.12.7	Eger we mana vê gotina ‹Ez rehmê dixwazim, ne goriyê› bizaniya, weyê yên bêsûc sûcdar dernexistana.
MAT.12.8	Çimkî Kurê Mirov Xudanê roja Şemiyê ye.»
MAT.12.9	Îsa ji wê derê rabû, çû kinîşta wan. 
MAT.12.10	Li wir mirovek hebû, ku destê wî hişkbûyî bû. Ji bo ku Îsa sûcdar bikin, wan jê pirsî: «Ma cayîz e ku mirov roja Şemiyê nexweşan qenc bike?» 
MAT.12.11	Îsa ji wan re got: «Ma kî ji we ku miyeke wî hebe û roja Şemiyê bikeve çalê, ew wê nagire û dernaxe? 
MAT.12.12	Lê mirov hê çiqas ji miyê hêjatir e! Loma roja Şemiyê qencîkirin dibe.» 
MAT.12.13	Piştre Îsa ji zilam re got: «Destê xwe dirêj bike.» Wî jî dirêj kir û wek destê din qenc bû. 
MAT.12.14	Lê Fêrisî derketin derve û bi hev şêwirîn ku ewê çawa Îsa bidin kuştin.
MAT.12.15	Ji ber ku Îsa bi vê yekê dizanibû, xwe ji wir da aliyekî. Elaleteke mezin li pey wî çûn û wî hemû nexweşên wan qenc kirin. 
MAT.12.16	Wî li wan hişk emir kir ku nebêjin ew kî ye. 
MAT.12.17	Da ku ew peyva ku bi devê Îşaya pêxember hatibû gotin bê cih:
MAT.12.18	«Va ye xulamê min ê ku min bijartiye,
MAT.12.18	Yê ku ez jê hez dikim û bi dilê min e.
MAT.12.18	Ezê Ruhê xwe deynim ser wî
MAT.12.18	Û ewê edaletê bi miletan bide zanîn.
MAT.12.19	Ew pev naçe û naqîre
MAT.12.19	Û tu kes dengê wî li kuçeyan nabihîze.
MAT.12.20	Çîtikê perçiqandî naşkêne,
MAT.12.20	Û fitîla ku dû dike natemirîne,
MAT.12.20	Heta ku edaletê bigihîne serketinê.
MAT.12.21	Û milet wê hêviya xwe bi navê wî ve girêdin.»
MAT.12.22	Hingê wan yekî cinoyiyê kor û lal anî ba Îsa û wî ew qenc kir, êdî hem peyivî û hem jî dît. 
MAT.12.23	Tevahiya elaletê şaşmayî ma û gotin: «Gelo Kurê Dawid ev e?» 
MAT.12.24	Lê gava ku Fêrisiyan ev bihîst, wan got: «Ev mirov bi destê mîrê cinan Belzebûl, cinan derdixe.» 
MAT.12.25	Îsa bi fikrên wan dizanibû û ji wan re got: «Her padîşahiya ku di nav wê de dubendî hebe wêran dibe û her bajar an mala ku di nav wê de dubendî hebe, namîne. 
MAT.12.26	Eger Îblîs Îblîs derxe, di nav wî de dubendî heye. Êdî padîşahiya wî wê çawa bimîne? 
MAT.12.27	Eger ez bi Belzebûl cinan derxim, ma kurên we wan bi kê derdixin? Ji ber vê yekê ewê bibin dadgerên we. 
MAT.12.28	Îcar, eger ez bi Ruhê Xwedê cinan derdixim, hingê Padîşahiya Xwedê gihîştiye we. 
MAT.12.29	Nexwe çawa yek dikare bikeve mala mêrxasekî û tiştên wî talan bike? Eger pêşî wî girêde, hingê dikare mala wî talan bike.
MAT.12.30	«Yê ku ne bi min re ye, li hember min e û yê ku bi min re nacivîne, belav dike. 
MAT.12.31	Ji bo vê yekê ez ji we re dibêjim, her çêr û guneh wê li mirovan bê bihûrtin, lê li wê çêrkirina ku li Ruhê Pîroz tê kirin nayê bihûrtin. 
MAT.12.32	Kî ku li dijî Kurê Mirov gotinekê bêje wê li wî bê bihûrtin, lê kî ku li dijî Ruhê Pîroz gotinekê bêje ne li vê dinyayê û ne jî li dinya ku bê, li wî nayê bihûrtin.
MAT.12.33	«An darê qenc bikin, wê berê wê qenc be, an jî darê xerab bikin, wê berê wê xerab be. Çimkî dar ji berê xwe tê naskirin. 
MAT.12.34	Hey nifşê koremaran! Hûn bi xwe xerab in, çawa hûnê bikarin tiştên qenc bêjin? Çimkî dev ji tijebûna dil dibêje. 
MAT.12.35	Mirovê qenc ji xezîna dilê xwe ya qenc tiştên qenc derdixe, lê mirovê xerab ji xezîna dilê xwe ya xerab tiştên xerab derdixe. 
MAT.12.36	Lê ez ji we re dibêjim, mirov wê ji bo her peyva pûç a ku bêje, di Roja Dawî de hesab bide. 
MAT.12.37	Çimkî tê bi peyvên xwe bêsûc û bi peyvên xwe sûcdar bêyî derxistin.»
MAT.12.38	Hingê ji Fêrisî û Şerîetzanan hinekan ji wî re got: «Mamoste, em dixwazin ku nîşanekê ji te bibînin.» 
MAT.12.39	Lê Îsa bersîva wan da û got: «Nifşê xerab û zînakar li nîşanekê digere, lê ji nîşana Ûnis pêxember pê ve, nîşaneke din jê re nayê dayîn. 
MAT.12.40	Çawa ku ‹Ûnis sê roj û sê şevan di zikê masiyê mezin de ma›, wisa jî Kurê Mirov wê sê roj û sê şevan di dilê erdê de bimîne.
MAT.12.41	Di Roja Dawî de xelkê Nînewê wê bi vî nifşî re rabe û wî sûcdar derxe. Çimkî wan bi danezana Ûnis tobe kir û va ye, yekî ji Ûnis mezintir li vir e. 
MAT.12.42	Şahbanûya Başûr wê di Roja Dawî de bi vî nifşî re rabe û wî sûcdar derxe. Çimkî ew ji wî kujê dinyayê hat, da ku guhdariya şehrezayiya Silêman bike û va ye, yekî ji Silêman mezintir li vir e.
MAT.12.43	«Çaxê ku ruhê nepak ji mirov derdikeve, ew di cihên bêav re derbas dibe, ku li rihetiyê bigere, lê nabîne. 
MAT.12.44	Hingê ew dibêje: ‹Ezê vegerim mala xwe ya ku ez jê derketime.› Îcar tê û dibîne ku ew vala, maliştî û xemilandî ye. 
MAT.12.45	Hingê ew diçe, heft cinên din ên ji xwe hê xerabtir tîne ba xwe û dikevinê û li wê derê rûdinin. Êdî halê wî mirovî yê dawî ji yê pêşî xerabtir dibe. Wê weha bê ser vî nifşê xerab jî.»
MAT.12.46	Hê ku Îsa ji elaletê re dipeyivî, dê û birayên wî li derve rawestan, xwestin ku bi wî re bipeyivin. 
MAT.12.47	Yekî jê re got: «Va ye, diya te û birayên te li derve ne û dixwazin ku bi te re bipeyivin.» 
MAT.12.48	Îsa li wî vegerand û got: «Diya min kî ye û birayên min kî ne?» 
MAT.12.49	Bi destê xwe şagirtên xwe nîşan da û got: «Va ne, diya min û birayên min. 
MAT.12.50	Çimkî kî ku daxwaza Bavê min ê li ezmanan bike, birayê min, xwişka min û diya min ew e.»
MAT.13.1	Wê rojê Îsa ji mal derket û li perê golê rûnişt. 
MAT.13.2	Elaleteke wisa mezin li dora wî civiya ku ew li qeyikekê siwar bû û rûnişt. Hingê tevahiya elaletê li qerax rawesta. 
MAT.13.3	Îcar Îsa bi meselan ji wan re li ser gelek tiştan peyivî û got: «Cotkar derket ku tov biçîne. 
MAT.13.4	Gava ku wî tov direşand, hinek jê ket tenişta rê, teyr hatin û ew xwarin. 
MAT.13.5	Hinek ket ser erdê kevirî yê ku axa wî kêm bû û ji ber ku ax ne kûr bû, ew zû şîn bû. 
MAT.13.6	Lê çaxê ku roj hilat ew kizirî û ji ber ku rayên wî tunebûn, hişk bû. 
MAT.13.7	Hinekî din ket nav stiriyan, stirî mezin bûn û ew fetisandin. 
MAT.13.8	Û hinek ket ser erdekî qenc, hinekan sed, hinekan şêst û hinekan jî sî qat ber dan. 
MAT.13.9	Yê ku guhên wî hene bila bibihîze.»
MAT.13.10	Îcar şagirt hatin ba Îsa û jê pirsîn: «Tu çima bi wan re bi meselan dipeyivî?» 
MAT.13.11	Wî li wan vegerand û got: «Zanîna sirên Padîşahiya Ezmanan ji we re hatiye dayîn, lê ji wan re nehatiye dayîn. 
MAT.13.12	Çimkî bi kê re hebe, wê bêtir ji wî re bê dayîn û jê re zêde bibe. Lê bi kê re tunebe, tiştê ku pê re heye jî wê jê bê standin. 
MAT.13.13	Ji ber vê yekê ez ji wan re bi meselan dibêjim: Ew dibînin, lê nabînin, ew dibihîzin, lê nabihîzin û fêm nakin.
MAT.13.14	Li ser wan, ev pêxemberîtiya Îşaya tê cih ku dibêje:
MAT.13.14	‹Hûn çiqas bibihîzin jî, hûn tu caran fêm nakin,
MAT.13.14	Hûn çiqas bibînin jî, hûn tu caran tênagihîjin.
MAT.13.15	Çimkî dilê vî gelî hişk bûye,
MAT.13.15	Guhên wan giran bûne
MAT.13.15	Û wan çavên xwe girtine.
MAT.13.15	Nebe ku ew bi çavên xwe bibînin
MAT.13.15	Û bi guhên xwe bibihîzin
MAT.13.15	Û bi dilê xwe fêm bikin
MAT.13.15	Û vegerin ku ez wan qenc bikim.›
MAT.13.16	«Lê xwezî bi çavên we, çimkî ew dibînin; xwezî bi guhên we, çimkî ew dibihîzin. 
MAT.13.17	Bi rastî ez ji we re dibêjim, gelek pêxember û mirovên rast, dixwestin van tiştên ku hûn dibînin bibînin, lê nedîtin. Dixwestin van tiştên ku hûn dibihîzin bibihîzin, lê nebihîstin.
MAT.13.18	«De îcar guhdariya mesela yê cotkar bikin: 
MAT.13.19	Her kesê ku peyva li ser Padîşahiyê dibihîze û fêm nake, Yê Xerab tê û tiştê ku di dilê wî de hatiye çandin direvîne. Tovê ku ketiye tenişta rê ev e.
MAT.13.20	Ewê ku li ser erdê kevirî hatiye çandin jî, ew e ku peyvê dibihîze û di cih de bi şahî wê qebûl dike. 
MAT.13.21	Lê ji ber ku rayê wî tune, tenê demeke kurt dimîne. Gava ku ji bo peyvê cefa û tengahiyê dikişîne, ew zû ji rê derdikeve. 
MAT.13.22	Ewê ku di nav stiriyan de hatiye çandin jî, ew e ku peyvê dibihîze, lê xemên vê dinyayê û xapandina dewlemendiyê peyvê difetisînin û peyv bêber dimîne. 
MAT.13.23	Lê ewê ku li erdê qenc hatiye çandin, ew e ku peyvê dibihîze û wê fêm dike. Ew jî ber dide. Hinek jê sed, hinek jê şêst, hinek jî sî qat ber dide.
MAT.13.24	Îsa meseleyeke din ji wan re got: «Padîşahiya Ezmanan dimîne vê yekê: Zilamekî tovê qenc li erdê xwe çand. 
MAT.13.25	Lê çaxê ku her kes di xew de bû, dijminê wî hat, di nav genim de zîwan çand û çû. 
MAT.13.26	Çaxê ku genim gihîşt û ber da, hingê zîwan jî xuya bû. 
MAT.13.27	Xulamên malxwê malê hatin û gotin: ‹Ezbenî, ma te tovê qenc di zeviya xwe de neçand? Îcar ev zîwan ji ku derê çêbû?› 
MAT.13.28	Wî ji wan re got: ‹Dijminekî ev yek kiriye.› Xulaman jî jê pirsî: ‹Tu dixwazî ku em herin û wan aşêf bikin?› 
MAT.13.29	Wî got: ‹Na, çimkî çaxê ku hûn aşêfa zîwanê bikin, dibe ku hûn genim jî pê re hilkin. 
MAT.13.30	Bihêlin, bila herdu bi hev re mezin bibin, heta dema dirûnê. Wî çaxî ezê ji paleyan re bêjim: Pêşî zîwanê berhev bikin û ji bo şewitandinê bikin gurz, piştre genim berhev bikin û bînin bixin embara min.›»
MAT.13.31	Îsa meseleyeke din ji wan re got: «Padîşahiya Ezmanan dimîne vê yekê: Zilamekî rahişt libeke xerdelê û ew di zeviya xwe de çand. 
MAT.13.32	Ew liba ku ji hemû tovan biçûktir e, dîsa jî gava ku ew mezin dibe, ji pincaran mezintir e û dibe dar. Wisa ku teyrên ezmanan tên û li ser çiqilên wê bi cih dibin.»
MAT.13.33	Wî meseleyeke din jî ji wan re got: «Padîşahiya Ezmanan dimîne hevîrtirşkê ku jinekê ew hilda û xist nav sê çap ar, heta hemû tirş bû.»
MAT.13.34	Îsa ev tiştên ha hemû bi meselan ji elaletê re gotin û bê mesele wî tu tişt ji wan re nedigot. 
MAT.13.35	Ev çêbû, da ku ew peyva ku bi devê pêxember hatibû gotin, bê cih:
MAT.13.35	«Ezê bi meselan devê xwe vekim
MAT.13.35	Û ezê tiştên ku ji damezrandina dinyayê vir ve veşartî mane eşkere bikim.»
MAT.13.36	Hingê Îsa elalet hişt û çû mal. Şagirtên wî hatin balê û jê re gotin: «Mana mesela zîwana zeviyê ji me re bêje.» 
MAT.13.37	Wî bersîva wan da û got: «Yê ku tovê qenc diçîne Kurê Mirov e. 
MAT.13.38	Zevî dinya ye û tovê qenc jî zarokên Padîşahiyê ne. Zîwan zarokên Yê Xerab in 
MAT.13.39	û dijminê ku ew çandiye jî Îblîs e. Dirûn dawiya dinyayê ye û pale jî milyaket in. 
MAT.13.40	Îcar çawa ku zîwan tê berhevkirin û di nav êgir de tê şewitandin, di dawiya dinyayê de jî wê wisa bibe. 
MAT.13.41	Kurê Mirov wê milyaketên xwe bişîne û ewê her tiştên ku mirov ji rê derdixin û yên ku neheqiyê dikin ji Padîşahiya wî bicivînin. 
MAT.13.42	Ewê wan bavêjin nav firna dadayî û li wir wê bibe girîn û qirçîna diranan. 
MAT.13.43	Hingê yên rast wê di Padîşahiya Bavê xwe de wek rojê şewq bidin. Yê ku guhên wî hene bila bibihîze.
MAT.13.44	«Padîşahiya Ezmanan dimîne vê yekê: Di nav zeviyekê de xezîneke veşartî hebû. Zilamekî ew dît, dîsa ew veşart, bi şahî çû, hemû hebûna xwe firot û ew zevî kirrî.
MAT.13.45	«Dîsa Padîşahiya Ezmanan dimîne vê yekê: Bazirganek li durên spehî digeriya. 
MAT.13.46	Gava ku wî durekî gelek giranbiha dît, çû hemû hebûna xwe firot û ew kirrî.
MAT.13.47	«Dîsa Padîşahiya Ezmanan dimîne vê yekê: Tora ku her cûreyê masiyan dicivîne, tê avêtin nav deryayê. 
MAT.13.48	Gava ku ew tije dibe, masîgir wê dikişînin qerêx. Hingê ew rûdinin, yên qenc dixin selikan û yên neqenc jî davêjin. 
MAT.13.49	Di dawiya dinyayê de wê weha bibe. Milyaket wê bên û wê xeraban ji nav rastan veqetînin 
MAT.13.50	û wan bavêjin firna dadayî. Li wir wê bibe girîn û qirçîna diranan.»
MAT.13.51	Îsa ji wan pirsî: «Ma we ev tiştên ha hemû fêm kirin?» Wan got: «Erê.» 
MAT.13.52	Hingê wî ji wan re got: «Ji ber vê yekê her Şerîetzanê ku li ser Padîşahiya Ezmanan hatiye perwerdekirin, mîna malxwê malê ye ku ji xezîna xwe tiştên nû û kevin derdixe.»
MAT.13.53	Piştî ku Îsa ev mesele xilas kirin, ji wê derê veqetiya. 
MAT.13.54	Ew hat bajarê xwe û wî xelk di kinîşta wan de hîn kir, wisa ku ew gelek şaş man û wan got: «Ev keramet û şehrezayiya wî ji ku derê ne? 
MAT.13.55	Ma ev ne kurê xerat e? Ma navê diya wî ne Meryem e? Ma Aqûb, Ûsiv, Şimûn û Cihûda ne birayên wî ne? 
MAT.13.56	Ma hemû xwişkên wî ne di nav me de ne? Vî mirovî ev hemû tişt ji ku derê anîn?»
MAT.13.57	Û bi vî awayî ew ji wî enirîn. Lê Îsa ji wan re got: «Pêxemberek ji bajarê xwe û ji mala xwe pê ve, li tu cihê din ne bê siyanet e.» 
MAT.13.58	Û ji ber bêbaweriya wan wî li wê derê gelek keramet nekirin.
MAT.14.1	Di wî wextî de Mîr Hêrodês nav û dengê Îsa bihîst 
MAT.14.2	û ji xulamên xwe re got: «Ev Yûhennayê imadkar e, ji nav miriyan rabûye. Ji ber vê yekê ev karên hêzdar bi destê wî tên kirin.» 
MAT.14.3	Çimkî Hêrodês ji ber Hêrodiya jina birayê xwe Filîpos, Yûhenna girtibû û ew avêtibû zîndanê. 
MAT.14.4	Ji ber ku Yûhenna ji wî re digot: «Nabe ku tu jinbira xwe bînî.» 
MAT.14.5	Loma Hêrodês dixwest ku wî bikuje, lê ji xelkê ditirsiya. Çimkî wan ew pêxember hesab dikirin.
MAT.14.6	Îcar di rojbûyîna Hêrodês de keça Hêrodiyayê li ber vexwendiyan reqisî. Ev yek li Hêrodês gelek xweş hat 
MAT.14.7	û wî soz da û sond xwar ku keçik her çi jê bixwaze, ewê bide wê. 
MAT.14.8	Keçika ku ji aliyê diya xwe ve hatibû şîretkirin, ji Hêrodês re got: «Serê Yûhennayê imadkar, li vir li ser sêniyekê bide min.» 
MAT.14.9	Padîşah xemgirtî bû, lê ji ber sonda xwe û ji ber ên ku bi wî re li ser sifrê rûniştibûn, wî emir kir ku daxwaza wê bê cih. 
MAT.14.10	Wî şand û di zîndanê de serê Yûhennayê imadkar da jêkirin. 
MAT.14.11	Serê wî li ser sêniyekê anîn û dan keçikê. Wê jî ew ji diya xwe re bir. 
MAT.14.12	Hingê şagirtên Yûhenna hatin, cesedê wî birin û ew veşartin. Paşê çûn û ji Îsa re gotin.
MAT.14.13	Gava Îsa ev yek bihîst, ji wê derê bi serê xwe ket qeyikekê û xwe da cihekî bêpêjin. Lê gava elaletê ev yek bihîst, bi peyatî ji bajaran li pey wî çûn. 
MAT.14.14	Çaxê Îsa derket bejê, wî elaleteke mezin dît û dilê wî bi wan şewitî û nexweşên wan qenc kirin.
MAT.14.15	Dema ku bû êvar, şagirtên wî hatin ba wî û jê re gotin: «Ev der cihekî bêpêjin e û wext jî êdî dereng e. Destûra elaletê bide, da ku herin gundan û ji xwe re xwarinê bikirrin.» 
MAT.14.16	Lê Îsa ji wan re got: «Ne hewce ye ku ew herin. Hûn xwarinê bidin wan!» 
MAT.14.17	Şagirtan bersîv da û gotin: «Li vir bi tenê pênc nan û du masiyên me hene.» 
MAT.14.18	Wî got: «Wan bînin vir ba min.» 
MAT.14.19	Û wî emir li hemû elaletê kir ku li ser giyê rûnin. Hingê wî her pênc nan û herdu masî hildan, li ezmên nêrî, şikir kir û nan şikandin. Wî ew dan şagirtên xwe û şagirtan jî ew li xelkê belav kirin. 
MAT.14.20	Hemûyan xwar û têr bûn. Wan diwanzdeh selik pariyên ku zêde mabûn dan hev. 
MAT.14.21	Hejmara yên ku xwarin, ji bilî jin û zarokan, li dora pênc hezar mêr bû.
MAT.14.22	Gava ku Îsa elalet verê dikir, wî zû pêştûrî li şagirtên xwe kir ku ew li qeyikê siwar bibin û ji beriya wî derbasî aliyê din ê golê bibin. 
MAT.14.23	Piştî ku wî elalet verê kir, hingê bi serê xwe hilkişiya çiyê, da ku dua bike. Dema ku bû êvar, ew li wir bi tenê bû. 
MAT.14.24	Di wê navê de qeyik ji bejê gelek dûr ketibû û ber pêlan diket, çimkî ba ji hember wan ve dihat.
MAT.14.25	Nêzîkî berbanga sibehê Îsa li ser golê rêve çû û nêzîkî şagirtan bû. 
MAT.14.26	Gava wan dît ku ew li ser golê rêve diçe, bizdiyan û ji tirsan kirin qîrîn û gotin: «Ev xeyalet e!» 
MAT.14.27	Lê Îsa di cih de bi wan re peyivî û got: «Bi zirav bin! Ez im. Netirsin!» 
MAT.14.28	Petrûs lê vegerand û got: «Ya Xudan, eger tu yî, emir bide ku ez li ser avê bêm ba te.» 
MAT.14.29	Wî got: «Were!» Hingê Petrûs jî ji qeyikê peya bû, li ser avê rêve çû û ber bi Îsa ve hat. 
MAT.14.30	Lê çaxê dît ku bager xurt bû, tirsiya û xewirî nav avê, qîriya û got: «Ya Xudan, min xilas bike!» 
MAT.14.31	Îsa di cih de destê xwe dirêj kir, ew girt û jê re got: «Ey kêmîmano! Tu çima dudilî bûyî?» 
MAT.14.32	Dema ku ew hilkişiyan qeyikê, ba rawesta. 
MAT.14.33	Hingê yên ku di qeyikê de bûn, perizîn wî û gotin: «Bi rastî tu Kurê Xwedê yî.»
MAT.14.34	Gava ew derbasî aliyê din bûn, ketin bejê û hatin bajarê Cênîsartê. 
MAT.14.35	Çaxê mirovên wî cihî Îsa nas kirin, wan xeber şand wan der û doran û xelkê hemû nexweşên xwe anîn ba wî 
MAT.14.36	û ji bo ku destê xwe li rêşiyên kirasê wî bidin lava dikirin. Hemû yên ku destê xwe lê dan qenc bûn.
MAT.15.1	Hingê ji Orşelîmê hinek Fêrisî û Şerîetzan hatin ba Îsa û jê pirsîn: 
MAT.15.2	«Ma çima şagirtên te adetên bav û kalan dişikênin? Beriya xwarinê ew destên xwe naşon!» 
MAT.15.3	Îsa li wan vegerand û got: «Îcar hûn jî çima ji bo adetên xwe emrê Xwedê dişikênin? 
MAT.15.4	Çimkî Xwedê gotiye: ‹Qedrê dê û bavê xwe bigire›
MAT.15.5	Lê hûn dibêjin: ‹Eger yek ji dê an jî ji bavê xwe re bêje: Ew alîkariya ku wê ji min bigihîşta te, ji Xwedê re hatiye dayîn, 
MAT.15.6	êdî ew ne mecbûr e ku qedrê bavê xwe bigire.› Bi vî awayî we ji bo adetên xwe peyva Xwedê rakir. 
MAT.15.7	Hey durûno! Îşaya li ser we rast pêxemberîtî kiriye:
MAT.15.8	‹Ev gel bi devê xwe rûmetê dide min
MAT.15.8	Lê dilê wan ji min dûr e.
MAT.15.9	Bi pûçîtî diperizin min,
MAT.15.9	Di hîndariya xwe de,
MAT.15.9	Emrên mirovan hîn dikin.› »
MAT.15.10	Îsa elalet gazî ba xwe kir û ji wan re got: «Guh bidinê û fêm bikin. 
MAT.15.11	Tiştê ku di dev re diçe hundirê mirov, wî murdar neke, lê tiştê ji dev dertê, ew mirov murdar dike.» 
MAT.15.12	Hingê şagirt nêzîkî wî bûn û jê pirsîn: «Ma tu dizanî gava ku Fêrisiyan ev bihîst, enirîn?» 
MAT.15.13	Îsa li wan vegerand: «Her şitilê ku Bavê min ê li ezmanan neçandiye, ewê ji ra ve bê rakirin. 
MAT.15.14	Dev ji wan berdin! Ew kor in, rêberên koran in. Eger kor rêberiya yê kor bike, herdu jî wê bikevin çalê.»
MAT.15.15	Hingê Petrûs jê re got: «Mana vê meselê ji me re bêje.» 
MAT.15.16	Îsa ji wan pirsî: «Ma hûn jî hê fêmkor in? 
MAT.15.17	Ma hûn fêm nakin her tiştê ku dikeve dev, diçe zik û ji wê derê dertê derve? 
MAT.15.18	Lê tiştên ku ji dev derdikevin, ji dil tên û ew mirov murdar dikin. 
MAT.15.19	Çimkî fikrên xerab, kuştin, zîna, fuhûşî, dizî, şahidiya derewîn û çêr ji dil dertên. 
MAT.15.20	Tiştên ku mirov murdar dikin ev in, lê xwarina bi destê neşuştî mirov murdar nake.»
MAT.15.21	Îsa ji wê derê derket û xwe da aliyê herêma Sûr û Saydayê. 
MAT.15.22	Jineke Kenanî ya ku ji wê herêmê bû hat ba wî, gazî kir û got: «Ya Xudan, Kurê Dawid, li min were rehmê! Keça min ji destê cinan êşeke mezin dikişîne.» 
MAT.15.23	Lê wî tu peyv jê re negot. Hingê şagirtên wî nêzîkî wî bûn û hêvî kirin: «Wê bişîne bila here, çimkî li pey me tê, dike qîrîn.» 
MAT.15.24	Îsa bersîv da û got: «Ez tenê ji bo miyên windabûyî yên mala Îsraêl hatime şandin.» 
MAT.15.25	Lê jinik nêzîk bû, xwe avêt lingên wî û got: «Ya Xudan, alîkariya min bike!» 
MAT.15.26	Wî lê vegerand û got: «Ne rast e ku mirov nanê zarokan bistîne û bavêje ber kûçikan.» 
MAT.15.27	Wê got: «Erê ya Xudan, lê kûçik jî hûrikên ku ji ber xwediyên wan dikevin erdê, dixwin.» 
MAT.15.28	Hingê Îsa got: «Ya sitiyê, baweriya te xurt e! Bila wek ku tu dixwazî ji te re bibe.» Ji wê gavê ve keça wê qenc bû.
MAT.15.29	Îsa ji wê derê derket û hat ber Gola Celîlê. Ew hilkişiya çiyayekî û li wir rûnişt. 
MAT.15.30	Elaleteke mezin hat ba wî. Bi xwe re şil û şeht, kor, seqet, kerr û lal û gelek nexweşên din anîn û ew li ber lingên wî dirêj kirin û wî ew qenc kirin. 
MAT.15.31	Gava ku elaletê dît lal dipeyivin, seqet sax dibin, şil û şeht rêve diçin û kor dibînin, şaş man û pesnê Xwedayê Îsraêl dan.
MAT.15.32	Îsa şagirtên xwe gazî ba xwe kirin û got: «Dilê min bi vê elaletê dişewite, ev sê roj e ku ew bi min re ne û tiştekî wan tune ku ew bixwin. Ez naxwazim ku wan birçî bişînim, da ku di rê de dilê wan nebihûre!» 
MAT.15.33	Hingê şagirtên wî bersîv dan: «Li vê çolê emê ji ku derê evqas nan bînin ku vê elaletê têr bikin?» 
MAT.15.34	Îsa ji wan pirsî: «Ma çend nanên we hene?» Wan got: «Heft nan û çend masiyên me yên biçûk hene.»
MAT.15.35	Wî li elaletê emir kir ku li erdê rûnin. 
MAT.15.36	Hingê wî heft nan û masî hildan, şikir kir, ew şikandin, dan şagirtan û wan jî dan elaletê. 
MAT.15.37	Hemûyan xwar û ew têr bûn. Piştre wan heft selik pariyên bermayî dan hev. 
MAT.15.38	Hejmara yên ku xwaribûn jî, ji bilî jin û zarokan çar hezar mêr bû.
MAT.15.39	Piştî ku Îsa elalet verê kir, li qeyikê siwar bû û çû herêma Megedanê.
MAT.16.1	Hingê Fêrisî û Sadûqî hatin ba Îsa û ji bo ku wî biceribînin, jê xwestin ku ji ezmên nîşanekê raberî wan bike. 
MAT.16.2	Wî li wan vegerand û got: «Gava ku dibe êvar, hûn dibêjin ‹Hewa wê xweş be, çimkî ezman sor e!› 
MAT.16.3	Îcar serê sibê hûn dibêjin: ‹Îro hewa wê nexweş be, çimkî ezman sor e û ewr belek in.› Hûn li ezmên dinêrin û dizanin ku hewa wê çawa be; ma hûn nîşanên deman fêm nakin? 
MAT.16.4	Nifşê xerab û zînakar li nîşanekê digere, lê ji nîşana Ûnis pêxember pê ve, nîşanek jê re nayê dayîn.» Îsa ew hiştin û çû.
MAT.16.5	Gava ku şagirt derbasî aliyê din ê golê bûn, ji bîr kirin ku bi xwe re nên bibin. 
MAT.16.6	Îsa ji wan re got: «Hay ji xwe hebin û xwe ji hevîrtirşkê Fêrisî û Sadûqiyan biparêzin.» 
MAT.16.7	Şagirt di nav xwe de peyivîn û gotin: «Ji ber ku me nan bi xwe re neaniye weha dibêje.» 
MAT.16.8	Îsa dizanibû ku ew çi dibêjin, îcar wî got: «Ey kêmîmanno! Ji ber ku nanê we tune hûn çima di nav xwe de dipeyivin? 
MAT.16.9	Ma hûn hê jî fêm nakin? Ma nayê bîra we ku çawa pênc nanan pênc hezar mirov têr kirin û we çend selik dan hev? 
MAT.16.10	Û çawa heft nanan çar hezar mirov têr kirin û we çend selik jî dan hev? 
MAT.16.11	Ma çawa hûn fêm nakin ku ez ne li ser nên ji we re dibêjim? Lê li hember hevîrtirşkê Fêrisî û Sadûqiyan hay ji xwe hebin.» 
MAT.16.12	Hingê wan fêm kir ku ew nabêje li hember hevîrtirşkê nên hay ji xwe hebin, lê ji hînkirina Fêrisî û Sadûqiyan xwe biparêzin.
MAT.16.13	Gava Îsa hat herêma Qeyseriya Filîpos, wî ji şagirtên xwe pirsî: «Li gor gotina xelkê Kurê Mirov kî ye?» 
MAT.16.14	Wan lê vegerand û gotin: «Hinek dibêjin Yûhennayê imadkar, hinek dibêjin Êlyas û hinekên din jî dibêjin Yêremya an jî yek ji pêxemberan e.» 
MAT.16.15	Îsa ji wan re got: «Lê hûn çi dibêjin? Bi ya we ez kî me?» 
MAT.16.16	Şimûn-Petrûs bersîv da û got: «Tu Mesîh î, Kurê wî Xwedayê jîndar î.» 
MAT.16.17	Îsa lê vegerand û got: «Xwezî bi te, ey Şimûnê kurê Ûnis, çimkî yê ku ev ji te re vekiriye ne xwîn û goşt e, lê Bavê min ê li ezmanan e.
MAT.16.18	Û ez ji te re dibêjim: Tu Petrûs î û ezê li ser vê latê Civîna xwe ava bikim. Hêza diyarê miriyan nikare wê bindest bike.
MAT.16.19	Ezê mifta Padîşahiya Ezmanan bidim te, tu her çi li ser erdê girêdî, ewê li ezmanan jî bê girêdan û tu her çi li ser erdê vekî, ewê li ezmanan jî bê vekirin.» 
MAT.16.20	Hingê wî li şagirtên xwe emir kir ku ji kesî re nebêjin ew Mesîh e.
MAT.16.21	Ji hingê ve Îsa dest pê kir nîşanî şagirtên xwe da, ku divê ew here Orşelîmê û ji destê rihspî, serekên kahînan û Şerîetzanan gelek cefayê bikişîne, bê kuştin û roja sisiyan rabe.
MAT.16.22	Petrûs ew kişand aliyekî, lê hilat û got: «Ev ji te dûr be, ya Xudan! Ev tişt tu caran bi te nayê!» 
MAT.16.23	Lê Îsa zivirî û ji Petrûs re got: «Xwe bide pey min, Îblîs! Tu ji min re dibî asteng; çimkî tu ne tiştên xwedayî, lê tiştên mirovî difikirî.»
MAT.16.24	Hingê Îsa ji şagirtên xwe re got: «Eger yek bixwaze li pey min bê, bila xwe înkar bike, rahêje xaça xwe û li pey min bê. 
MAT.16.25	Çimkî kî ku bixwaze jiyana xwe xilas bike, ewê wê winda bike; lê kî ku jiyana xwe di ber min de winda bike, ewê wê bibîne. 
MAT.16.26	Mirovek hemû dinyayê bi dest bixe jî, lê jiyana xwe winda bike, çi feyda wî heye? An dikare çi di ber jiyana xwe de bide? 
MAT.16.27	Çimkî Kurê Mirov wê bi rûmeta Bavê xwe ve, tevî milyaketên xwe bê û hingê wê li gor kirinên her kesî bide wî.
MAT.16.28	Bi rastî ez ji we re dibêjim, hin ji van kesên ku li vir radiwestin, heta ku nebînin Kurê Mirov di Padîşahiya xwe de tê, ew mirinê qet tam nakin.»
MAT.17.1	Piştî şeş rojan Îsa Petrûs, Aqûb û birayê wî Yûhenna bi xwe re birin û ew bi serê xwe derxistin çiyayekî bilind. 
MAT.17.2	Li wir, li ber wan dîtina wî hat guhertin. Rûyê wî wek rojê şewq da û cilên wî wek ronahiyê çîlspî bûn. 
MAT.17.3	Ji nişkê ve Mûsa û Êlyas li wan xuya bûn û bi Îsa re peyivîn. 
MAT.17.4	Petrûs ji Îsa re got: «Ya Xudan, qenc e ku em li vir in! Eger tu bixwazî, ezê li vir sê holikan çêkim. Yekê ji te re, yekê ji Mûsa re û yekê jî ji Êlyas re.»
MAT.17.5	Hê ew dipeyivî, ewrekî ronahîdar li ser wan kir sî û dengek ji ewr hat û got: «Ev e Kurê min ê delal. Dilê min bi wî xweş e. Guhdariya wî bikin!» 
MAT.17.6	Gava şagirtan ev bihîst, ji tirsan deverû ketin erdê. 
MAT.17.7	Lê Îsa hat, destê xwe li wan da û got: «Rabin, netirsin!» 
MAT.17.8	Gava şagirtan çavên xwe hildan, wan ji Îsa pê ve tu kesî din nedît.
MAT.17.9	Çaxê ji çiyê dihatin xwarê, Îsa li wan emir kir û got: «Heta ku Kurê Mirov ji nav miriyan ranebe, tiştên ku we dîtin, ji kesî re nebêjin.» 
MAT.17.10	Şagirtan ji wî pirsî û gotin: «Nexwe çima Şerîetzan dibêjin, divê pêşî Êlyas bê?»
MAT.17.11	Îsa li wan vegerand û got: «Bi rastî, Êlyas tê û her tiştî sererast dike. 
MAT.17.12	Lê ez ji we re dibêjim, ji xwe Êlyas hatiye û wan ew nas nekir. Lê çi ku dilê wan xwest bi wî kirin. Bi vî awayî wê Kurê Mirov jî ji destê wan cefayê bikişîne.» 
MAT.17.13	Hingê şagirtan fêm kir ku ew ji wan re li ser Yûhennayê imadkar dibêje.
MAT.17.14	Çaxê hatin ba elaletê, mirovek nêzîkî Îsa bû, li ber wî çû ser çokan 
MAT.17.15	û got: «Ya Xudan, li kurê min were rehmê! Bi atiyê dikeve û êşeke mezin dikişîne. Ew gelek caran dikeve nav êgir û nav avê. 
MAT.17.16	Min ew anî ba şagirtên te, lê wan nikaribû wî qenc bikin.» 
MAT.17.17	Îsa bersîv da û got: «Hey nifşê bêbawer û jirêderketî! Ezê heta kengê bi we re bim, heta kengê ezê li we sebir bikim? Wî bînin vir ba min.» 
MAT.17.18	Îsa li cin hilat û ew jê derket. Ji wê gavê ve kurik qenc bû.
MAT.17.19	Hingê şagirt bi serê xwe hatin ba Îsa û jê pirsîn: «Çima me nikaribû em cin derxin?» 
MAT.17.20+MAT.17.21	Wî li wan vegerand: «Ji ber ku baweriya we kêm e. Bi rastî ez ji we re dibêjim, eger wek liba xerdelê baweriya we hebe, hûn ji vî çiyayî re bêjin: ‹Ji vir here wir›, ewê here. Tu tişt tune ku ji bo we çênebe.»
MAT.17.22	Gava ku ew bi hev re li Celîlê bûn, Îsa ji wan re got: «Hindik maye ku Kurê Mirov bidin destê mirovan. 
MAT.17.23	Ewê wî bikujin û roja sisiyan ewê rabe.» Şagirt bi vê yekê gelek xemgîn bûn.
MAT.17.24	Çaxê ew gihîştin Kefernahûmê, bacgir hatin ba Petrûs û jê pirsîn: «Ma Mamosteyê we baca Perestgehê nade?»
MAT.17.25	Wî got: «Belê.»
MAT.17.25	Dema Petrûs hat malê, pêşî Îsa ji wî re got: «Tu çawa dibînî, Şimûn? Padîşahên dinyayê bac û bêşê ji kê distînin? Ma ji kurên xwe an ji yên biyanî?» 
MAT.17.26	Petrûs got: «Ji yên biyanî.» Hingê Îsa ji wî re got: «Nexwe kur serbest in. 
MAT.17.27	Lê ji bo ku em dilê wan nehêlin, tu here golê û şewkê xwe bavêje. Masiyê ku pêşî hat, bigire, devê wî veke, tê zîvekî mezin bibînî. Wî bibe, ji bo min û ji bo xwe bide wan.»
MAT.18.1	Wê gavê şagirt hatin ba Îsa û jê pirsîn: «Di Padîşahiya Ezmanan de yê herî mezin kî ye?» 
MAT.18.2	Wî gazî zarokekî kir, di nav wan de da rawestandin 
MAT.18.3	û got: «Bi rastî ez ji we re dibêjim, heta ku hûn venegirin û nebin wek zarokan, hûn tu caran nakevin Padîşahiya Ezmanan. 
MAT.18.4	Loma, kî xwe wek vî zarokî nizim bike, di Padîşahiya Ezmanan de yê herî mezin ew e. 
MAT.18.5	Û kî ku zarokekî weha bi navê min qebûl bike, ew min qebûl dike. 
MAT.18.6	Lê kî ku yekî ji van biçûkên ku bawerî bi min anîne ji rê derxe, ji bo wî çêtir e ku beraşekî mezin bi stûyê wî ve bê daleqandin û bikeve binê deryayê.
MAT.18.7	«Ji ber tiştên ku mirov ji rê derxin, wey li serê dinyayê! Nabe ku ev sedem neyên, lê belê wey li wî mirovê ku ew sedem bi destê wî bên. 
MAT.18.8	Eger destê te an lingê te, te bixe guneh, wî jêke û ji xwe bavêje. Ji bo te çêtir e ku tu bê dest an bê ling bikevî jiyanê, ne ku tu bi herdu dest û bi herdu lingên xwe ve bêyî avêtin nav agirê herheyî. 
MAT.18.9	Û eger çavê te, te bixe guneh, wî derxe û ji xwe bavêje. Ji bo te çêtir e ku tu bi çavekî bikevî jiyanê, ne ku bi herdu çavan ve tu bêyî avêtin nav agirê dojehê.
MAT.18.10+MAT.18.11	«Hay jê hebin, yekî ji van biçûkan kêm nebînin. Çimkî ez ji we re dibêjim ku milyaketên wan li ezmanan hergav li rûyê Bavê min ê li ezmanan dinêrin.
MAT.18.12	«Gelo hûn çawa dibînin? Eger sed miyên mirovekî hebin û yek ji wan riya xwe winda bike, ma ew not û nehan li çiyê nahêle û naçe li ya windabûyî nagere? 
MAT.18.13	Û eger wê bibîne, bi rastî ez ji we re dibêjim, ewê ji wan not û nehên ku riya xwe winda nekirine bêtir bi wê şa bibe. 
MAT.18.14	Bi vî awayî Bavê we yê li ezmanan jî naxwaze ku yek ji van biçûkan winda bibe.
MAT.18.15	«Eger birayê te li hember te guneh bike, here û gava ku hûn herdu bi tenê ne, sûcê wî nîşanî wî bide. Eger ew guhdariya te bike, te birayê xwe kar kir. 
MAT.18.16	Lê eger ew guhdariya te neke, kesek an du kesên din jî bi xwe re bibe, ‹da ku her gotin bi devê dido an sê şahidan rast derkeve.›
MAT.18.17	Lê eger ew nexwaze guhdariya wan jî bike, ji civîna bawermendan re bêje. Îcar, eger ew nexwaze guhdariya civîna bawermendan jî bike, bila êdî ew ji bo te bibe wek yekî pûtperest û bacgir.
MAT.18.18	«Bi rastî ez ji we re dibêjim, hûn çi li ser rûyê erdê girêdin, ewê li ezmên jî bê girêdan. Û hûn çi li ser rûyê erdê vekin, ewê li ezmên jî bê vekirin. 
MAT.18.19	Careke din bi rastî ez ji we re dibêjim, eger dido ji we li ser rûyê erdê, li ser her tiştê ku bixwazin, bibin yek, ewê ji aliyê Bavê min ê li ezmanan ve ji wan re çêbe. 
MAT.18.20	Çimkî li ku derê dido an sisê bi navê min bên ba hev, li wir ez jî di nav wan de me.»
MAT.18.21	Hingê Petrûs hat ba Îsa û jê re got: «Ya Xudan, gava ku birayê min li hember min guneh bike, divê ez çend caran li wî bibihûrim? Ma heta heft caran?» 
MAT.18.22	Îsa bersîva wî da: «Ez ji te re dibêjim, ne heta heft caran, lê heta heftê caran heft.
MAT.18.23	Çimkî Padîşahiya Ezmanan dimîne vê yekê: Padîşahek hebû ku xwest bi xulamên xwe re li hesab binêre. 
MAT.18.24	Gava ku padîşah dest bi hesab kir, yekî ku bi deh hezar telant deyndarê wî bû, anîn ba wî.
MAT.18.25	Ji ber ku nikaribû deynê xwe bide, axayê wî emir kir ku ew, jina wî, zarokên wî û hemû malê wî bên firotin û deynê wî bê dayîn. 
MAT.18.26	Xulam xwe avêt ber lingên wî, jê lava kir û got: ‹Li min sebir bike, ezê hemû deynê xwe bidim.› 
MAT.18.27	Dilê axa bi wî şewitî, ew berda û li deynê wî jî bihûrt.
MAT.18.28	«Lê gava ku xulam derket derve, wî hevalekî xwe yê xulam dît ku bi sed zîvî deyndarê wî bû. Wî destê xwe avêt qirika wî û got: ‹Deynê min ê ku li te ye bide.›
MAT.18.29	Hevalê wî yê xulam xwe avêt ber lingên wî û jê lava kir û got: ‹Li min sebir bike, ezê deynê xwe bidim.› 
MAT.18.30	Lê wî nexwest, çû û ew avêt zîndanê heta ku wî deynê xwe bide.
MAT.18.31	«Gava ku hevalên wî yên xulam ev yek dîtin, gelek xemgirtî bûn, rabûn çûn ba axayê xwe û hemû tiştên bûyî jê re gotin. 
MAT.18.32	Hingê axa xulam gazî ba xwe kir û jê re got: ‹Hey xulamê xerab! Ji ber ku te ji min lava kir, ez li hemû deynê te bihûrîm. 
MAT.18.33	Wek ku ez li te hatim rehmê, ma ne diviya ku tu jî li hevalê xwe yê xulam bihatayî rehmê?› 
MAT.18.34	Axayê wî hêrs bû û ew da destê cefakeran, heta ku ew hemû deynê xwe bide.
MAT.18.35	«Eger her yek ji we ji dil li birayê xwe nebihûre, Bavê min ê li ezmên jî wê bi vî awayî li we bike.»
MAT.19.1	Gava ku Îsa gotina xwe xilas kir, hingê ji Celîlê derket û derbasî herêma Cihûstanê ya aliyê din ê Çemê Urdunê bû. 
MAT.19.2	Elaleteke mezin li pey wî çû û wî ew li wir qenc kirin.
MAT.19.3	Hinek ji Fêrisiyan ji bo ku wî biceribînin nêzîkî wî bûn û jê pirsîn: «Ma dibe ku bi her sedemî mêr jina xwe berde?» 
MAT.19.4	Îsa bersîva wan da û got: «Ma we nexwendiye ku Afirandar di destpêkê de ew ‹nêr û mê afirandin›
MAT.19.5	û got: ‹Ji ber vê yekê mêr wê dê û bavê xwe berde, bi jina xwe re bibe yek û herdu jî wê bibin bedenek.›
MAT.19.6	Wisa ku êdî ew ne dido ne, lê bedenek in. Ji ber vê yekê yên ku Xwedê ew kirine yek, bila mirov wan ji hevdû veneqetînin.»
MAT.19.7	Hingê Fêrisiyan pirsî: «Nexwe çima Mûsa emir kir ku mêr ‹kaxeza jinberdanê bide jina xwe û wê berde?›
MAT.19.8	Îsa li wan vegerand û got: «Ji ber serhişkiya we Mûsa destûr da we ku hûn jinên xwe berdin. Lê di destpêkê de ne weha bû. 
MAT.19.9	Ez ji we re dibêjim, kî ku ji zînayê pê ve bi sedemekî din jina xwe berde û yeke din bîne, zînayê dike.»
MAT.19.10	Şagirtên wî jê re gotin: «Eger rewşa navbera jin û mêr bi vî awayî ye, çêtir e ku nezewicin.» 
MAT.19.11	Wî ji wan re got: «Her kes nikare vê gotinê qebûl bike, bi tenê yên ku ji wan re hatiye dayîn dikarin qebûl bikin. 
MAT.19.12	Çimkî hin hene ji zikmakî ve nemêr in, hin hene ji aliyê mirovan ve tên nemêrkirin û hin jî hene ku di ber Padîşahiya Ezmanan de xwe nemêr dikin. Yê ku dikare vê qebûl bike, bila qebûl bike.»
MAT.19.13	Hingê zarok anîn ba Îsa, da ku destên xwe deyne ser wan û ji bo wan dua bike. Îcar şagirtan li yên ku ew anîn hilat. 
MAT.19.14	Lê Îsa got: «Bihêlin, bila zarok bên ba min û pêşiya wan negirin, çimkî Padîşahiya Ezmanan ji yên weha re ye.» 
MAT.19.15	Û wî destên xwe danîn ser wan û ji wê derê çû.
MAT.19.16	Îcar mirovek nêzîkî Îsa bû û jê pirsî: «Mamoste, divê ez çi qenciyê bikim, da ku ez jiyana herheyî bi dest bixim?» 
MAT.19.17	Îsa lê vegerand û got: «Tu çima li ser qenciyê ji min dipirsî? Bi tenê Yek heye ku qenc e. Lê eger tu dixwazî bikevî jiyanê, emran bîne cih.» 
MAT.19.18	Yê xort jê pirsî: «Kîjanan?» Îsa lê vegerand: «‹Nekuje!›, ‹Zînayê neke!›, ‹Nedize!›, ‹Şahidiya derewîn neke!›, 
MAT.19.19	‹Qedrê dê û bavê xwe bigire!› û ‹Wek ku tu ji xwe hez dikî, ji cîranê xwe hez bike!›
MAT.19.20	Yê xort jê re got: «Min ev tişt hemû pêk anîne. Hê çi kêmahiya min heye?» 
MAT.19.21	Îsa bersîva wî da: «Eger tu dixwazî bêkêmahî bî, here, her tiştê xwe bifiroşe û li belengazan belav bike. Hingê wê li ezmanan xezîna te hebe. Û were, bikeve pey min.» 
MAT.19.22	Gava ku yê xort ev peyv bihîst bi xemgînî çû, çimkî gelek mal û milkê wî hebû.
MAT.19.23	Hingê Îsa ji şagirtên xwe re got: «Bi rastî ez ji we re dibêjim, ji bo mirovê dewlemend ketina Padîşahiya Ezmanan zehmet e. 
MAT.19.24	Dîsa ez ji we re dibêjim, derbasbûna devê ya di qula derziyê re, ji ketina mirovê dewlemend a Padîşahiya Xwedê hêsanîtir e.» 
MAT.19.25	Gava ku şagirtan ev bihîst, gelek şaş man û wan pirsî: «Eger wisa ye, kî dikare xilas bibe?» 
MAT.19.26	Îsa li wan nêrî û got: «Li ba mirovan ev nabe, lê li ba Xwedê her tişt dibe.»
MAT.19.27	Hingê Petrûs li Îsa vegerand û got: «Va ye, me her tişt hiştine û em li pey te hatine. Îcar wê ji bo me çi hebe?» 
MAT.19.28	Wî ji wan re got: «Bi rastî ez ji we re dibêjim, di nûbûna hemû tiştan de, çaxê ku Kurê Mirov li ser textê xwe yê rûmetê rûne, hûn ên ku li pey min hatine jî hûnê li ser diwanzdeh textan rûnin û dîwana diwanzdeh eşîrên Îsraêl bikin. 
MAT.19.29	Her kesê ku di ber navê min de dev ji mal, an xwişk, an bira, an dê an bav, an zarok an zeviyên xwe berdaye, wê sed qatî li wan bistîne û jiyana herheyî par bistîne. 
MAT.19.30	Lê gelek ên pêşî wê bibin ên paşî û yên paşî wê bibin ên pêşî.»
MAT.20.1	«Padîşahiya Ezmanan dimîne vê yekê: Malxwêyekî malê hebû, ku serê sibê zû derket, da ku ji bo rezê xwe paleyan bigire. 
MAT.20.2	Ew ji bo rojê bi zîvekî bi paleyan re li hev hat û ew şandin nav rezê xwe.
MAT.20.3	«Saet li dora nehan ew derket û li meydana sûkê hin kesên din dîtin, ku betal radiwestan. 
MAT.20.4	Wî ji wan re got: ‹Hûn jî herin di rezê min de bixebitin û heqê we çi be, ezê bidim.› 
MAT.20.5	Ew jî rabûn û çûn. Dîsa ew li dora nîvro û saet sisiyan derket û eynî tişt kirin. 
MAT.20.6	Saet li dora pêncan jî derket, hinekên din jî dîtin ku betal radiwestan. Wî ji wan re got: ‹Çima hûn tevahiya rojê li vir disekinin û tiştekî nakin?› 
MAT.20.7	Wan bersîv da: ‹Çimkî tu kesî em bi paleyî negirtin.› Wî ji wan re got: ‹Hûn jî herin nav rêz.›
MAT.20.8	«Gava ku bû êvar, xwediyê rêz ji serkarê xwe re got: ‹Gazî paleyan bike û ji yên paşî dest pê bike heta yên pêşî heqê hemûyan bide.› 
MAT.20.9	Paleyên ku piştî nîvro li dora saet pêncan hatibûn girtin, hatin û her yekî zîvek stand. 
MAT.20.10	Îcar gava ku yên pêşî hatin, wan guman kir ku wê bêtir bistînin. Lê her yekî ji wan jî zîvek stand. 
MAT.20.11	Çaxê ku perê xwe standin, dest pê kirin, li hember malxwê malê kirin pitepit 
MAT.20.12	û gotin: ‹Evên ku paşiyê hatin, tenê saetekê xebitîn, lê te em ên ku hemû giraniya rojê û germiya wê kişandin, bi wan re yek girtin.› 
MAT.20.13	Lê malxwê malê ji yekî ji wan re got: ‹Heval, ez neheqiyê li te nakim. Ma tu bi min re bi zîvekî li hev nehatî? 
MAT.20.14	Rahêje heqê xwe û here. Ez dixwazim bi qasî ku min da te, bidim ê paşî jî. 
MAT.20.15	Ma heqê min tune ku ez çi bixwazim, ez bi malê xwe bikim? An tu çavnebariya camêriya min dikî?›
MAT.20.16	«Bi vî awayî yên paşî wê bibin ên pêşî û yên pêşî wê bibin ên paşî.»
MAT.20.17	Gava ku Îsa hildikişiya Orşelîmê, wî diwanzdeh şagirtên xwe dan aliyekî û di rê de ji wan re got: 
MAT.20.18	«Va ye, em hildikişin Orşelîmê. Kurê Mirov wê bê dayîn destê serekên kahînan û Şerîetzanan. Ewê cezayê mirinê li ser wî bidin 
MAT.20.19	û wî bidin destê miletan, da ku tinazên xwe bi wî bikin, bidin ber qamçiyan û wî xaç bikin. Û roja sisiyan ewê ji nav miriyan rabe.»
MAT.20.20	Hingê diya kurên Zebedî bi kurên xwe re nêzîkî Îsa bû, li ber wî çû ser çokan û ji wî xwest ku tiştekî ji bo wê bike. 
MAT.20.21	Îsa ji wê pirsî: «Tu çi dixwazî?» Wê jî got: «Emir bike ku ev herdu kurên min, di Padîşahiya te de yek li milê te yê rastê, yê din li milê te yê çepê rûne.» 
MAT.20.22	Îsa bersîv da û got: «Hûn nizanin ku hûn çi dixwazin. Ma hûn dikarin wê kasa tehl a ku ezê vexwim, vexwin?» Wan got: «Em dikarin.» 
MAT.20.23	Îsa ji wan re got: «Bi rastî hûnê ji kasa min vexwin, lê rûnandina li milê min ê rastê û çepê ne di destê min de ye. Ev ji bo wan e ku ji aliyê Bavê min ve ji wan re hatiye amadekirin.»
MAT.20.24	Gava her deh şagirtan ev yek bihîst, li herdu birayan hêrs bûn. 
MAT.20.25	Lê Îsa ew gazî ba xwe kirin û got: «Hûn dizanin ku serekên miletan serdestiyê li wan dikin û giregirên wan jî hukumdariya xwe li ser wan dikin. 
MAT.20.26	Lê di nav we de wê ne weha be. Di nav we de, kî ku bixwaze bibe yê mezin, divê bibe xizmetkarê we. 
MAT.20.27	Û di nav we de kî ku bixwaze bibe yê pêşî, divê bibe xulamê we. 
MAT.20.28	Çawa ku Kurê Mirov jî nehatiye ku jê re xizmet bê kirin, lê hatiye ku xizmetê bike û di ber gelekan de canê xwe berdêl bide.»
MAT.20.29	Çaxê ku ew ji bajarê Erîhayê derdiketin, elaleteke mezin li pey Îsa çû. 
MAT.20.30	Du mirovên kor li tenişta rê rûdiniştin. Gava bihîstin ku Îsa di wê derê re derbas dibe, qîriyan û gotin: «Ya Xudan, Kurê Dawid, li me were rehmê!»
MAT.20.31	Elaletê li wan hilat, da ku dengê xwe bibirin, lê ew bêtir qîriyan û gotin: «Ya Xudan, Kurê Dawid, li me were rehmê!» 
MAT.20.32	Îsa rawesta, gazî wan kir û got: «Hûn çi dixwazin ku ez ji bo we bikim?» 
MAT.20.33	Wan bersîv da û got: «Ya Xudan, bila çavên me bibînin.» 
MAT.20.34	Dilê wî bi wan şewitî û destê xwe danî ser çavên wan. Di cih de çavên wan vebûn û li pey Îsa çûn.
MAT.21.1	Gava ku ew nêzîkî Orşelîmê bûn û hatin Beytfacê li ba Çiyayê Zeytûnê, Îsa du şagirtên xwe şandin û 
MAT.21.2	ji wan re got: «Herin gundê pêşberî xwe, hema hûnê li wir kereke girêdayî ya bi dehşik bibînin. Wan vekin û ji min re bînin. 
MAT.21.3	Eger kesek tiştekî ji we re bêje, jê re bêjin: ‹Ew ji Xudan re lazim in û ewê zû wan bi şûn de bişîne.›»
MAT.21.4	Ev wisa çêbû, da ku ew peyva ku bi devê pêxember hatibû gotin, bê cih:
MAT.21.5	«Ji keç û kurên Siyonê re bêjin:
MAT.21.5	‹Va ye, Padîşahê te
MAT.21.5	Bi nefsbiçûkî li kerê siwarbûyî,
MAT.21.5	Li dehşikê, yanî li dehşikê kerê siwarbûyî tê ba te.›
MAT.21.6	Şagirt çûn û wek ku Îsa ji wan re gotibû kirin. 
MAT.21.7	Wan ker û dehşik anîn, cilên xwe danîn ser wan û Îsa siwar bû. 
MAT.21.8	Elaleteke mezin cilên xwe li ser rê raxistin. Hinekên din jî ji daran çiqil birrîn û avêtin ser rê. 
MAT.21.9	Elaleta ku li pêşiya wî diçû û yên ku li pey dihatin weha diqîriyan û digotin:
MAT.21.9	«Hosanna ji Kurê Dawid re!
MAT.21.9	Yê ku bi navê Xudan tê pîroz be!
MAT.21.9	Li bilindahiyên herî jorîn Hosanna!»
MAT.21.10	Gava Îsa ket Orşelîmê, tevahiya bajêr hejiya û gotin: «Ev kî ye?» 
MAT.21.11	Elaletê got: «Ev Îsa pêxember e! Ji bajarê Nisreta Celîlê ye.»
MAT.21.12	Îsa ket Perestgehê û hemû yên ku li wê derê kirrîn û firotin dikirin, avêtin derve. Maseyên pereguhêran û kursiyên kevokfiroşan gêr kirin. 
MAT.21.13	Wî ji wan re got: «Hatiye nivîsîn: ‹Wê ji mala min re mala duayê bê gotin.› Lê hûn wê dikin ‹şkefta rêbiran›
MAT.21.14	Li Perestgehê, kor û şil û şeht anîn ba wî û wî ew qenc kirin. 
MAT.21.15	Lê gava ku serekên kahînan û Şerîetzanan karên nedîtî yên ku Îsa dikirin dîtin û dengê zarokan bihîstin ên ku di Perestgehê de digotin: «Hosanna ji Kurê Dawid re!», hêrs bûn 
MAT.21.16	û gotin: «Ma tu nabihîzî ku ev zarok çi dibêjin?» Îsa li wan vegerand û got: «Belê, ma we ev qet nexwendiye: ‹Te ji devê zarokên biçûk û yên li ber şîr şikir deranî.›
MAT.21.17	Wî ew li wir hiştin û ji bajêr derket, çû Beytanyayê û şev li wir bihûrand.
MAT.21.18	Serê sibê çaxê ku Îsa vedigeriya bajêr ew birçî bû. 
MAT.21.19	Li kêleka rê dareke hêjîrê dît û nêzîkî wê bû, lê ji pelan pê ve tiştek bi wê ve nedît. Hingê wî ji darê re got: «Bila careke din êdî tu caran tu ber nedî!» Dara hêjîrê di cih de hişk bû.
MAT.21.20	Gava ku şagirtan ev yek dît, şaş man û gotin: «Ma dara hêjîrê çawa di cih de hişk bû?» 
MAT.21.21	Îsa li wan vegerand û got: «Bi rastî ez ji we re dibêjim, eger baweriya we hebe û hûn nekevin şikê, hûn ne bi tenê dikarin tiştê ku bi vê dara hêjîrê bûye bikin, lê eger hûn ji vî çiyayî re bêjin: ‹Ji cihê xwe rabe û xwe bavêje deryayê› wê bibe. 
MAT.21.22	Eger baweriya we hebe, hûn bi dua çi bixwazin hûnê bistînin.»
MAT.21.23	Îsa ketibû Perestgehê û hîn dikir, hingê serekên kahînan û rihspiyên gel hatin ba wî û jê pirsîn: «Tu bi kîjan desthilatiyê van tiştan dikî? Û kê ev desthilatî daye te?» 
MAT.21.24	Îsa li wan vegerand û got: «Ez jî, ezê pirsekê ji we bikim. Eger hûn bersîva min bidin, ezê ji we re bêjim ka ez bi kîjan desthilatiyê van tiştan dikim: 
MAT.21.25	Imadkirina Yûhenna ji ku derê bû? Ma ew ji ezmên bû an ji mirovan?» Ew di nav xwe de şêwirîn û gotin: «Eger em bêjin: ‹Ji ezmên e›, hingê ewê bêje: ‹Nexwe we çima ji wî bawer nekir?› 
MAT.21.26	Lê eger em bêjin: ‹Ji mirovan e›, em ji xelkê ditirsin, çimkî hemû Yûhenna pêxember dihesibînin.» 
MAT.21.27	Wan bersîv da Îsa û gotin: «Em nizanin.» Hingê wî ji wan re got: «Ez jî ji we re nabêjim ku ez van tiştan bi çi desthilatiyê dikim.»
MAT.21.28	«Hûn çi difikirin? Du kurên mirovekî hebûn. Ew çû ba yê pêşî û jê re got: ‹Lawo, tu here, îro di nav rêz de bixebite.› 
MAT.21.29	Wî got: ‹Ez naçim›, lê paşê poşman bû û çû. 
MAT.21.30	Îcar bav çû ba kurê xwe yê din û eynî tişt jê re got. Wî jî bersîv da û got: ‹Baş e, ezê herim, bavo›, lê ew neçû. 
MAT.21.31	Ji herduyan kîjanî bi daxwaza bavê xwe kir?» Wan bersîv da û got: «Yê pêşî.»
MAT.21.31	Îsa ji wan re got: «Bi rastî ez ji we re dibêjim, bacgir û fahîşe jî wê beriya we bikevin Padîşahiya Xwedê. 
MAT.21.32	Çimkî Yûhenna hat ku riya rast nîşanî we bide û we ji wî bawer nekir, lê bacgir û fahîşeyan jê bawer kir. Piştî ku we ev dît jî hûn poşman nebûn ku ji wî bawer bikin.
MAT.21.33	«Guhdariya meseleyeke din bikin: Malxwêyekî malê hebû ku rez danî. Wî hawirdora wî sênc kir, li navê mahserek kola û birca nobedaran çêkir. Piştre wî rez bi kirê da rezvanan û çû welatekî din. 
MAT.21.34	Gava ku dema rezçinînê nêzîk bû, wî xulamên xwe şandin ba rezvanan, da ku berê wî bicivînin. 
MAT.21.35	Rezvanan xulamên wî girtin, li yekî xistin, yek kuştin û yê din jî dane ber keviran. 
MAT.21.36	Îcar wî mirovî ji cara pêşî bêtir xulam şandin. Rezvanan eynî tişt anîn serê wan jî. 
MAT.21.37	Li dawiyê ew rabû û kurê xwe şand û got: ‹Ewê siyaneta kurê min bigirin.› 
MAT.21.38	Lê gava ku rezvanan kur dît, ji hevdû re gotin: ‹Ev wêris e! Werin, em wî bikujin û bibin xwediyê mîrasa wî.› 
MAT.21.39	Wan ew girt, avêtin derveyî rêz û kuştin. 
MAT.21.40	Îcar gava ku xwediyê rêz bê, ewê çi bi van rezvanan bike?» 
MAT.21.41	Wan jî lê vegerand û gotin: «Ewê wan mirovên xerab bi awayekî xerab bikuje û rêz bide hinekên wisa ku di dema rezçinînê de berê wî bidinê.» 
MAT.21.42	Îsa ji wan re got: «Ma we qet di Nivîsarên Pîroz de ev nexwendiye:
MAT.21.42	‹Ew kevirê ku hostayan red kir,
MAT.21.42	Bû kevirê serê rikin.
MAT.21.42	Ev ji aliyê Xudan ve çêbû,
MAT.21.42	Û ev li ber çavê me karekî ecêb e!›
MAT.21.43	«Ji bo vê yekê ez ji we re dibêjim, Padîşahiya Xwedê wê ji we bê standin û ji miletekî wisa re bê dayîn, ku berê wî bigihîne. 
MAT.21.44	Yê ku bi ser vî kevirî de bikeve, wê bibe perçe perçe û ev kevir bi ser kê de bikeve, wê wî hûrhûr bike.» 
MAT.21.45	Gava ku serekên kahînan û Fêrisiyan ev mesele bihîst, wan fêm kir ku ew li ser wan dibêje. 
MAT.21.46	Wan xwest ku Îsa bigirin, lê ji elaletê tirsiyan, çimkî wan ew pêxember didît.
MAT.22.1	Îsa careke din bi meselan ji wan re peyivî û got: 
MAT.22.2	«Padîşahiya Ezmanan dimîne vê yekê: Padîşahekî ji bo kurê xwe dawet amade kir. 
MAT.22.3	Wî xizmetkarên xwe şandin ba wan ên ku ji bo dawetê hatine vexwendin, lê wan nexwest ku bên. 
MAT.22.4	Piştre wî hin xizmetkarên din şandin û got: ‹Ji yên vexwendî re bêjin: Min şîva xwe amade kiriye; conega û dewarên min ên dermale hatine şerjêkirin û hemû tişt amade ye. Kerem bikin, werin dawetê.› 
MAT.22.5	Lê wan qet bala xwe nedayê, lêxistin û çûn. Yek çû zeviya xwe, yê din çû bazirganiya xwe. 
MAT.22.6	Yên mayî jî xizmetkarên wî girtin, riswa kirin û ew kuştin. 
MAT.22.7	Padîşah hêrs bû. Wî leşkerên xwe şandin, ev mêrkujên ha kuştin û bajarê wan şewitand. 
MAT.22.8	Hingê wî ji xizmetkarên xwe re got: ‹Dawet amade ye, lê yên vexwendî ne hêja bûn. 
MAT.22.9	De herin serê kuçeyan û hûn kê bibînin, gazî dawetê bikin.› 
MAT.22.10	Hingê xizmetkar derketin kuçeyan, qenc û xerab, her kesên ku dîtin civandin û eywana dîlanê bi vexwendiyan tije bû.
MAT.22.11	«Lê gava ku padîşah çû hundir da ku vexwendiyan bibîne, mirovek dît ku cilên dawetê li xwe nekiribû. 
MAT.22.12	Hingê wî jê pirsî û got: ‹Heval, bê cilên dawetê ma çawa tu ketî vir?› Zimanê wî negeriya. 
MAT.22.13	Li ser vê yekê padîşah ji xizmetkaran re got: ‹Dest û lingên wî girêdin û wî bavêjin derve, nav tariyê. Li wir wê bibe girîn û qirçîna diranan.›
MAT.22.14	«Çimkî yên ku hatine gazîkirin pirr in, lê yên ku hatine hilbijartin hindik in.»
MAT.22.15	Hingê Fêrisî derketin û bi hev şêwirîn, ka ewê çawa Îsa bi peyva wî bixin xefikê. 
MAT.22.16	Wan şagirtên xwe û alîgirên Hêrodês şandin ba wî û gotin: «Mamoste, em dizanin ku tu mirovekî rast î û tu riya Xwedê bi rastî hîn dikî. Tu cihêtiyê naxî nav mirovan, çimkî tu li rûyê mirovan nanêrî. 
MAT.22.17	Îcar ji me re bêje ka tu çawa dibînî? Ma dibe ku em bacê bidin Qeyser an na?»
MAT.22.18	Ji ber ku Îsa bi niyetxerabiya wan dizanibû, got: «Hey durûno! Çima hûn min diceribînin? 
MAT.22.19	Ka perê bacê nîşanî min bidin!» Wan zîvek ji wî re anî 
MAT.22.20	û wî ji wan pirsî: «Ev resm û nivîsîn ên kê ne?» 
MAT.22.21	Wan got: «Yên Qeyser in.» Hingê Îsa ji wan re got: «Nexwe tiştên Qeyser bidin Qeyser û tiştên Xwedê bidin Xwedê.» 
MAT.22.22	Gava ku wan ev bihîst, şaş man, dev ji wî berdan û çûn.
MAT.22.23	Eynî rojê Sadûqiyên ku digotin vejîna miriyan tune, hatin ba Îsa 
MAT.22.24	û jê pirsîn: «Mamoste, Mûsa got: ‹Eger yekî ku zarokên wî nebin bimire, divê birayê wî jina wî bîne û dûndanê ji birayê xwe re rake.›
MAT.22.25	Îcar li ba me heft bira hebûn. Yê pêşî jin anî û mir. Ji ber ku zarokên wî çênebûn, jina xwe ji birayê xwe re hişt. 
MAT.22.26	Eynî tişt hat serê yê dido û yê sisiyan jî, heta bi yê heftan, hemû mirin. 
MAT.22.27	Piştî hemûyan jin jî mir. 
MAT.22.28	Îcar Roja Vejînê, ji her heftan ew jin wê bibe ya kê? Çimkî hemûyan ew anîbû!»
MAT.22.29	Îsa li wan vegerand û got: «Hûn şaş dibin, ji ber ku hûn Nivîsarên Pîroz û hêza Xwedê nizanin. 
MAT.22.30	Piştî Roja Vejînê ew ne jinê tînin û ne jî mêr dikin; çimkî wê bibin wek milyaketên ezmên. 
MAT.22.31	Ma we nexwendiye ku li ser vejîna miriyan Xwedê ji we re çi dibêje? 
MAT.22.32	‹Ez Xwedayê Birahîm, Xwedayê Îshaq û Xwedayê Aqûb im.›
MAT.22.33	Gava ku elaletê ev yek bihîst li hînkirina wî gelek şaş ma.
MAT.22.34	Gava Fêrisiyan bihîst ku Îsa devê Sadûqiyan girtiye, li hev civiyan. 
MAT.22.35	Ji nav wan yekî Şerîetzan ew ceriband û pirsî: 
MAT.22.36	«Mamoste, di Şerîetê de emrê herî mezin kîjan e?» 
MAT.22.37	Îsa lê vegerand û got: «‹Ji Xudan Xwedayê xwe bi hemû dilê xwe, bi hemû canê xwe û bi hemû hişê xwe hez bike.›
MAT.22.38	Emrê pêşî û mezin ev e. 
MAT.22.39	Yê diduyan jî wek vî ye: ‹Wek ku tu ji xwe hez dikî, ji cîranê xwe hez bike.›
MAT.22.40	Hemû Şerîet û pêxember li ser bingeha van herdu emran in.»
MAT.22.41	Gava ku Fêrisî li hev civiyabûn Îsa ji wan pirsî: 
MAT.22.42	«Hûn li ser Mesîh çi difikirin? Ew kurê kê ye?» Wan lê vegerand û gotin: «Ew kurê Dawid e.» 
MAT.22.43	Îsa ji wan re got: «Nexwe çawa Dawid bi saya Ruh navê Xudan hildide û dibêje:
MAT.22.44	‹Xudan ji Xudanê min re got:
MAT.22.44	Li milê min ê rastê rûne
MAT.22.44	Heta ku ez dijminên te bikim bin lingên te.›
MAT.22.45	«Eger Dawid ji wî re dibêje ‹Xudan›, çawa ew dibe kurê wî?» 
MAT.22.46	Îcar tu kesî nikaribû peyvekê bersîva wî bide. Û ji wê rojê pê ve tu kesî newêribû ku tiştekî jê bipirse.
MAT.23.1	Hingê Îsa ji elaletê û ji şagirtên xwe re got: 
MAT.23.2	«Şerîetzan û Fêrisî li ser kursiyê Mûsa rûdinin. 
MAT.23.3	Loma her tiştê ku ji we re dibêjin, bikin û bînin cih. Lê li gor kirinên wan nekin, çimkî ew dibêjin û nakin; 
MAT.23.4	barên giran û hilgirtina wan zehmet girêdidin û datînin ser pişta mirovan, lê ew bi xwe naxwazin ji bo rakirina wan baran tiliya xwe jî bilebitînin.
MAT.23.5	«Hemû tiştên ku dikin ji bo dîtina mirovan e. Bazbendên xwe pehn dikin û rêşiyên kirasên xwe dirêj dikin.
MAT.23.6	Di ziyafetan de ji cihên jorîn, li kinîştan jî ji kursiyên pêşî hez dikin. 
MAT.23.7	Hez dikin ku di sûkan de silav li wan bê kirin û ji aliyê xelkê ve jî bi awayê ‹ya mamoste› bên gazîkirin. 
MAT.23.8	Lê bila ji we re nebêjin ‹mamoste›, çimkî Mamosteyê we yek e û hûn hemû bira ne. 
MAT.23.9	Û li ser rûyê erdê ji tu kesî re nebêjin ‹Bavo›, çimkî Bavê we yek e, Bavê ezmanî ye. 
MAT.23.10	Ne jî bila kes ji we re bêje ‹rêber›, çimkî Rêberê we yek e, Mesîh e. 
MAT.23.11	Di nav we de yê herî mezin bila bibe xizmetkarê we. 
MAT.23.12	Çimkî kî xwe bilind bike, wê nizim bibe û kî xwe nizim bike, ewê bilind bibe.
MAT.23.13+MAT.23.14	«Wey li we hûn Şerîetzan û Fêrisîno! Hûn durûno! Hûn Padîşahiya Ezmanan li ber mirovan digirin. Hûn bi xwe nakevinê û ne jî hûn dihêlin ên ku dixwazin bikevinê, derbas bibin.
MAT.23.15	«Wey li we hûn Şerîetzan û Fêrisîno! Hûn durûno! Hûn derya û bejê li hev didin, da ku hûn yekî bînin ser baweriya xwe, lê gava ku we ew anî jî hûn du caran ji xwe bêtir wî dikin kurê dojehê.
MAT.23.16	«Wey li we hûn rêberên kor! Hûn dibêjin: ‹Eger yek bi Perestgehê sond bixwe, ne tiştek e, lê eger yek bi zêrê Perestgehê sond bixwe, divê ew sonda xwe bîne cih.› 
MAT.23.17	Hey bêhişên kor! Kîjan mezintir e? Zêr an Perestgeha ku zêr pîroz dike? 
MAT.23.18	Dîsa hûn dibêjin: ‹Eger yek bi gorîgehê sond bixwe tiştek nabe, lê eger ew bi diyariya li ser gorîgehê sond bixwe, divê ew sonda xwe bîne cih.› 
MAT.23.19	Hey korno! Kîjan mezintir e? Diyarî, an gorîgeha ku diyariyê pîroz dike? 
MAT.23.20	Loma yê ku bi gorîgehê sond bixwe, hem bi wê û hem jî bi hemûyên ku li ser wê ne sond dixwe. 
MAT.23.21	Û yê ku bi Perestgehê sond bixwe, hem bi wê û hem jî bi yê ku di nav wê de ye sond dixwe. 
MAT.23.22	Îcar yê ku bi ezmên sond bixwe, ew hem bi textê Xwedê û hem jî bi yê ku li ser rûdine sond dixwe.
MAT.23.23	«Wey li we hûn Şerîetzan û Fêrisîno! Hey hûn durûno! Hûn dehyeka pûng, rizyan û kîmyona xwe didin, lê hûn tiştên Şerîetê yên hê girîngtir, dadperwerî, rehm û baweriyê dihêlin. Diviya ku we ev bikirana û dev ji yên din jî bernedana. 
MAT.23.24	Hey rêberên kor! Hûn pêşûyê dipalînin, lê devê dadiqurtînin.
MAT.23.25	«Wey li we hûn Şerîetzan û Fêrisîno! Hûn durûno! Hûn derveyî tas û sêniyan dişon, lê hundirê wan ji tiştên talankirî û çavbirçîtiyê tije ye. 
MAT.23.26	Hey Fêrisiyê kor! Pêşî hundirê tas û sêniyan bişo, wê derveyê wan jî paqij bibe.
MAT.23.27	«Wey li we hûn Şerîetzan û Fêrisîno! Hey hûn durûno! Hûn wek gorên spîkirî ne, ku ji derve xweşik xuya dibin, lê hundirê wan tije hestiyên miriyan û hemû tiştên qirêjî ne. 
MAT.23.28	Bi vî awayî hûn jî ji derve wek ên rast li mirovan xuya dibin, lê ji hundir ve hûn tije durûtî û neheqî ne.
MAT.23.29	«Wey li we hûn Şerîetzan û Fêrisîno! Hey durûno! Hûn gorên pêxemberan ava dikin û qubên mirovên rast dixemilînin. 
MAT.23.30	Û hûn dibêjin: ‹Eger em di dema bav û kalên xwe de bijiyana, meyê bi wan re xwîna pêxemberan nerijanda.› 
MAT.23.31	Bi vî awayî hûn li hember xwe şahidiyê dikin ku hûn kurên wan in ên ku pêxember kuştine. 
MAT.23.32	De hûn jî rabin, çapa xerabiya bav û kalên xwe tije bikin!
MAT.23.33	«Hey marno! Hûn nifşên koremaran! Hûnê ji cezayê dojehê çawa birevin? 
MAT.23.34	Ji ber vê yekê, va ye, ez ji we re pêxember, mirovên şehreza û mamosteyan dişînim. Hûnê hinekan ji van bikujin û xaç bikin û yên din jî li kinîştên xwe bidin ber qamçiyan û ji bajarekî biteriqînin bajarê din. 
MAT.23.35	Bi vî awayî hemû xwîna bêsûc a ku li ser rûyê erdê hatiye rijandin, wê bikeve stûyê we: Ji xwîna Habîlê rast heta bi xwîna Zekeryayê Kurê Berexya yê ku we di navbera Perestgeh û gorîgehê de kuşt. 
MAT.23.36	Bi rastî ez ji we re dibêjim, ev tiştên ha hemû wê bên ser vî nifşî.
MAT.23.37	«Wax Orşelîm, heywax Orşelîma ku pêxemberan dikuje û yên ku ji wê re hatine şandin dide ber keviran. Ka çawa mirîşk çîçikên xwe di bin çengên xwe de dicivîne, çend caran min jî xwest ku ez zarokên te bicivînim, lê we nexwest. 
MAT.23.38	Va ye, mala we wê li we wêran û vala bimîne. 
MAT.23.39	Çimkî ez ji we re dibêjim, êdî careke din hûn min nabînin, heta ku hûn bêjin: ‹Yê ku bi navê Xudan tê pîroz be!›
MAT.24.1	Gava ku Îsa ji Perestgehê derket û çû, şagirtên wî nêzîkî wî bûn û xwestin ku bala wî bikişînin ser avahiyên Perestgehê. 
MAT.24.2	Wî ji wan re got: «Hûn van hemûyan dibînin? Bi rastî ez ji we re dibêjim, li vir kevir li ser kevir namîne. Qet tiştek namîne ku neyê hilweşandin!»
MAT.24.3	Çaxê Îsa li Çiyayê Zeytûnê rûdinişt, şagirtên wî bi serê xwe hatin ba wî û jê re gotin: «Ji me re bêje, ka ev tişt wê kengê bibin? Çi wê bibe nîşana hatina te û dawiya dinyayê?» 
MAT.24.4	Îsa bersîva wan da û got: «Hay ji xwe hebin, ku tu kes we nexapîne. 
MAT.24.5	Çimkî gelek wê bi navê min bên û bêjin: ‹Mesîh ez im› û wê gelekan bixapînin. 
MAT.24.6	Hûnê dengê şeran û li ser şeran bibihîzin. Hay jê hebin û netirsin. Tiştên weha divê bibin, lê hê dawî nehatiye. 
MAT.24.7	Milet wê li hember miletan, padîşahî li hember padîşahiyan rabin. Û wê li cih cihan xela û erdhejîn çêbin. 
MAT.24.8	Lê ev tiştên ha hemû destpêka janan in.
MAT.24.9	«Hingê wê we teslîm bikin, da ku êşê bi we bidin kişandin û we bikujin. Ji ber navê min hemû milet wê ji we nefret bikin. 
MAT.24.10	Hingê gelek wê ji rê derkevin, hevdû bidin dest û ji hev nefret bikin. 
MAT.24.11	Û gelek pêxemberên derewîn wê derkevin û gelekan bixapînin. 
MAT.24.12	Bi zêdebûna neheqiyê, hezkirina gelekan wê sar bibe. 
MAT.24.13	Lê yê ku heta dawiyê ragire, ewê xilas bibe. 
MAT.24.14	Û ev Mizgîniya Padîşahiyê wê li seranserê dinyayê bê dayîn, da ku ji hemû miletan re bibe şahidî û hingê dawî wê bê.
MAT.24.15	«Çaxê hûn tiştê mekruh ê ku xerakirinê tîne, çawa ku Daniyêl pêxember got, li cihê pîroz rawestayî bibînin» – bila yê ku dixwîne fêm bike –
MAT.24.16	«hingê yên ku di Cihûstanê de ne bila birevin çiyan. 
MAT.24.17	Yê ku li ser banî be, bila neyê xwarê û tiştekî ji hundir hilnede. 
MAT.24.18	Û yê ku li nav zeviyê be jî, bila venegere ku ebayê xwe hilde. 
MAT.24.19	Lê wey li wan ên ku di wan rojan de bizaro ne û dimêjînin! 
MAT.24.20	Dua bikin ku reva we nekeve zivistanê an roja Şemiyê. 
MAT.24.21	Çimkî hingê tengahiyeke wisa mezin wê çêbe, ku ji destpêka dinyayê ve tiştekî weha çênebûye û tu caran çênabe jî. 
MAT.24.22	Eger ew roj nehatana kurtkirin, tu kes xilas nedibû, lê ji bo xatirê yên bijartî ew roj wê bên kurtkirin. 
MAT.24.23	Hingê eger yek ji we re bêje: ‹Va ye, Mesîh li vir e!› an jî: ‹Wa ye, ew li wir e!›, bawer nekin. 
MAT.24.24	Çimkî mesîhên derewîn û pêxemberên derewîn wê derkevin, wê nîşan û karên mezin çêkin, wisa ku eger bibe, ewê bijartiyan jî bixapînin. 
MAT.24.25	Va ye, min ji pêşî ve ev ji we re got. 
MAT.24.26	Îcar, eger yek ji we re bêje: ‹Wa ye, Mesîh li çolê ye!› dernekevin derve, an bêje: ‹Va ye, li oda hundir e!›, bawer nekin. 
MAT.24.27	Çawa ku birûsk ji Rojhilat davêje û heta Rojava ronahî dike, hatina Kurê Mirov jî wê bi vî awayî be. 
MAT.24.28	Kelaş li ku derê be, teyrên kelaşan jî wê li wê derê bicivin.
MAT.24.29	«Di pey tengahiya wan rojan de, di cih de,
MAT.24.29	Roj wê tarî bibe,
MAT.24.29	Û heyv ronahiya xwe nede,
MAT.24.29	Stêr wê ji ezmên bikevin.
MAT.24.29	Û rojgêranên ezmanan wê ji riya xwe derkevin.
MAT.24.30	«Hingê nîşana Kurê Mirov wê li ezmên xuya bibe û hemû miletên li ser erdê wê li xwe bixin. Ewê bibînin ku ‹Kurê Mirov bi hêz û rûmeta mezin li ser ewrên ezmên tê.›
MAT.24.31	Ewê milyaketên xwe bi boriya dengbilind bişîne û milyaket wê bijartiyên wî ji çar aliyan, ji perekî ezmanan heta perê din bicivînin.
MAT.24.32	«Îcar ji dara hêjîrê vê dersê hîn bibin: Çaxê ku çiqilên wê dibişkivin û pelên wê şîn dibin, hûn dizanin ku havîn nêzîk e. 
MAT.24.33	Bi vî awayî, çaxê ku hûn jî van hemû tiştan bibînin, bizanin ku ew nêzîk e, li devê derî ye. 
MAT.24.34	Bi rastî ez ji we re dibêjim, heta ku ev tiştên ha hemû çênebin, ev nifş qet nabihûre. 
MAT.24.35	Erd û ezman wê bibihûrin, lê peyvên min tu caran nabihûrin.
MAT.24.36	«Lê heçî ew roj û ew saet e, ne milyaketên ezmanan û ne jî Kur, ji Bav pê ve tu kes pê nizane. 
MAT.24.37	Ka di rojên Nûh de çawa bû, hatina Kurê Mirov jî wê wisa be. 
MAT.24.38	Çimkî di wan rojên beriya tofanê de, mirovan dixwar û vedixwarin, jin dianîn û mêr dikirin; heta wê roja ku Nûh ket gemiyê,
MAT.24.39	wan pê nizanibû ku wê çi bibe, heta ku tofan rabû û ew hemû bi xwe re birin. Hatina Kurê Mirov jî wê bi vî awayî be. 
MAT.24.40	Hingê du mirov wê li nav zeviyê bin, yek wê bê birin û yek bê hiştin. 
MAT.24.41	Du jin wê bi destar bihêrin, yek wê bê birin û yek bê hiştin.
MAT.24.42	«Loma hişyar bimînin, çimkî hûn nizanin Xudanê we wê kîjan rojê bê. 
MAT.24.43	Lê vê yekê bizanin: Eger malxwê malê bizaniya ku bi şev çi çaxî diz wê bê, ewê hişyar bima û nedihişt ku ew bikeve xaniyê wî. 
MAT.24.44	Ji ber vê yekê hûn jî amade bin, çimkî Kurê Mirov wê di saetekê de bê ku hûn nizanin.
MAT.24.45	«Xulamê dilsoz û şehreza kî ye? Ewê ku axayê wî ew daniye ser xulamên xwe, da ku xwarina wan di dema wan de bide wan. 
MAT.24.46	Xwezî bi wî xulamê ku gava axayê wî bê, wî li ser karê wî bibîne. 
MAT.24.47	Bi rastî ez ji we re dibêjim, ewê wî deyne ser hemû malê xwe. 
MAT.24.48	Lê eger ew xulamê xerab ji xwe re bêje: ‹Axayê min wê bi derengî bikeve› 
MAT.24.49	û dest pê bike li hevalên xwe yên xulam bixe, bi serxweşan re bixwe û vexwe, 
MAT.24.50	axayê wî xulamî wê di wê rojê de bê ku ew ne li hêviya wî ye û di wê saetê de ku ew pê nizane 
MAT.24.51	û wê wî perçe perçe bike û para wî bi durûyan re bide. Li wir wê bibe girîn û qirçîna diranan.
MAT.25.1	«Hingê Padîşahiya Ezmanan wê bimîne vê yekê: Deh keçikan qendîlên xwe hildan û çûn pêşiya zavê. 
MAT.25.2	Pênc ji wan bêaqil û pênc ji wan şehreza bûn. 
MAT.25.3	Yên bêaqil rahiştin qendîlên xwe, lê bi xwe re dohn hilnedan. 
MAT.25.4	Lê yên şehreza bi qendîlên xwe re, di derdanan de dohn jî hildan. 
MAT.25.5	Gava ku zava bi derengî ket, xewê ew hemû girtin û razan.
MAT.25.6	«Nîvê şevê dengek hat: ‹Va ye, zava tê! Derkevin pêşiya wî!› 
MAT.25.7	Hingê hemû keçik rabûn û qendîlên xwe amade kirin. 
MAT.25.8	Yên bêaqil ji yên şehreza re gotin: ‹Hinekî ji dohnê xwe bidin me, çimkî qendîlên me ditemirin.› 
MAT.25.9	Wan bersîv da û gotin: ‹Na, çênabe, ew têra me û we nake. Çêtir e ku hûn herin ba dohnfiroşan û ji xwe re bikirrin.› 
MAT.25.10	Lê çaxê ew çûn ku dohn bikirrin, zava hat. Keçikên ku amade bûn bi wî re ketin şahiya dîlanê û derî hat dadan. 
MAT.25.11	Paşê keçên din jî hatin û gotin: ‹Mîrza, mîrza! Derî li me veke!› 
MAT.25.12	Wî li wan vegerand û got: ‹Bi rastî ez ji we re dibêjim, ez we nas nakim.›
MAT.25.13	«Loma hişyar bimînin, çimkî hûn ne wê rojê û ne jî wê saetê dizanin.»
MAT.25.14	«Dîsa Padîşahiya Ezmanan dimîne vê yekê: Zilamek hebû, gava ku çû welatekî din, gazî xulamên xwe kir û malê xwe spart wan. 
MAT.25.15	Wî li gor karîna her yekî ji wan da wan: Pênc telant dan yekî, du telant dan yekî û telantek jî da yekî û derket riya xwe. 
MAT.25.16	Yê ku pênc telant standibûn, zû rabû, perê xwe da xebitandin û pênc telantên din kar kirin. 
MAT.25.17	Bi vî awayî yê ku du telant standibûn jî du telantên din kar kirin. 
MAT.25.18	Lê yê ku telantek standibû, rabû erd kola û perê axayê xwe veşart.
MAT.25.19	«Piştî demeke dirêj axayê xulaman vegeriya û bi wan re hesabê xwe kir. 
MAT.25.20	Yê ku pênc telant standibûn, hat û pênc telantên din jî anîn. Wî got: ‹Ezbenî, te pênc telant dabûn min. Binêre, min pêncên din jî qezenc kirin.› 
MAT.25.21	Axayê wî jê re got: ‹Aferim, xizmetkarê qenc û dilsoz! Tu di tiştên hindik de dilsoz derketî, ezê te deynim ser gelek tiştan. Were û beşdarî şahiya axayê xwe bibe!›
MAT.25.22	«Yê ku du telant standibûn jî hat û got: ‹Ezbenî, te du telant dabûn min; binêre, min diduyên din jî qezenc kirin.› 
MAT.25.23	Axayê wî got: ‹Aferim, xizmetkarê qenc û dilsoz! Tu di tiştên hindik de dilsoz derketî, ezê te deynim ser gelek tiştan. Were û beşdarî şahiya axayê xwe bibe!›
MAT.25.24	«Piştre yê ku telantek standibû hat û got: ‹Ezbenî, min dizanibû ku tu mirovekî hişk î û cihê ku te lê neçandiye tu didirûyî û cihê ku te tov lê nereşandiye tu berhev dikî. 
MAT.25.25	Loma ez tirsiyam, ez çûm, min telantê te di nav axê de veşart. Ha, ji te re telantê te.› 
MAT.25.26	Axayê wî lê vegerand û got: ‹Hey xizmetkarê xerab û tiral! Madem te dizanibû cihê ku min lê neçandiye ez didirûm û cihê ku min tov lê nereşandiye ez berhev dikim? 
MAT.25.27	Nexwe diviya te perên min danîna banqê, gava ku ez vegeriyam minê bi fayiza wan ve bistanda. 
MAT.25.28	Ji bo vê yekê wî telantî ji wî bistînin û bidin wî yê ku deh telantên wî hene. 
MAT.25.29	Çimkî yê ku pê re heye, wê ji wî re bê dayîn û bi ser de bê zêde kirin. Lê yê ku pê re tunebe, tiştê ku di destê wî de ye jî wê jê bê standin. 
MAT.25.30	Lê vî xizmetkarê bêkêr bavêjin tariya derve. Li wir wê bibe girîn û qirçîna diranan.›»
MAT.25.31	«Gava ku Kurê Mirov bi rûmeta xwe ve bê û hemû milyaket pê re, hingê ewê li ser textê xwe yê rûmetê rûne. 
MAT.25.32	Hemû milet wê li ber wî bicivin û ewê wan ji hevdû veqetîne, wek ku şivan miyan ji bizinan vediqetîne. 
MAT.25.33	Ewê miyan bide aliyê xwe yê rastê, bizinan bide aliyê xwe yê çepê. 
MAT.25.34	Hingê Padîşah wê ji yên li aliyê xwe yê rastê re bêje: ‹Werin, hûn pîrozên Bavê min, wê Padîşahiya ku ji damezrandina dinyayê ve ji bo we hatiye amade kirin, bistînin. 
MAT.25.35	Çimkî ez birçî bûm, we xwarin da min; ez tî bûm we av da min; ez xerîb bûm we ez hewandim; 
MAT.25.36	ez tazî bûm, we ez bi cil kirim; ez nexweş bûm, hûn hatin serdana min; ez di zîndanê de bûm, hûn hatin ba min.›
MAT.25.37	«Hingê yên rast wê li wî vegerînin û bêjin: ‹Ya Xudan, me kengê tu birçî dîtî û tu têr kirî, an kengê me tu tî dîtî û av da te? 
MAT.25.38	Me kengê tu xerîb dîtî û tu hewandî, an tazî dîtî û tu bi cil kirî? 
MAT.25.39	Me kengê tu nexweş an di zîndanê de dîtî û em hatin ba te?› 
MAT.25.40	Padîşah wê bersîvê bide û ji wan re bêje: ‹Bi rastî ez ji we re dibêjim, we çi ji yekî ji van birayên min ên herî biçûk re kiribe, we ew ji min re kiriye.›
MAT.25.41	«Hingê wê ji yên li milê xwe yê çepê re jî bêje: ‹Ji min dûr bikevin, hûn ên ku nifir lêbûyî, herin agirê herheyî yê ku ji bo Îblîs û milyaketên wî hatiye amadekirin.
MAT.25.42	Çimkî ez birçî bûm, we xwarin neda min, ez tî bûm, we av neda min. 
MAT.25.43	Ez xerîb bûm, we ez nehewandim. Ez tazî bûm, we ez bi cil nekirim. Ez nexweş û di zîndanê de bûm, hûn nehatin ba min.›
MAT.25.44	«Hingê ewê li wî vegerînin û bêjin: ‹Ya Xudan, me kengê tu birçî, an tî, an xerîb, an tazî, an nexweş, an jî di zîndanê de dîtî û me alîkariya te nekir?› 
MAT.25.45	Hingê ewê bersîva wan bide û bêje: ‹Bi rastî ez ji we re dibêjim, we çi ji bo yekî ji vanên herî biçûk nekiribe, we ew ji bo min jî nekiriye.› 
MAT.25.46	Îcar evên ha wê herin ezaba herheyî, lê yên rast wê herin jiyana herheyî.»
MAT.26.1	Gava ku Îsa ev hemû peyvên ha xilas kirin, ji şagirtên xwe re got: 
MAT.26.2	«Hûn dizanin ku piştî du rojan Cejna Derbasbûnê ye. Wê Kurê Mirov bidin dest, da ku bê xaçkirin.»
MAT.26.3	Hingê serekên kahînan û rihspiyên gel, li qesra Serokkahînê ku navê wî Qeyafa bû civiyan 
MAT.26.4	û bi hev şêwirîn ku Îsa bi hîle bigirin û wî bikujin. 
MAT.26.5	Lê wan digot: «Bila ne di cejnê de be, da ku di nav xelkê de hengame çênebe.»
MAT.26.6	Gava Îsa li Beytanyayê li mala Şimûnê kotî bû, 
MAT.26.7	jinikekê di firaxeke mermerê spî de rûnê bîhnxweş ê gelek giranbiha anî. Çaxê ku Îsa li ser sifrê rûniştibû, wê rûn bi serê wî de rijand. 
MAT.26.8	Gava şagirtan ev dît, hêrs bûn û gotin: «Çima ev rûnê ha badîhewa çû? 
MAT.26.9	Ev dikaribû bi bihayekî giran bihata firotin û li belengazan bihata belavkirin.»
MAT.26.10	Lê Îsa bi vê yekê dizanibû û ji wan re got: «Çima hûn jinikê diêşînin? Wê ji bo min tiştekî qenc kir. 
MAT.26.11	Çimkî belengaz hergav di nav we de ne, lê ez hergav ne li ba we me. 
MAT.26.12	Jinikê ev rûnê bîhnxweş bi ser bedena min de rijand, da ku min ji bo veşartinê amade bike. 
MAT.26.13	Bi rastî ez ji we re dibêjim, ev Mizgînî li ku dera dinyayê bê dayîn, ev tiştê ku vê jinikê kir jî wê ji bo bîranîna wê bê gotin.»
MAT.26.14	Hingê yek ji diwanzdehan ku jê re Cihûdayê Îsxeryotî digotin, çû ba serekên kahînan 
MAT.26.15	û ji wan pirsî: «Eger ez wî bidim destê we hûnê çi bidin min?» Îcar wan jî sî zîv hejmartin û danê. 
MAT.26.16	Ji wê demê ve Cihûda li keysekê digeriya ku Îsa bide dest.
MAT.26.17	Di roja pêşî ya Cejna Nanê Şkeva de şagirt hatin ba Îsa û jê pirsîn: «Tu dixwazî em li ku derê ji te re şîva Cejna Derbasbûnê amade bikin ku tu bixwî?» 
MAT.26.18	Wî li wan vegerand û got: «Herin bajêr, ba filan mirovî û jê re bêjin: ‹Mamoste dibêje: Wextê min nêzîk bûye. Ezê Cejna Derbasbûnê bi şagirtên xwe re li mala te pîroz bikim.›» 
MAT.26.19	Wek ku Îsa ji wan re gotibû şagirtan kir û şîva Cejna Derbasbûnê amade kirin. 
MAT.26.20	Gava bû êvar, ew bi diwanzdehan re li ser sifrê rûnişt. 
MAT.26.21	Îcar çaxê ku wan şîv dixwar Îsa got: «Bi rastî ez ji we re dibêjim, yek ji we wê min bide dest.» 
MAT.26.22	Ew gelek xemgîn bûn û dest pê kirin yek bi yek ji wî pirsîn: «Gelo ez im, ya Xudan?» 
MAT.26.23	Îsa li wan vegerand û got: «Yê ku bi min re pariyê xwe li firaxê xist, ew e yê ku wê min bide dest. 
MAT.26.24	Ji xwe Kurê Mirov wek ku li ser wî hatiye nivîsîn, wê here. Lê wey li wî mirovê ku Kurê Mirov bide dest! Wê ji bo wî çêtir bûya ku ew nehata dinyayê.» 
MAT.26.25	Hingê Cihûdayê ku wê ew bida dest, got: «Mamoste, ma ew kes ez im?» Îsa bersîv da: «Erê, te bi xwe got.»
MAT.26.26	Gava wan xwarin dixwar, Îsa nan hilda, şikir kir, ew şikand, da şagirtan û got: «Bigirin û bixwin, ev bedena min e.»
MAT.26.27	Piştre wî kasek hilda, şikir kir, da wan û got: «Hûn hemû ji vê vexwin. 
MAT.26.28	Çimkî ev xwîna min a Peymanê ye ku ji bo lêbihûrtina gunehan di ber gelekan de tê rijandin. 
MAT.26.29	Ez ji we re dibêjim: ‹Êdî ez ji vî berê mêwê tu caran venaxwim, heta wê roja ku ez di Padîşahiya Bavê xwe de bi we re ji ya nû vexwim.›»
MAT.26.30	Piştî ku wan zebûrek strand, derketin Çiyayê Zeytûnê.
MAT.26.31	Hingê Îsa ji wan re got: «Îşev hûnê hemû li ser min dudilî û sist bibin, çimkî hatiye nivîsîn:
MAT.26.31	‹Ezê li şivên bixim
MAT.26.31	Û miyên kerî wê belav bibin.›
MAT.26.32	Lê piştî ku ez ji mirinê rabim, ezê beriya we herim Celîlê.» 
MAT.26.33	Petrûs lê vegerand û got: «Hemû jî li ser te dudilî û sist bibin, ez tu caran dudilî û sist nabim.» 
MAT.26.34	Îsa ji wî re got: «Bi rastî ez ji te re dibêjim, hema îşev, berî ku dîk bang bide tê sê caran min înkar bikî.» 
MAT.26.35	Petrûs got: «Eger lazim be ku ez bi te re bimirim jî, ez tu caran te înkar nakim.» Hemû şagirtan jî weha got.
MAT.26.36	Hingê Îsa bi şagirtên xwe ve çû cihê ku jê re ‹Gêtşemanî› digotin û ji wan re got: «Hûn li vir rûnin, heta ku ez herim dera ha û dua bikim.» 
MAT.26.37	Wî Petrûs û herdu kurên Zebedî bi xwe re birin û dest pê kir, keder û diltengiyê ew girt. 
MAT.26.38	Hingê wî ji wan re got: «Dilê min gelek teng dibe, ez dikim bimirim. Li vir bin û bi min re hişyar bimînin.»
MAT.26.39	Hinekî pêşve çû, xwe deverû avêt erdê û dua kir: «Bavê min, eger bibe bila ev kasa tehl ji min derbas bibe. Lê bila ne wek ez dixwazim, lê wek ku tu dixwazî be.»
MAT.26.40	Piştre ew vegeriya ba şagirtan û ew di xew de dîtin. Ji Petrûs re got: «Ma we nikaribû hûn saetekê jî bi min re hişyar bimînin? 
MAT.26.41	Hişyar bimînin û dua bikin, da ku hûn nekevin ceribandinê. Erê, ruh bi daxwaz e, lê beden lewaz e.»
MAT.26.42	Cara diduyan ew çû û dua kir: «Ya Bavê min, eger bêyî ku ez vê kasa tehl vexwim, ew ji min derbas nebe, bila daxwaza te bibe. 
MAT.26.43	Îsa vegeriya û ew dîsa di xew de dîtin. Çimkî çavên wan ji xewê diçûn serhev. 
MAT.26.44	Wî ew hiştin, careke din dûr ket, cara sisiyan dua kir û eynî peyv gotin. 
MAT.26.45	Paşê vegeriya ba şagirtên xwe û ji wan re got: «Ma hûn hê jî radizin û bîhna xwe vedidin? Va ye, saet hat; Kurê Mirov dikeve destê gunehkaran. 
MAT.26.46	Rabin, em herin. Va ye, yê ku min dide dest nêzîk bû.»
MAT.26.47	Hê ew dipeyivî Cihûdayê ku yek ji diwanzdehan bû hat. Bi wî re elaleteke mezin a bi şûr û daran hebû. Ev ji aliyê serekên kahînan û rihspiyên gel ve hatibûn şandin. 
MAT.26.48	Îcar ê ku ew bida dest bi wan re li ser îşaretekê li hev hatibû: «Ez kê ramûsim ew e, wî bigirin.» 
MAT.26.49	Cihûda sererast hat ba Îsa û got: «Silav li te, mamoste!» û ew ramûsa. 
MAT.26.50	Îsa lê vegerand û got: «Heval, tu ji bo çi hatiyî, wê bike.» Hingê ew mirov nêzîk bûn, dest avêtin Îsa û ew girtin. 
MAT.26.51	Li ser vê yekê, yekî ku bi Îsa re bû, şûrê xwe kişand, li xulamê Serokkahîn xist û guhê wî pekand. 
MAT.26.52	Hingê Îsa ji wî re got: «Şûrê xwe bixe kalanê wî. Çimkî her kesê ku şûr bikişîne, ewê bi şûr bê kuştin. 
MAT.26.53	Ma tu dibêjî qey ez nikarim ji Bavê xwe bixwazim û ew jî di cih de ji diwanzdeh lejyonan zêdetir milyaketan bigihîne min? 
MAT.26.54	Lê hingê Nivîsarên Pîroz ên ku dibêjin divê weha bibe, wê çawa bên cih?»
MAT.26.55	Wê gavê Îsa ji elaletê re got: «Ma ez rêbirek im ku hûn bi dar û şûran hatine ku min bigirin? Her roj ez li Perestgehê rûdiniştim û min hîn dikir, lê we ez negirtim. 
MAT.26.56	Lê ev hemû çêbûn, da ku nivîsarên pêxemberan bên cih.» Hingê hemû şagirtan ew hişt û reviyan.
MAT.26.57	Yên ku Îsa girtin, ew birin ba Qeyafayê Serokkahîn. Li wir Şerîetzan û rihspî civiyabûn. 
MAT.26.58	Petrûs ji dûr ve li pey wî hat, heta hewşa Serokkahîn. Ew derbasî hundir bû, bi parêzgeran re rûnişt, da ku dawiyê bibîne.
MAT.26.59	Îcar serekên kahînan û tevahiya civîna giregiran li hember Îsa li şahidiya derewîn digeriyan ku biryara kuştina wî bidin. 
MAT.26.60	Bi ser ku gelek şahidên derewîn derketin jî, tiştê ku lê digeriyan peyda nekirin. Li dawiyê du şahidên derewîn hatin 
MAT.26.61	û gotin: «Vî mirovî got: ‹Ez dikarim Perestgeha Xwedê hilweşînim û di sê rojan de ava bikim.›» 
MAT.26.62	Hingê Serokkahîn rabû ser lingan û ji Îsa re got: «Ma tu bersîvê nadî? Ev çi şahidî ye ku evên ha li ser te didin?» 
MAT.26.63	Lê Îsa tu tişt negot. Serokkahîn ji wî re got: «Ez te bi navê wî Xwedayê jîndar didim sondê, eger tu Kurê Xwedê Mesîh bî, ji me re bêje.» 
MAT.26.64	Îsa ji wî re got: «Erê, wek ku te got, lê ez ji we re dibêjim:
MAT.26.64	Ji niha û pê ve, hûnê bibînin ku ‹Kurê Mirov
MAT.26.64	Li milê rastê yê hêza Xwedê rûniştî ye
MAT.26.64	Û li ser ewrên ezmên tê.›
MAT.26.65	Hingê Serokkahîn cilên xwe çirandin û got: «Wî çêr kir! Êdî çi hewcedariya me bi şahidan heye? Va ye, we çêrkirina wî bihîst. 
MAT.26.66	Hûn çi dibêjin?» Wan lê vegerand û gotin: «Ew yê kuştinê ye!»
MAT.26.67	Hingê tif kirin rûyê wî û ew dan ber kulman. Hinekan jî sîle lê xistin 
MAT.26.68	û gotin: «Ji me re pêxemberîtiyê bike, ey Mesîh! Ka kî bû ku li te xist?»
MAT.26.69	Hingê Petrûs li derve, li hewşê rûniştibû. Keçikeke xizmetkar hat ba wî û got: «Tu jî bi Îsayê Celîlî re bûyî.» 
MAT.26.70	Lê wî li ber hemûyan înkar kir û got: «Ez nizanim ku tu çi dibêjî.» 
MAT.26.71	Çaxê ew çû ber dergeh, keçikeke din ew dît û ji yên li wê derê re got: «Evê ha bi Îsayê Nisretî re bû.» 
MAT.26.72	Wî dîsa bi sond înkar kir û got: «Ez wî nas nakim!» 
MAT.26.73	Piştî gavekê yên ku li wir bûn çûn ba Petrûs û gotin: «Bi rastî tu bi xwe jî yek ji wan î. Çimkî devoka te, te dide zanîn.» 
MAT.26.74	Hingê wî dest bi nifiran kir, sond xwar û got: «Ez wî mirovî nas nakim!» Di cih de dîk bang da. 
MAT.26.75	Li ser vê yekê peyva ku Îsa gotibû hat bîra Petrûs: «Berî ku dîk bang bide tê sê caran min înkar bikî.» Hingê ew derket derve û bi dilşewatî giriya.
MAT.27.1	Çaxê bû sibe hemû serekên kahînan û rihspiyên gel ji bo ku Îsa bikujin bi hev şêwirîn. 
MAT.27.2	Ew girêdan, birin û dan destê Pîlatosê walî.
MAT.27.3	Hingê Cihûdayê ku Îsa dabû dest, gava dît ku çi biryar li ser wî hat dayîn, li kirina xwe poşman bû û sî zîv li serekên kahînan û rihspiyan zivirandin û got: 
MAT.27.4	«Min guneh kir. Ez bûm sedemê xwîna bêsûc.» Wan lê vegerand û gotin: «Me çi ji vê ye? Tu bifikire.» 
MAT.27.5	Cihûda zîv avêtin nav Perestgehê û derket. Ew çû û wî xwe daleqand. 
MAT.27.6	Serekên kahînan zîv hildan û gotin: «Nabe ku em van peran bixin xezîna Perestgehê, çimkî perên xwînê ne.» 
MAT.27.7	Bi hev şêwirîn û ji bo veşartina biyaniyan Zeviya Cerçêker kirrîn. 
MAT.27.8	Loma ji wê zeviyê re heta îro jî Zeviya Xwînê tê gotin. 
MAT.27.9	Hingê ew peyva ku bi devê Yêremya pêxember hatibû gotin hat cih: «Wan sî zîv girtin, bi wî bihayê ku hinekan ji zaryên Îsraêl ji bo wî vebirrîbûn 
MAT.27.10	û wan pê Zeviya Cerçêker kirrî, wek ku Xudan li min emir kiribû.»
MAT.27.11	Îsa li ber walî rawesta û wî jê pirsî: «Ma tu padîşahê Cihûyan î?» Îsa lê vegerand û got: «Erê, wek ku te got.» 
MAT.27.12	Çaxê ku ew ji aliyê serekên kahînan û rihspiyan ve hat sûcdarkirin, wî tu bersîv neda. 
MAT.27.13	Hingê Pîlatos jê pirsî: «Ma tu nabihîzî ku ew li hember te çiqas şahidiyê dikin?» 
MAT.27.14	Îsa bersîv neda û peyvek jî negot, wisa ku walî gelek şaş ma.
MAT.27.15	Adeta walî bû ku di cejnê de girtiyekî ku xelkê dixwest berde. 
MAT.27.16	Wê demê bi navê Barabas girtiyekî navdar hebû. 
MAT.27.17	Gava ku elalet civiya Pîlatos ji wan pirsî: «Hûn dixwazin ez kîjanî ji bo we berdim? Barabas an Îsayê ku jê re dibêjin Mesîh?» 
MAT.27.18	Çimkî wî dizanibû ku wan Îsa ji çavnebarî girtiye û dane destê wî. 
MAT.27.19	Çaxê Pîlatos li ser kursiyê dîwanê rûniştibû, jina wî jê re ev xeber şand: «Nebe ku tu tiştekî bi wî mirovê rast bikî, çimkî îşev di xewna xwe de min ji rûyê wî gelek tengahî dît.»
MAT.27.20	Lê serekên kahînan û rihspiyan elalet qanî kirin ku bixwazin Barabas bê berdan û Îsa bê kuştin. 
MAT.27.21	Walî ji wan pirsî: «Ji herduyan hûn dixwazin ku ez kîjanî ji bo we berdim?» Wan jî got: «Barabas!» 
MAT.27.22	Pîlatos got: «Nexwe ez bi Îsayê ku jê re dibêjin Mesîh çi bikim?» Hemûyan bersîv da: «Bila bê xaçkirin!» 
MAT.27.23	Pîlatos pirsî: «Wî çi xerabî kiriye?» Lê ew hê bêtir qîriyan: «Bila bê xaçkirin!»
MAT.27.24	Gava Pîlatos dît ku tiştek ji destê wî nayê, lê hê bêtir hengame çêbibe, wî av hilda, li ber elaletê destê xwe şuşt û got: «Ez ji xwîna vî mirovî bêrî me. Ev karê we ye.» 
MAT.27.25	Hemû xelkê bersîv da: «Bila xwîna wî di stûyê me û zarokên me de be!» 
MAT.27.26	Hingê wî Barabas ji bo wan berda, Îsa da ber qamçiyan û da destê wan, da ku bê xaçkirin.
MAT.27.27	Hingê leşkerên walî Îsa birin qesrê û hemû tabûra leşkeran li ser serê wî civandin. 
MAT.27.28	Wan ew tazî kir û xiftanekî sor li wî kirin. 
MAT.27.29	Tacek ji stiriyan honandin û dan serê wî. Çîtikek kirin destê wî yê rastê, li ber wî çûn ser çokan, tinazên xwe pê kirin û gotin: «Bijî padîşahê Cihûyan!» 
MAT.27.30	Tif kirinê, çîtik ji dest standin û li serê wî xistin. 
MAT.27.31	Piştî ku tinazên xwe pê kirin, xiftan hilanîn û cilên wî lê kirin. Piştre ew birin ku wî xaç bikin.
MAT.27.32	Gava ku derketin derve, wan yekî Kûrênî dît ku navê wî Şimûn bû, wan bi zorê xaça Îsa bi wî dan hilgirtin. 
MAT.27.33	Çaxê ew hatin wî cihê ku jê re ‹Golgota› digotin – ku tê mana «Qoqê Serî» – 
MAT.27.34	wan li wir şerab û zirav tevlihevkirî danê. Lê dema ku Îsa tam kir, nexwest vexwe.
MAT.27.35	Piştî ku wan ew xaç kir, wan cilên wî bi pişk li xwe leva kirin. 
MAT.27.36	Û li wir rûniştin û çavdêriya wî kirin. 
MAT.27.37	Nivîsa sûcdarkirinê raserî serê wî danîn: EV ÎSAYÊ PADÎŞAHÊ CIHÛYAN E. 
MAT.27.38	Hingê du rêbir jî bi wî re hatin xaçkirin; yek li milê wî yê rastê, yê din li milê wî yê çepê. 
MAT.27.39	Yên ku di wir re derbas dibûn, serê xwe dihejandin, Îsa şermezar dikirin 
MAT.27.40	û digotin: «Ka teyê Perestgeh hilweşanda û di sê rojan de ava bikira! Eger tu Kurê Xwedê bî, ji xaçê were xwarê û xwe xilas bike!» 
MAT.27.41	Bi vî awayî serekên kahînan, Şerîetzan û rihspiyan jî tinazên xwe pê dikir û digotin: 
MAT.27.42	«Yên din xilas kirin, lê nikare xwe xilas bike! Ew Padîşahê Îsraêlê ye! Ka bila niha ji xaçê bê xwarê, emê baweriyê bi wî bînin. 
MAT.27.43	Ew xwe dispêre Xwedê. Eger Xwedê ji wî hez bike, bila niha wî xilas bike. Çimkî wî got: ‹Ez Kurê Xwedê me.›» 
MAT.27.44	Rêbirên ku bi wî re hatibûn xaçkirin jî bi vî awayî ew şermezar kirin.
MAT.27.45	Piştî nîvro saet ji diwanzdehan heta saet sisiyan tarî ket ser seranserê welêt. 
MAT.27.46	Saet li dora sisiyan Îsa bi dengekî bilind qîriya: «Elî, Elî, lama sabaxtanî?» ku tê maneya: «Xwedayê min, Xwedayê min, te çima ez berdam?»
MAT.27.47	Gava hin ji yên ku li wir rawesta bûn ev bihîstin, gotin: «Ew gazî Êlyas dike.» 
MAT.27.48	Di cih de yek ji wan bezî û avgirek hilda. Wî ew bi sihikê tije kir, bi serê çîtikekê ve danî û dirêjî Îsa kir ku vexwe. 
MAT.27.49	Yên din jî gotin: «Ka bihêle, em bibînin ma Êlyas wê bê ku wî xilas bike.»
MAT.27.50	Îsa careke din bi dengekî bilind qîriya û ruhê xwe da. 
MAT.27.51	Di wê gavê de perda Perestgehê ji serî heta binî çiriya û bû du perçe. Erd hejiya û lat qelişîn. 
MAT.27.52	Gor vebûn û gelek kesên pîroz ên ku miribûn, rabûn. 
MAT.27.53	Ew ji goran derketin û piştî rabûna Îsa çûn Bajarê Pîroz û ji aliyê gelekan ve hatin dîtin.
MAT.27.54	Gava sersed û yên ku bi wî re çavdêriya Îsa dikirin erdhejîn û tiştên bûyî dîtin, ji tirsa bizdiyan û gotin: «Bi rastî jî, ev Kurê Xwedê bû!»
MAT.27.55	Gelek jin li wir bûn û ji dûr ve temaşe dikirin. Ew ji Celîlê li pey Îsa hatibûn û ji wî re xizmet kiribûn. 
MAT.27.56	Meryema Mejdelanî, Meryema diya Aqûb û Ûsiv û diya kurên Zebedî di nav wan de bûn.
MAT.27.57	Gava ku bû êvar, mirovekî dewlemend ê ji Arîmetyayê hat. Navê wî Ûsiv bû û ew bi xwe jî şagirtê Îsa bû. 
MAT.27.58	Çû ba Pîlatos û cesedê Îsa jê xwest. Pîlatos jî emir kir ku bidin wî. 
MAT.27.59	Ûsiv cesed hilanî, bi cawekî paqij ê keten pêça 
MAT.27.60	û ew di gora xwe ya nû de ya ku di latê de kolabû veşart. Wî kevirekî mezin gêr kir ber devê gorê û çû. 
MAT.27.61	Meryema Mejdelanî û Meryema din li pêşberî gorê rûniştibûn.
MAT.27.62	Dotira rojê – rojekê piştî roja Amadekirinê – serekên kahînan û Fêrisî çûn ba Pîlatos û gotin: 
MAT.27.63	«Ezbenî, di bîra me de ye hê ku ewê xapînok dijiya, gotibû: ‹Piştî sê rojan ezê rabim.› 
MAT.27.64	Ji bo vê yekê emir bide, da ku gor heta sê rojan bê parastin. An na, şagirtên wî dikarin bên cesedê wî bidizin û ji gel re bêjin ku ew ji nav miriyan rabûye. Hingê xapandina dawîn wê ji ya pêşî xerabtir be.» 
MAT.27.65	Pîlatos got: «Nobedarên di emrê we de hene. Herin û hûn çawa dizanin, wisa gorê biparêzin.» 
MAT.27.66	Ew jî çûn gor parastin, kevir mor kirin û nobedar danîn ber.
MAT.28.1	Piştî Şemiyê, roja pêşî ya heftiyê serê sibê zû Meryema Mejdelanî û Meryema din çûn ku li gorê binêrin. 
MAT.28.2	Ji nişkê ve erdhejîneke mezin çêbû. Çimkî milyaketekî Xudan ji ezmên hat xwarê, çû ser gorê, kevir gêr kir û li ser rûnişt. 
MAT.28.3	Dîtina wî wek birûskê bû û cilên wî wek berfê spî bûn. 
MAT.28.4	Nobedar ji tirsa wî lerizîn û bûn wek miriyan.
MAT.28.5	Milyaket ji jinan re got: «Hûn netirsin, ez dizanim ku hûn li Îsayê ku hatibû xaçkirin digerin. 
MAT.28.6	Ew ne li vir e, wek ku wî gotibû, ew rabûye. Werin û wî cihê ku ew lê dirêjkirî bû bibînin. 
MAT.28.7	Îcar zû herin ji şagirtên wî re bêjin: ‹Ew ji nav miriyan rabûye û niha beriya we diçe Celîlê. Hûnê wî li wê derê bibînin. Va ye min ji we re got.›»
MAT.28.8	Jin bi lez ji gorê vegeriyan, bi tirs û bi şahiyeke mezin bezîn, da ku ji şagirtên wî re bêjin. 
MAT.28.9	Ji nişkê ve Îsa rastî wan hat û got: «Silav li we.» Ew nêzîkî wî bûn, xwe avêtin lingên wî û perizînê. 
MAT.28.10	Hingê Îsa ji wan re got: «Netirsin. Herin û ji birayên min re bêjin, bila biçin Celîlê. Li wir ewê min bibînin.»
MAT.28.11	Gava ku hê jin di rê de bûn, hinek ji nobedaran gihîştin bajêr û hemû tiştên bûyî ji serekên kahînan re gotin. 
MAT.28.12	Piştî ku serekên kahînan bi rihspiyan re civiyan û şêwirîn, gelek pere dan leşkeran 
MAT.28.13	û gotin: «Bêjin: ‹Gava ku bi şev em razayî bûn şagirtên wî hatin û ew dizîn.› 
MAT.28.14	Eger ev bigihîje guhê walî, emê wî qanî bikin û xemê bi we nadin xwarin.» 
MAT.28.15	Wan jî pere standin û wek ku li wan hatibû şîretkirin, kirin. Ev gotin heta îro jî di nav Cihûyan de belav bûye.
MAT.28.16	Her yanzdeh şagirt çûn Celîlê, wî çiyayê ku Îsa ji wan re gotibû herinê. 
MAT.28.17	Gava ku wan ew dît, perizîn wî; lê hinek ji wan dudilî bûn. 
MAT.28.18	Hingê Îsa nêzîkî wan bû û ji wan re got: «Li erdê û li ezmên hemû desthilatî ji min re hatiye dayîn. 
MAT.28.19	Loma herin û hemû miletan bikin şagirtên min: Wan bi navê Bav, Kur û Ruhê Pîroz imad bikin, 
MAT.28.20	hemû tiştên ku min li we emir kirine, hînî wan bikin, da ku pêk bînin. Va ye, ez herdem heta dawiya dinyayê bi we re me.»
MRK.1.1	Ev destpêka Mizgîniya Îsa Mesîhê Kurê Xwedê ye. 
MRK.1.2	Di nivîsara Îşaya pêxember de weha hatiye nivîsîn:
MRK.1.2	«Va ye, ez qasidê xwe di pêşiya te de dişînim.
MRK.1.2	Ewê riya te amade bike.
MRK.1.3	‹Dengek li çolê gazî dike:
MRK.1.3	Riya Xudan amade bikin,
MRK.1.3	Şiveriyên wî sererast bikin!›
MRK.1.4	Û Yûhennayê imadkar li çolê derket meydanê, mirov hîn dikirin ku tobe bikin, da ku li gunehên wan bê bihûrtin û ew bên imadkirin. 
MRK.1.5	Hemû xelkê Cihûstanê û tevahiya Orşelîmiyan dihatin ba wî, gunehên xwe eşkere dikirin û di Çemê Urdunê de bi destê wî imad dibûn. 
MRK.1.6	Yûhenna cilekî ji pirça devê li xwe kiribû û li pişta wî jî qayîşeke çermîn hebû. Wî kulî û hingivê çolê dixwarin. 
MRK.1.7	Wî dida bihîstin û digot: «Yê ku piştî min tê, ji min hêzdartir e û ez ne hêja me ku xwe bitewînim û benên çaroxa wî jî vekim. 
MRK.1.8	Min hûn bi avê imad kirin, lê ewê we bi Ruhê Pîroz imad bike.»
MRK.1.9	Îcar wan rojan Îsa ji bajarê Nisreta Celîlê hat û bi destê Yûhenna di Çemê Urdunê de imad bû. 
MRK.1.10	Îsa ji avê derket derneket, dît ku ezman qelişî û Ruh wek kevokekê li ser wî danî. 
MRK.1.11	Û dengek ji ezmanan hat: «Tu yî Kurê min ê delal. Dilê min bi te xweş e.»
MRK.1.12	Di cih de Ruh, berê Îsa da çolê, 
MRK.1.13	ew çil rojî li çolê ma û ji aliyê Îblîs ve hat ceribandin. Ew bi heywanên çolê re ma û milyaketan jê re xizmet dikir.
MRK.1.14	Piştî girtina Yûhenna, Îsa hat herêma Celîlê û dest bi dayîna Mizgîniya Xwedê kir 
MRK.1.15	û got: «Wext hat, Padîşahiya Xwedê nêzîk bûye; tobe bikin û baweriya xwe bi Mizgîniyê bînin!»
MRK.1.16	Gava ku Îsa di perê Gola Celîlê re diçû, Şimûn û birayê wî Endrawis dîtin. Wan tor davêtin golê, çimkî ew masîgir bûn. 
MRK.1.17	Îsa ji wan re got: «Li pey min werin, ezê we bikim nêçîrvanên mirovan.» 
MRK.1.18	Wan jî di cih de torên xwe hiştin û li pey wî çûn. 
MRK.1.19	Dema ku Îsa ji wê derê hinekî pêşve çû, kurên Zebedî, Aqûb û birayê wî Yûhenna dîtin. Wan di qeyikê de torên xwe vediçinîn. 
MRK.1.20	Îsa ew dîtin nedîtin gazî wan kir, wan jî bavê xwe bi karkeran re di qeyikê de hişt û li pey wî çûn.
MRK.1.21	Îcar ew gihîştin Kefernahûmê. Roja Şemiyê hat û nehat, Îsa çû kinîştê û dest bi hînkirinê kir. 
MRK.1.22	Ew jî li hînkirina wî gelek şaş man. Çimkî wî ne wek Şerîetzanan, lê bi desthilatî hînî wan dikir. 
MRK.1.23	Hema hingê di kinîşta wan de mirovek hebû ku ruhê nepak ew girtibû. Wî bi qîrîn got: 
MRK.1.24	«Ya Îsayê Nisretî, te çi ji me ye? Ma tu hatî ku me helak bikî? Ez dizanim tu kî yî: Tu Pîrozê Xwedê yî!» 
MRK.1.25	Îsa lê hilat û got: «Deng neke û derkeve!» 
MRK.1.26	Ruhê nepak jî ew vehejand û bi dengekî bilind qîriya û jê derket. 
MRK.1.27	Hemû heyirîn, ji hev pirsîn û gotin: «Ev çi kar e? Hînkirineke nû! Bi desthilatî ew emir li ruhên nepak dike û ew jî bi ya wî dikin.» 
MRK.1.28	Û nav û dengê Îsa zûka li hawirdora Celîlê, li her cihî belav bû.
MRK.1.29	Îsa ji kinîştê derket derneket, bi Aqûb û Yûhenna re çû mala Şimûn û Endrawis. 
MRK.1.30	Xesûya Şimûn bi tayêketî radiza. Di cih de ji bo wê, ji Îsa re gotin. 
MRK.1.31	Ew jî çû ba wê, bi destê wê girt û rakir. Tayê ew berda û jinikê ji wan re xizmet kir. 
MRK.1.32	Êvarê, piştî ku roj çû ava, xelkê hemû nexweş û yên cinoyî anîn ba wî. 
MRK.1.33	Hemû xelkê bajêr li ber derî civiyabû. 
MRK.1.34	Îsa gelek kesên bi nexweşiyên cûr bi cûr qenc kirin, gelek cin jî derxistin û nedihişt ku cin gotinekê bêjin. Çimkî wan dizanibû ku ew kî ye.
MRK.1.35	Bi berbangê re, serê sibê zû Îsa rabû û derket, çû cihekî bêpêjin û li wir dua kir. 
MRK.1.36	Şimûn û yên bi wî re, li Îsa geriyan 
MRK.1.37	û gava ku wan ew dît, jê re gotin: «Her kes li te digere.» 
MRK.1.38	Wî ji wan re got: «Em herin cihêkî din, nav bajarên nêzîk, da ku ez li wan deran jî hîn bikim, çimkî ez ji bo vê yekê hatime.» 
MRK.1.39	Îcar ew li hemû herêma Celîlê digeriya û di kinîştên wan de hîn dikir û cin derdixistin.
MRK.1.40	Û kotiyek hat, li ber Îsa çû ser çokan, lava kir û got: «Eger tu bixwazî, tu dikarî min paqij bikî.» 
MRK.1.41	Dilê Îsa pê şewitî, destê xwe dirêj kir, li wî da û got: «Ez dixwazim, paqij bibe!» 
MRK.1.42	Û di cih de kotîbûn jê çû û ew paqij bû. 
MRK.1.43	Îsa bi hişkî tembîh li wî kir, di cih de ew ji ba xwe rêkir 
MRK.1.44	û ji wî re got: «Binêre! Ji kesî re tiştekî nebêje. Lê here, xwe nîşanî kahîn bide û tiştê ku Mûsa emir kiriye, pêşkêş bike, da ji wan re bibe şahidî, ku tu paqij bûyî.» 
MRK.1.45	Lê ew derket, dest pê kir, bi eşkereyî peyivî û ev gotin belav kir, wisa ku Îsa êdî nikaribû bi eşkereyî here bajarekî, lê li derve, li cihên bêpêjin dima. Û xelk ji her aliyî ve dihatin ba wî.
MRK.2.1	Piştî çend rojan, dema ku Îsa vegeriya Kefernahûmê, hat bihîstin ku ew li mal e. 
MRK.2.2	Mirov di malê de wisa pirr civiyabûn ku heta li ber derî jî cih nemabû. Îsa peyva Xwedê hînî wan dikir. 
MRK.2.3	Îcar hin mirov hatin, felciyek ku ji aliyê çar kesan ve dihat hilgirtin anîn ba Îsa. 
MRK.2.4	Lê gava ji ber elaletê rê nedîtin ku nêzîkî wî bibin, wan banê xaniyê ku ew lê dima qul kir û mirovê felcî tevî nivînên wî daxistin jêr. 
MRK.2.5	Gava ku Îsa baweriya wan dît, wî ji yê felcî re got: «Lawo, li gunehên te hat bihûrtin.» 
MRK.2.6	Hinek Şerîetzan li wir rûniştibûn û di dilê xwe de digotin: 
MRK.2.7	«Ev mirov çima wisa dibêje? Çêran dike! Ma ji Xwedê pê ve, kî dikare li gunehan bibihûre?»
MRK.2.8	Îsa jî di cih de bi ruhê xwe bi fikrên wan hesiya û got: «Hûn çima tiştên weha di dilê xwe de dibêjin? 
MRK.2.9	Ma kîjan hêsanîtir e? Mirov ji yê felcî re bêje: ‹Li gunehên te hat bihûrtin› an bêje: ‹Rabe, nivînên xwe hilîne û rêve here›? 
MRK.2.10	Lê ji bo hûn bizanin ku desthilatiya Kurê Mirov heye ku li ser erdê li gunehan bibihûre…» 
MRK.2.11	ji yê felcî re got: «Ez ji te re dibêjim: Rabe, nivînên xwe hilîne û here mala xwe.» 
MRK.2.12	Zilam jî rabû, di cih de nivînên xwe hilanîn û li ber hemûyan derket û çû. Hemû jî heyirî man, pesnê Xwedê dan û gotin: «Me tiştekî wisa tu caran nedîtiye!»
MRK.2.13	Îsa careke din çû perê golê. Hemû elalet dihat ba wî û wî jî ew hîn dikirin. 
MRK.2.14	Çaxê ku Îsa derbas dibû, Lêwiyê kurê Halfayos li cihê bacxanê rûniştî dît û jê re got: «Li pey min were.» Ew jî rabû û li pey wî çû. 
MRK.2.15	Gava ku Îsa li mala Lêwî li ser xwarinê bû, gelek bacgir û gunehkar tevî wî û şagirtên wî li ser sifrê rûdiniştin, çimkî yên li pey wî diçûn gelek bûn. 
MRK.2.16	Şerîetzanên ku Fêrisî bûn, dema ku Îsa bi bacgir û gunehkaran re li ser sifrê dîtin, ji şagirtên wî pirsîn: «Çima ew bi bacgir û gunehkaran re xwarinê dixwe?» 
MRK.2.17	Gava ku Îsa ev bihîst, ji wan re got: «Ne yên saxlem, lê yên nexweş hewcedarê hekîm in. Ez nehatime gazî yên rast bikim, lê ez hatime gazî yên gunehkar bikim.»
MRK.2.18	Şagirtên Yûhenna û Fêrisî bi rojî bûn. Hinek hatin ba Îsa û jê pirsîn: «Çima şagirtên Yûhenna û yên Fêrisiyan rojiyê digirin, lê şagirtên te rojiyê nagirin?» 
MRK.2.19	Îsa ji wan re got: «Heta zava bi wan re be, ma dibe ku xelkê dawetê rojiyê bigirin? Heta zava bi wan re be, ew nikarin rojiyê bigirin! 
MRK.2.20	Lê rojên ku zava ji wan bê standin wê bên. Hingê, wê rojê, ewê rojiyê bigirin.
MRK.2.21	«Tu kes bi perçê qumaşê ku neçûye hev cilê kevin pîne nake. Eger bike, pînê nû ji cilê kevin diqete û cihê qetiyayî hê xerabtir dibe. 
MRK.2.22	Û tu kes şeraba nû naxe meşkên kevin. Eger bixeyê, şerab wê meşkan bidirîne, hem şerab ziyan dibe, hem jî meşk. Na, şeraba nû dixin meşkên nû.»
MRK.2.23	Îsa rojeke Şemiyê di nav dexlan re dibihûrî. Çaxê şagirtên wî rêve diçûn, dest pê kirin, simbilên genim çinîn. 
MRK.2.24	Fêrisiyan ji Îsa re got: «Binêre! Çima şagirtên te tiştê ku roja Şemiyê nabe dikin?» 
MRK.2.25	Îsa li wan vegerand û got: «Ma we nexwendiye ku Dawid û yên pê re gava birçî bûn û hewcedariya wan hebû, wî çi kir? 
MRK.2.26	Di dema Evyatarê Serokkahîn de ew ket Mala Xwedê û nanê pêşberiyê xwar, ku xwarina wî nanî ji bilî kahînan ji kesî din re çênabe. Bi ser de jî, Dawid nan da yên bi xwe re.»
MRK.2.27	Hingê Îsa ji wan re got: «Roja Şemiyê ji bo mirovan hat danîn, ne ku mirov ji bo roja Şemiyê! 
MRK.2.28	Bi vî awayî Kurê Mirov Xudanê roja Şemiyê ye jî.»
MRK.3.1	Îcar Îsa careke din ket kinîştê. Li wê derê mirovek hebû ku destê wî hişk bûbû. 
MRK.3.2	Çavên wan li Îsa bûn, ka ewê roja Şemiyê wî qenc bike, da ku wî sûcdar bikin. 
MRK.3.3	Îsa ji mirovê ku destê wî hişk bûbû re got: «Ka rabe, li navendê raweste!» 
MRK.3.4	Piştre ji wan re got: «Ma di roja Şemiyê de qencîkirin an xerabîkirin, xilaskirina jiyana mirovekî an kuştin cayîz e?» Lê wan devê xwe girt. 
MRK.3.5	Îsa bi hêrs li wan ên ku li hawirdora wî bûn nêrî, ji ber serhişkiya wan xemgîn bû û ji zilam re got: «Destê xwe dirêj bike.» Wî jî dirêj kir û destê wî qenc bû. 
MRK.3.6	Fêrisî derketin derve û di cih de bi alîgirên Hêrodês re şêwirîn, ka ewê çawa Îsa bidin kuştin.
MRK.3.7	Îsa bi şagirtên xwe ve xwe da perê golê. Ji Celîlê elaleteke mezin li pey wî hat. 
MRK.3.8	Gava ku wan kirinên wî bihîstin, ji Cihûstanê, ji Orşelîmê, ji Îdûmeyê û ji aliyê Urdunê, ji herêma Sûr û Saydayê gelek mirov hatin ba wî. 
MRK.3.9	Hingê Îsa ji şagirtên xwe re got ku ji wî re qeyikekê amade bikin, da ku di nav elaletê de neyê dehfandin. 
MRK.3.10	Çimkî wî gelek kes qenc kiribûn, wisa ku yên êşên wan hebûn, ji bo ku destê xwe li wî bidin, li wî teng dikirin. 
MRK.3.11	Dema ku ruhên nepak ew didîtin, li ber wî deverû xwe davêtin erdê, diqîriyan û digotin: «Tu Kurê Xwedê yî!» 
MRK.3.12	Lê Îsa hişk li wan emir dikir, da ji kesî re nebêjin ku ew kî ye.
MRK.3.13	Îsa hilkişiya çiyê û kesên ku wî dixwestin gazî ba xwe kirin. Ew jî hatin ba wî. 
MRK.3.14	Wî diwanzdeh kes hilbijartin ku bi wî re bimînin û wan bişîne ku Mizgîniyê bidin, navê wan kir Şandî 
MRK.3.15	û wî desthilatî da wan ku cinan derxin. 
MRK.3.16	Diwanzdeh kesên hilbijartî ev in: Şimûn – ku navê wî kir Petrûs – 
MRK.3.17	Aqûbê Zebedî û birayê wî Yûhenna – wî navê Boanerces li wan kir, ku tê mana «Kurên Gurîna Ezmên» – 
MRK.3.18	Endrawis, Filîpos, Bertolomeyos, Metta, Tûma, Aqûbê kurê Halfayos, Tedayos, Şimûnê welatparêz 
MRK.3.19	û Cihûdayê Îsxeryotî yê ku Îsa da dest.
MRK.3.20	Paşê Îsa çû malekê. Dîsa ewqas elalet civiya, wisa ku nikaribûn xwarinê jî bixwin. 
MRK.3.21	Dema mirovên wî ev yek bihîstin, derketin ku wî bigirin, çimkî wan digot: «Wî hişê xwe winda kiriye!» 
MRK.3.22	Û Şerîetzanên ku ji Orşelîmê daketibûn, digotin: «Belzebûl bi wî re ye. Ew bi destê mîrê cinan, cinan derdixe!» 
MRK.3.23	Îsa jî ew gazî ba xwe kirin û bi meselan ji wan re got: «Îblîs çawa dikare Îblîs derxe? 
MRK.3.24	Eger di nav padîşahiyekê de dubendî hebe, ew padîşahî nikare bimîne. 
MRK.3.25	Û eger di nav malekê de dubendî hebe, ew mal nikare bimîne. 
MRK.3.26	Û eger Îblîs li hember xwe rabe û bi xwe re bikeve dubendiyê, nikare bimîne û êdî dawiya wî hatiye. 
MRK.3.27	Lê belê tu kes nikare bikeve mala mêrxasekî û talan bike. Divê pêşî wî mêrxasî girêde û piştre mala wî talan bike.
MRK.3.28	«Bi rastî ez ji we re dibêjim, hemû guneh û çêrên kurên mirovan wê li wan bên bihûrtin, 
MRK.3.29	lê belê kî ku çêrî Ruhê Pîroz bike, tu caran lê nayê bihûrtin; ew bi gunehê herheyî sûcdar e.» 
MRK.3.30	Îsa weha peyivî, çimkî wan digot: «Ruhê nepak bi wî re heye.»
MRK.3.31	Dê û birayên Îsa hatin, li derve rawestan, yek şandin pey wî û gazî wî kirin. 
MRK.3.32	Elalet li dora wî rûdinişt, îcar jê re gotin: «Va ye, diya te û birayên te li derve ne, li te digerin.» 
MRK.3.33	Îsa li wan vegerand û got: «Diya min û birayên min kî ne?» 
MRK.3.34	Hingê li kesên li dora xwe rûniştî nêrî û got: «Va ne, diya min û birayên min! 
MRK.3.35	Kî ku daxwaza Xwedê bîne cih, birayê min, xwişka min û diya min ew e.»
MRK.4.1	Îsa dîsa li perê golê dest bi hînkirinê kir. Elaleteke wisa mezin li dora wî civiya ku ew li qeyika li ser golê siwar bû û rûnişt. Hemû elalet li perê golê bû 
MRK.4.2	û wî gelek tişt bi meselan hînî wan dikir. Di hînkirina xwe de got: 
MRK.4.3	«Guhdarî bikin! Cotkar derket ku tov biçîne. 
MRK.4.4	Çaxê wî tov direşand, hinek jê ket tenişta rê, teyr hatin û ew xwarin. 
MRK.4.5	Û hinek ket ser erdê kevirî yê ku axa wî kêm bû û ji ber ku ax ne kûr bû, ew zû şîn bû. 
MRK.4.6	Gava roj hilat, ew kizirî; ji ber ku rayê wî tunebû, hişk bû. 
MRK.4.7	Û hinekî din ket nav stiriyan, stirî mezin bûn û ew fetisandin û wî ber neda. 
MRK.4.8	Û hinek ket ser erdekî qenc û şîn bû, mezin bû û ber da, hinekan sî, hinekan şêst, hinekan sed qat ber dan.»
MRK.4.9	Û Îsa ji wan re got: «Ewê ku guhên wî ji bo bihîstinê hene, bila bibihîze.»
MRK.4.10	Gava Îsa bi tenê ma, diwanzdehan û kesên ku li hawirdora wî bûn li ser meselan jê pirsîn. 
MRK.4.11	Wî li wan vegerand û got: «Sirên Padîşahiya Xwedê ji we re hatine dayîn, lê ji bo wan ên ku li derve ne, her tişt bi meselan tê gotin, 
MRK.4.12	da ku:
MRK.4.12	‹Çiqas bibînin jî tênegihîjin;
MRK.4.12	Çiqas bibihîzin jî fêm nekin;
MRK.4.12	Nebe ku vegerin û li wan bê bihûrtin.› »
MRK.4.13	Îsa ji wan re got: «Ma hûn vê meselê fêm nakin? Nexwe hûnê çawa hemû meselan fêm bikin? 
MRK.4.14	Cotkar peyvê diçîne. 
MRK.4.15	Yên li tenişta rê, ew cihê ku peyv lê hatiye çandin, ew in ku dibihîzin, lê di cih de Îblîs tê û peyvê ji dilê wan dertîne. 
MRK.4.16	Yên li ser erdê kevirî hatine çandin jî ew in ku gava peyvê dibihîzin, di cih de bi şahî wê qebûl dikin, 
MRK.4.17	lê ji ber ku rayê wan tune, ew tenê demeke kurt dimînin. Dema ku ji bo peyvê cefa û tengahiyê dibînin, zû ji rê derdikevin. 
MRK.4.18	Û yên di nav stiriyan de hatine çandin ew in, ku peyvê dibihîzin, 
MRK.4.19	lê xema vê dinyayê û xapandina dewlemendiyê û xwestina tiştên din dikevin navê û peyvê difetisînin û peyv bêber dimîne. 
MRK.4.20	Û yên di erdê qenc de hatine çandin ew in ku peyvê dibihîzin, qebûl dikin. Hinek sî, hinek şêst û hinek jî sed qatî ber didin.»
MRK.4.21	Û Îsa ji wan re got: «Gava qendîlê tînin hundir, ma ji bo ku bixin bin melkebê an jî bin nivînan tînin? Ma ne ji bo danîna ser şamdankê ye? 
MRK.4.22	Tu tiştê veşartî tune ku neyê eşkerekirin, ne jî tiştekî nixumandî heye ku nekeve ber ronahiyê. 
MRK.4.23	Guhên kê ji bo bihîstinê hebin, bila bibihîze.» 
MRK.4.24	Û wî ji wan re got: «Bala xwe bidin tiştên ku hûn dibihîzin. Hûn bi kîjan pîvanê bipîvin, bi wê pîvanê wê ji we re jî bê pîvandin û bi ser de jî wê bê zêdekirin. 
MRK.4.25	Çimkî bi kê re hebe, wê bêtir ji wî re bê dayîn û bi kê re tunebe, tiştê ku pê re heye jî, wê jê bê standin.»
MRK.4.26	Û Îsa got: «Padîşahiya Xwedê dimîne vê yekê: Zilamek li erdê tov diçîne. 
MRK.4.27	Bi şev radize, bi roj radibe, tov şîn dibe û mezin dibe û mirov nizane ku ev çawa dibe. 
MRK.4.28	Erd ji ber xwe ber dide; pêşî zîl dide, piştre diseride, paşê jî liba gihîştî di simbil de dide. 
MRK.4.29	Gava ku ber digihîje, mirov êdî dasê davêjê, çimkî dema dirûna wî hatiye.»
MRK.4.30	Îsa got: «Gelo em Padîşahiya Xwedê bimînînin çi? An jî em wê bi kîjan meselê bêjin? 
MRK.4.31	Ew dimîne liba xerdelê. Gava tê çandin, ji hemû tovên li ser erdê biçûktir e. 
MRK.4.32	Lê gava digihîje, ji hemû pincaran mezintir dibe û çiqilên mezin dide, wisa ku teyrên ezmên dikarin di bin siya wê de bi cih bibin.»
MRK.4.33	Bi gelek meseleyên bi vî awayî li gor ku ew têdigihîştin, wî peyv ji wan re digot. 
MRK.4.34	Bê mesele ji wan re tiştek nedigot, lê gava ew bi tenê bûn, ji şagirtên xwe re her tişt vedikir.
MRK.4.35	Wê rojê, gava ku bû êvar, Îsa ji şagirtên xwe re got: «Em derbasî wî aliyê golê bibin.» 
MRK.4.36	Şagirt ji elaletê veqetiyan, ketin qeyika ku Îsa tê de bû û wan ew bi xwe re bir. Qeyikên din jî bi wî re bûn. 
MRK.4.37	Îcar bagereke mezin rabû, pêlan wisa li qeyikê dixist ku êdî ew bi avê tije dibû. 
MRK.4.38	Lê Îsa di paşiya qeyikê de serê xwe danîbû ser balgehekê û radiza. Wan ew hişyar kir û gotin: «Mamoste, ma ne xema te ye ku em helak bibin?» 
MRK.4.39	Îsa rabû, li bayê hilat û emir li golê kir: «Raweste, bêdeng be!» Ba sekinî, bêpêjiniyeke mezin çêbû. 
MRK.4.40	Îsa ji şagirtan re got: «Hûn çima ditirsin? Ma hê baweriya we tune?» 
MRK.4.41	Tirseke mezin ket ser wan û ji hevdû re gotin: «Gelo ev kî ye ku hem ba, hem jî gol bi ya wî dikin?»
MRK.5.1	Ew derbasî aliyê din ê Gola Celîlê bûn û gihîştin herêma Girasîniyan. 
MRK.5.2	Gava ku Îsa ji qeyikê derket, wê gavê ji nav goristanê mirovek rastî wî hat ku bi ruhê nepak ketibû. 
MRK.5.3	Ew di nav goran de dijiya û tu kesî nikaribû bi zincîran jî wî girêde; 
MRK.5.4	çimkî gelek caran ew bi qeyd û zincîran girêdabûn, lê wî zincîr qetandibûn û qeyd şikandibûn. Tu kesî nikaribû ew zeft bikira. 
MRK.5.5	Hergav, bi şev û roj di goristanan de, li serê çiyan diqîriya û xwe bi keviran birîndar dikir.
MRK.5.6	Gava wî Îsa ji dûr ve dît, bi lez hat, jê re çû ser çokan 
MRK.5.7	û bi dengekî bilind qîriya û got: «Ya Îsa, Kurê Xwedayê Herî Berz, ma te çi ji min e? Ji bo xatirê Xwedê, min nede ezabê!» 
MRK.5.8	Çimkî Îsa gotibû: «Hey ruhê nepak, ji vî mirovî derkeve!» 
MRK.5.9	Îsa jê pirsî: «Navê te çi ye?» Wî jî got: «Navê min Lejyon e, çimkî em gelek in.» 
MRK.5.10	Wî pirr ji Îsa lava kir ku ew wan neşîne derveyî wê herêmê. 
MRK.5.11	Û li wir, li pala çiyê garaneke mezin a berazan diçêriya. 
MRK.5.12	Ruhên nepak ji Îsa lava kirin û gotin: «Me bişîne nav berazan ku em bikevin nav wan.» 
MRK.5.13	Wî jî destûr da wan, ruhên nepak jî derketin û ketin nav berazan. Ew garana ku nêzîkî du hezar beraz bû, wê xwe di kaşê re avêt golê û xeniqî 
MRK.5.14	Gavanên berazan reviyan û ev xeber li bajêr û li gundan belav kirin. Û xelk jî hatin ku tiştên bûyî bibînin. 
MRK.5.15	Ew hatin ba Îsa û wan ew mirovê ku lejyoneke cinan tê de bû, bi cil û li ser hişê xwe û rûniştî dîtin. Hingê ew tirsiyan. 
MRK.5.16	Yên ev yeka ku ji wî mirovê cinoyî re hat kirin û tiştê ku bi berazan hat, dîtin, ji xelkê re gotin. 
MRK.5.17	Û wan dest pê kir lava ji Îsa kirin ku ew ji herêma wan here.
MRK.5.18	Gava Îsa ket qeyikê, ew mirovê ku cinoyî bû jê lava kir ku bi wî re here. 
MRK.5.19	Lê Îsa nehişt û jê re got: «Vegere mala xwe û ji maliyên xwe re bêje ku Xudan ji bo te çi kir û çawa li te hat rehmê.» 
MRK.5.20	Ew jî çû û eva ku Îsa ji bo wî kiribû li herêma Dêkapolîsê belav kir û her kes şaş ma.
MRK.5.21	Gava Îsa dîsa bi qeyikê derbasî aliyê din bû, elaleteke mezin li dora wî civiya. Ew li perê golê disekinî. 
MRK.5.22	Yek ji serekên kinîştê ku navê wî Yayîros bû, hat ba wî. Gava wî Îsa dît, xwe avêt ber lingên wî, 
MRK.5.23	jê gelek lava kir û got: «Keçika min a biçûk li ber mirinê ye. Were û destên xwe deyne ser wê, da ku ew qenc bibe û bijî.» 
MRK.5.24	Îsa rabû bi wî re çû.
MRK.5.24	Elaleteke mezin li pey wî diçû û der û dor lê teng dikir. 
MRK.5.25	Û jinikek li wir hebû ku ji diwanzdeh salan ve xwîn jê diçû. 
MRK.5.26	Wê ji destê gelek hekîman gelek êş kişandibû û hemû hebûna xwe mezaxtibû, dîsa feyde nedîtibû, lê hê xerabtir bûbû. 
MRK.5.27	Jinikê tiştên ku li ser Îsa hatibûn gotin, bihîstibû. Di nav elaletê de ji pişt ve hat û destê xwe li kirasê wî da. 
MRK.5.28	Çimkî wê di dilê xwe de digot: «Bi tenê ez destê xwe li kirasê wî bidim, ezê qenc bibim.» 
MRK.5.29	Û di cih de xwîna ku jê diçû çikiya û jinikê jî ji bedena xwe fêm kir ku ji êşa xwe qenc bû. 
MRK.5.30	Îsa di cih de pê hesiya ku hêzek jê çû, di nav elaletê de zivirî û pirsî: «Kê destê xwe li cilên min da?» 
MRK.5.31	Şagirtên wî gotin: «Tu dibînî ku elaletê der û dor li te teng kiriye, hê jî tu dibêjî: ‹Kê destê xwe li min da?›» 
MRK.5.32	Lê Îsa çav li dora xwe digerand ku bibîne, kê ev kiriye. 
MRK.5.33	Jinikê dizanibû ku çi bi wê hatiye kirin, bi tirs û lerz hat û xwe avêt ber lingên wî û hemû rastî got. 
MRK.5.34	Îsa ji wê re got: «Keça min, baweriya te tu qenc kirî. Bi silamet here û ji êşa xwe sax bibe.»
MRK.5.35	Îsa hê dipeyivî, ji mala serekê kinîştê mirov hatin û gotin: «Keçika te mir. Tu çima hê mamoste diwestînî?» 
MRK.5.36	Gava Îsa ev bihîst, wî ji serekê kinîştê re got: «Netirse, bi tenê bawer bike!» 
MRK.5.37	Wî nehişt ku ji bilî Petrûs, Aqûb û birayê wî Yûhenna kes li pey wî bê. 
MRK.5.38	Çaxê gihîştin mala serekê kinîştê, Îsa dît ku dikin qîjeqîj, digirîn û diqîrin. 
MRK.5.39	Gava ew ket hundir, ji wan re got: «Çima hûn dikin qîjeqîj û digirîn? Zarok nemiriye, lê di xew de ye.» 
MRK.5.40	Îcar ew pê keniyan.
MRK.5.40	Lê Îsa hemû derxistin derve, dê û bavê zarokê û her sê şagirtên xwe birin û ket cihê ku zarok lê bû. 
MRK.5.41	Destê zarokê girt û jê re got: «Talîta qûm!» ku bê wergerandin: «Keçikê, ez ji te re dibêjim: Rabe!» 
MRK.5.42	Keçik di cih de rabû û geriya. Ew diwanzdeh salî bû. Îcar ew yekcar şaş man. 
MRK.5.43	Îsa hişk li wan emir kir ku vê yekê ji kesî re nebêjin û ji wan re got ku xwarinê bidin keçikê.
MRK.6.1	Îsa ji wir derket û çû bajarê xwe. Şagirtên wî jî li pey wî çûn. 
MRK.6.2	Çaxê bû roja Şemiyê, wî di kinîştê de dest bi hînkirinê kir û gelekên ku ew bihîstin, gelek şaş man û gotin: «Vî mirovî ev tişt ji ku derê anîn? Ev çi şehrezayî ye ku jê re hatiye dayîn? Ev çi keramet in ku bi destê wî çêdibin? 
MRK.6.3	Ma ev ne xerat e? Ma ev ne kurê Meryemê û birayê Aqûb, Yûsês, Cihûda û Şimûn e? Ma xwişkên wî ne li vir di nav me de ne?» Bi vî awayî ew ji wî enirîn.
MRK.6.4	Îsa jî ji wan re got: «Pêxemberek ji bajarê xwe, di nav mirovên xwe de û ji mala xwe pê ve, li cihên din ne bê siyanet e.» 
MRK.6.5	Wî li wê derê nikaribû tu keramet bikira, bi tenê destên xwe danîn ser çend nexweşan û ew qenc kirin. 
MRK.6.6	Îsa li bêbaweriya wan şaş ma.
MRK.6.6	Îsa li gundên hawirdorê digeriya û hîn dikir. 
MRK.6.7	Wî her diwanzdeh gazî ba xwe kirin û dest pê kir, ew cot bi cot şandin û li ser ruhên nepak desthilatî da wan. 
MRK.6.8	Li wan emir kir û got: «Ji bo rêwîtiyê ji bilî dar tu tiştî bi xwe re nebin: Ne nan, ne tûr û ne jî di kemberê de pere. 
MRK.6.9	Çaroxên xwe bikin piyê xwe, lê du kirasan wernegirin.» 
MRK.6.10	Ser ve zêde kir û got: «Her li ku derê ku hûn bikevin malekê, heta ku hûn ji wî cihî derkevin, li wê malê bimînin. 
MRK.6.11	Ew cihên ku we qebûl nekin û guh nedin gotina we jî, gava hûn ji wir herin, toza lingên xwe biweşînin, da ku ev ji bo wan bibe şahidî.»
MRK.6.12	Ew jî bi rê ketin û wan hîn kir ku mirov tobe bikin. 
MRK.6.13	Wan gelek cin derdixistin û rûn li gelek nexweşan didan û ew qenc dikirin.
MRK.6.14	Û Hêrodês padîşah ev yek bihîst, çimkî nav û dengê Îsa derketibû. Hinekan digot: «Ev Yûhennayê imadkar e ku ji nav miriyan rabûye. Ji ber vê yekê karên hêzdar bi destê wî tên kirin.» 
MRK.6.15	Lê hinekan jî digot: «Ev Êlyas e.» Hinekên din jî digotin: «Ev pêxemberek wek pêxemberên dema berê ye.» 
MRK.6.16	Lê gava Hêrodês ev yek bihîst, wî got: «Yûhennayê ku min serê wî jêkiriye, ji nav miriyan rabûye.» 
MRK.6.17	Çimkî Hêrodês bi xwe Yûhenna dabû girtin, girêdabû û avêtibû zîndanê. Wî ev ji ber Hêrodiya jina Filîposê birayê xwe kir, çimkî wî ew ji xwe re anîbû. 
MRK.6.18	Lê Yûhenna jê re gotibû: «Nabe ku tu jinbira xwe bînî.» 
MRK.6.19	Loma kîna Hêrodiya ji Yûhenna hebû, dixwest ku wî bide kuştin, lê bi ser nediket, 
MRK.6.20	çimkî Hêrodês ji Yûhenna ditirsiya û ew diparast; ji ber ku dizanibû Yûhenna mirovekî rast û pîroz e. Gava ku guhê xwe dida gotina wî, ew heyirî dima, lê dîsa jî bi dilxweşî guhdariya wî dikir. 
MRK.6.21	Îcar fersendek derket. Hêrodês ji bo rojbûyîna xwe ziyafetek da malmezin, serdarên leşkerî û giregirên Celîlê. 
MRK.6.22	Gava keça Hêrodiyayê ket hundir, reqisî û ev yek li Hêrodês û vexwendiyên li ser sifrê rûniştî xweş hat. Hingê padîşah ji keçikê re got: «Tu ji min her çi dixwazî bixwaze, ezê bidim te.» 
MRK.6.23	Û wî jê re ji dil sond xwar û got: «Tu ji min her çi bixwazî, ezê bidim te, heta nîvê padîşahiya xwe jî!» 
MRK.6.24	Keçik derket û çû ji diya xwe pirsî: «Ez çi bixwazim?» Diya wê jî got: «Serê Yûhennayê imadkar!» 
MRK.6.25	Keçik hema bi lez çû ba padîşah û daxwaza xwe jê re got: «Ez dixwazim ku tu niha serê Yûhennayê imadkar li ser sêniyekê bidî min.» 
MRK.6.26	Padîşah gelek xemgîn bû. Lê ji ber ku li pêşberî vexwendiyan sond xwaribû, nexwest soza ku daye wê, bişikêne. 
MRK.6.27	Padîşah hema celad şand, emir lê kir ku serê Yûhenna bîne. Celad jî çû zîndanê, serê wî jêkir 
MRK.6.28	û li ser sêniyekê anî û da keçikê. Wê jî ew bir û da diya xwe. 
MRK.6.29	Gava ku şagirtên Yûhenna ev yek bihîstin, hatin cesedê wî birin û di gorekê de veşartin.
MRK.6.30	Û Şandî vegeriyan ba Îsa, her tiştê ku kiribûn û hîn kiribûn ji wî re gotin. 
MRK.6.31	Îsa ji wan re got: «Hûn bi serê xwe werin cihekî bêpêjin û piçekî bîhna xwe vedin.» Ji ber ên ku diçûn û dihatin pirr bûn, wan fersend nedidît ku xwarinê jî bixwin. 
MRK.6.32	Îcar ew bi serê xwe ketin qeyikekê û çûn cihekî bêpêjin. 
MRK.6.33	Lê gelek kesên ku çûna wan dîtin ew nas kirin. Ji hemû bajaran peya bi lez ketin rê û beriya wan gihîştin wir. 
MRK.6.34	Çaxê Îsa derket bejê, wî elaleteke mezin dît û dilê wî bi wan şewitî, çimkî mîna miyên bê şivan bûn. Dest pê kir, gelek tişt hînî wan kir. 
MRK.6.35	Êdî ji ber ku wext dereng bû, şagirtên Îsa hatin û jê re gotin: «Ev der cihekî bêpêjin e, wext jî dereng e. 
MRK.6.36	Bihêle ku ew herin gund û gundikên der û dorê û ji xwe re tiştên xwarinê bikirrin.» 
MRK.6.37	Îsa li wan vegerand û got: «Hûn xwarinê bidin wan!» Şagirtan got: «Ma em herin bi du sed zîvî nên bikirrin û bi wan bidin xwarin?»
MRK.6.38	Îsa ji wan re got: «Herin binêrin, ka çend nanên we hene.» Gava ku wan zanî, gotin: «Pênc nan û du masî hene.» 
MRK.6.39	Wî emir li wan kir ku hemûyan kom bi kom li mêrgê bidin rûniştin. 
MRK.6.40	Ew jî ji komên ku ji sed kesî û pêncî kesî pêk hatibûn li erdê rûniştin.
MRK.6.41	Îsa her pênc nan û herdu masî hildan, li ezmên nêrî, şikir kir, nan şikandin û da şagirtên xwe, da ku ew deynin ber elaletê. Û herdu masî jî li hemû elaletê leva kir. 
MRK.6.42	Hemûyan xwar û têr bûn. 
MRK.6.43	Ji nan û masiyên ji ber wan mabûn diwanzdeh selik tije parî dan hev. 
MRK.6.44	Hejmara yên ku ji wî nanî xwarin pênc hezar mêr bû.
MRK.6.45	Gava ku Îsa elalet verêdikir, wî zû pêstûrî li şagirtên xwe kir ku ew li qeyikê siwar bibin û ji beriya wî derbasî aliyê din ê golê, Beytsaydayê bibin. 
MRK.6.46	Piştî xatir ji wan xwest, ji bo ku dua bike, çû çiyê. 
MRK.6.47	Dema ku bû êvar, qeyik di nava golê de bû û Îsa jî bi serê xwe li perê avê bû. 
MRK.6.48	Îsa dît ku şagirt di kişandina bêrikan de gelek zehmet dikişînin, çimkî ba ji hember wan ve dihat. Nêzîkî berbanga sibehê, Îsa li ser golê rêve çû û nêzîkî wan bû. Wî xwest ku di ber wan re derbas bibe, 
MRK.6.49	lê gava wan dît ku Îsa li ser golê rêve diçe, wan got qey xeyaletekê dibînin û qîriyan. 
MRK.6.50	Çimkî hemûyan jî ew dîtin û bizdiyan. Lê Îsa di cih de bi wan re peyivî û got: «Bi zirav bin! Ez im. Netirsin!» 
MRK.6.51	Hingê ew li ba wan, li qeyikê siwar bû û ba rawesta. Şagirt bi carekê şaş man, 
MRK.6.52	çimkî wan ew bûyera li ser nên fêm nekiribû; hişê wan giran bûbû.
MRK.6.53	Gava ew derbasî aliyê din bûn, wan qeyik girêda, ketin bejê û hatin bajarê Cênîsartê. 
MRK.6.54	Ew ji qeyikê peya bûn û xelkê di cih de Îsa nas kir. 
MRK.6.55	Xelk bi lez li seranserê herêmê geriya, cihê ku Îsa lê bû hîn bûn û hemû nexweş bi nivînên wan ve anîn. 
MRK.6.56	Her cihên ku Îsa diçûyê, bajar be, gund be û gundik be, nexweş li ser meydanan vedizelandin û ji bo ku bi tenê destê xwe li rêşiyên kirasê wî bidin, lava dikirin. Hemû yên ku destê xwe lê didan, qenc dibûn.
MRK.7.1	Fêrisî û hinek Şerîetzanên ku ji Orşelîmê hatibûn, li dora Îsa civiyan. 
MRK.7.2	Û dîtin ku hinek ji şagirtên wî bi destên murdar xwarinê dixwin, yanî ne bi destên li gor adetê şuştî. 
MRK.7.3	– Fêrisî û hemû Cihû adetên bav û kalên xwe digirin, heta ku destên xwe baş neşon, xwarinê naxwin 
MRK.7.4	û çaxê ji sûkê tên jî, heta ku avê bi xwe de nekin, naxwin. Gelek adetên din jî hene ku ji bav û kalan distînin û bi cih tînin: Wek şuştina tas, şerbik û firaxên sifir. – 
MRK.7.5	Îcar Fêrisî û Şerîetzanan ji Îsa pirsîn: «Çima şagirtên te adetên bav û kalan nagirin, lê bi destên murdar xwarinê dixwin?» 
MRK.7.6	Wî li wan vegerand û got: «Îşaya ji bo we durûyan rast pêxemberîtî kiriye! Wek ku hatiye nivîsîn:
MRK.7.6	‹Ev gel bi devê xwe rûmetê dide min,
MRK.7.6	Lê dilê wan ji min dûr e.
MRK.7.7	Bi pûçîtî diperizin min,
MRK.7.7	Di hîndariya xwe de, emrên mirovan hîn dikin.›
MRK.7.8	«Hûn emrê Xwedê dihêlin û xwe bi adetên mirovî ve girêdidin.» 
MRK.7.9	Û wî ji wan re got: «Hûn ji bo adetên xwe çi xweş emrê Xwedê jî didin aliyekî. 
MRK.7.10	Çimkî Mûsa gotiye: ‹Qedrê dê û bavê xwe bigire›
MRK.7.11	Lê hûn dibêjin: ‹Eger mirovek ji dê an jî ji bavê xwe re bêje: Ew alîkariya ku wê ji min bigihîşta te, «qurban» e›, ku tê mana «diyariyeke ji Xwedê re» 
MRK.7.12	êdî hûn nahêlin ew qet tiştekî ji dê û bavê xwe re bike! 
MRK.7.13	Bi vî awayî, bi adetên xwe yên ku hûn derbasî nifşên nû dikin, hûn peyva Xwedê radikin. Û hûn gelek tiştên weha dikin.»
MRK.7.14	Îsa careke din elalet gazî ba xwe kir û ji wan re got: «Hûn hemû guhdariya min bikin û fêm bikin. 
MRK.7.15+MRK.7.16	Tu tişt tune ku ji derve bikeve hundirê mirov û bikare wî murdar bike, lê ew tiştên ku ji hundirê mirov derdikevin, wî murdar dikin.
MRK.7.17	Gava ji elaletê veqetiya û hat malê, şagirtên wî mana wê meselê pirsîn. 
MRK.7.18	Îsa li wan vegerand û got: «Ma hûn jî fêmkor in? Ma hûn fêm nakin, her çi tiştê ku ji derve dikeve hundirê mirov, nikare wî nepak bike. 
MRK.7.19	Çimkî ew naçin dilê wî, lê diçin zikê wî û ji wir jî dertên derve.» Bi vê yekê Îsa hemû xwarin helal kirin. 
MRK.7.20	Û got: «Ew tiştên ku ji dilê mirov derdikevin, wî murdar dikin. 
MRK.7.21	Çimkî ji dilê mirov fikrên xerab derdikevin: Fuhûşî, dizî, kuştin, 
MRK.7.22	zîna, çavbirçîtî, xerabî, hîlebazî, bêedebî, çavnebarî, çêr, quretî û bêaqilî. 
MRK.7.23	Tevahiya van xerabiyan ji dil derdikevin û mirov murdar dikin.»
MRK.7.24	Îsa ji wê derê rabû çû herêma Sûrê. Çû malekê û nexwest ku kesek pê bizane, lê nikaribû veşartî bimîne. 
MRK.7.25	Îcar jinikeke ku ruhê nepak bi keça wê ya biçûk re hebû, gava li ser Îsa bihîst, di cih de hat û xwe avêt ber lingên wî. 
MRK.7.26	Jinik Yewnanî bû û bi eslê xwe ji Fînîkya Sûriyê bû. Wê ji Îsa lava kir ku cin ji keça wê derxe. 
MRK.7.27	Îsa ji wê re got: «Bihêle ku pêşî zarok têr bibin, çimkî ne rast e ku mirov nanê zarokan bistîne û bavêje ber kûçikan.» 
MRK.7.28	Lê jinikê got: «Erê ya Xudan, lê kûçik jî ji hûrikên zarokan ên bin sifrê dixwin.» 
MRK.7.29	Wî ji jinikê re got: «Ji ber vê gotina te, tu dikarî herî, cin ji keça te derketiye.» 
MRK.7.30	Jinik çû mala xwe, keçik di nav nivînan de raketî dît û cin jê derketibû.
MRK.7.31	Hingê ji Herêma Sûrê veqetiya, di nav Saydayê re derbas bû, di herêma Dêkapolîsê re hat Gola Celîlê. 
MRK.7.32	Mirovekî kerr û lal anîn û jê lava kirin ku destê xwe deyne ser wî. 
MRK.7.33	Îsa ew ji elaletê veqetand, tiliyên xwe xistin guhên wî, destê xwe tif da û li zimanê wî da. 
MRK.7.34	Çavên xwe ber bi ezmên ve hildan, axîn kişand û got: «Effata!» ku tê mana «Vebe!» 
MRK.7.35	Di cih de guhên wî bihîstin, zimanê wî vebû û bi awayekî zelal dest bi peyivînê kir. 
MRK.7.36	Îsa tembîh li wan kir ku ji kesî re nebêjin. Lê wî çiqas zêde tembîh li wan dikir, wan ewqas zêdetir bûyer belav dikir. 
MRK.7.37	Xelk gelek şaş ma û digotin: «Wî hemû tişt qenc kir: Hem guhên kerran vedike, hem jî lalan dipeyivîne.»
MRK.8.1	Di wan rojan de dîsa gava ku elaleteke mezin civiya û tiştekî wan tunebû ku bixwin, Îsa gazî şagirtên xwe kir û got: 
MRK.8.2	«Dilê min bi vê elaletê dişewite, çimkî ev sê roj e ku bi min re ne û tiştekî wan tune ku bixwin. 
MRK.8.3	Eger ez wan birçî bişînim malên wan, ewê di rê de dilbihûrî bibin û hin ji wan jî ji cihên dûr hatine.» 
MRK.8.4	Şagirtên wî lê vegerandin û gotin: «Li vê çolê mirov ji ku derê dikare evqas mirovan têr bike?» 
MRK.8.5	Îsa ji wan pirsî: «Çend nanên we hene?» Wan got: «Heft.» 
MRK.8.6	Îsa li elaletê emir kir ku li erdê rûnin. Wî heft nan hildan, şikir kir, ew şikandin û dan şagirtên xwe ku deynin ber xelkê. Wan jî ew danîn ber wan. 
MRK.8.7	Û çend masiyên wan ên biçûk jî hebûn. Îsa ji bo wan jî şikir kir û got: «Van jî deynin ber elaletê.» 
MRK.8.8	Wan xwar û têr bûn û wan heft selik ji pariyên bermayî dan hev. 
MRK.8.9	Hejmara yên ku xwarin, nêzîkî çar hezar mirov bû. Gava ku Îsa ew verêkirin, 
MRK.8.10	di cih de bi şagirtên xwe ve ket qeyikê û çûn herêma Dalmanûtayê.
MRK.8.11	Fêrisî hatin û bi Îsa re dest bi munaqeşê kirin. Ji bo ku wî biceribînin, nîşanek ji ezmên jê dixwestin. 
MRK.8.12	Îsa ji kûr ve axînek kişand û got: «Çima ev nifş li nîşanekê digere? Bi rastî ez ji we re dibêjim, ji vî nifşî re nîşanek nayê dayîn.» 
MRK.8.13	Wî ew hiştin, dîsa ket qeyikê û derbasî aliyê din ê golê bû.
MRK.8.14	Îcar şagirtan ji bîr kiribûn ku bi xwe re nên bînin. Li ba wan, di qeyikê de ji nanekî pê ve, tiştek tunebû. 
MRK.8.15	Îsa tembîh li wan kir û got: «Hay ji xwe hebin, xwe ji hevîrtirşkê Fêrisiyan û ji hevîrtirşkê Hêrodês biparêzin.» 
MRK.8.16	Şagirt di nav xwe de peyivîn û gotin: «Ji ber ku nanê me tune, weha dibêje.» 
MRK.8.17	Îsa dizanibû ku ew çi dibêjin û wî ji wan re got: «Hûn çima di nav xwe de dipeyivin ku nanê we tune? Ma hûn tênagihîjin û fêm nakin? Ma hişê we giran bûye?
MRK.8.18	Çavên we hene, ma hûn nabînin?
MRK.8.18	Guhên we hene, ma hûn nabihîzin?
MRK.8.18	Ma nayê bîra we,
MRK.8.19	çaxê ku min pênc nan ji bo pênc hezar mirov şikandin, ji pariyên nên we çend selikên tije dan hev?» Wan lê vegerand û gotin: «Diwanzdeh.» 
MRK.8.20	«Û gava min heft nan ji bo çar hezar mirov şikandin, we çend selikên tije parî dan hev?» Wan got: «Heft.» 
MRK.8.21	Îsa ji wan re got: «Ma hûn hê jî fêm nakin?»
MRK.8.22	Û ew hatin Beytsaydayê. Hinekan mirovekî kor anî ba Îsa û jê lava kirin ku destê xwe deyne ser. 
MRK.8.23	Wî jî bi destê mirovê kor girt û ew derxist derveyî gund. Çaxê çavên wî bi tifa xwe şil kirin û destên xwe danîn ser wî, pirsî: «Ma tu tiştekî dibînî?» 
MRK.8.24	Wî jî li jorê nêrî û got: «Ez mirovan dibijêrim, mîna daran in û rêve diçin.» 
MRK.8.25	Careke din Îsa destên xwe danîn ser çavên wî, mirov bi baldarî nêrî û çavên wî vebûn û her tişt bi zelalî dît. 
MRK.8.26	Îsa jî ew şand mala wî û jê re got: «Nekeve nav gund.»
MRK.8.27	Îsa bi şagirtên xwe ve çû gundên Qeyseriya Filîpos û di rê de ji şagirtên xwe pirsî: «Li gor gotina xelkê ez kî me?» 
MRK.8.28	Wan lê vegerand û gotin: «Hinek dibêjin Yûhennayê imadkar e, hinek dibêjin Êlyas e, hinekên din jî dibêjin yek ji pêxemberan e.» 
MRK.8.29	Îsa ji wan pirsî: «Lê hûn çi dibêjin? Bi ya we ez kî me?» Petrûs bersîva wî da û got: «Tu Mesîh î.» 
MRK.8.30	Îsa jî li wan hişk emir kir ku li ser wî ji kesî re nebêjin.
MRK.8.31	Hingê Îsa dest pê kir şagirtên xwe hîn kirin ku divê Kurê Mirov gelek cefayê bikişîne, ji aliyê rihspî, serekên kahînan û Şerîetzanan ve bê redkirin, bê kuştin û roja sisiyan rabe. 
MRK.8.32	Û wî ev bi eşkereyî got. Îcar Petrûs ew kişand aliyekî û lê hilat. 
MRK.8.33	Lê Îsa zivirî û li şagirtên xwe nêrî, li Petrûs hilat û got: «Ji min dûr keve, Îblîs! Çimkî tu ne tiştên xwedayî, lê tiştên mirovî difikirî.»
MRK.8.34	Hingê Îsa elalet û şagirtên xwe gazî ba xwe kirin û ji wan re got: «Eger yek bixwaze li pey min bê, bila xwe înkar bike, rahêje xaça xwe û li pey min bê. 
MRK.8.35	Çimkî kî ku bixwaze jiyana xwe xilas bike, ewê wê winda bike; lê kî ku jiyana xwe di ber min û Mizgîniyê de winda bike, ewê wê xilas bike. 
MRK.8.36	Mirovek hemû dinyayê bi dest bixe jî, lê jiyana xwe winda bike, çi feyda wî heye? 
MRK.8.37	Ma mirov dikare çi di ber jiyana xwe de bide? 
MRK.8.38	Kî ku di nav vî nifşê zînakar û gunehkar de ji min û ji gotinên min şerm bike, Kurê Mirov jî, gava di rûmeta Bavê xwe de tevî milyaketên pîroz bê, wê ji ber wî şerm bike.»
MRK.9.1	Û wî ji wan re got: «Bi rastî ez ji we re dibêjim, hin ji van kesên ku li vir radiwestin, heta ku nebînin Padîşahiya Xwedê bi hêz tê, ew mirinê qet tam nakin.»
MRK.9.2	Piştî şeş rojan Îsa Petrûs, Aqûb û Yûhenna birin û ew bi xwe re derxistin çiyayekî bilind; li wir ew bi serê xwe bûn û dîtina wî li ber wan hat guhertin. 
MRK.9.3	Cilên wî çîlspî bûn û ewqas dibiriqîn ku li ser rûyê erdê tu cilspîker nikaribû ew wisa spî bikirana. 
MRK.9.4	Hingê Êlyas û Mûsa li wan xuya bûn û bi Îsa re peyivîn. 
MRK.9.5	Petrûs ji Îsa re got: «Mamoste, çiqas qenc e ku em li vir in! Ka em sê holikan çêkin, yekê ji te re, yekê ji Mûsa re û yekê jî ji Êlyas re.» 
MRK.9.6	Wî nizanibû ku çi bêje, ji ber ku ew gelek tirsiyabûn. 
MRK.9.7	Hingê ewrek derket, li ser wan kir sî û dengek ji ewr hat: «Ev e Kurê min ê delal! Guhdariya wî bikin!» 
MRK.9.8	Ji nişkê ve şagirtan li dora xwe nêrî, ji Îsa pê ve kesek nedîtin.
MRK.9.9	Çaxê ji çiyê dihatin xwarê, Îsa li wan emir kir ku heta Kurê Mirov ji nav miriyan ranebe, ew ji kesî re tiştên dîtî nebêjin. 
MRK.9.10	Şagirtan ev peyv di dilê xwe de girt û ji hevdû pirsîn, ka mana rabûna ji nav miriyan çi ye. 
MRK.9.11	Û wan jê pirsî: «Gelo, çima Şerîetzan dibêjin divê pêşî Êlyas bê?»
MRK.9.12	Wî jî ji wan re got: «Bi rastî, pêşî Êlyas tê û her tiştî sererast dike. Lê çima weha li ser Kurê Mirov hatiye nivîsîn ku ewê gelek cefayê bikişîne û biçûk bê dîtin? 
MRK.9.13	Lê ez ji we re dibêjim, Êlyas hatiye û çawa ku li ser wî hatiye nivîsîn, çi ku dilê wan xwest bi wî kirin.»
MRK.9.14	Çaxê hatin ba şagirtên din, dîtin ku li dora wan elaleteke mezin civiyaye û Şerîetzan bi wan re munaqeşê dikin. 
MRK.9.15	Îcar gava ku hemû elaletê Îsa dît, gelek ecêbmayî ma û bi bez çûn pêşiya wî û silav danê. 
MRK.9.16	Îsa ji wan pirsî: «We bi wan re li ser çi munaqeşe dikir?»
MRK.9.17	Ji nav elaletê mirovekî bersîva wî da: «Mamoste, min kurê xwe yê ku cinekî lalîtiyê pê re heye ji te re anî. 
MRK.9.18	Ruh her li ku derê wî bigire, davêje erdê, kef bi ser devê wî dikeve, diranên xwe diqirçîne û req dibe. Min ji şagirtên te hêvî kir ku vî ruhî derxin, lê nikaribûn.»
MRK.9.19	Îsa li wan vegerand û got: «Hey nifşê bêbawer! Heta kengê ezê bi we re bim, heta kengê ezê li we sebir bikim? Wî bînin ba min.» 
MRK.9.20	Wan jî kurik anî ba Îsa. Gava ku cin Îsa dît, di cih de kurik vehejand. Ew ket erdê, kef bi ser devê wî ket û gevizî. 
MRK.9.21	Îsa ji bavê wî pirsî: «Ji kengê ve ew weha ye?» Wî jî got: «Ji zaroktiya xwe ve. 
MRK.9.22	Ruh ji bo ku wî helak bike, gelek caran ew avêt nav êgir û avê. Lê eger tu bikarî tiştekî bikî, li me were rehmê û alîkariya me bike!» 
MRK.9.23	Îsa ji wî re got: «Te got: ‹Eger tu bikarî›! Ji bo yê ku bawer dike her tişt çêdibe.» 
MRK.9.24	Wê gavê bavê kurik qîriya û got: «Ez bawer dikim. Alîkariya bêbaweriya min bike!» 
MRK.9.25	Gava Îsa dît ku elalet bi bez li wê derê dicive, li ruhê nepak hilat û got: «Hey ruhê kerr û lal, ez li te emir dikim: Ji kurik derkeve û careke din nekeve wî!» 
MRK.9.26	Ruh qîriya, bi şid kurik vehejand û jê derket. Û kurik bû wek miriyan, wisa ku pirraniya wan digot: «Ew mir!» 
MRK.9.27	Lê Îsa bi destê wî girt û ew rakir. Kurik jî rabû ser xwe. 
MRK.9.28	Piştî Îsa çû malekê, şagirtên wî bi serê xwe jê pirsîn: «Çima me nikaribû em cin derxin?» 
MRK.9.29	Îsa li wan vegerand: «Cinê bi vî cûreyî ji dua pê ve, bi tu riyên din dernakevin.»
MRK.9.30	Ji wir çûn û di nav Celîlê re derbas bûn. Îsa nedixwest ku kes bi vê yekê bizane, 
MRK.9.31	çimkî wî şagirtên xwe hîn dikirin û ji wan re digot: «Wê Kurê Mirov bidin destên mirovan, ewê wî bikujin û piştî kuştinê bi sê rojan, ewê rabe.» 
MRK.9.32	Lê wan ev gotin fêm nekir û tirsiyan ku ji wî bipirsin.
MRK.9.33	Û ew hatin Kefernahûmê. Gava Îsa li mal bû, ji şagirtan pirsî: «Hûn di rê de li ser çi dipeyivîn?» 
MRK.9.34	Lê ew bêdeng man, çimkî di rê de, di nav xwe de peyivîbûn, ka kî ji wan ê herî mezin e. 
MRK.9.35	Îsa rûnişt, gazî diwanzdehan kir û ji wan re got: «Eger kesek bixwaze bibe yê pêşî, divê ew bibe yê paşî û xizmetkarê hemûyan.» 
MRK.9.36	Îcar wî bi destê zarokekê girt û ew di nav wan de da rawestandin, zarok himbêz kir û ji wan re got: 
MRK.9.37	«Kî ku zarokeke weha bi navê min qebûl bike, ew min qebûl dike. Û kî ku min qebûl bike, ne min, lê wî yê ku ez şandime qebûl dike.»
MRK.9.38	Yûhenna ji Îsa re got: «Mamoste, me mirovek dît ku bi navê te cin derdixistin. Lê me nehişt, çimkî li pey me nedihat.» 
MRK.9.39	Lê Îsa got: «Rê lê negirin, çimkî tu kes tune ku bi navê min kerametekê bike û zû bikare li ser min bi xerabî bipeyive. 
MRK.9.40	Çimkî yê ku ne li dijî me ye, ji aliyê me ye. 
MRK.9.41	Bi rastî ez ji we re dibêjim, kî ku tasek av bide we, ji ber ku hûn ên Mesîh in, xelata xwe qet winda nake.
MRK.9.42	«Kî ku yekî ji van biçûkên ku baweriyê bi min tînin ji rê derxe, ji bo wî çêtir e ku beraşekî mezin bi stûyê wî ve bê girêdan û bê avêtin deryayê. 
MRK.9.43+MRK.9.44	Eger destê te, te bixe guneh, wî jêke! Ji bo te çêtir e ku tu bê dest bikevî jiyanê, lê ne ku bi herdu destên xwe ve herî dojehê, nav agirê ku venamire. 
MRK.9.45+MRK.9.46	Eger lingê te, te bixe guneh, wî jêke! Ji bo te çêtir e ku tu bê ling bikevî jiyanê, lê ne ku tu bi herdu lingên xwe ve bêyî avêtin dojehê. 
MRK.9.47	Eger çavê te, te bixe guneh, wî derxe! Ji bo te çêtir e ku tu bi çavekî bikevî Padîşahiya Xwedê, lê ne ku tu bi herdu çavan ve bêyî avêtin dojehê. 
MRK.9.48	Li wir kurmê wan namire û agirê wê natemire.
MRK.9.49	Çimkî her kes wê bi êgir bê xwêkirin. 
MRK.9.50	Xwê qenc e. Lê eger xwê şoriya xwe winda bike, hûnê careke din bi çi şoriya wê bidinê? Bila bi we re tama xwê hebe û bi hev re di aştiyê de bijîn.»
MRK.10.1	Îsa ji wir rabû, hat herêma Cihûstanê û derbasî aliyê din ê Çemê Urdunê bû. Careke din elaletek li dora wî civiya û wî, wek adeta xwe dîsa ew hîn dikirin. 
MRK.10.2	Ji Fêrisiyan hinek nêzîkî wî bûn û ji bo ku biceribînin jê pirsîn: «Ma dibe ku zilamek jina xwe berde?» 
MRK.10.3	Îsa bersîva wan da û got: «Mûsa çi emir da we?» 
MRK.10.4	Wan jî got: «Mûsa destûr da, ku mêr kaxeza jinberdanê binivîse û jinê berde.»
MRK.10.5	Lê Îsa ji wan re got: «Ji ber serhişkiya we Mûsa ev emir ji we re nivîsî. 
MRK.10.6	Lê di destpêka afirandinê de Xwedê ew ‹nêr û mê afirandin›.
MRK.10.7	‹Ji ber vê yekê mêr wê dê û bavê xwe berde, bi jina xwe re bibe yek 
MRK.10.8	û herdu jî wê bibin bedenek.›
MRK.10.9	Ji bo vê yekê yên ku Xwedê ew kirine yek, bila mirov wan ji hevdû veneqetînin.» 
MRK.10.10	Gava ew li malê bûn, şagirtan dîsa li ser vê meselê ji wî pirsîn. 
MRK.10.11	Îsa ji wan re got: «Kî ku jina xwe berde û bi yeke din re bizewice, li hember wê zînayê dike. 
MRK.10.12	Û eger jin jî mêrê xwe berde û bi yekî din re bizewice, zînayê dike.»
MRK.10.13	Îcar zarok dianîn ba Îsa ku destê xwe deyne ser wan, lê şagirtan li yên ku ew dianîn hilat. 
MRK.10.14	Gava ku Îsa ev yek dît, hêrs bû û ji wan re got: «Bihêlin, bila zarok bên ba min; pêşiya wan negirin, çimkî Padîşahiya Xwedê ji yên weha re ye. 
MRK.10.15	Bi rastî ez ji we re dibêjim, kî ku Padîşahiya Xwedê wek zarokekê qebûl neke, tu caran nakeve wê.» 
MRK.10.16	Hingê zarok himbêz kirin, destên xwe danîn ser wan û ew pîroz kirin.
MRK.10.17	Gava Îsa bi riya xwe ve diçû, yek bezî ba wî, li ber wî çû ser çokan û jê pirsî: «Mamosteyê qenc, ez çi bikim, da ku ez bibim wêrisê jiyana herheyî?» 
MRK.10.18	Îsa ji wî re got: «Tu çima ji min re qenc dibêjî? Ji Xwedê pê ve, tu kes qenc tune. 
MRK.10.19	Tu bi emran dizanî: ‹Nekuje!›, ‹Zînayê neke!›, ‹Nedize!›, ‹Şahidiya derewîn neke!›, ‹Heqê kesî nexwe!›, ‹Qedrê dê û bavê xwe bigire!›
MRK.10.20	Wî jî got: «Mamoste, ji xortaniya xwe heta niha, min ev tişt hemû pêk anîne.» 
MRK.10.21	Îsa lê nêrî, jê hez kir û ji wî re got: «Hê jî kêmahiyeke te heye. Here, çi tiştê te heye bifiroşe û li belengazan belav bike. Hingê wê li ezmên xezîna te hebe. Û were, bikeve pey min.» 
MRK.10.22	Li ser vê gotinê reng li wî nema û ew bi xemgînî çû, çimkî gelek mal û milkê wî hebû.
MRK.10.23	Îsa li dora xwe nêrî û ji şagirtên xwe re got: «Çiqas zehmet e ku kesên dewlemend bikevin Padîşahiya Xwedê!» 
MRK.10.24	Şagirt li van gotinên wî ecêbmayî man, lê Îsa careke din got: «Zarono! Ketina Padîşahiya Xwedê çiqas zehmet e! 
MRK.10.25	Derbasbûna devê ya di qula derziyê re, ji ketina mirovê dewlemend a Padîşahiya Xwedê hêsanîtir e.» 
MRK.10.26	Şagirt gelek şaş man û ji hev re gotin: «Eger wisa ye, kî dikare xilas bibe?» 
MRK.10.27	Îsa li wan nêrî û got: «Li ba mirovan ev nabe, lê ne li ba Xwedê, çimkî li ba Xwedê her tişt dibe.» 
MRK.10.28	Hingê Petrûs dest pê kir û jê re got: «Va ye, me her tişt hiştine û em li pey te hatine.» 
MRK.10.29	Îsa ji wan re got: «Bi rastî ez ji we re dibêjim, tu kes tune ku di ber min de û di ber Mizgîniyê de mal, an bira, an xwişk, an dê an bav, an zarok an zeviyên xwe hiştibe 
MRK.10.30	û li vê dinyayê sed qatî xanî, bira, xwişk, dê, zarok û zeviyan nestîne û pê re cefayê jî nekişîne û di dinya din de nekeve jiyana herheyî. 
MRK.10.31	Lê gelek ên pêşî wê bibin ên paşî û yên paşî wê bibin ên pêşî.»
MRK.10.32	Îcar ew li ser rê bûn û hildikişiyan Orşelîmê. Ew li pêşiya wan diçû, şagirt ecêbmayî diman û ew kesên li paş dihatin ditirsiyan. Îsa dîsa her diwanzdeh kişandin aliyekî û dest pê kir ew tiştên ku wê bihatana serê wî ji wan re got: 
MRK.10.33	«Va ye, em hildikişin Orşelîmê. Kurê Mirov wê bê dayîn destê serekên kahînan û Şerîetzanan. Ewê cezayê mirinê li ser wî bidin û wî bidin destê miletan. 
MRK.10.34	Ewê tinazên xwe bi wî bikin, tif bikinê, bidin ber qamçiyan û wî bikujin. Û piştî sê rojan ewê ji nav miriyan rabe.»
MRK.10.35	Hingê kurên Zebedî Aqûb û Yûhenna nêzîkî Îsa bûn û jê re gotin: «Mamoste, me divê ku em her çi ji te bixwazin, tu ji bo me bikî.» 
MRK.10.36	Wî jî ji wan pirsî: «Hûn dixwazin ku ez ji bo we çi bikim?» 
MRK.10.37	Wan jê re got: «Destûra me bide ku di rûmeta te de yek ji me li milê te yê rastê, yê din jî li milê te yê çepê rûne.» 
MRK.10.38	Îsa ji wan re got: «Hûn nizanin ku hûn çi dixwazin. Ma hûn dikarin wê kasa tehl a ku ezê vexwim, vexwin? An jî bi wê imada ku ezê pê bêm imadkirin, imad bibin?» 
MRK.10.39	Wan jî got: «Em dikarin.» Îsa ji wan re got: «Bi rastî hûnê ji wê kasa ku ezê vexwim, vexwin û bi imada ku ezê pê bêm imadkirin, imad bibin, 
MRK.10.40	lê rûnandina li milê min ê rastê û çepê ne di destê min de ye. Ev bi tenê ji bo wan e ku ji wan re hatiye amadekirin.» 
MRK.10.41	Gava ku her deh şagirtan ev yek bihîst, li Aqûb û Yûhenna hêrs bûn. 
MRK.10.42	Lê Îsa ew gazî ba xwe kirin û got: «Hûn dizanin ên ku di nav miletan de serek tên dîtin, serdestiyê li wan dikin û giregirên wan jî li ser wan hukumdariyê dikin.
MRK.10.43	«Lê di nav we de, ne weha ye. Di nav we de, kî ku bixwaze bibe yê mezin, divê bibe xizmetkarê we. 
MRK.10.44	Û di nav we de kî ku bixwaze bibe yê pêşî, divê bibe xulamê hemûyan. 
MRK.10.45	Çimkî Kurê Mirov jî nehatiye ku jê re xizmet bê kirin, lê hatiye ku xizmetê bike û di ber gelekan de canê xwe berdêl bide.»
MRK.10.46	Hingê ew hatin bajarê Erîhayê. Gava Îsa bi şagirtên xwe ve û bi elaleteke mezin ve ji bajêr derket, mirovekî kor, Bar-Tîmeyos, yanî Kurê-Tîmeyos, li tenişta rê rûniştibû û pars dikir. 
MRK.10.47	Gava bihîst ku Îsayê Nisretî derbas dibe, dest pê kir, kir qîrîn û got: «Ya Îsayê Kurê Dawid, li min were rehmê!» 
MRK.10.48	Gelekan li wî hilat, da ku dengê xwe bibire, lê ew hê bêtir qîriya û got: «Ya Kurê Dawid, li min were rehmê!» 
MRK.10.49	Îsa rawesta û got: «Gazî wî bikin.» Wan jî gazî mirovê kor kir û gotin: «Çavê te rohnî be! Rabe ser xwe, gazî te dike.» 
MRK.10.50	Wî jî ebayê xwe avêt, xwe hilavêt û hat ba Îsa. 
MRK.10.51	Îsa jê pirsî: «Tu çi dixwazî ku ez ji bo te bikim?» Yê kor jê re got: «Mamoste, ez dixwazim bibînim!» 
MRK.10.52	Îsa jî jê re got: «Here, baweriya te tu xilas kirî.» Û di cih de wî dît, ket rê û li pey Îsa çû.
MRK.11.1	Gava ku ew nêzîkî Orşelîmê bûn û di Çiyayê Zeytûnê re gihîştin Beytfacê û Beytanyayê, Îsa du şagirtên xwe şandin 
MRK.11.2	û ji wan re got: «Herin gundê pêşberî xwe. Hema gava hûn bikevinê, hûnê dehşikeke girêdayî bibînin ku hê tu kes lê siwar nebûye. Wê vekin û bînin. 
MRK.11.3	Û eger kesek ji we bipirse û bêje: ‹Çima hûn vê yekê dikin?›, bêjin: ‹Ji Xudan re lazim e û ewê wê zû bi şûn de bişîne.›» 
MRK.11.4	Şagirt çûn û li ber deriyê aliyê kuçeyê, dehşikeke girêdayî dîtin. Gava ew vedikirin, 
MRK.11.5	hinek kesên ku li wir rawesta bûn pirsîn: «Hûn çi dikin? Hûn çima wê dehşikê vedikin?» 
MRK.11.6	Şagirtan wek ku Îsa ji wan re gotibû, bersîv dan. Û mirovan dev ji wan berda. 
MRK.11.7	Dehşik ji Îsa re anîn, cilên xwe avêtin ser wê û ew li wê siwar bû. 
MRK.11.8	Gelek mirovan cilên xwe li ser rê raxistin; hinekan jî çiqilên ku ji zeviyan birrîbûn li ser rê raxistin. 
MRK.11.9	Yên li pêşiyê diçûn û yên li pey dihatin diqîriyan:
MRK.11.9	«Hosanna!
MRK.11.9	Yê ku bi navê Xudan tê pîroz be.
MRK.11.10	Padîşahiya bavê me Dawid a ku tê, pîroz be.
MRK.11.10	Li bilindahiyan Hosanna!»
MRK.11.11	Îsa ket Orşelîmê, çû Perestgehê. Çav li her tiştî gerand, lê ji ber ku wext bûbû êvar, bi diwanzdehan ve çû Beytanyayê.
MRK.11.12	Dotira rojê, gava ew ji Beytanyayê derdiketin, Îsa birçî bû. 
MRK.11.13	Ji dûr ve dareke hêjîrê ya bi pel dît, ber bi wê ve çû, ka ewê tiştekî pê ve bibîne. Gava gihîşt ba wê, ji pelan pê ve tiştek nedît. Çimkî ne dema hêjîran bû. 
MRK.11.14	Wî ji darê re got: «Bila êdî tu kes tu caran ji te fêkî nexwe.» Şagirtên wî jî ev gotin bihîstin.
MRK.11.15	Û ew hatin Orşelîmê. Îsa ket Perestgehê û dest pê kir ew kesên ku di Perestgehê de kirrîn û firotin dikirin, avêtin derve. Maseyên pereguhêran û kursiyên kevokfiroşan gêr kirin 
MRK.11.16	û nehişt ku tu kes tiştekî di Perestgehê re derbas bike. 
MRK.11.17	Wî hînî wan kir û got: «Ma nehatiye nivîsîn ku ‹Wê ji mala min re mala duayê ya ji bo hemû miletan bê gotin›. Lê we ew kiriye ‹şkefta rêbiran›
MRK.11.18	Serekên kahînan û Şerîetzanan ev bihîstin û dest pê kirin li riyên kuştina wî geriyan. Ew ji wî ditirsiyan, çimkî tevahiya elaletê li hînkirina wî gelek şaş dima. 
MRK.11.19	Gava ku bû êvar, ew ji bajêr derketin.
MRK.11.20	Serê sibê, gava ew di rê de derbas dibûn, dîtin ku dara hêjîrê ji rayê xwe ve hişk bûye. 
MRK.11.21	Hat bîra Petrûs û wî ji Îsa re got: «Mamoste, binêre, dara hêjîrê ya ku te nifir lê kiribû hişk bûye.» 
MRK.11.22	Îsa bersîva wan da û got: «Baweriya we bila bi Xwedê hebe. 
MRK.11.23	Bi rastî, ez ji we re dibêjim, Kî ku ji vî çiyayî re bêje: ‹Ji cihê xwe rabe û xwe bavêje deryayê› û di dilê xwe de nekeve şikê, lê bawer bike ku daxwaza wî wê bê cih, tiştê ku bixwaze wê jê re bibe. 
MRK.11.24	Ji ber vê yekê ez ji we re dibêjim: Her tiştê ku hûn bi duakirinê bixwazin, bawer bikin ku we standiye û wê ji we re bibe. 
MRK.11.25+MRK.11.26	Û gava ku hûn ji bo duakirinê radiwestin, eger li hember kesekî tiştekî we hebe, lê bibihûrin, da ku Bavê we yê li ezmanan jî li sûcên we bibihûre.»
MRK.11.27	Û ew dîsa hatin Orşelîmê. Dema ku Îsa di Perestgehê de digeriya, serekên kahînan, Şerîetzan û rihspî hatin ba wî 
MRK.11.28	û jê pirsîn: «Tu bi kîjan desthilatiyê van tiştan dikî? Û kê ev desthilatî daye te ku tu van bikî?» 
MRK.11.29	Îsa ji wan re got: «Ezê pirsekê ji we bikim. Bersîva min bidin, ez jî, ezê ji we re bêjim, ka ez bi kîjan desthilatiyê van tiştan dikim: 
MRK.11.30	Imadkirina Yûhenna ji ezmên bû an ji mirovan? Bersîva min bidin!» 
MRK.11.31	Ew di nav xwe de şêwirîn û gotin: «Eger em bêjin: ‹Ji ezmên bû›, hingê ewê bêje: ‹Nexwe we çima ji wî bawer nekir?› 
MRK.11.32	Lê eger em bêjin: ‹Ji mirovan bû›…?» Ji xelkê ditirsiyan, çimkî hemûyan Yûhenna pêxemberê rastîn dihesiband. 
MRK.11.33	Wan bersîv da û gotin: «Em nizanin.» Îsa jî ji wan re got: «Ez jî ji we re nabêjim ku ez van tiştan bi çi desthilatiyê dikim.»
MRK.12.1	Îsa bi meselan ji wan re dest bi peyivînê kir: «Mirovekî rez danî, hawirdora wî sênc kir; mahserek kola û birca nobedaran çêkir. Piştre wî rez bi kirê da rezvanan û çû welatekî din. 
MRK.12.2	Di demsala rêz de xulamek şand ba rezvanan, da ku ji berê rêz ji wan bistîne. 
MRK.12.3	Lê wan ew girt, li wî xistin û ew destvala şandin. 
MRK.12.4	Û dîsa wî xulamekî din şand ba wan, lê wan serê wî şikand û ew riswa kirin. 
MRK.12.5	Wî yekî din şand, ew jî kuştin. Wî gelek kesên din şandin, li hinekan xistin û hinek jî kuştin. 
MRK.12.6	Ji bo şandinê tenê kesek mabû, kurê wî yê delal. Di pey re rabû, kurê xwe şand û got: ‹Ewê siyaneta kurê min bigirin.› 
MRK.12.7	Lê rezvan bi hev şêwirîn û gotin: ‹Ev wêris e! De werin, em wî bikujin, mîras wê ji me re bimîne.› 
MRK.12.8	Hingê wan ew girt, kuştin û avêtin derveyî rêz. 
MRK.12.9	Îcar xwediyê rêz wê çi bike? Ewê bê, rezvanan helak bike û rêz bide hinekên din. 
MRK.12.10	Ma we ew nivîsar nexwendiye?
MRK.12.10	‹Ew kevirê ku hostayan red kir
MRK.12.10	Bû kevirê serê rikin.
MRK.12.11	Ev ji aliyê Xudan ve çêbû.
MRK.12.11	Û ev li ber çavê me karekî ecêb e!›
MRK.12.12	Wan xwest ku Îsa bigirin, lê ji elaletê tirsiyan. Çimkî wan fêm kir ku wî ev mesele di ber wan de anî. Îcar dev ji wî berdan û çûn.
MRK.12.13	Bi armanca ku Îsa bi gotina wî bixin xefikê, wan hinek ji Fêrisî û alîgirên Hêrodês şandin ba wî. 
MRK.12.14	Ew hatin û jê re gotin: «Mamoste! Em dizanin ku tu mirovekî rast î. Tu cihêtiyê naxî nav mirovan, çimkî tu li rûyê mirovan nanêrî, lê tu riya Xwedê rast hîn dikî. Ma dibe ku em bacê bidin Qeyser an na? Ma em bidin, an em nedin?» 
MRK.12.15	Lê Îsa bi durûtiya wan dizanibû û got: «Çima hûn min diceribînin? Ji min re zîvekî bînin ku ez bibînim.» 
MRK.12.16	Wan jê re zîvek anî. Wî ji wan pirsî: «Ev resm û nivîsîn ên kê ne?» Wan got: «Yên Qeyser in.» 
MRK.12.17	Îsa ji wan re got: «Tiştên Qeyser bidin Qeyser û tiştên Xwedê bidin Xwedê.» Û ew li wî ecêbmayî man.
MRK.12.18	Hinek Sadûqiyên ku digotin vejîna miriyan tune, hatin ba Îsa û jê pirsîn: 
MRK.12.19	«Mamoste, Mûsa ji bo me nivîsiye: ‹Eger birayê yekî bimire, zarokên wî nebin û jina xwe li pey xwe bihêle, divê birayê wî jina wî bistîne û dûndanê ji birayê xwe re rake.›
MRK.12.20	Îcar heft bira hebûn. Yê pêşî jinek anî û bê dûndan mir. 
MRK.12.21	Yê diduyan ew jin anî. Ew jî bê dûndan mir. Ev tişt hat serê yê sisiyan jî. 
MRK.12.22	Bi vî awayî ji her heftan re jî zarok çênebûn. Piştî hemûyan jî jin mir. 
MRK.12.23	Îcar, Roja Vejînê çaxê mirî rabin, ev jin wê jina kîjanî be? Çimkî her heftan jî ew anîbû.»
MRK.12.24	Îsa ji wan re got: «Ma sedemê şaşbûna we ne ev e ku hûn bi Nivîsarên Pîroz û bi hêza Xwedê nizanin? 
MRK.12.25	Gava yên mirî ji nav miriyan radibin, ne jinê tînin û ne jî mêr dikin, çimkî ew wek milyaketên ezmanan in. 
MRK.12.26	Ma li ser rabûna miriyan we di Kitêba Mûsa de, di serhatiya deviyê de nexwendiye ku çawa Xwedê jê re dibêje: ‹Ez Xwedayê Birahîm, Xwedayê Îshaq û Xwedayê Aqûb im.›
MRK.12.27	Ew ne Xwedayê miriyan, lê Xwedayê zindiyan e. Hûn gelek şaş in!»
MRK.12.28	Dema ku Şerîetzanekî munaqeşa wan bihîst û dît ku Îsa qenc bersîva wan da, nêzîkî wî bû û jê pirsî: «Di nav hemû emran de yê herî mezin kîjan e?» 
MRK.12.29	Îsa lê vegerand: «Emrê herî mezin ev e: ‹Bibihîze, ya Îsraêl! Xudan Xwedayê me yek e. 
MRK.12.30	Ji Xudan Xwedayê xwe bi hemû dilê xwe, bi hemû canê xwe, bi hemû fêmdariya xwe û bi hemû hêza xwe hez bike.›
MRK.12.31	Yê diduyan jî ev e: ‹Wek ku tu ji xwe hez dikî, ji cîranê xwe hez bike.›
MRK.12.32	Îcar Şerîetzan ji wî re got: «Rast e, Mamoste! Te ya rast got, ku ‹Xudan yek e û jê pê ve, yekî din tune.›
MRK.12.33	Û ‹hezkirina ji wî bi hemû dil, bi hemû fêmdariyê, bi hemû hêzê û hezkirina ji cîranê xwe wek xwe, di ser her goriyên şewitandinê û qurbanan re ye.›
MRK.12.34	Gava Îsa dît ku wî bi aqilmendî bersîv da, jê re got: «Tu ji Padîşahiya Xwedê ne dûr î.» Piştî vê yekê, êdî tu kesî newêribû ku tiştekî ji wî bipirse.
MRK.12.35	Gava ku Îsa di Perestgehê de hîn dikir, got: «Şerîetzan çawa dibêjin ku Mesîh kurê Dawid e? 
MRK.12.36	Dawid bi xwe bi saya Ruhê Pîroz dibêje:
MRK.12.36	‹Xudan ji Xudanê min re got:
MRK.12.36	Li milê min ê rastê rûne,
MRK.12.36	Heta ku ez dijminên te bikim bin lingên te.›
MRK.12.37	Dawid bi xwe ji wî re dibêje ‹Xudan›. Îcar ew çawa dibe kurê Dawid?»
MRK.12.37	Elaleteke mezin bi dilxweşî guhdariya Îsa dikir. 
MRK.12.38	Wî di hînkirina xwe de digot: «Xwe ji wan Şerîetzanan biparêzin, yên ku hez dikin bi xiftanên dirêj bigerin, di sûkan de silav li wan bê kirin, 
MRK.12.39	di kinîştan de li ser kursiyên pêşî û di ziyafetan de li cihên jorîn rûnin. 
MRK.12.40	Ew malên jinebiyan dadiqurtînin û ji bo ku bên dîtin duayên dirêj dikin. Dîwana wan wê hê girantir be.»
MRK.12.41	Îsa li pêşberî peredanka Perestgehê rûnişt û nêrî ku elalet çawa peran davêjin peredankê. Gelek kesên dewlemend pirr pere avêtinê. 
MRK.12.42	Jinebiyeke belengaz jî hat û du polên ku dikirin qurişek avêtê. 
MRK.12.43	Îsa şagirtên xwe gazî ba xwe kir û ji wan re got: «Bi rastî ez ji we re dibêjim, vê jinebiya belengaz ji wan hemûyan bêtir avêt peredankê, 
MRK.12.44	çimkî wan hemûyên din ji zêdehiya malê xwe avêtinê. Lê vê jinikê ji belengaziya xwe çi tiştê wê hebû, hemû abora xwe avêtê.»
MRK.13.1	Gava Îsa ji Perestgehê derket, yekî ji şagirtên wî jê re got: «Mamoste! Li van kevirên mezin û li van avahiyên xweşik binêre!» 
MRK.13.2	Îsa jê re got: «Tu van avahiyên mezin dibînî? Li vir kevir li ser kevir namîne, qet tiştek namîne ku neyê hilweşandin!»
MRK.13.3	Gava Îsa li pêşberî Perestgehê, li Çiyayê Zeytûnê rûdinişt, Petrûs, Aqûb, Yûhenna û Endrawis bi serê xwe jê pirsîn: 
MRK.13.4	«Ji me re bêje, ka ev tişt wê kengê çêbin? Û çaxê ev tiştên ha hemû li ber çêbûnê bin, nîşana wan çi ye?» 
MRK.13.5	Îsa dest pê kir ji wan re got: «Hay ji xwe hebin ku tu kes we nexapîne. 
MRK.13.6	Gelek wê bi navê min bên û bêjin: ‹Ez ew im› û wê gelekan bixapînin. 
MRK.13.7	Gava hûn dengê şeran û li ser şeran bibihîzin, netirsin. Tiştên weha divê bibin, lê hê dawî nehatiye. 
MRK.13.8	Çimkî milet wê li hember miletan rabe, padîşahî wê li hember padîşahiyan rabe. Wê li cih cihan erdhejîn çêbin û xela wê rabin. Lê ev hemû destpêka janan in. 
MRK.13.9	Hay ji xwe hebin; wê we teslîmî dadgehan bikin û di kinîştan de wê li we bixin. Ji rûyê min wê we derxin ber walî û padîşahan, da ku hûn li ber wan şahidiyê bikin. 
MRK.13.10	Divê pêşî Mizgînî ji hemû miletan re bê dayîn. 
MRK.13.11	Gava ku ew we bidin dest û bikişînin pirsyariyê, ji pêşî ve xeman nexwin ku hûnê çi bêjin. Lê di wê demê de çi we re bê dayîn, wî bêjin. Çimkî yê dipeyive ne hûn in, lê Ruhê Pîroz e. 
MRK.13.12	Bira wê birayê xwe û bav wê zarokê xwe teslîmî mirinê bike. Zarok wê li hember dê û bavê xwe rabin û wan bidin kuştin. 
MRK.13.13	Û ji ber navê min hemû jî wê ji we nefret bikin. Lê yê ku heta dawiyê ragire, ewê xilas bibe.
MRK.13.14	«Çaxê hûn wî tiştê mekruh ê ku xerakirinê tîne, li cihê ku divê tê de nebe, rawestayî bibînin» – bila yê ku dixwîne fêm bike – «hingê yên ku di Cihûstanê de ne, bila birevin çiyan.
MRK.13.15	Yê ku li ser banî be, bila neyê xwarê û nekeve hundir, da ku tiştekî hilde. 
MRK.13.16	Û yê li nav zeviyê jî bila venegere, ku ebayê xwe hilde. 
MRK.13.17	Wey li wan ên ku di wan rojan de bizaro ne û dimêjînin! 
MRK.13.18	Dua bikin ku ev di zivistanê de çênebe. 
MRK.13.19	Çimkî di wan rojan de, tengahiyeke wisa wê çêbe, ji destpêkê ve, gava ku Xwedê dinya afirandiye û heta niha çênebûye û tu caran çênabe. 
MRK.13.20	Eger Xudan ev roj kurt nekirina, tu kes xilas nedibû. Lê ji bo xatirê yên bijartî yên ku wî ew hilbijartine, wî ew roj kurt kirine.
MRK.13.21	«Hingê, eger yek ji we re bêje: ‹Binêre, Mesîh li vir e›, an jî: ‹Binêre, ew li wir e›, bawer nekin. 
MRK.13.22	Çimkî mesîhên derewîn û pêxemberên derewîn wê derkevin. Wê nîşan û karên mezin çêkin, wisa ku eger bibe, ewê bijartiyan jî bixapînin. 
MRK.13.23	Lê hûn hay ji xwe hebin! Min her tişt ji pêşî ve ji we re got.
MRK.13.24	«Lê di wan rojan de, piştî wê tengahiyê
MRK.13.24	Roj wê tarî bibe
MRK.13.24	Û heyv ronahiya xwe nade,
MRK.13.25	Stêr wê ji ezmên bikevin,
MRK.13.25	Û rojgêranên ezmanan wê ji riya xwe derkevin.
MRK.13.26	«Û hingê wê bibînin ku ‹Kurê Mirov di nav ewran de bi hêz û rûmeta mezin tê.›
MRK.13.27	Hingê ewê milyaketên xwe bişîne û wê bijartiyên xwe ji çar aliyan, ji perê erdê heta perê ezmên bicivîne.
MRK.13.28	«Îcar ji dara hêjîrê vê dersê hîn bibin: Çaxê ku çiqilên wê dibişkivin û pelên wê şîn dibin, hûn dizanin ku havîn nêzîk e. 
MRK.13.29	Bi vî awayî, çaxê ku hûn jî bibînin ev tişt çêdibin, bizanin ku ew nêzîk e, li devê derî ye. 
MRK.13.30	Bi rastî ez ji we re dibêjim, heta ku ev tiştên ha hemû çênebin, ev nifş qet nabihûre. 
MRK.13.31	Erd û ezman wê bibihûrin, lê peyvên min tu caran nabihûrin.
MRK.13.32	«Lê heçî ew roj û ew saet e, ne milyaketên ezmên û ne jî Kur, ji Bav pê ve tu kes pê nizane. 
MRK.13.33	Hay ji xwe hebin! Hişyar bin! Çimkî hûn nizanin kengê ew wext wê bê. 
MRK.13.34	Ev wek mirovekî ye ku mala xwe dihêle û derdikeve rêwîtiyê. Ew desthilatiya xwe dide xulamên xwe, karê her yekî dide wî û emir dide dergehvan jî ku hişyar bimîne. 
MRK.13.35	Loma hişyar bimînin, çimkî hûn nizanin malxwê malê wê kengê bê, êvarê an nîvê şevê, an wextê bangdana dîkan, an serê sibê. 
MRK.13.36	Nebe ku ji nişkê ve bê û we di xewê de bigire. 
MRK.13.37	Tiştê ku ez ji we re dibêjim, ez ji hemûyan re dibêjim: Hişyar bin!»
MRK.14.1	Du roj ji beriya Cejna Derbasbûnê û Cejna Nanê Şkeva bû. Serekên kahînan û Şerîetzan li riyên bi hîle digeriyan ku Îsa bigirin û wî bikujin. 
MRK.14.2	Û digotin: «Bila ne di cejnê de be, da ku di nav xelkê de hengame çênebe.»
MRK.14.3	Gava Îsa li Beytanyayê li mala Şimûnê kotî li ser sifrê rûniştî bû, jinikek hat û di firaxeke mermerê spî de rûnê nardê yê safî yê gelek giranbiha anî. Wê firaxa mermerî şikand û bi serê Îsa de rijand.
MRK.14.4	Hinek hêrs bûn û ji hev re gotin: «Çima ev rûnê bîhnxweş badîhewa çû? 
MRK.14.5	Ev rûnê bîhnxweş dikaribû ji sê sed zîvî zêdetir bihata firotin û li belengazan bihata belavkirin.» Bi vî awayî lome ji jinikê kirin.
MRK.14.6	Lê Îsa got: «Dev ji jinikê berdin. Çima hûn wê diêşînin? Wê ji bo min tiştekî qenc kir. 
MRK.14.7	Belengaz hergav di nav we de ne; kengê hûn bixwazin, hûn dikarin qenciyê bi wan bikin. Lê ez hergav ne li ba we me. 
MRK.14.8	Çi ji destê wê hat, wê kir. Wê ji pêşî ve bedena min ji bo veşartinê rûn kir. 
MRK.14.9	Bi rastî ez ji we re dibêjim, ev Mizgînî li ku dera dinyayê bê dayîn, ev tiştê ku vê jinikê kir jî wê ji bo bîranîna wê bê gotin.»
MRK.14.10	Hingê Cihûdayê Îsxeryotî yê ku yek ji diwanzdehan bû, çû ba serekên kahînan, da ku Îsa bide destê wan. 
MRK.14.11	Gava ku wan jî ev yek bihîst, şa bûn û soz dan ku peran bidin wî. Cihûda jî li keysekê digeriya ku Îsa bide dest.
MRK.14.12	Di roja pêşî ya Cejna Nanê Şkeva de, roja şerjêkirina goriya Cejna Derbasbûnê şagirtan ji Îsa pirsî: «Tu dixwazî ku em herin, şîva Cejna Derbasbûnê li ku derê amade bikin, ku tu bixwî?» 
MRK.14.13	Îsa du şagirtên xwe şandin û ji wan re got: «Herin bajêr. Mirovek wê rastî we bê ku cerekî avê hildigire, li pey wî herin wî xaniyê ku ew bikevê. 
MRK.14.14	Ji xwediyê wê malê re bêjin: ‹Mamoste ji te dipirse: Ka ew oda min a mêvanan a ku ez bi şagirtên xwe re li wê şîva Cejna Derbasbûnê bixwim li ku derê ye?› 
MRK.14.15	Hingê ewê li qata jor odeyeke mezin a raxistî û amadekirî nîşanî we bide; li wê derê ji bo me şîvê amade bikin.» 
MRK.14.16	Şagirt ketin rê, hatin bajêr û wan hemû tişt wek ku Îsa ji wan re gotibû dîtin. Û wan şîva Cejna Derbasbûnê amade kir.
MRK.14.17	Gava bû êvar, Îsa bi diwanzdehan re hat. 
MRK.14.18	Çaxê li ser sifrê rûniştibûn û xwarin dixwarin, wî got: «Bi rastî ez ji we re dibêjim, yek ji we wê min bide dest – yekî ku bi min re xwarinê dixwe.» 
MRK.14.19	Ew xemgîn bûn û destpêkirin yek bi yek ji Îsa pirsîn: «Gelo ez im?» 
MRK.14.20	Wî ji wan re got: «Yek ji diwanzdehan e ku nanê xwe bi min re li firaxê dixe. 
MRK.14.21	Ji xwe, Kurê Mirov wek ku li ser wî hatiye nivîsîn, wê here. Lê wey li wî mirovê ku Kurê Mirov bide dest! Wê ji bo wî çêtir bûya ku ew nehata dinyayê.»
MRK.14.22	Gava wan xwarin dixwar, Îsa nan hilda, şikir kir, ew şikand, da şagirtan û got: «Bigirin, ev bedena min e.» 
MRK.14.23	Piştre wî kasek hilda, şikir kir û da wan. Hemûyan jî ji wê vexwar. 
MRK.14.24	Îsa got: «Ev xwîna min a Peymanê ye ku di ber gelekan de tê rijandin. 
MRK.14.25	Bi rastî ez ji we re dibêjim, êdî ez ji vî berê mêwê tu caran venaxwim, heta wê roja ku ez di Padîşahiya Xwedê de ji ya nû vexwim.»
MRK.14.26	Piştî ku wan zebûrek strand, derketin Çiyayê Zeytûnê.
MRK.14.27	Îcar Îsa ji wan re got: «Hûnê hemû jî li ser min dudilî û sist bibin, çimkî hatiye nivîsîn:
MRK.14.27	‹Ezê li şivên bixim
MRK.14.27	Û mî wê belav bibin.›
MRK.14.28	Lê piştî ku ez rabim, ezê beriya we herim Celîlê.» 
MRK.14.29	Petrûs jê re got: «Eger hemû jî dudilî û sist bibin, ez dudilî û sist nabim.»
MRK.14.30	Îsa ji wî re got: «Bi rastî ez ji te re dibêjim, hema îro, îşev, berî ku dîk du caran bang bide, tê sê caran min înkar bikî.» 
MRK.14.31	Lê Petrûs hê bêtir bi şid got: «Eger divê ku ez bi te re bimirim jî, ez tu caran te înkar nakim.» Hemûyan jî weha got.
MRK.14.32	Piştre ew çûn cihekî ku navê wî Gêtşemanî bû. Îsa ji şagirtên xwe re got: «Hûn li vir rûnin, heta ku ez dua bikim.» 
MRK.14.33	Wî Petrûs, Aqûb û Yûhenna bi xwe re birin û dest pê kir ket halekî teng û dijwar û diltengiyê ew girt. 
MRK.14.34	Wî ji wan re got: «Dilê min gelek teng dibe, ez dikim bimirim. Li vir bin û hişyar bimînin.» 
MRK.14.35	Hinekî pêşve çû, xwe deverû avêt erdê û dua kir, ku eger bibe, ev saet di ser wî re derbas bibe. 
MRK.14.36	Wî got: «Abba
MRK.14.37	Piştre ew vegeriya û şagirt di xew de dîtin. Wî ji Petrûs re got: «Şimûn, ma tu di xew de yî? Ma tu nikarî saetekê jî hişyar bimînî? 
MRK.14.38	Hişyar bimînin û dua bikin, da ku hûn nekevin ceribandinê. Erê, ruh bi daxwaz e, lê beden lewaz e.» 
MRK.14.39	Dîsa çû, dua kir, eynî peyv gotin. 
MRK.14.40	Careke din vegeriya û ew dîsa di xew de dîtin. Çimkî çavên wan ji xewê diçûn serhev. Nizanibûn ji wî re çi bêjin. 
MRK.14.41	Cara sisiyan vegeriya û ji wan re got: «Ma hûn hê jî radizin û bîhna xwe vedidin? Bes e! Saet hat, va ye, Kurê Mirov dikeve destê gunehkaran. 
MRK.14.42	Rabin, em herin. Va ye, yê ku min dide dest nêzîk bû.»
MRK.14.43	Ew hê dipeyivî, hema hingê Cihûdayê ku yek ji diwanzdehan bû hat. Bi wî re elaleteke bi dar û bi şûr hebû. Ew ji aliyê serekên kahînan, Şerîetzan û rihspiyan ve hatibûn şandin. 
MRK.14.44	Îcar ê ku Îsa bida dest, bi wan re li ser îşaretekê li hev hatibû û gotibû: «Ez kê ramûsim, ew e. Wî bigirin, bibin û hay jê hebin.» 
MRK.14.45	Cihûda hema hat ba Îsa û got: «Mamoste!» û ew ramûsa. 
MRK.14.46	Wan dest avêtin Îsa û ew girtin. 
MRK.14.47	Lê yekî ji yên ku bi wî re bûn, şûrê xwe kişand, li xulamê Serokkahîn xist û guhê wî pekand. 
MRK.14.48	Îsa ji wan re got: «Ma ez rêbirek im ku hûn bi dar û şûran hatine ku min bigirin? 
MRK.14.49	Her roj li Perestgehê ez di nav we de bûm, min hîn dikir û we ez negirtim. Lê ji bo ku Nivîsarên Pîroz bên cih, ev çêdibe.» 
MRK.14.50	Û hemûyan ew hişt û reviyan. 
MRK.14.51	Xortek li pey wî diçû ku perçekî cawê keten li bedena xwe ya tazî pêçabû. Wan ew girt, 
MRK.14.52	lê wî cawê keten hişt û rût û tazî ji wir reviya.
MRK.14.53	Îsa birin ba Serokkahîn. Hemû serekên kahînan, rihspî û Şerîetzan li wir civiyabûn. 
MRK.14.54	Petrûs ji dûr ve li pey wî çû, heta ku ew gihîşt hundirê hewşa Serokkahîn. Li wir bi parêzgeran re li ber êgir rûniştibû û xwe germ dikir. 
MRK.14.55	Îcar serekên kahînan û hemû civîna giregiran, ji bo ku biryara kuştina Îsa bidin, li hember wî li şahidiyê digeriyan, lê peyda nedikirin. 
MRK.14.56	Gelekan li ser wî şahidiya derewîn da, lê şahidiya wan hevdû nedigirt. 
MRK.14.57	Hingê hinek rabûn û li ser wî şahidiya derewîn dan û gotin: 
MRK.14.58	«Me bihîst ku vî mirovî got: ‹Ezê vê Perestgeha ku bi dest hatiye avakirin, hilweşînim û di sê rojan de ezê Perestgeheke din a ku ne bi dest hatiye çêkirin, ava bikim.›» 
MRK.14.59	Lê dîsa jî şahidiya wan hevdû negirt. 
MRK.14.60	Serokkahîn rabû, li navendê rawesta û ji Îsa pirsî: «Ma tu bersîvê nadî? Ev çi şahidî ye ku evên ha li ser te didin?» 
MRK.14.61	Lê Îsa tu tişt negot û deng nekir. Serokkahîn dîsa ji wî pirsî: «Ma tu Kurê Yê Pîroz Mesîh î?» 
MRK.14.62	Îsa got: «Ez im.
MRK.14.62	Û ‹hûnê bibînin ku Kurê Mirov
MRK.14.62	Li milê rastê yê hêza Xwedê rûniştî ye
MRK.14.62	Û bi ewrên ezmên tê.›
MRK.14.63	Hingê Serokkahîn cilên xwe çirandin û got: «Êdî çi hewcedariya me bi şahidan heye? 
MRK.14.64	We çêrkirina wî bihîst! Hûn çi dibêjin?» Hemûyan jî ew sûcdar dît û gotin ku ew yê kuştinê ye. 
MRK.14.65	Hingê hinekan dest pê kir û tif kirin wî, rûyê wî nixamtin, dan ber kulman û jê re gotin: «Ka pêxemberîtiyê bike!» Parêzgeran jî ew girt û dan ber sîleyan.
MRK.14.66	Gava Petrûs li jêr li hewşê bû, ji xizmetkarên Serokkahîn keçikek hat ba wî. 
MRK.14.67	Gava wê dît ku Petrûs xwe li ber êgir germ dike, çav lê zîq kirin û got: «Tu jî bi yê Nisretî re, bi Îsa re bûyî.» 
MRK.14.68	Lê wî înkar kir û got: «Ez nizanim û fêm nakim ku tu çi dibêjî.» Piştre derket derveyî hewşê û dîk bang da. 
MRK.14.69	Gava ku keçika xizmetkar ew li wê derê dît, wê dîsa ji yên wê derê re got: «Evê ha jî yek ji wan e.» 
MRK.14.70	Lê Petrûs dîsa înkar kir. Piştî gavekê yên ku li wir bûn dîsa ji Petrûs re gotin: «Bi rastî tu jî ji wan î, çimkî tu ji Celîlê yî.» 
MRK.14.71	Lê wî dest bi nifiran kir, sond xwar û got: «Ez wî mirovê ku hûn li ser dipeyivin nas nakim.» 
MRK.14.72	Di cih de dîk cara diduyan bang da. Û Petrûs gotina Îsa ya ku ji wî re gotibû, anî bîra xwe: «Berî ku dîk du caran bang bide, tê sê caran min înkar bikî.» Li ser vê yekê dest pê kir û giriya.
MRK.15.1	Serê sibê zû serekên kahînan bi rihspî, Şerîetzan û hemû civîna giregiran re şêwirîn. Îsa girêdan û birin, dan destê Pîlatos. 
MRK.15.2	Pîlatos ji wî pirsî û got: «Ma tu padîşahê Cihûyan î?» Îsa bersîv da û got: «Erê, wek ku te got.» 
MRK.15.3	Serekên kahînan bi gelek tiştan ew sûcdar kirin. 
MRK.15.4	Pîlatos dîsa ji wî pirsî û got: «Ma tu qet bersîvê nadî? Binêre ku çiqas giliyê te dikin!» 
MRK.15.5	Lê Îsa êdî tu bersîv neda wî, wisa ku Pîlatos şaş ma.
MRK.15.6	Îcar adet bû ku di her Cejna Derbasbûnê de walî girtiyekî ku gel dixwest berde. 
MRK.15.7	Di nav serhildêrên ku di serhildanê de mêr kuştibûn, girtiyek bi navê Barabas hebû. 
MRK.15.8	Û elalet derket pêşberî walî, jê xwestin ku li gor adeta xwe ji wan re bike. 
MRK.15.9	Pîlatos jî ji wan re got: «Ma hûn dixwazin ku ez ji bo we padîşahê Cihûyan berdim?» 
MRK.15.10	Çimkî wî dizanibû ku serekên kahînan ji ber çavnebariyê Îsa dane destê wî. 
MRK.15.11	Lê serekên kahînan nav di elaletê dan ku bixwazin Barabas ji bo wan bê berdan. 
MRK.15.12	Pîlatos dîsa ji wan pirsî: «Nexwe hûn dixwazin ez çi bi wî kesî bikim ê ku hûn jê re padîşahê Cihûyan dibêjin?» 
MRK.15.13	Ew qîriyan û gotin: «Wî xaç bike!» 
MRK.15.14	Pîlatos ji wan pirsî: «Çima? Wî çi xerabî kiriye?» Lê ew hê bêtir qîriyan: «Wî xaç bike!» 
MRK.15.15	Pîlatos xwest ku elaletê razî bike û Barabas ji wan re berda. Û Îsa da ber qamçiyan û da destê wan, da ku bê xaçkirin.
MRK.15.16	Hingê leşkeran ew bir hundirê qesrê, yanî hewşa qesra walî û hemû tabûra leşkeran li ser civandin. 
MRK.15.17	Xiftanekî binefşî lê kirin û tacek ji stiriyan honandî danîn ser serê wî. 
MRK.15.18	Dest pê kirin silav danê û gotin: «Bijî padîşahê Cihûyan!» 
MRK.15.19	Bi çîtikekê li serê wî xistin, tif kirin wî, çûn ser çokan û li ber wî xwe tewandin. 
MRK.15.20	Piştî ku tinazên xwe pê kirin, cilê binefşî jê kirin, cilên wî lê kirin û birin derve ku wî xaç bikin.
MRK.15.21	Şimûnê ji Kûrênê – ku bavê Skender û Rûfos bû – ji zeviya xwe vedigeriya û di wir re derbas dibû. Leşkeran bi zorê xaça Îsa bi wî dan hilgirtin. 
MRK.15.22	Îsa anîn wî cihê ku jê re ‹Golgota› digotin, ku bê wergerandin: «Qoqê Serî». 
MRK.15.23	Şerab û mur tevlihevkirî danê, lê wî venexwar. 
MRK.15.24	Îsa xaçkirin û cilên wî bi pişk li xwe leva kirin, ka wê kî çi bistîne.
MRK.15.25	Û saet di nehê sibê de ew xaç kirin. 
MRK.15.26	Nivîsa ku ew pê sûcdar dikirin weha bû: «PADÎŞAHÊ CIHÛYAN.» 
MRK.15.27+MRK.15.28	Bi wî re du rêbir jî xaçkirin; yek li milê wî yê rastê, yê din li milê wî yê çepê.
MRK.15.29	Yên ku di wir re derbas dibûn, serê xwe dihejandin, Îsa şermezar dikirin û digotin: «Ka teyê Perestgeh hilweşanda û di sê rojan de ava bikira! 
MRK.15.30	Ji xaçê were xwarê û xwe xilas bike!» 
MRK.15.31	Bi vî awayî serekên kahînan û Şerîetzan jî di nav xwe de bi tinaz dipeyivîn û digotin: «Yên din xilas kirin, lê nikare xwe xilas bike! 
MRK.15.32	Bila niha padîşahê Îsraêlê Mesîh ji xaçê bê xwarê, da ku em bibînin û bawer bikin.» Yên bi wî re hatibûn xaçkirin jî ew şermezar dikirin.
MRK.15.33	Piştî nîvro saet ji diwanzdehan heta saet sisiyan tarî ket ser seranserê welêt. 
MRK.15.34	Û saet di sisiyan de Îsa bi dengekî bilind qîriya: «Êloyî, Êloyî, lama sabaxtanî?»
MRK.15.35	Gava hin ji yên ku li wir bûn ev bihîstin, gotin: «Binêrin, ew gazî Êlyas dike.» 
MRK.15.36	Yek ji wan bi lez çû avgirek hilda, bi sihikê tije kir, bi çîtikekê ve danî û dirêjî Îsa kir ku vexwe. Û got: «Bihêlin, em bibînin, ka Êlyas wê bê ku wî bîne xwarê?»
MRK.15.37	Îsa bi dengekî bilind qîriya û ruhê xwe da. 
MRK.15.38	Hingê perda Perestgehê ji serî heta binî çiriya û bû du perçe. 
MRK.15.39	Sersedê ku li pêşberî Îsa rawesta bû, gava dît ku Îsa çawa ruhê xwe da, got: «Bi rastî jî, ev mirov Kurê Xwedê bû!» 
MRK.15.40	Jinên ku ji dûr ve li vê yekê temaşe dikirin hebûn. Meryema Mejdelanî, Meryema diya Yûsês û Aqûbê ciwan û herweha Seloma jî di nav wan de bûn. 
MRK.15.41	Dema ku Îsa li Celîlê bû, li pey wî diçûn û jê re xizmet dikirin. Ji van pê ve, gelek jinên din jî li wir hebûn ku bi Îsa re hatibûn Orşelîmê.
MRK.15.42	Roja Amadekirinê, yanî roja beriya Şemiyê bû. Îcar gava bû êvar, 
MRK.15.43	Ûsivê Arîmetyayî hat ê ku endamekî civîna giregiran ê bi rûmet bû. Ew bi xwe jî li hêviya Padîşahiya Xwedê bû. Wî wêrî û çû ba Pîlatos, cesedê Îsa jê xwest. 
MRK.15.44	Gava Pîlatos bihîst ku Îsa ji xwe miriye, şaş ma. Gazî sersed kir û jê pirsî: «Ma gelek wext di ser mirina wî re derbas bûye?» 
MRK.15.45	Gava ji sersed hîn bû, cesed da Ûsiv. 
MRK.15.46	Wî cawekî keten kirrî, cesed anî xwarê, bi caw pêça û di goreke ku di latê de hatibû kolan de veşart. Kevirek gêr kir ser deriyê gorê. 
MRK.15.47	Meryema Mejdelanî û Meryema diya Yûsês dîtin ku ew li ku derê hat veşartin.
MRK.16.1	Piştî ku roja Şemiyê derbas bû, Meryema Mejdelanî, Meryema diya Aqûb tevî Seloma çûn giyayên bîhnxweş kirrîn, da ku herin, rûn li cesedê Îsa bidin. 
MRK.16.2	Roja heftiyê ya pêşî, serê sibê zû, çaxê roj hilat ew hatin ser gorê. 
MRK.16.3	Wan ji hev re digot: «Kî wê ji bo me wî kevirê ku li ser deriyê gorê ye gêr bike?» 
MRK.16.4	Û gava ku li jorê nêrîn, dîtin ku kevir ji cihê xwe hatiye gêrkirin. Kevir gelek mezin bû. 
MRK.16.5	Çaxê ku ketin hundirê gorê, dîtin ku li aliyê rastê xortekî xiftanê spî wergirtî rûdine. Jin gelek şaş man. 
MRK.16.6	Wî jî ji wan re got: «Şaş nemînin! Hûn li Îsayê Nisretî yê ku hatibû xaçkirin digerin. Ew rabûye! Ew ne li vir e. Va ye cihê ku ew lê dirêjkirî bû. 
MRK.16.7	Lê hûn herin, ji şagirtên wî re û ji Petrûs re bêjin: ‹Wek ku ji we re gotiye ewê beriya we here Celîlê, hûnê li wir wî bibînin.›» 
MRK.16.8	Jin jî derketin û ji gorê reviyan, çimkî şaş mabûn û dilerizîn. Ji kesî re jî tiştek negotin. Çimkî tirs ketibû dilê wan.
MRK.16.9	Îcar çaxê Îsa roja pêşî ya heftiyê sibê zû rabû, wî pêşî xwe nîşanî Meryema Mejdelanî da, ya ku heft cin jê derxistibûn. 
MRK.16.10	Ew jî çû, xeber da wan ên ku bi Îsa re mabûn, ew ên ku şîn digirtin û digiriyan. 
MRK.16.11	Lê gava wan bihîst ku Îsa dijî û xwe nîşanî Meryemê daye, bawer nekirin.
MRK.16.12	Piştî van tiştan wî xwe bi awayekî din nîşanî diduyan ji wan da ku diçûn çolê. 
MRK.16.13	Ew jî çûn xeber dan ên din. Lê ji wan jî bawer nekirin.
MRK.16.14	Paşê Îsa xwe nîşanî yanzdehan da, çaxê ku ew li ser sifrê rûniştibûn. Wî ji ber bêbawerî û serhişkiya wan li wan hilat. Çimkî wan ji yên ku ew rabûyî dîtibûn, bawer nekiribû. 
MRK.16.15	Û wî ji wan re got: «Herin her çar aliyên dinyayê û Mizgîniyê li hemû afirînê bidin bihîstin. 
MRK.16.16	Yê ku baweriyê bîne û bê imadkirin wê xilas bibe, lê yê ku baweriyê neyne wê sûcdar bê derxistin. 
MRK.16.17	Û ev nîşanên ha wê bi yên ku baweriyê tînin re bin: Bi navê min wê cinan derxin, wê bi zimanên nû bipeyivin, 
MRK.16.18	wê maran bi destê xwe bigirin û eger ew tiştên bi jehr jî vexwin, qet ziyanê nabînin. Ewê destê xwe deynin ser nexweşan û nexweş wê qenc bibin.»
MRK.16.19	Îcar piştî ku Xudan Îsa bi wan re peyivî, hilkişiya ezmên û li milê Xwedê yê rastê rûnişt. 
MRK.16.20	Şagirt jî çûn, li her cihî Mizgînî dan bihîstin. Xudan jî bi wan re dixebitî û bi wan nîşanên ku di pey de dihatin peyv rast derdianî.
LUK.1.1	Ya Têyofîlosê giranbiha,
LUK.1.1	Gelekan dest bi rêzkirina wan tiştên ku di nav me de çêbûne, kirine, 
LUK.1.2	çawa wan kesên ku ji destpêkê ve bi çavên xwe dîtin û peyv belav kirin, ji me re ragihandin. 
LUK.1.3	Loma, ez jî wek yekî ku ji pêşî ve guhê xwe daye hemûyî û lê kolaye, min qenc dît ku ez wan tiştan rêz bi rêz ji te re binivîsim, 
LUK.1.4	da ku tu rastiya tiştên ku ji te re hatine hînkirin, bizanî.
LUK.1.5	Dema Hêrodês padîşahê Cihûstanê bû, kahînek ji koma Ebiya hebû. Navê wî Zekerya bû. Jina wî ji keçên Harûn bû û navê wê Êlîzabêt bû. 
LUK.1.6	Û herdu jî li ba Xwedê rast bûn û li gor hemû emir û qanûnên Xudan bê kêmahî rêve diçûn. 
LUK.1.7	Zarokên wan nebûn, çimkî zarok ji Êlîzabêtê re çênedibûn û herdu jî bi nav salan ve çûbûn.
LUK.1.8	De îcar wisa çêbû, çaxê wî di dora koma xwe de ji Xwedê re xizmeta kahîntiyê dikir, 
LUK.1.9	li gor adeta kahîntiyê, pişk li wî ket ku ew here Perestgeha Xudan û bixûrê bişewitîne. 
LUK.1.10	Di dema şewitandina bixûrê de tevahiya elaleta xelkê li derve dua dikir.
LUK.1.11	Hingê milyaketekî Xudan jê re xuya bû û li aliyê rastê yê gorîgeha bixûrê rawesta. 
LUK.1.12	Gava Zekerya ew dît, şaş bû û tirs ket dilê wî. 
LUK.1.13	Milyaket jê re got: «Zekerya, netirse! Çimkî duaya te hat bihîstin û jina te Êlîzabêt, wê kurekî ji te re bîne, tê navê wî Yûhenna deynî.
LUK.1.14	Û ewê ji te re bibe şahî û geşî
LUK.1.14	Û gelek wê bi bûyîna wî dilxweş bibin.
LUK.1.15	Çimkî ewê li ba Xudan mezin be.
LUK.1.15	Ew şerab û vexwarinên giran qet venaxwe
LUK.1.15	Û hê di zikê diya xwe de wê bi Ruhê Pîroz tije be.
LUK.1.16	Ewê gelekan ji zaryên Îsraêl li Xudan, Xwedayê wan, vegerîne. 
LUK.1.17	Û ewê bi ruh û bi hêza Êlyas pêxember li pêşiya Xudan here, da ku ew dilê bavan li zarokan û neguhdaran li şehrezayiya dilpakan vegerîne, da ji Xudan re miletekî pêkhatî amade bike.»
LUK.1.18	Zekerya jî ji milyaket re got: «Ma ezê vê yekê bi çi bizanim? Ez pîr im û jina min jî bi nav salan ve çûye.»
LUK.1.19	Milyaket lê vegerand û got: «Ez Cibrayîl im, yê ku li ber destê Xwedê radiweste û ez hatime şandin, da ez ji te re bêjim û vê mizgîniyê bidim te.
LUK.1.20	Va ye, heta wê roja ku ev tişt pêk bê, tê lal bibî û hew bikarî bipeyivî. Çimkî te bi wan gotinên min ên ku di wextê xwe de wê bên cih, bawer nekir.» 
LUK.1.21	Di vê navê de xelk li hêviya Zekerya bû. Ew şaş man, ka çima ew demeke dirêj di Perestgehê de dima. 
LUK.1.22	Û gava ew derket derve, wî nikaribû bi wan re bipeyive û ew têgihîştin ku wî di Perestgehê de dîtiniyek dîtiye. Wî bi îşaretan ji wan re digot û lal ma. 
LUK.1.23	Û gava rojên xizmeta wî temam bûn, ew vegeriya mala xwe. 
LUK.1.24	Piştî wan rojan jina wî Êlîzabêt bizaro bû û wê pênc mehan xwe veşart û got: 
LUK.1.25	«Va ye, di van rojan de Xudan ev yek ji bo min kir: Wî li min nêrî û di nav xelkê de şerma min rakir.»
LUK.1.26	Di meha şeşan de Xwedê milyaket Cibrayîl şand bajarekî Celîlê, ku navê wê Nisret bû, 
LUK.1.27	ba keçikeke ku dergistiya mirovekî bi navê Ûsiv bû. Ûsiv ji mala Dawid bû. Navê keçikê jî Meryem bû. 
LUK.1.28	Cibrayîl hat ba wê û jê re got: «Silav li te, ey keçika ku kerema Xwedê li ser e. Xudan bi te re ye.» 
LUK.1.29	Meryem bi vê silavê şaş ma û fikirî, ka ev çi silav e? 
LUK.1.30	Milyaket jê re got: «Ya Meryem, netirse! Kerema Xwedê li te bûye. 
LUK.1.31	Va ye, tê bizaro bibî û tê kurekî bînî û navê wî Îsa deynî. 
LUK.1.32	Ewê mezin be û wê jê re Kurê Yê Herî Berz bê gotin. Û Xudan, Xwedê wê textê bavê wî Dawid bide wî. 
LUK.1.33	Û ewê her û her li ser mala Aqûb padîşahiyê bike û dawiya padîşahiya wî nayê.» 
LUK.1.34	Meryemê ji milyaket re got: «Ma gelo evê çawa çêbe? Çimkî tu mêr nêzîkî min nebûne.» 
LUK.1.35	Milyaket lê vegerand û got: «Ruhê Pîroz wê bê ser te û tê bikevî bin hêza siya wî Yê Herî Berz. Ji ber vê yekê wê ji wî pîrozê ku wê ji te çêbe re Kurê Xwedê bê gotin. 
LUK.1.36	Û va ye, Êlîzabêt a ku mirova te ye, ew jî bi vê pîrîtiya xwe ve bi kurekî bizaro ye. Ya ku jê re digotin ku zarokan nayne, va ye, ew di heyva xwe ya şeşan de ye. 
LUK.1.37	Çimkî tu tişt li ber Xwedê ne zehmet e.» 
LUK.1.38	Meryemê got: «Va me, ez cêriya Xudan im. Bila wek ku te gotî, ji min re bibe.» Piştre milyaket ji ba wê çû.
LUK.1.39	Meryem rabû di wan rojan de bi lez çû nav çiyan, bajarekî ji bajarên Cihûda. 
LUK.1.40	Ew gihîşt mala Zekerya û silav li Êlîzabêtê kir. 
LUK.1.41	Gava ku Êlîzabêtê silava Meryemê bihîst, zarok di zikê wê de xwe tevda û Êlîzabêt bi Ruhê Pîroz tije bû, 
LUK.1.42	û bi dengekî bilind got: «Tu di nav jinan de pîroz î û berê zikê te pîroz e! 
LUK.1.43	Ma ez kî me, heta ku diya Xudanê min bê ba min? 
LUK.1.44	Çimkî gava dengê silava te ket guhê min, zarok ji şahiyê xwe di zikê min de tevda. 
LUK.1.45	Xwezî bi wê, ku bawer kir ew tiştên ku ji aliyê Xudan ve jê re hatine gotin, wê bên cih.»
LUK.1.46	Hingê Meryemê got:
LUK.1.46	«Canê min pesnê Xudan dide.
LUK.1.47	Û ruhê min bi Xilaskarê min, Xwedê şa dibe,
LUK.1.48	Çimkî wî li nizimahiya cêriya xwe nêrî.
LUK.1.48	Îcar ji niha û pê ve, hemû nifş wê ji min re bêjin: ‹Xwezî bi te.›
LUK.1.49	Çimkî Xwedayê hêzdar tiştên mezin ji min re kirin.
LUK.1.49	Navê wî pîroz e.
LUK.1.50	Û rehma wî nifş bi nifş li ser wan e,
LUK.1.50	Yên ku ji wî ditirsin.
LUK.1.51	Wî bi zendê xwe qudreta xwe nîşan da,
LUK.1.51	Û wî, yên di dilê xwe de pozbilind ji hev belav kirin.
LUK.1.52	Wî, yên mezin ji textên wan anîn xwarê,
LUK.1.52	Û yên nizim bilind kirin.
LUK.1.53	Yên birçî bi tiştên qenc têr kirin,
LUK.1.53	Û yên dewlemend destvala rêkirin.
LUK.1.54	Wî rehma xwe anî bîra xwe
LUK.1.54	Û alîkariya xulamê xwe Îsraêl kir,
LUK.1.55	Çawa ku ji bav û kalên me re,
LUK.1.55	Ji Birahîm û dûndana wî re
LUK.1.55	Soza xwe ji bo her û her daye.»
LUK.1.56	Meryem nêzîkî sê mehan li ba Êlîzabêtê ma û paşê vegeriya mala xwe.
LUK.1.57	Gava dema zarokanîna Êlîzabêtê hat, wê kurek anî. 
LUK.1.58	Cîran û mirovên wê bihîstin ku Xudan rehmeke mezin li wê kiriye û ew jî bi wê re şa bûn. 
LUK.1.59	Û di roja heştan de ji bo sinetkirina kurik hatin û xwestin, navê bavê wî Zekerya lê bikin. 
LUK.1.60	Lê diya wî li wan vegerand û got: «Na, navê wî wê Yûhenna be.» 
LUK.1.61	Wan jê re got: «Di nav mirovên te de kesek bi vî navî tune.» 
LUK.1.62	Îcar wan bi îşaretan ji bavê wî pirsî, ka ew dixwaze çi navî li wî bike 
LUK.1.63	Wî nivîsdekek xwest û weha li ser nivîsî: «Navê wî Yûhenna ye.» Û hemû şaş man. 
LUK.1.64	Di cih de dev û zimanê wî vebûn, peyivî û pesnê Xwedê da. 
LUK.1.65	Tirs ket dilê hemûyên ku li dora wan rûdiniştin û li seranserê çiyayên Cihûstanê li ser van tiştan hat peyivîn. 
LUK.1.66	Û hemûyên ku ev tişt bihîstin, ew xistin dilê xwe û gotin: «Gelo ev zarok wê bibe çi?» Çimkî destê Xudan li ser wî bû.
LUK.1.67	Û bavê wî Zekerya bi Ruhê Pîroz tije bû, wî pêxemberîtî kir û got:
LUK.1.68	«Pesin ji Xudan Xwedayê Îsraêl re,
LUK.1.68	Ku ew hat serdana gelê xwe û wî ew bi berdêl xilas kir. 
LUK.1.69	Wî ji mala xulamê xwe Dawid
LUK.1.69	Strûhekî xilasiyê ji me re rakir,
LUK.1.70	– Çawa ku wî hê ji berê ve bi devê pêxemberên xwe yên pîroz gotibû –
LUK.1.71	Ku em ji dijminên me û ji destê hemûyên ku ji me nefret dikin, xilas bike,
LUK.1.72	Da li bav û kalên me bê rehmê,
LUK.1.72	Û peymana xwe ya pîroz,
LUK.1.73	Wê sonda ku ji bavê me Birahîm re xwaribû, bîne bîra xwe
LUK.1.74+LUK.1.75	Ku em ji destê dijminên xwe xilas bibin
LUK.1.74+LUK.1.75	Û bê tirs li ber wî di hemû rojên jiyana xwe de
LUK.1.74+LUK.1.75	Bi paqijî û rastî biperizin wî.
LUK.1.76	Û tu jî, zaroko, wê ji te re pêxemberê Yê Herî Berz bê gotin,
LUK.1.76	Çimkî tê di pêşiya Xudan de herî, da ku tu riyên wî amade bikî
LUK.1.77	Û ji bo lêbihûrtina gunehên wan,
LUK.1.77	Xilaskirinê bi gelê wî bidî zanîn.
LUK.1.78	Ji rehm û dilovaniya Xwedayê me,
LUK.1.78	Wê ji jor, wek ku roj hiltê, bê serdana me,
LUK.1.79	Da ronahiyê bide wan ên ku di tariyê de
LUK.1.79	Û di bin siya mirinê de rûniştine
LUK.1.79	Û ewê berê lingên me bide ser riya silametê.»
LUK.1.80	Kurik mezin dibû û bi ruh bi qewet dibû û heta bi wê roja ku ew ji Îsraêl re xuya bû, li çol û çolistanan ma.
LUK.2.1	Di wan rojan de Qeyser Awgûstos emir da, ku hemû xelkên dinya Romayê bên jimartin. 
LUK.2.2	Di wê demê de, gava Kûrênyos serdarê Sûriyê bû, ev hejmartina pêşî bû ku hat kirin. 
LUK.2.3	Û her kes çû bajarê xwe, da ku xwe bide nivîsîn. 
LUK.2.4	Ûsiv jî ji bajarê Nisreta Celîlê çû Beytlehmê, bajarê Dawid ê li Cihûstanê, çimkî ew ji mala Dawid û ji bavikê wî bû. 
LUK.2.5	Ew çû wê derê, da ku xwe bi dergistiya xwe Meryemê re bide nivîsîn. Dergistiya wî jî bizaro bû. 
LUK.2.6	Gava ew li Beytlehmê bûn, dema zarokanîna wê hat 
LUK.2.7	û wê kurê xwe yê nixurî anî. Wê zarokê xwe di pêçekê de pêça û di afirekî de danî, çimkî cihê wan li mêvanxanê tunebû.
LUK.2.8	Îcar li wê derdorê şivanan bi şev li çolê li ber keriyên xwe nobe digirt. 
LUK.2.9	Milyaketekî Xudan ji wan re xuya bû û rûmeta Xudan hawirdora wan kir ronahî. Tirseke mezin ket ser wan. 
LUK.2.10	Milyaket ji wan re got: «Netirsin! Ez hatime, ku ez mizgîniya şabûneke mezin bidim we, ku ji tevahiya gel re ye. 
LUK.2.11	Îro li bajarê Dawid xilaskarek ji we re çêbûye. Ew jî Xudan Mesîh e. 
LUK.2.12	Bila ev ji we re bibe nîşan: Hûnê zarokekî di pêçekê de pêçayî û di afirekî de razayî bibînin.» 
LUK.2.13	Û ji nişkê ve ordiyeke leşkerên ezmên bi milyaket re xuya bûn, pesnê Xwedê didan û gotin:
LUK.2.14	«Li bilindahiyan ji Xwedê re rûmet
LUK.2.14	Û li ser erdê li ser wan ên ku Xwedê ji wan razî ye silamet.»
LUK.2.15	Çaxê milyaket ji dora wan hilkişiyan ezmên, şivanan ji hev re got: «De werin, em herin Beytlehmê û vî tiştê bûyî yê ku Xudan bi me daye zanîn, bibînin.» 
LUK.2.16	Îcar ew bi lez çûn. Wan Meryem, Ûsiv û zarokê di afir de razayî dîtin. 
LUK.2.17	Gava ew dîtin, wan ew xebera ku li ser zarok bihîstibûn, belav kirin. 
LUK.2.18	Hemûyên ku ev bihîstin, li tiştên ku şivanan ji wan re got, şaş man. 
LUK.2.19	Lê Meryemê ev xeberên ha hemû di dilê xwe de hildianîn û kûr li ser wan difikirî. 
LUK.2.20	Şivan vegeriyan; ji bo tiştên dîtî û bihîstî pesnê Xwedê didan û rûmet didanê. Her tiştî, bi awayê ku ji wan re hatibû gotin dîtibûn.
LUK.2.21	Çaxê heşt roj temam bûn, ew hat sinetkirin û navê wî Îsa danîn, wek ku hê berî ew bikeve zikê diya xwe, milyaket gotibû.
LUK.2.22	Û gava rojên paqijbûna wan li gor Şerîeta Mûsa temam bûn, zarok birin Orşelîmê, da ku wî pêşkêşî Xudan bikin,
LUK.2.23	wek ku di Şerîeta Xudan de hatiye nivîsîn: «Her zarokê nêr ê nixurî wê nedrê Xudan be»
LUK.2.24	û li gor gotina Şerîeta Xudan «Cotek kevokên qumrî, an du ferxên kevokan»
LUK.2.25	Hingê li Orşelîmê mirovek hebû, ku gelek rast û xwedêtirs bû. Navê wî Şimûn bû. Ew li hêviyê bû ku Îsraêl bê handan. Ruhê Pîroz li ser wî bû. 
LUK.2.26	Û Ruhê Pîroz bi wî dabû zanîn ku berî dîtina Mesîhê Xudan, ew mirinê nabîne. 
LUK.2.27	Bi rêberiya Ruh ew hat Perestgehê. Gava dê û bavê wî, ji bo pêkanîna Şerîetê, Îsayê zarok anîn Perestgehê, 
LUK.2.28	Şimûn rahişt wî û ew xist himbêza xwe, wî pesnê Xwedê da û got:
LUK.2.29	«Ya Xudan, niha li gor gotina xwe
LUK.2.29	Xulamê xwe bi silamet berde.
LUK.2.30	Çimkî çavê min xilaskirina te dît,
LUK.2.31	A ku te li ber çavê hemû miletan amade kiriye:
LUK.2.32	Ronahiya ku çavê miletan vedike
LUK.2.32	Û rûmeta ji bo gelê te yê Îsraêl e.»
LUK.2.33	Dê û bavê wî li wan gotinên Şimûn gelek şaş man. 
LUK.2.34	Şimûn ew pîroz kirin û ji diya wî Meryemê re got: «Ev zarokê ha ji bo ketin û rabûna gelekan li Îsraêlê hatiye danîn û ew nîşanek e ku li hember derkevin, 
LUK.2.35	da ku fikrên dilê gelekan bên kifşkirin. Û şûrek wê di dilê te re jî here, wî qul bike.»
LUK.2.36	Û li wê derê pêxemberek hebû, navê wê Hana bû. Ew keça Fanowêl û ji eşîra Aşêr bû. Ew gelek pîr bû û piştî keçkaniya xwe heft salan bi mêrê xwe re mabû 
LUK.2.37	û piştre heta heştê û çar salan jinebî mabû. Wê dev ji Perestgehê bernedida û bi şev û roj bi dua û rojî diperizî Xwedê. 
LUK.2.38	Ew jî di wê kêlîkê de hat, pesnê Xwedê da û wê li ser wî ji yên ku li hêviya xilasiya Orşelîmê bûn re got.
LUK.2.39	Û çaxê wan li gor Şerîeta Xudan her tişt pêk anî, vegeriyan bajarê xwe Nisreta Celîlê. 
LUK.2.40	Îcar zarok mezin dibû, bi hêz dibû û bi şehrezayiyê tije dibû û qenciya Xwedê jî li ser wî bû.
LUK.2.41	Dê û bavê wî her sal di Cejna Derbasbûnê de diçûn Orşelîmê. 
LUK.2.42	Gava Îsa dibû diwanzdeh salî, ew li gor adeta cejnê dîsa hilkişiyan Orşelîmê. 
LUK.2.43	Piştî ku wan rojên cejnê temam kirin û vegeriyan, Îsayê zarok li Orşelîmê ma. Haya dê û bavê wî jê tunebû. 
LUK.2.44	Di gumana wan de ew jî di nav koma rêwiyan de ye û ew rojekê rêve çûn. Hê ji nû ve di nav mirov û nasên xwe de li wî geriyan. 
LUK.2.45	Gava wan ew nedît, ew vegeriyan Orşelîmê û lê geriyan. 
LUK.2.46	Di roja sisiyan de wan ew di Perestgehê de dît. Ew di nav mamosteyên Şerîetê de rûniştî bû, guh dida wan û pirs ji wan dikirin. 
LUK.2.47	Hemûyên ku gotinên wî dibihîstin li şehrezayî û bersîvên wî şaş diman. 
LUK.2.48	Dema dê û bavê wî ew dîtin, gelek şaş man. Diya wî ji wî re got: «Kurê min, te çima wisa li me kir? Ez û bavê te, em bi xem û xiyal li te digeriyan.» 
LUK.2.49	Wî ji wan re got: «Çima hûn li min geriyan? Ma we nizanibû ku divê ez li mala Bavê xwe bim?» 
LUK.2.50	Lê wan maneya gotinên wî fêm nekir. 
LUK.2.51	Îcar Îsa bi wan re daket û çû bajarê Nisretê û bi ya wan dikir. Lê diya wî ev tiştên ha hemû di dilê xwe de hilanîn. 
LUK.2.52	Îsa jî bi şehrezayiyê pêşve diçû û mezin dibû; ew li ber Xwedê û li ber mirovan keremdar bû.
LUK.3.1	Di sala panzdehan a padîşahiya Qeyser Tîberyos de Pontiyos Pîlatos waliyê Cihûstanê bû, Hêrodês serwerê Celîlê bû, birayê wî Filîpos serwerê herêma Îtûrya û Traxonîdayê bû, Lûsanyas serdarê Avêlinyayê bû 
LUK.3.2	û Henan û Qeyafa Serokkahîn bûn. Di wê demê de gotina Xwedê li çolê ji Yûhennayê kurê Zekerya re hat. 
LUK.3.3	Îcar Yûhenna çû û li seranserê Çemê Urdunê hîn dikir, ku xelk imad bibin û tobe bikin, da ku li gunehên wan bê bihûrtin. 
LUK.3.4	Çawa ku di kitêba gotinên Îşaya pêxember de hatiye nivîsîn:
LUK.3.4	«Dengê yê li çolê bang dike:
LUK.3.4	‹Riya Xudan amade bikin
LUK.3.4	Şiveriyên wî sererast bikin!
LUK.3.5	Her gelî wê tije bibin,
LUK.3.5	Her çiya û gir wê nizim bibin,
LUK.3.5	Xwarî wê rast bibin
LUK.3.5	Û riyên asê wê hilû bibin.
LUK.3.6	Û her mirov wê xilasiya Xwedê bibîne.›»
LUK.3.7	Îcar elalet dihatin, da ku ji aliyê Yûhenna ve bên imadkirin. Wî ji wan re got: «Hey têjikên koremaran, kê ji we re gotiye ku hûn ji ber wê xezeba ku tê, birevin? 
LUK.3.8	De ka fêkiyê ku li tobekirinê tê, bidin û dest pê nekin û ji xwe re nebêjin: ‹Birahîm bavê me ye.› Ez ji we re dibêjim ku Xwedê dikare ji van keviran jî zarokan ji Birahîm re rake. 
LUK.3.9	Ji xwe bivir li ser qurmê daran e. Her dara ku berê qenc nede, wê bê birrîn û bê avêtin nav êgir.»
LUK.3.10	Û elaletê ji wî pirsî û got: «Nexwe em çi bikin?» 
LUK.3.11	Wî li wan vegerand û got: «Yê ku du kirasên wî hebin, bila yekî bide wî yê ku tune û yê ku xwarina wî hebe, bila ew jî wisa bike.» 
LUK.3.12	Bacgir jî hatin, da ku imad bibin û gotin: «Mamoste, ma em çi bikin?» 
LUK.3.13	Wî ji wan re got: «Ji wî tiştê ku divê hûn bistînin bêtir nestînin.» 
LUK.3.14	Leşkeran jî pirsî û gotin: «Lê em çi bikin?» Û wî ji wan re got: «Bêbextiyê li xelkê nekin û bi darê zorê tiştekî ji wan nestînin û bi meaşê xwe razî bin.»
LUK.3.15	Ew xelk hemû di hêviyê de dima û li ser Yûhenna di dilê xwe de digotin: «Ma gelo Mesîh ev e?» 
LUK.3.16	Û Yûhenna bersîva wan da û got: «Ez bi avê we imad dikim, lê yê ji min hêzdartir tê, ku ez ne hêja me, benên çaroxa wî jî vekim. Ewê bi Ruhê Pîroz û bi êgir we imad bike. 
LUK.3.17	Melhêba wî di destê wî de ye, da ku bêndera xwe paqij bike û genim di embara xwe de bicivîne, lê ewê kayê bi agirê ku venamire bişewitîne.»
LUK.3.18	Bi vî awayî wî bi gelek tiştên din jî şîret li xelkê dikir û Mizgînî bi wan dida bihîstin. 
LUK.3.19	Lê gava Yûhenna ji ber jinbira Mîr Hêrodês Hêrodiya û ji ber hemû xerabiyên din, yên ku wî kiribûn, li wî hilat, 
LUK.3.20	Hêrodês li ser hemû xerabiyên xwe ev jî bi ser de zêde kir, ku wî Yûhenna avêt zîndanê.
LUK.3.21	Gava xelk hemû dihat imadkirin, Îsa jî imad bû. Wê kêlîka ku Îsa dua dikir, ezman vebû 
LUK.3.22	û Ruhê Pîroz bi beden di şiklê kevokekê de li ser wî danî û dengek ji ezmên hat û got: «Tu yî Kurê min ê delal. Dilê min bi te xweş e.»
LUK.3.23	Îsa bi xwe, gava ku dest bi hînkirina xwe kir, nêzîkî sî salî bû. Û wek ku dihat gumankirin ew kurê Ûsiv bû, kurê Elî, 
LUK.3.24	kurê Metat, kurê Lêwî, kurê Melkê, kurê Yannay, kurê Ûsiv, 
LUK.3.25	kurê Metîtya, kurê Amos, kurê Nahûm, kurê Heslî, kurê Necay, 
LUK.3.26	kurê Mehat, kurê Metîtya, kurê Şêmeyîn, kurê Yûsêx, kurê Yoda, 
LUK.3.27	kurê Yûhenan, kurê Rêşa, kurê Zerûbabel, kurê Şaltiyêl, kurê Nerî, 
LUK.3.28	kurê Melkê, kurê Êdî, kurê Qosam, kurê Êlmedam, kurê Er, 
LUK.3.29	kurê Yêşû, kurê Êliyazêr, kurê Yorîm, kurê Metat, kurê Lêwî, 
LUK.3.30	kurê Şimûn, kurê Cihûda, kurê Ûsiv, kurê Yonam, kurê Êlyaqîm, 
LUK.3.31	kurê Melya, kurê Mena, kurê Metêta, kurê Natan, kurê Dawid, 
LUK.3.32	kurê Yêşa, kurê Ovêd, kurê Bowaz, kurê Selmon, kurê Nehşon, 
LUK.3.33	kurê Amînadav, kurê Admîn, kurê Aram, kurê Hesrûn, kurê Perez, kurê Cihûda, 
LUK.3.34	kurê Aqûb, kurê Îshaq, kurê Birahîm, kurê Têrah, kurê Nehor, 
LUK.3.35	kurê Serûx, kurê Rêwo, kurê Pêlêg, kurê Eber, kurê Şalah, 
LUK.3.36	kurê Qênan, kurê Arpexşad, kurê Sam, kurê Nûh, kurê Lamex, 
LUK.3.37	kurê Metûşela, kurê Henox, kurê Yarêd, kurê Mahalalêl, kurê Qênan, 
LUK.3.38	kurê Enoş, kurê Sêt, kurê Adem, kurê Xwedê bû.
LUK.4.1	Û Îsa bi Ruhê Pîroz tije ji Çemê Urdunê vegeriya. Ruh ew bir çolê 
LUK.4.2	û ew çil rojî ji aliyê Îblîs ve hat ceribandin. Wî di wan rojan de tiştek nexwar û gava ew roj derbas bûn, ew birçî bû.
LUK.4.3	Îblîs jê re got: «Eger tu Kurê Xwedê yî, ji vî kevirî re bêje, bila bibe nan.» 
LUK.4.4	Îsa bersîva wî da û got: «Hatiye nivîsîn ku: ‹Mirov ne bi nên tenê dijî.›
LUK.4.5	Îblîs ew derxist bilindahiyekê û di bîhnekê de wî hemû padîşahiyên dinyayê nîşanî wî dan 
LUK.4.6	û jê re got: «Ezê hemû vê desthilatiyê û rûmeta van padîşahiyan bidim te; çimkî ew ji min re hatiye dayîn û ez dikarim wê bidim wî yê ku ez dixwazim. 
LUK.4.7	Îcar, eger tu ji min re herî ser çokan, hemû wê bibin ên te.» 
LUK.4.8	Îsa bersîva wî da û got: «Hatiye nivîsîn ku: ‹Biperize Xudan Xwedayê xwe û bi tenê ji wî re xizmetê bike.›
LUK.4.9	Hingê Îblîs ew bir Orşelîmê, ew danî ser birca Perestgehê û jê re got: «Eger tu Kurê Xwedê yî, ka xwe ji vir bavêje xwarê. 
LUK.4.10	Çimkî hatiye nivîsîn: ‹Ewê ji bo te li milyaketên xwe emir bike, da ku ew te biparêzin› 
LUK.4.11	û ‹ewê te li ser destên xwe hilgirin, da ku lingê te li kevirekî nekeve.›
LUK.4.12	Îsa lê vegerand û got: «Hatiye gotin: ‹Xudan, Xwedayê xwe neceribîne.›
LUK.4.13	Û gava Îblîs hemû ceribandinên xwe xilas kirin, ew wextekê jê dûr ket.
LUK.4.14	Û Îsa bi hêza Ruhê Pîroz vegeriya Celîlê û li seranserê wî cihî nav û dengê wî belav bû. 
LUK.4.15	Wî di kinîştên wan de hîn dikir û hemûyan pesnê wî dida.
LUK.4.16	Û ew hat Nisretê, cihê ku lê mezin bûbû û wek adeta xwe, roja Şemiyê ket kinîştê, rabû ser xwe, da ku ji wan re bixwîne. 
LUK.4.17	Kitêba Îşaya pêxember dan wî. Gava wî nivîsara lihevpêçayî vekir, wî ew cih dît ku tê de weha hatibû nivîsîn:
LUK.4.18	«Ruhê Xudan li ser min e,
LUK.4.18	Çimkî wî ez mesh kirime,
LUK.4.18	Da ez Mizgîniyê bidim belengazan;
LUK.4.18	Wî ez şandime, da ku ez ji girtiyan re azadiyê
LUK.4.18	Û ji koran re vebûna çavan bidim bihîstin,
LUK.4.18	Bindestan azad bikim
LUK.4.19	Û sala Xudan a keremê bidim naskirin.»
LUK.4.20	Wî kitêb li hev pêça, ew da destê yê berdestî û rûnişt. Çavên hemûyên ku di kinîştê de bûn, li wî diman. 
LUK.4.21	Îcar wî dest pê kir û ji wan re got: «Îro ev nivîsara ku we bihîst, hat cih.» 
LUK.4.22	Û hemûyan ew erê kir û li wan gotinên wî yên merdane, yên ku ji devê wî derdiketin, şaş man û gotin: «Ma ev ne kurê Ûsiv e?» 
LUK.4.23	Û wî ji wan re got: «Bêguman hûnê vê meselê ji min re bêjin: ‹Hekîmo, de xwe bi xwe qenc bike! De ka wan hemû tiştên me bihîstine ku te li Kefernahûmê kirine, li vê derê, li bajarê xwe jî bike!›» 
LUK.4.24	Hingê wî got: «Bi rastî ez ji we re dibêjim, tu pêxember bi dilê xelkên bajarê xwe tune. 
LUK.4.25	Lê ez ya rast ji we re dibêjim: Di rojên Êlyas pêxember de, çaxê ku ezman sê sal û şeş mehan hatibû girtin û di tevahiya welêt de xelayeke giran çêbûbû, gelek jinebî li welatê Îsraêlê hebûn. 
LUK.4.26	Îcar Êlyas ji tu kesekî ji wan re nehat şandin, belê ji jinebiya ku li herêma Saydayê, li bajarê Sarêfatê dima re hat şandin.
LUK.4.27	Û di dema Êlîşa pêxember de gelek kotî li welatê Îsraêlê hebûn û ji nav wan ji Nemanê ji Sûriyê pê ve, kesekî din nehat paqijkirin.»
LUK.4.28	Gava wan kesên di kinîştê de ev yek bihîst, hemû hêrs ketin 
LUK.4.29	û rabûn ser xwe, Îsa ji bajêr derxistin derve, birin ser kendalê girê ku bajarê wan li ser hatibû avakirin, da ku wî ji wê derê bavêjin xwarê. 
LUK.4.30	Lê ew di nav wan re derbas bû û çû.
LUK.4.31	Îsa bi xwar ve dageriya Kefernahûmê, bajarekî Celîlê û wî di roja Şemiyê de hîn kir. 
LUK.4.32	Ew li hînkirina wî gelek şaş diman, çimkî ew bi desthilatî peyivî. 
LUK.4.33	Di kinîştê de mirovek hebû ku ruhê cinekî nepak pê re hebû. Wî bi dengekî bilind kir qîrîn û got: 
LUK.4.34	«Ax, Îsayê Nisretî, ma te çi ji me ye? Ma tu hatiyî, da ku tu me helak bikî? Ez dizanim tu kî yî, tu Pîrozê Xwedê yî.» 
LUK.4.35	Îsa lê hilat û got: «Devê xwe bigire û ji wî derkeve!» Cin ew mirov di navendê de avêt erdê, ji wî derket û ziyanek nedayê. 
LUK.4.36	Û hemû heyirî man û tirsiyan, ew di nav hev de peyivîn û gotin: «Gelo ev çi gotin e, çimkî ew bi hêz û desthilatî emir li ruhên nepak dike û ew derdikevin?» 
LUK.4.37	Êdî nav û dengê wî li her cihê wê herêmê belav bû.
LUK.4.38	Hingê Îsa ji kinîştê derket û çû mala Şimûn. Xesûya Şimûn tayeke giran girtibû û ji bo wê ji wî lava kirin. 
LUK.4.39	Îcar ew raserî wê rawesta û li tayê hilat. Ta ji wê çû û ew di cih de rabû ser xwe û xizmeta wan kir. 
LUK.4.40	Çaxê roj çû ava, hemûyan nexweşên xwe yên ku ketibûn êş û janên cûr bi cûr, anîn ba wî. Wî jî destên xwe danîn ser her yekî ji wan û ew qenc kirin. 
LUK.4.41	Û ji gelekan jî cin derdiketin, dikirin qîrîn û digotin: «Tu Kurê Xwedê yî.» Wî li wan hilat û nedihişt ku deng ji wan derkeve, çimkî wan dizanibû ku ew Mesîh e.
LUK.4.42	Îcar gava bû roj, Îsa derket û çû cihekî ku bêpêjin bû. Elalet jî lê digeriya û dihatin heta ba wî. Wan dixwest ku wî bigirin, da ku ew ji ba wan neçe. 
LUK.4.43	Lê wî ji wan re got: «Divê ez Mizgîniya Padîşahiya Xwedê bidim bajarên din jî, çimkî ez ji bo vê yekê hatime şandin.» 
LUK.4.44	Û wî di kinîştên Cihûstanê de hîn dikir.
LUK.5.1	Rojekê gava Îsa li ber perê Gola Cênîsartê sekinîbû, elalet li wî teng dikir, da ku gotina Xwedê bibihîzin. 
LUK.5.2	Îsa du qeyik li devê golê dîtin. Masîgir ji wan peya bûbûn û torên xwe dişuştin. 
LUK.5.3	Îsa li qeyikekê ji wan siwar bû. Ew jî ya Şimûn bû û ji wî hêvî kir ku qeyikê piçekê ji bejê dûr bixe. Û rûniştî ji qeyikê elalet hîn dikir. 
LUK.5.4	Piştî ku wî gotinên xwe xilas kirin, ji Şimûn re got: «Qeyika xwe ber bi kûrahiyê ve bajo, torên xwe bavêjin nêçîra masiyan.» 
LUK.5.5	Şimûn lê vegerand û got: «Ya Hosta! Tevahiya şevê me kir û nekir, me tu tişt negirt. Lê li ser gotina te, ezê toran bavêjim.» 
LUK.5.6	Gava wan wisa kir, wan ewqas masî girtin ku hindik mabû, torên wan bidirin. 
LUK.5.7	Wan bi îşaret kirin şirîkên xwe yên ku di qeyika din de bûn, da ku bên û alîkariya wan bikin. Ew jî hatin û herdu qeyik ewqas dagirtin ku hindik ma bû, ew bin av bibin. 
LUK.5.8	Gava Şimûn-Petrûs ev dît, wî xwe avêt ber çokên Îsa û got: «Ya Xudan, ji min dûr keve, çimkî ez mirovekî gunehkar im.» 
LUK.5.9	Çimkî ew û hemû yên ku pê re bûn ji pirrbûna masiyên ku girtibûn, heyirî diman û ditirsiyan, 
LUK.5.10	wisa jî Aqûb û Yûhenna, kurên Zebedî, yên ku şirîkên Şimûn bûn heyirîn. Hingê Îsa ji Şimûn re got: «Netirse! Ji niha û pê ve, tê bibî nêçîrvanê mirovan.» 
LUK.5.11	Wan qeyikên xwe kişandin bejê, dev ji her tiştî berdan û li pey wî çûn.
LUK.5.12	Gava ku ew li nav bajarekî ji bajaran bû, li wir mirovek hebû ku bedena wî hemû kotî bû. Gava wî Îsa dît, xwe deverû avêt erdê, jê lava kir û got: «Ya Xudan, eger tu bixwazî, tu dikarî min paqij bikî.» 
LUK.5.13	Îsa destê xwe dirêj kir, dest li wî da û got: «Ez dixwazim. Paqij bibe!» Û di cih de kotîbûn jê çû. 
LUK.5.14	Û Îsa tembîh li wî kir, ku ew vê yekê ji kesî re nebêje, lê jê re got: «Here xwe nîşanî kahîn bide û wek ku Mûsa emir kiriye, pêşkêşekê bide, da ji wan re bibe şahidî, ku tu paqij bûyî.» 
LUK.5.15	Dîsa jî nav û dengê Îsa hê bêtir belav dibû û elaleteke mezin li hev kom dibû, da ku guhdariya wî bikin û ji nexweşiyên xwe qenc bibin. 
LUK.5.16	Lê wî xwe dida çolê û dua dikir.
LUK.5.17	Rojekê, çaxê wî hîn dikir, Fêrisî û Şerîetzan jî li wir rûniştibûn. Ew ji her gundên Celîlê, Cihûstanê û ji Orşelîmê hatibûn. Hêza Xudan ji bo qenckirina nexweşiyên wan pê re bû. 
LUK.5.18	Hingê hin zilaman yekî felcî di nav nivînan de anî û dixebitîn ku wî bînin hundir û deynin ber Îsa. 
LUK.5.19	Lê gava wan ji ber elaletê tu rê nedît ku wî bînin hundir, ew hilkişiyan ser bên, keremîtik rakirin û ew tevî nivînên wî daxistin navendê ber Îsa. 
LUK.5.20	Gava wî baweriya wan dît, ji yê felcî re got: «Ey mirovo! Li gunehên te hat bihûrtin.» 
LUK.5.21	Şerîetzan û Fêrisiyan dest pê kir, fikirîn û gotin: «Ma evê ku çêrî Xwedê dike kî ye? Ma ji Xwedê pê ve, kî dikare li gunehan bibihûre?» 
LUK.5.22	Îsa bi fikrên wan hesiya, wî bersîv da û ji wan re got: «Ma hûn çima tiştên weha di dilê xwe de dibêjin? 
LUK.5.23	Ma kîjan hêsanîtir e? Ez bêjim: ‹Gunehên te li te hatin bihûrtin!› an ku ez bêjim: ‹Rabe û rêve here!› 
LUK.5.24	Lê ji bo ku hûn bizanin desthilatiya Kurê Mirov heye ku li ser erdê li gunehan bibihûre», ji yê felcî re got: «Ez ji te re dibêjim, rabe nivînên xwe hilîne û here mala xwe.» 
LUK.5.25	Ew jî di cih de li pêş wan rabû ser xwe, rahişt wan nivînên ku ew di nav wan de bû, çû mala xwe û pesnê Xwedê da. 
LUK.5.26	Hemû li vê yekê heyirî man, pesnê Xwedê dan, dilê wan tije tirs bû û gotin: «Îro me tiştên ecêb dîtin.»
LUK.5.27	Piştî vê yekê Îsa derket derve û bacgirekî rûniştî di bacxanê de dît, ku navê wî Lêwî bû. Wî jê re got: «Li pey min were.» 
LUK.5.28	Wî jî dev ji her tiştî berda, rabû ser xwe û li pey wî çû. 
LUK.5.29	Lêwî jê re di mala xwe de ziyafetek da. Li ser sifrê bi wan re hejmareke mezin ji bacgiran û hinekên din rûniştibûn. 
LUK.5.30	Îcar Fêrisiyan û zaneyên wan ên Şerîetê di serê şagirtên wî de kirin pitepit û gotin: «Çima hûn bi bacgir û gunehkaran re dixwin û vedixwin?» 
LUK.5.31	Îsa li wan vegerand û got: «Ne yên saxlem, lê yên nexweş hewcedarê hekîm in. 
LUK.5.32	Ez nehatime, ku ji bo tobekirinê gazî rastan bikim, lê ez hatim ku gazî gunehkaran bikim.»
LUK.5.33	Îcar wan ji Îsa re got: «Şagirtên Yûhenna gelek rojiyê digirin û dua dikin û yên Fêrisiyan jî wisa dikin, lê yên te dixwin û vedixwin.» 
LUK.5.34	Îsa ji wan re got: «Heta ku zava bi wan re ye, ma hûn dikarin ji xelkê dawetê re bêjin: ‹Rojiyê bigirin!› 
LUK.5.35	Lê rojên ku zava wê ji nav wan bê standin wê bên. Hingê di wan rojan de ewê rojiyê bigirin.»
LUK.5.36	Wî meselek jî ji wan re got: «Tu kes perçeyekî ji cilekî nû jê nake, ku cilekî kevin pê pîne bike. Eger bike, hem wê cilê nû bidirîne, hem jî ew perçê ji cilê nû bi cilê kevin re li hev nayê. 
LUK.5.37	Û tu kes şeraba nû naxe meşkên kevin. Eger weha bike, şeraba nû wê meşkan bidirîne, şerab wê birije û meşk wê ziyan bibin. 
LUK.5.38	Lê belê divê şeraba nû bikeve meşkên nû. 
LUK.5.39	Û kesek tune ku piştî şeraba kevin vexwe, ya nû bixwaze, çimkî ew dibêje: ‹Ya kevin xweş e.›»
LUK.6.1	Rojeke Şemiyê, gava Îsa di nav dexlan re diçû, şagirtên wî simbil diçinîn, di nav destên xwe de difirikandin û dixwarin. 
LUK.6.2	Lê hinekan ji Fêrisiyan ji wan re got: «Çima hûn tiştê ku roja Şemiyê nabe, dikin?» 
LUK.6.3	Îsa li wan vegerand û got: «Ma we nexwendiye, ku Dawid çi kir gava ew û yên bi wî re birçî bûn? 
LUK.6.4	Çawa ew ket Mala Xwedê, nanê pêşberiyê stand, xwar û da wan ên bi xwe re jî, ew nanê ku ji kahînan pê ve çênabe ku kesek bixwe?»
LUK.6.5	Û wî ji wan re got: «Kurê Mirov Xudanê roja Şemiyê ye.»
LUK.6.6	Rojeke din a Şemiyê ew çû kinîştê û hîn kir. Li wê derê mirovek hebû ku destê wî yê rastê hişkbûyî bû. 
LUK.6.7	Îcar çavên Şerîetzan û Fêrisiyan li Îsa bûn, ka ewê roja Şemiyê nexweşiyan qenc bike. Çimkî ew li tiştekî digeriyan, da ku wî sûcdar bikin. 
LUK.6.8	Lê wî dizanibû ku ew çi difikirin û ji wî zilamê ku destê wî hişkbûyî bû re got: «Rabe ser xwe û li navendê raweste.» Ew jî rabû ser xwe û rawesta. 
LUK.6.9	Hingê Îsa ji wan re got: «Ez ji we dipirsim: Ma di roja Şemiyê de qencîkirin an xerabîkirin, xilaskirina jiyana mirovekî an helakkirin cayîz e?» 
LUK.6.10	Û wî li hemûyên hawirdora xwe nêrî û ji wî mirovî re got: «Destê xwe dirêj bike!» Wî jî wisa kir û destê wî qenc bû. 
LUK.6.11	Lê ew bi carekê har bûn û bi hevdû şêwirîn, ka ew çi li Îsa bikin.
LUK.6.12	Di wan rojan de Îsa çû çiyê, da ku dua bike. Wî tevahiya şevê bi duakirina li ber Xwedê derbas kir. 
LUK.6.13	Û gava bû roj, wî gazî şagirtên xwe kir û diwanzdeh ji wan hilbijartin. Wî ji wan re «Şandî» got: 
LUK.6.14	Ew jî ev bûn: Şimûn, yê ku wî navê Petrûs jî lê kiribû û birayê wî Endrawis, Aqûb û Yûhenna, Filîpos û Bertolomeyos, 
LUK.6.15	Metta û Tûma, Aqûbê Halfayos û Şimûn, yê ku jê re Welatparêz digotin, 
LUK.6.16	Cihûdayê kurê Aqûb û Cihûdayê Îsxeryotî yê ku li Îsa xayîn derket.
LUK.6.17	Û ew bi wan re hat xwarê û li nav deştekê rawesta. Û li wir komeke mezin a ji şagirtên wî û elaleteke mezin ji xelkê hebû. Ew ji seranserê Cihûstanê, ji Orşelîmê û ji ber keviya deryayê, ji Sûr û Saydayê hatibûn, da ku guhdariya wî bikin û ji nexweşiyên xwe qenc bibin. 
LUK.6.18	Yên ku ji ruhên nepak jî cefa dikişandin, dihatin qenckirin. 
LUK.6.19	Û tevahiya elaletê dixebitî ku destê xwe li wî bidin, çimkî hêz ji wî derdiket û hemû qenc dikirin.
LUK.6.20	Îcar Îsa çavên xwe ber bi şagirtên xwe ve hildan û got:
LUK.6.20	«Xwezî bi we belengazan,
LUK.6.20	Çimkî Padîşahiya Xwedê ya we ye.
LUK.6.21	Xwezî bi we, hûn ên ku niha birçî ne,
LUK.6.21	Çimkî hûnê bên têrkirin.
LUK.6.21	Xwezî bi we, hûn ên ku niha digirîn,
LUK.6.21	Çimkî hûnê bikenin.
LUK.6.22	Xwezî bi we, gava ku xelk di ber Kurê Mirov de, ji we nefret bikin, we ji nav xwe derxin, we nizim bikin û navê we bi xerabî derxin. 
LUK.6.23	Di wê rojê de şa bin û ji şahiyê bireqisin, çimkî xelata we li ezmên mezin e. Bav û kalên wan jî li pêxemberan wisa dikirin.
LUK.6.24	Lê belê wey li we dewlemendan,
LUK.6.24	Çimkî we handana xwe standiye.
LUK.6.25	Wey li we, hûn ên ku niha têr in,
LUK.6.25	Çimkî hûnê birçî bibin.
LUK.6.25	Wey li we, hûn ên ku niha dikenin,
LUK.6.25	Çimkî hûnê bikevin şîn û girînê.
LUK.6.26	«Wey li we be, gava ku hemû mirov bi qencî li ser we bipeyivin, çimkî bav û kalên wan jî bi pêxemberên derewîn wisa dikirin.
LUK.6.27	«Lê ez ji we guhdaran re dibêjim: Ji dijminên xwe hez bikin; qenciyê bi wanên ku ji we nefret dikin, bikin. 
LUK.6.28	Duayên qenc ji bo wan bikin, yên ku nifiran li we dikin; ji bo wan ên ku xerabiyê bi we dikin, dua bikin. 
LUK.6.29	Yê ku sîleyeke li lama te bixe, ya din jî bide ber. Û eger yek ebayê te ji te bistîne, kirasê xwe jî bi dest ve berde. 
LUK.6.30	Bide her kesê ku ji te dixwaze û tiştên xwe ji wî yê ku ji te distîne, bi şûn de nexwaze. 
LUK.6.31	Çawa hûn dixwazin ku xelk ji we re bikin, hûn jî wisa ji wan re bikin.
LUK.6.32	«Eger hûn ji wan hez bikin, yên ku ji we hez dikin, gelo çi feyda we wê jê hebe? Çimkî gunehkar jî ji wan ên ku ji wan hez dikin, hez dikin. 
LUK.6.33	Û eger hûn qenciyê bi wan bikin, yên ku qenciyê bi we dikin, gelo çi feyda we wê jê hebe? Gunehkar jî wisa dikin. 
LUK.6.34	Û eger hûn bi deyn bidin wan ên ku hûn bi hêvî ne ji wan bistînin, gelo çi feyda we wê jê hebe? Gunehkar jî bi deyn didin gunehkaran, da ku tiştê dayî bi şûn de bistînin. 
LUK.6.35	Lê belê ji dijminên xwe hez bikin û qenciyê bikin. Bi deyn bidin û li hêviya vegerandinê nemînin. Hingê xelata we wê mezin be û hûnê bibin kurên Yê Herî Berz. Çimkî ew ji nankoran û xeraban re qencîker e. 
LUK.6.36	Dilbirehm bin, çawa ku Bavê we jî dilbirehm e.
LUK.6.37	«Dadbar nekin, hûn jî nayên dadbarkirin; sûcdar dernexin, hûn jî sûcdar nayên derxistin; lê bibihûrin, wê li we jî bê bihûrtin. 
LUK.6.38	Bidin, wê ji we re jî bê dan; bi pîvaneke qenc, bihevdedayî, bihevdehejandî û sereavêtî, wê bikeve pêşa we. Çimkî hûn bi çi pîvanê bipîvin, bi wê pîvanê jî wê ji we re bê pîvandin.»
LUK.6.39	Û Îsa meselek jî ji wan re got: «Ma yê kor dikare rêberiya yê kor bike? Ma herdu jî nakevin çalê? 
LUK.6.40	Şagirt ne di ser mamostê xwe re ye; lê her yekê ku di hînbûna xwe de bigihîje, wê bibe wek mamostê xwe. 
LUK.6.41	Û çima tu qirşikê di çavê birayê xwe de dibînî, lê girşê di çavê xwe de nabînî? 
LUK.6.42	An çawa tu dikarî ji birayê xwe re bêjî: ‹Birawo, bihêle ku ez vî qirşikê di çavê te de derxim›, lê tu girşê di çavê xwe bi xwe de nabînî? Hey mirovê durû! Ka pêşî girş ji çavê xwe derxe, hingê tê zelal bibînî, ku qirşikê di çavê birayê xwe de derxî.
LUK.6.43	«Ne dara qenc a ku berê xerab dide heye û ne jî dara xerab a ku berê qenc dide. 
LUK.6.44	Her dar ji berê xwe tê naskirin; tu kes ji stiriyan hêjîran nade hev û ne jî ji diriyê tirî diçine. 
LUK.6.45	Mirovê qenc ji xezîna dilê xwe ya qenc tiştê qenc derdixe û yê xerab ji xezîna dilê xwe ya xerab tiştê xerab derdixe, çimkî dev ji tijebûna dil dibêje.
LUK.6.46	«Û çima hûn ji min re dibêjin: ‹Ya Xudan, Ya Xudan› û ew tiştên ku ez dibêjim, hûn nakin? 
LUK.6.47	Ez nîşanî we bidim, ka her kesê ku tê ba min û peyvên min dibihîze û wan tîne cih, wek kê ye: 
LUK.6.48	Ew wek mirovekî ye ku xaniyek ava kir. Wî kola û kûr kir û bingeha xênî li ser latê danî. Gava lehî rabû, pêlên wê li xênî dan, lê nikaribûn xênî ji cih bilebitînin, çimkî ew saxlem hatibû avakirin. 
LUK.6.49	Lê ewê ku peyva min dibihîze û nake, ew mîna mirovekî ye ku xaniyek li ser axê, bê bingeh ava kir. Lehiyê li xênî da û ew di cih de hilweşiya û ketina wî xaniyî gelek dijwar bû.»
LUK.7.1	Piştî ku wî ew gotinên ku xelkê guhdarî dikir, xilas kirin, ew ket Kefernahûmê. 
LUK.7.2	Xulamê sersedekî nexweş ketibû û li ber mirinê bû. Ew li ba sersed yekî hêja bû. 
LUK.7.3	Dema wî li ser Îsa bihîst, wî çend ji rihspiyên Cihûyan şandin ba wî û jê lava kir, ku ew bê û xulamê wî xilas bike. 
LUK.7.4	Gava ew hatin ba Îsa, wan gelek lavlav jê kir û gotin: «Ew hêja ye ku tu vê jê re bikî, 
LUK.7.5	çimkî ew ji miletê me hez dike û wî bi xwe kinîşt ji me re ava kiriye.» 
LUK.7.6	Îsa bi wan re çû. Gava hindik mabû ku ew bigihîje mala wî, yê sersed dost şandin pêşiya wî, da ku ew weha jê re bêjin: «Ya Xudan, xwe newestîne, çimkî ez ne hêja me ku tu bêyî bin banê min. 
LUK.7.7	Ji ber vê yekê jî min xwe hêja nedît ku ez bêm ba te. Îcar hema peyvekê bêje û xulamê min wê qenc bibe. 
LUK.7.8	Çimkî ez jî mirovekî di bin emir de me û di bin min re jî leşker hene. Ez ji yekî re dibêjim: ‹Here!›, ew diçe û ji yê din re dibêjim: ‹Were!›, ew tê û ez ji xulamê xwe re dibêjim: ‹Vê bike!›, ew dike.» 
LUK.7.9	Gava Îsa ev bihîst, ew li wî şaş ma. Wî berê xwe da elaleta ku li pey wî dihat û got: «Ez ji we re dibêjim ku min di Îsraêlê de jî baweriyeke evqas mezin nedîtiye.» 
LUK.7.10	Û gava yên şandî vegeriyan mal, wan dît ku xulamê wî sax bûye.
LUK.7.11	Ne gelekî piştî vê, Îsa çû nav bajarekî ku jê re Nayîn digotin. Şagirtên wî û elaleteke mezin pê re diçûn. 
LUK.7.12	Gava ew nêzîkî dergehê bajêr dibû, miriyek ji bajêr derdixistin. Ew kurê diya xwe yê yekta bû û dê jî jinebî bû. Elaleteke mezin ji bajêr bi wê re bû. 
LUK.7.13	Gava Xudan dê dît, dilê wî pê şewitî û jê re got: «Negirî!» 
LUK.7.14	Ew nêzîkî darbestê bû, destê xwe lê da û yên ku ew hilgirtibûn, sekinîn. Wî got: «Xorto! Ez ji te re dibêjim, rabe ser xwe!» 
LUK.7.15	Û yê mirî rabû, rûnişt û dest pê kir, peyivî. Û Îsa ew da diya wî. 
LUK.7.16	Îcar tirs ket dilê hemûyan. Wan pesnê Xwedê da û digotin: «Pêxemberekî mezin di nav me de rabûye» û «Xwedê hatiye serdana gelê xwe.» 
LUK.7.17	Û ev gotina ha ya li ser wî li seranserê Cihûstanê û hawirdora wê belav bû.
LUK.7.18	Şagirtên Yûhenna jî ji wî re li ser van tiştan hemûyan gotin. Û Yûhenna gazî du şagirtên xwe kir 
LUK.7.19	û ew şandin ba Xudan, da ku jê bipirsin: «Ma ewê ku wê bihata tu yî, an em li hêviya yekî din bimînin?» 
LUK.7.20	Gava ew herdu zilam hatin ba wî, wan jê re got: «Yûhennayê imadkar em şandine ba te, da ku em bipirsin: ‹Ma yê ku wê bihata tu yî, an em li hêviya yekî din bimînin?›» 
LUK.7.21	Wê gavê Îsa gelek ji nexweşî, êş û ruhên xerab qenc kirin û çavên gelek koran vekirin. 
LUK.7.22	Îsa li wan vegerand û got: «Herin û we çi dîtiye û çi bihîstiye ji Yûhenna re bêjin: Kor dibînin, şil û şeht rêve diçin, kotî paqij dibin, kerr dibihîzin, mirî radibin û Mizgînî ji belengazan re tê dayîn. 
LUK.7.23	Û xwezî bi wî yê ku ji min neenire.»
LUK.7.24	Gava qasidên Yûhenna çûn, wî dest pê kir û ji elaletê re li ser Yûhenna got: «Ma hûn derketin çolê, da ku hûn çi bibînin? Çîtikeke ku li ber bayê diheje? 
LUK.7.25	Nexwe hûn derketin, ku hûn çi bibînin? Ma mirovekî, ku cilên nermîn li xwe kirine? Va ye, yên bi cilên spehî û di dewlemendiyê de dijîn, di qesrên padîşahan de ne. 
LUK.7.26	Nexwe hûn derketin ku hûn çi bibînin? Ma pêxemberekî? Erê, ez ji we re dibêjim, ji pêxemberekî hê zêdetir. 
LUK.7.27	Ev ew e, ku li ser hatiye nivîsîn:
LUK.7.27	‹Va ye, ez qasidê xwe di pêşiya te de dişînim,
LUK.7.27	Ewê riya te li pêşiya te amade bike.›
LUK.7.28	Ez ji we re dibêjim, di nav wan ên ku ji jinan çêbûn de, tu kes ji Yûhenna mezintir tune, lê di Padîşahiya Xwedê de yê herî biçûk ji Yûhenna mezintir e.»
LUK.7.29	Gava tevahiya xelkê, heta bi bacgiran jî ev yek bihîst, wan dît ku Xwedê rast e, çimkî bi imadkirina Yûhenna hatibûn imadkirin. 
LUK.7.30	Lê Fêrisî û Şerîetzanan daxwaza Xwedê ya ku ji bo wan bû red kir, çimkî bi imadkirina Yûhenna nehatibûn imadkirin. 
LUK.7.31	«Ma ez mirovên vî nifşî bimînînim kê û ew mîna kê ne? 
LUK.7.32	Ew wek zarokan in ên ku li nav meydana bajêr rûdinin, bang dikin hev û dibêjin:
LUK.7.32	‹Me ji we re li bilûrê xist û hûn nereqisîn.
LUK.7.32	Me avêt ser miriyan û hûn negirîn.›
LUK.7.33	Çimkî Yûhennayê imadkar hat, ne nan dixwar û ne şerab vedixwar û we digot: ‹Ew bi cinan ketiye.› 
LUK.7.34	Kurê Mirov jî hat, ew dixwe û vedixwe û hûn dibêjin: ‹Ev mirovekî xwera û serxweş e, dostê bacgir û gunehkaran e.› 
LUK.7.35	Lê şehrezayî ji aliyê hemû zarokên xwe ve rast tê dîtin.»
LUK.7.36	Yekî ji Fêrisiyan Îsa vexwend, ku bi wî re xwarinê bixwe. Ew jî çû mala yê Fêrisî û li ser sifrê rûnişt. 
LUK.7.37	Û li bajêr jineke gunehkar hebû. Gava wê bihîst ku ew li mala yê Fêrisî li ser sifrê rûniştiye, wê di firaxeke mermerê spî de rûnê bîhnxweş anî. 
LUK.7.38	Ew ji pişt ve li ber lingên wî rawesta, bi girîn dest pê kir, lingên wî bi hêstiran şil kirin û ew bi porê serê xwe ziwa kirin. Wê lingên wî ramûsandin û rûnê bîhnxweş li wan da. 
LUK.7.39	Gava Fêrisiyê ku ew gazî mala xwe kiribû, ev dît, ji xwe re got: «Eger ev pêxember bûya, wê bizaniya, ka ev jina ku destê xwe li wî dide kî ye û ew çi jin e. Çimkî ew yeke gunehkar e.»
LUK.7.40	Îsa jê re got: «Şimûn, ez dixwazim tiştekî ji te re bêjim.» Wî got: «De bêje, mamoste.» 
LUK.7.41	«Du deyndarên deynxwazekî hebûn; yek ji wan bi pênc sed û yê din bi pêncî zîvî deyndar bû. 
LUK.7.42	Lê ji ber ku tiştekî wan tunebû ku deynê xwe bidin, ew li herduyan jî bihûrt. Îcar kîjan ji herduyan wê bêtir ji wî hez bike?» 
LUK.7.43	Şimûn lê vegerand û got: «Ez dibêjim hema, ewê ku bêtir lê hatî bihûrtin.» Wî jî jê re got: «Te rast tê derxist.» 
LUK.7.44	Wî berê xwe da jinê û ji Şimûn re got: «Tu vê jinê dibînî? Ez hatim mala te, te av jî ji bo lingên min neda, lê wê lingên min bi hêstiran şil kirin û bi porê xwe ziwa kirin. 
LUK.7.45	Te ramûsanek jî neda min, lê wê ji hinga ku ez ketime hundir ve, dev ji ramûsandina lingên min bernedaye. 
LUK.7.46	Te rûnê zetyê li serê min neda, lê wê rûnekî bîhnxweş li lingên min da. 
LUK.7.47	Loma ez ji te re dibêjim, li gunehên wê yên gelek hat bihûrtin. Ji ber vê yekê wê gelek hez kiriye. Lê yê ku jê re hindik tê lêbihûrtin, ew hindik hez dike.» 
LUK.7.48	Û wî ji wê re got: «Li gunehên te hat bihûrtin.» 
LUK.7.49	Yên ku pê re li ser sifrê rûniştibûn, dest pê kirin û ji xwe re gotin: «Gelo ev kî ye ku li gunehan jî dibihûre?» 
LUK.7.50	Hingê wî ji jinê re got: «Baweriya te tu xilas kirî. Îcar bi silamet here.»
LUK.8.1	Piştî demekê Îsa di bajar û gundan re digeriya, hîn dikir û Mizgîniya Padîşahiya Xwedê dida. Her diwanzdeh jî pê re bûn. 
LUK.8.2	Herweha hin jinên ku ji ruhên xerab û nexweşiyan hatibûn qenckirin bi wan re bûn: Meryema ku jê re Mejdelanî digotin a ku heft cin jê derketibûn, 
LUK.8.3	û Yohana jina Xûzayê şahneyê mala Hêrodês û Sosin û gelekên din ku bi malê xwe alîkariya wan dikirin.
LUK.8.4	Û gava elaleteke mezin ji xelkê ji her bajarî li ba Îsa civiya, wî meselek ji wan re got: 
LUK.8.5	«Cotkar derket, da ku here tovê xwe biçîne. Çaxê wî tovê xwe direşand, hinek ket tenişta rê. Xelkê pê lê kir û teyrên ezmanan ew xwarin. 
LUK.8.6	Û hinek jê ket ser erdê kevirî û şîn bû, lê zû hişk bû, ji ber ku ew bê rewa bû. 
LUK.8.7	Hinek ket nav stiriyan, stirî jî pê re şîn bûn û ew fetisandin. 
LUK.8.8	Hin jî ket ser erdekî qenc, şîn bû û berê wî sed tovî bû.»
LUK.8.8	Piştî van gotinan Îsa bi dengekî bilind got: «Ewê ku guhên wî ji bo bihîstinê hene, bila bibihîze!»
LUK.8.9	Şagirtên wî jê pirsîn: «Ka maneya vê meselê çi ye?» 
LUK.8.10	Wî jî got: «Zanîna sirên Padîşahiya Xwedê ji we re hatiye dayîn, lê ji yên din re bi meselan tê gotin, da ku ‹ew binêrin, lê nebînin û bibihîzin, lê fêm nekin.›
LUK.8.11	«Maneya vê meselê jî ev e: Tov peyva Xwedê ye. 
LUK.8.12	Tovê ku ket tenişta rê ew in ku dibihîzin, lê Îblîs tê û wê ji dilê wan derdixe, da ku ew baweriyê neynin û xilas nebin. 
LUK.8.13	Yên ser erdê kevirî ew in ku çaxê gotina Xwedê dibihîzin, wê bi dilxweşî qebûl dikin; lê ew bê ra ne, baweriya wan heta bi demekê ye û di wextê ceribandinê de ew ji rê derdikevin.
LUK.8.14	«Yên ku ketine nav stiriyan jî, ew in, yên ku dibihîzin û diçin, bi xem, dewlemendî û kêfên vê dinyayê difetisin û berê gihîştî nadin. 
LUK.8.15	Lê yên di nav erdê qenc de ew in ku peyva Xwedê dibihîzin, bi dilekî pak û durust di dilê xwe de hiltînin û bi bîhna fireh ber didin.
LUK.8.16	«Tu kes qendîlê pênaxe û bi firaxekê nanixumîne, an jî wê naxe bin nivînan. Lê belê ew wê datîne ser şamdankê, da yên ku bên hundir, ronahiyê bibînin. 
LUK.8.17	Çimkî tiştekî veşartî tune ku neyê eşkerekirin û ne jî tiştekî nixumandî heye ku neyê zanîn û nekeve ber ronahiyê. 
LUK.8.18	Loma hay ji xwe hebin ku hûn çawa guhdarî dikin, çimkî yê ku pê re heye, wê ji wî re bêtir bê dayîn û yê ku pê re tune, tiştê ku ew yê xwe guman dike jî, wê ji wî bê standin.»
LUK.8.19	Hingê dê û birayên Îsa hatin ba wî, lê ji ber elaletê wan nikaribû ku xwe bigihînin wî. 
LUK.8.20	Û jê re gotin: «Diya te û birayên te li derve ne û dixwazin te bibînin.» 
LUK.8.21	Lê wî li wan vegerand û got: «Diya min û birayên min ew in ên ku peyva Xwedê dibihîzin û dikin.»
LUK.8.22	Rojekê ji rojan ew bi şagirtên xwe ve ket qeyikekê û ji wan re got: «Werin, em herin aliyê din ê golê.» Û bi rê ketin. 
LUK.8.23	Gava ew bi qeyikê diçûn, ew bi xew ve çû. Hingê bagerek li golê rabû, av diket qeyikê û ew ketin talûkê. 
LUK.8.24	Û şagirt nêzîkî wî bûn, ew hişyar kirin û gotin: «Ya Hosta, ya Hosta, em helak dibin!» Ew jî rabû û li ba û pêlên avê hilat. Êdî bager rawesta û dinya bê deng bû. 
LUK.8.25	Hingê wî ji wan re got: «Kanî baweriya we?» Ew tirsiyan, şaş man û ji hev re gotin: «Ma ev kî ye ku li ba û avê emir dike û ew bi ya wî dikin?»
LUK.8.26	Ew çûn herêma Girasîniyan a ya ku diket pêşberî Celîlê. 
LUK.8.27	Gava ew derket ser bejê, mirovek ji wî bajarî rastî wî hat ku bi cinan ketibû. Wî ji mêj ve cil li xwe nedikirin û li malê nedima. Ew li nav goristanan dima. 
LUK.8.28	Gava wî Îsa dît, kir qîrîn û xwe li ber wî avêt erdê û bi dengekî bilind got: «Ma te çi ji min e, ya Îsa, Kurê Xwedayê Herî Berz? Ez lava ji te dikim, min nede ezabê.» 
LUK.8.29	Çimkî Îsa emir li ruhê nepak kiribû, ku ji wî mirovî derkeve. Wî cinî pirr caran ew digirt. Bi ser ku ew bi qeyd û zincîran girêdayî dihat girtin jî, lê dîsa wî qeyd dişikandin û cin ew diajot çol û çolistanan. 
LUK.8.30	Îsa jê pirsî û got: «Navê te çi ye?» Wî got: «Lejyon», ji ber ku gelek cin ketibûn wî. 
LUK.8.31	Cinan ji Îsa lavlav kir, da ku ew emir li wan neke, ku ew herin kortala bêbinî. 
LUK.8.32	Li wê derê garaneke mezin a berazan li pala çiyê diçêrî. Cinan jê lava kir, ku ew destûrê bide wan, da ku ew bikevin wan berazan. Wî jî destûr da wan. 
LUK.8.33	Îcar cin ji wî mirovî derketin û ketin berazan, garan jî çû û xwe di kaşê re avêt golê û xeniqî. 
LUK.8.34	Çaxê gavanan dît ku çi çêbû, ew reviyan û ev xeber li nav bajêr û gundan belav kirin. 
LUK.8.35	Îcar xelk derketin, da ku bibînin, ka çi çêbûbû. Ew hatin ba Îsa û ew mirovê ku cin jê derketibûn, bi cil û li ser hişê xwe li ber lingên Îsa rûniştî dîtin û tirsiyan. 
LUK.8.36	Yên ku ev tişt dîtibûn, ji wan re gotin, ka çawa yê cinoyî hat qenckirin. 
LUK.8.37	Hingê tevahiya xelkê ji hawirdora Girasînê ji Îsa xwestin ku ew ji nav wan here, çimkî tirseke mezin ketibû dilê wan. Îsa jî ket qeyikê û vegeriya. 
LUK.8.38	Lê ew zilamê ku cin ji wî derketibûn, lava ji Îsa kir, da ku ew li ba wî bimîne. Lê Îsa ew rêkir û jê re got: 
LUK.8.39	«Vegere mala xwe û eva ku Xwedê ji bo te kiriye, bêje.» Ew jî çû û li nav tevahiya bajêr got ku Îsa çi ji wî re kiriye.
LUK.8.40	Gava Îsa vegeriya, elaletê ew qebûl kir, çimkî hemû li hêviya wî bûn. 
LUK.8.41	Û serwerekî kinîştê hat, ku navê wî Yayîros bû. Wî xwe avêt ber lingên Îsa û jê lava kir, ku ew pê re here mala wî. 
LUK.8.42	Çimkî keçeke wî ya yekta hebû ku nêzîkî diwanzdeh salî bû û li ber mirinê bû. Gava Îsa diçû, elalet bi ser wî de dizêriya. 
LUK.8.43	Û jineke ku ji diwanzdeh salan ve xwîn jê diçû û her tiştên ku wê abora xwe pê dikir jî, dabû hekîman û kesekî nikaribû wê qenc bike, 
LUK.8.44	ji pişt ve hat û destê xwe li rêşiyên kirasê Îsa da. Û di cih de xwîna ku jê diçû çikiya. 
LUK.8.45	Îsa pirsî: «Ew kî bû ku destê xwe li min da?» Gava hemûyan înkar kir, Petrûs got: «Hosta, elalet li te tê hev û li te teng dikin.» 
LUK.8.46	Lê Îsa got: «Yekî destê xwe li min da; ez pê hesiyam, ku hêz ji min derket.» 
LUK.8.47	Gava jinikê dît ku ew veşartî nema, ew lerizî, hat û li ber wî xwe avêt erdê û li pêş tevahiya xelkê got ku wê ji ber çi destê xwe li wî da û çawa ew di cih de qenc bû. 
LUK.8.48	Îsa ji wê re got: «Keça min, baweriya te tu qenc kirî. De îcar bi silamet here.» 
LUK.8.49	Hê Îsa dipeyivî, yek ji mala serdarê kinîştê hat û got: «Keça te mir. Êdî mamoste newestîne.» 
LUK.8.50	Gava Îsa ev bihîst, lê vegerand û got: «Netirse, tenê bawer bike, keçik wê qenc bibe!» 
LUK.8.51	Gava ew hat xênî, wî nehişt ku ji bilî Petrûs, Yûhenna, Aqûb û dê û bavê keçikê kes bi wî re derbas bibe. 
LUK.8.52	Hemû li ser wê digirîn û şîn digirtin. Lê belê Îsa ji wan re got: «Negirîn, ew nemiriye, lê ew di xew de ye.» 
LUK.8.53	Ew pê kenîn, çimkî wan dizanibû ku keçik miriye. 
LUK.8.54	Wî rahişt destê wê, gazî wê kir û got: «Keçikê, rabe ser xwe!» 
LUK.8.55	Îcar ruhê wê lê vegeriya û ew di cih de rabû ser xwe. Û Îsa emir kir, ku tiştekî xwarinê bidinê. 
LUK.8.56	Dê û bavê wê heyirî man. Wî tembîh li wan kir, ku ew ji kesekî re nebêjin, ka çi çêbûye.
LUK.9.1	Îsa her diwanzdeh şagirtên xwe civandin, li ser hemû cinan û ji bo qenckirina nexweşiyan hêz û desthilatî da wan. 
LUK.9.2	Wî ew şandin, da ku ew Padîşahiya Xwedê bidin bihîstin û nexweşan qenc bikin 
LUK.9.3	û ji wan re got: «Tiştekî ji bo rê bi xwe re nebin, ne dar, ne tûr, ne nan, ne pere û ne jî du kiras. 
LUK.9.4	Û xaniyê ku hûn bikevinê, li wir bimînin û ji wir bidin rê. 
LUK.9.5	Û li her dera ku ew we qebûl nekin, ji wî bajarî derkevin û toza lingên xwe biweşînin, da ku ji bo wan bibe şahidî.» 
LUK.9.6	Şagirt derketin û gund bi gund geriyan. Wan Mizgînî dida û li her derê nexweş qenc dikirin.
LUK.9.7	Û Mîr Hêrodês her tiştê ku çêbûbû, bihîst û şaş ma, çimkî hinan digot ku Yûhenna ji nav miriyan rabûye; 
LUK.9.8	hinekên din digot ku Êlyas xuya bûye û hinan jî digot ku yek ji pêxemberên berê ji nû ve rabûye. 
LUK.9.9	Hingê Hêrodês got: «Min serê Yûhenna da birrîn. Lê gelo, evê ku ez van tiştan li ser dibihîzim, kî ye?» Û dixebitî, ku wî bibîne.
LUK.9.10	Gava ku Şandî vegeriyan, ji Îsa re her tiştê ku kiribûn, gotin. Wî ew bi xwe re birin û bi serê xwe çûn nêzîkî bajarekî bi navê Beytsayda. 
LUK.9.11	Îcar gava elaletê ev bihîst, ew li pey wî çûn. Wî ew qebûl kirin û ji wan re li ser Padîşahiya Xwedê peyivî. Wî yên hewcedarê saxbûnê, qenc dikirin. 
LUK.9.12	Çaxê ku roj li ber ava bû, her diwanzdeh hatin û jê re gotin: «Elaletê berde, da ku ew herin gundên hawirdor û nav malan, xwarin û cihê razanê ji xwe re bibînin, çimkî em li vir li cihekî bêpêjin in.» 
LUK.9.13	Lê wî ji wan re got: «Hûn xwarinê bidin wan!» Wan lê vegerand û gotin: «Ji pênc nan û du masiyan pê ve, tiştekî me tune. Wekî din divê em herin û ji tevahiya vê elaletê re xwarinê bikirrin.» 
LUK.9.14	Çimkî ew nêzîkî pênc hezar mêr bûn. Îcar Îsa ji şagirtên xwe re got: «Wan kom bi kom, di her yekê de li dor pêncî, bidin rûniştin.» 
LUK.9.15	Şagirtan jî wisa kir û hemû dan rûniştin. 
LUK.9.16	Û wî rahişt her pênc nan û herdu masiyan, çavên xwe ber bi ezmên ve hildan û şikir kir, ew şikandin û dan şagirtên xwe, da ku ew wan deynin ber elaletê. 
LUK.9.17	Wan xwar û hemû têr bûn û hê diwanzdeh selikên ji pariyên hûrbûyî yên ku ji ber wan mabûn, dan hev.
LUK.9.18	Carekê, gava wî bi tenê dua dikir, şagirtên wî li ba wî bûn û wî ji wan pirsî û got: «Li gor gotina xelkê ez kî me?» 
LUK.9.19	Wan lê vegerand û gotin: «Hin dibêjin Yûhennayê imadkar e, hinek dibêjin Êlyas e û hinekên din jî dibêjin ku yek ji pêxemberên berê rabûye.»
LUK.9.20	Hingê wî ji wan pirsî: «Lê hûn çi dibêjin? Bi ya we ez kî me?» Petrûs lê vegerand û got: «Tu Mesîhê Xwedê yî!» 
LUK.9.21	Îsa jî tembîh li wan kir û hişk emir da wan, ku ew vê yekê ji kesekî re nebêjin. 
LUK.9.22	Wî got: «Divê Kurê Mirov gelek cefayê bikişîne û ji aliyê rihspî, serekên kahînan û Şerîetzanan ve bê redkirin û kuştin û roja sisiyan rabe.» 
LUK.9.23	Û wî ji hemûyan re got: «Eger yek bixwaze li pey min bê, bila ew xwe înkar bike, her roj rahêje xaça xwe û li pey min bê. 
LUK.9.24	Çimkî kî ku bixwaze jiyana xwe xilas bike, ewê wê winda bike; lê kî ku jiyana xwe di ber min de winda bike, ewê wê xilas bike. 
LUK.9.25	Mirovek hemû dinyayê bi dest bixe jî, lê ew xwe bi xwe winda bike, an ziyaneke mezin bigihîne xwe, çi feyda wî heye? 
LUK.9.26	Û kî ku ji ber min û gotinên min şerm bike, Kurê Mirov jî gava ku bi rûmeta xwe, ya Bavê xwe û ya milyaketên pîroz ve bê, wê ji ber wî kesî şerm bike. 
LUK.9.27	Ez rast ji we re dibêjim, hin ji wan kesên ku li vir radiwestin, heta ku ew Padîşahiya Xwedê nebînin, ew mirinê qet tam nakin.»
LUK.9.28	Nêzîkî heşt rojan piştî van gotinan, wî Petrûs, Yûhenna û Aqûb bi xwe re birin û hilkişiya ser çiyê, da ku dua bike. 
LUK.9.29	Û gava ku wî dua dikir, xuyabûna rûyê wî hat guhertin, cilên wî spî bûn û şewq dan. 
LUK.9.30	Û va ye, du zilam pê re dipeyivîn. Ew Mûsa û Êlyas bûn. 
LUK.9.31	Ew di nav rûmetê de xuya bûbûn û li ser mirina wî ya ku wê li Orşelîmê biçûya serî, dipeyivîn. 
LUK.9.32	Petrûs û yên pê re ketibûn xewa giran; gava ew qenc hişyar bûn, wan rûmeta wî û herdu zilamên pê re rawestayî dîtin. 
LUK.9.33	Û çaxê ew ji wî veqetiyan, Petrûs ji Îsa re got: «Ya Hosta, qenc e ku em li vir in. Ka em sê holikan çêkin, yek ji te re, yek ji Mûsa re û yek jî ji Êlyas re.» Lê wî nizanibû ku ew çi dibêje. 
LUK.9.34	Îcar hê ew wisa dipeyivî, ewrek hat û li ser wan kir sî. Çaxê ew ketin nav ewr, tirsiyan. 
LUK.9.35	Û dengek ji ewr hat û got: «Ev e Kurê min ê bijartî! Guhdariya wî bikin!» 
LUK.9.36	Gava ku deng sekinî, Îsa tenê ma. Û wan devê xwe girt û di wan rojan de ji tiştê ku dîtibûn ji kesekî re tiştek negotin.
LUK.9.37	Dotira rojê, gava ew ji çiyê hatin xwarê, elaleteke mezin ber bi wî ve hat. 
LUK.9.38	Zilamekî ji nav elaletê bi dengekî bilind bang kir û got: «Mamoste, ez lava ji te dikim, bi çavê rehmê li kurê min binêre. Ew yê min ê yekta ye. 
LUK.9.39	Cinek wî digire, kur ji nişkê ve dike qîrîn û cin wî ji hev vedihejîne, heta kef bi ser devê wî dikeve, wî bi şid dipelixîne û zû bi zû ji wî venaqete. 
LUK.9.40	Min lava ji şagirtên te kir, da ku ew wî derxin, lê wan nikaribû.» 
LUK.9.41	Îsa lê vegerand û got: «Hey nifşê bêbawer û jirêderketî, ma ezê heta kengê bi we re bim û li we sebir bikim? Ka kurê xwe bîne vir!» 
LUK.9.42	Lê hê ew di rê de, cin ew avêt erdê û ji hev vehejand. Û Îsa li ruhê nepak hilat, kurik qenc kir û ew li bavê wî vegerand. 
LUK.9.43	Îcar ew hemû li mezinahiya Xwedê gelek şaş diman.
LUK.9.43	Gava hê hemû li tiştên ku Îsa kiribûn gelek şaş diman, wî ji şagirtên xwe re got: 
LUK.9.44	«Van gotinan bixin guhên xwe: Kurê Mirov wê bikeve nav destên mirovan.» 
LUK.9.45	Lê wan ev gotin fêm nekir. Ew ji wan veşartî bû, da ku ew tênegihîjin. Û ew ditirsiyan ku li ser vê gotinê jê bipirsin.
LUK.9.46	Û devjenî ket nav wan, ka di nav wan de yê herî mezin kî ye. 
LUK.9.47	Lê Îsa bi fikrên dilê wan dizanî, zarokek anî, li tenişta xwe danî 
LUK.9.48	û ji wan re got: «Kî ku vê zarokê bi navê min qebûl bike, ew min qebûl dike û kî ku min qebûl bike, yê ku ez şandime qebûl dike. Çimkî yê ku di nav we hemûyan de yê herî biçûk e, ew yê mezin e.»
LUK.9.49	Yûhenna jê re got: «Ya Hosta, me mirovek dît, bi navê te cin derdixistin, lê me nehişt, çimkî ew bi me re li pey te nayê.» 
LUK.9.50	Îsa jê re got: «Rê lê negirin, ji ber ku yê ne li dijî we ye, ew ji aliyê we ye.»
LUK.9.51	Çaxê rojên hilkişandina wî nêzîk dibûn, Îsa berê xwe da Orşelîmê, da ku here wê derê. 
LUK.9.52	Îcar wî qasid li pêşiya xwe şandin. Ew çûn gundekî Sameriyan, da ku amadekariyê jê re bikin. 
LUK.9.53	Lê wan ew qebûl nekir, ji ber ku wî berê xwe dabû Orşelîmê. 
LUK.9.54	Îcar gava şagirtên wî Aqûb û Yûhenna ev yek dîtin, gotin: «Ya Xudan, tu dixwazî, ku em emir bikin, da ku agir ji ezmên bibare û wan helak bike?»
LUK.9.55	Lê ew zivirî û li wan hilat. 
LUK.9.56	Piştre ew çûn gundekî din.
LUK.9.57	Çaxê ew rêve diçûn, yekî jê re got: «Tu herî ku derê, ezê li pey te bêm.» 
LUK.9.58	Îsa jê re got: «Kunên roviyan û hêlînên teyrên ezmanan hene, lê cihek tune ku Kurê Mirov serê xwe lê deyne.» 
LUK.9.59	Wî ji yekî din re got: «Li pey min were!» Lê wî got: «Ezbenî, destûrê bide min, ku ez pêşî herim bavê xwe veşêrim.» 
LUK.9.60	Îsa jê re got: «Bihêle, bila mirî miriyên xwe veşêrin, heçî tu yî, tu here û Mizgîniya Padîşahiya Xwedê bide!» 
LUK.9.61	Yekî din jî got: «Ya Xudan, ezê li pey te bêm, lê pêşî destûrê bide min, ku ez xatirê xwe ji maliyên xwe bixwazim.» 
LUK.9.62	Îsa jê re got: «Çi kesê ku destê xwe deyne ser halet û paş ve binêre, ew ne hêjayî Padîşahiya Xwedê ye.»
LUK.10.1	Piştî vê yekê Xudan heftê şagirtên din jî hilbijartin û ew dido dido li pêşiya xwe şandin her bajar û her cihê ku ew bi xwe wê biçûyayê. 
LUK.10.2	Wî ji wan re got: «Dexil gelek e, lê pale hindik in. Loma ji xwediyê dexlê lava bikin, da ku ji bo dexla xwe paleyan bişîne. 
LUK.10.3	Herin! Ez we wek berxan dişînim nav guran. 
LUK.10.4	Ne kîsik, ne tûr û ne jî çaroxan bi xwe re bibin û di rê de silavê nedin tu kesî. 
LUK.10.5	Û kîjan mala hûn bikevinê, pêşî bêjin: ‹Silamet li ser vê malê.› 
LUK.10.6	Û eger mirovekî hêjayî aştiyê li wir hebe, aştiya we wê li ser wî bimîne; lê eger nebe, ewê dîsa li we vegere. 
LUK.10.7	Îcar di wê malê de bimînin, tiştê wan ê heyî, bixwin û vexwin, çimkî yê pale hêjayî heqê xwe ye. Ji malekê neçin a din. 
LUK.10.8	Û kîjan bajarê hûn bikevinê û we qebûl bikin, tiştê ku bê ber we, bixwin. 
LUK.10.9	Nexweşên li wî bajarî qenc bikin û ji wan re bêjin: ‹Padîşahiya Xwedê nêzîkî we bûye.› 
LUK.10.10	Lê kîjan bajarê hûn bikevinê û we qebûl nekin, derkevin ser meydanên wî û bêjin: 
LUK.10.11	‹Em wê toza ku ji bajarê we bi lingê me ve maye jî, li ber wijdana we diweşînin, lê vê bizanin ku Padîşahiya Xwedê nêzîkî we bûye.› 
LUK.10.12	Ez ji we re dibêjim, wê rojê rewşa Sodomê wê ji rewşa wî bajarî çêtir be.
LUK.10.13	«Wey li te Xorazînê! Û wey li te Beytsaydayê! Eger ew kerametên ku di nav we de hatin kirin, di Sûr û Saydayê de bihatana kirin, wanê ji zû ve di nav xirarî û xweliyê de rûniştî tobe bikirana. 
LUK.10.14	Lê belê di Roja Dawî de halê Sûr û Saydayê wê ji yê we çêtir be. 
LUK.10.15	Û tu, hey Kefernahûmê, ma tê heta bi ezmên bilind bibî? Na, tê heta bi diyarê miriyan herî xwar! 
LUK.10.16	Yê ku guhdariya we dike, ew guhdariya min dike û yê ku we red dike, ew min red dike û yê ku min red dike, ew wî yê ku ez şandime, red dike.»
LUK.10.17	Her heftê bi şahî vegeriyan û gotin: «Ya Xudan, cin jî bi navê te bi ya me dikin.» 
LUK.10.18	Wî ji wan re got: «Min dît ku çawa Îblîs wek birûskê ji ezmên ket. 
LUK.10.19	Va ye, min desthilatî daye we, ku hûn pê li mar û dûpişkan û hemû hêza dijmin bikin û tu tişt qet ziyanê nade we. 
LUK.10.20	Lê belê bi vê şa nebin ku cin bi ya we dikin, lê bi vê şa bin ku navên we li ezmanan hatine nivîsîn.»
LUK.10.21	Wê gavê Îsa bi Ruhê Pîroz gelek şa bû û got: «Ya Bavo, Xudanê erd û ezmên, ez ji te re şikir dikim, ku te ev tiştên ha ji şehreza û zaneyan veşartine û ji zarokan re eşkere kirine. Erê, Bavo, çimkî ev yek li te xweş hat. 
LUK.10.22	Her tişt ji aliyê Bavê min ve ji min re hatiye dayîn. Ji Bav pê ve kesek nizane Kur kî ye û ji bilî Kur û yê ku Kur bixwaze bi wî bide eşkerekirin, kesek nizane, Bav kî ye.» 
LUK.10.23	Û wî berê xwe da şagirtan û bi taybetî ji wan re got: «Xwezî bi wan çavên tiştên ku hûn dibînin. 
LUK.10.24	Çimkî ez ji we re dibêjim ku gelek pêxember û padîşahan xwestin wan tiştên ku hûn dibînin, bibînin, lê nedîtin. Xwestin wan tiştên ku hûn dibihîzin, bibihîzin, lê nebihîstin.»
LUK.10.25	Îcar Şerîetzanek rabû, ji bo ku Îsa biceribîne got: «Mamoste, ma ez çi bikim, da ku ez bibim wêrisê jiyana herheyî?» 
LUK.10.26	Îsa lê vegerand û got: «Ma di Şerîetê de çi nivîsî ye? Tu çawa dixwînî?» 
LUK.10.27	Wî lê vegerand û got: «‹Bi hemû dilê xwe, bi hemû canê xwe, bi hemû hêza xwe û bi hemû hişê xwe ji Xudan, Xwedayê xwe hez bike› û ‹Wek ku tu ji xwe hez dikî, ji cîranê xwe hez bike.›
LUK.10.28	Îsa lê vegerand û got: «Te rast got, de îcar wisa bike, tê bijî.»
LUK.10.29	Lê wî xwest xwe rûspî derxe û ji Îsa re got: «Ma cîranê min kî ye?» 
LUK.10.30	Îsa lê vegerand û got: «Zilamek ji Orşelîmê daket xwarê û çû bajarê Erîhayê. Ew ket nav destên rêbiran. Rêbiran ew tazî kir, lê xistin û hema bêje nîvkuştî dev jê berdan û çûn. 
LUK.10.31	Îcar bi rasthatinî kahînek di wê riyê de dadiket. Gava wî ew dît, wî xwe jê dûr kir û di aliyê din re bihûrî û çû. 
LUK.10.32	Bi vî awayî yekî Lêwî jî hat wê derê, wî jî ew dît û di aliyê din re bihûrî û çû. 
LUK.10.33	De îcar yekî Samerî jî rêwîtî dikir û hat ba wî. Gava wî ew dît, dilê wî pê şewitî. 
LUK.10.34	Ew çû ba wî. Wî zeyt û şerab bi birînên wî de kirin û ew girêdan. Wî ew li ser dewara xwe siwar kir, bir mêvanxaneyekê û lê bû xweyî. 
LUK.10.35	Dotira rojê du zîv derxistin, dan xwediyê mêvanxaneyê û jê re got: ‹Li vî mirovî bibe xweyî, her tiştê ku tu bêtir lê serf bikî, gava ez vegerim, ezê bidim te.›
LUK.10.36	«Îcar, li gor dîtina te, kîjan ji van her siyan bû cîranê wî yê ku ketibû destê rêbiran?» 
LUK.10.37	Şerîetzan got: «Ewê ku dilê wî pê şewitî.» Îsa got: «De îcar, tu jî here û wisa bike!»
LUK.10.38	Û gava ew bi riya xwe ve diçûn, Îsa ket gundekî. Û jineke ku navê wê Merta bû, ew qebûl kir mala xwe. 
LUK.10.39	Xwişkeke wê jî hebû ku navê wê Meryem bû. Ew jî li ber lingên Xudan rûniştibû û guhê xwe dida gotina wî. 
LUK.10.40	Lê Merta bi gelek tiştan ve pirr mijûl dibû. Ew hat ba Îsa û jê re got: «Ya Xudan, ma tu xema xwe jê naynî ku xwişka min ez di kar de bi tenê hiştime? De jê re bêje ku ew alî min bike.» 
LUK.10.41	Xudan lê vegerand û got: «Merta, Merta, tu xema gelek tiştan dixwî û xwe bi wan reht dikî, 
LUK.10.42	lê tiştek bi tenê lazim e. Meryem ew para qenc ji xwe re bijartiye û ew ji wê nayê standin.»
LUK.11.1	Carekê Îsa li cihekî dua dikir û gava wî dua xwe xilas kir, yekî ji şagirtên wî jê re got: «Ya Xudan, ka me hînî duakirinê bike, çawa ku Yûhenna şagirtên xwe hîn kiriye.» 
LUK.11.2	Îsa ji wan re got: «Çaxê hûn dua bikin, bêjin:
LUK.11.2	Ya Bavo,
LUK.11.2	Navê te pîroz be,
LUK.11.2	Bila Padîşahiya te bê.
LUK.11.3	Nanê me yê rojane, roj bi roj bide me.
LUK.11.4	Û li gunehên me bibihûre,
LUK.11.4	Çimkî em jî li hemû deyndarên xwe dibihûrin
LUK.11.4	Û me nebe ceribandinê.»
LUK.11.5	Û wî ji wan re got: «Kî ji we dostekî wî hebe û ew nîvê şevê here ba wî û jê re bêje: ‹Dosto, ka sê nanan bi deyn bide min, 
LUK.11.6	çimkî dostê min ji riyeke dûr hatiye ba min û tiştekî min tune ku ez deynim ber wî.› 
LUK.11.7	Û yê din jî ji hundir lê vegerîne û bêje: ‹Min reht neke. Êdî derî girtî ye û zarokên min li ba min di nav nivînan de ne. Ez nikarim rabim û bidim te.› 
LUK.11.8	Ez ji we re dibêjim, eger ew ji bo dostaniyê ranebe û nede wî jî, ewê ji ber bêerziya wî rabe û çi jê re lazim be, wê bide wî. 
LUK.11.9	Û ez ji we re dibêjim:
LUK.11.9	Bixwazin, wê ji we re bê dayîn,
LUK.11.9	Lê bigerin, hûnê bibînin,
LUK.11.9	Li derî bixin, ewê ji we re vebe.
LUK.11.10	Çimkî yê ku dixwaze, distîne
LUK.11.10	Û yê ku digere, dibîne
LUK.11.10	Û yê ku li derî dixe, jê re vedibe.
LUK.11.11	Ka di nav we de bavek heye ku kurê wî masiyekî jê bixwaze û ew di şûna masî de marekî bide wî? 
LUK.11.12	An ku ew hêkekê bixwaze û ew dûpişkekî bide wî? 
LUK.11.13	Bi ser ku hûn xerab in jî, hûn dizanin diyariyên qenc bidin zarokên xwe. Îcar Bavê ezmanî hê çiqas bêtir wê Ruhê Pîroz bide wan ên ku ji wî dixwazin.»
LUK.11.14	Îsa cinekî lal derdixist û gava ku cin derket, yê lal peyivî û elalet şaş ma. 
LUK.11.15	Lê hinekan ji wan got: «Ew bi serekê cinan Belzebûl, cinan derdixe.» 
LUK.11.16	Hinekên din ji bo ku wî biceribînin, nîşanek ji ezmên jê dixwestin. 
LUK.11.17	Lê Îsa bi fikrên dilê wan dizanî û ji wan re got: «Her padîşahiya ku di nav wê de dubendî hebe, wêran dibe û mal li hember malê derdikeve. 
LUK.11.18	Û eger Îblîs li dijî xwe bi xwe rabe, padîşahiya wî wê çawa bimîne? Çimkî hûn dibêjin ku ez bi Belzebûl cinan derdixim. 
LUK.11.19	Eger ez bi Belzebûl cinan derxim, ma yên ku li pey we tên wan bi kê derdixin? Ji ber vê yekê ewê bibin dadgerên we. 
LUK.11.20	Lê eger ez bi tiliya Xwedê cinan derdixim, nexwe hingê Padîşahiya Xwedê gihîştiye we. 
LUK.11.21	Çaxê yekî çekdar û bi hêz qesra xwe diparêze, tiştên wî di ewlehiyê de dimînin. 
LUK.11.22	Lê çaxê yekî ji wî bihêztir bavêje ser wî û bikare wî, wê hemû çekên wî yên ku ew li wan ewle dibû, bistîne û talanê leva bike. 
LUK.11.23	Yê ku ne bi min re ye, li hember min e û yê ku bi min re nacivîne, belav dike.
LUK.11.24	«Çaxê ruhê nepak ji mirov derdikeve, ew li cihên bê av digere ku rihetiyê bibîne, lê nabîne. Hingê ew dibêje: ‹Ezê vegerim mala xwe ya ku ez jê derketime.› 
LUK.11.25	Îcar tê û dibîne ku ew maliştî û xemilandî ye. 
LUK.11.26	Hingê ew diçe û heft ruhên din ên ji xwe xerabtir tîne û ew dikevinê û li wir rûdinin. Êdî halê wî mirovî yê dawî ji yê pêşî xerabtir dibe.»
LUK.11.27	Çaxê Îsa hê ev tişt digotin, jinekê ji elaletê dengê xwe hilda û ji wî re got: «Xwezî bi wî zikê ku tu aniyî û bi wan çiçikên ku tu mêjandiyî.» 
LUK.11.28	Lê wî got: «Rast e, lê hê bêtir xwezî bi wan ên ku peyva Xwedê dibihîzin û pêk tînin!»
LUK.11.29	Û çaxê ku elalet li dor wî zêde dibû, Îsa dest bi gotinê kir: «Ev nifşê ha nifşekî xerab e, li nîşanekê digere û ji nîşana Ûnis pêxember pê ve, nîşaneke din ji wan re nayê dan. 
LUK.11.30	Çawa ku Ûnis ji xelkê Nînewê re bûye nîşan, Kurê Mirov jî wê ji vî nifşî re wisa be.
LUK.11.31	Şahbanûya Başûr wê di Roja Dawî de bi xelkê vî nifşî re rabe û wan sûcdar derxe; çimkî ew ji kujên dinyayê hat, da ku guhdariya şehrezayiya Silêman bike û va ye, yekî ji Silêman mezintir li vir e.
LUK.11.32	Di Roja Dawî de xelkê Nînewê wê bi vî nifşî re rabin û wan sûcdar derxin, çimkî wan bi danezana Ûnis tobe kir û va ye, yekî ji Ûnis mezintir li vir e.
LUK.11.33	«Tu kes qendîlê pênaxe û danayne cihekî veşartî, an jî naxe bin melkebê, lê datîne ser şamdanê, da yên ku dikevin hundir, ronahiyê bibînin. 
LUK.11.34	Çira bedena te çavê te ye. Eger çavê te saxlem be, hemû bedena te jî dibe ronahî, lê eger çavê te xerab be, bedena te jî dibe tarî. 
LUK.11.35	Îcar hay ji xwe hebe ku ronahiya di dilê te de nebe tarî. 
LUK.11.36	Eger bedena te hemû ronahî be û tu dera tarî tê de nebe, ew hemû wisa ronahî dibe, wek ku qendîlek bi şewqa xwe te ronahî dike.»
LUK.11.37	Çaxê Îsa dipeyivî, yekî Fêrisî ew vexwend, ku li ba wî xwarinê bixwe. Ew jî çû û li ser sifrê rûnişt. 
LUK.11.38	Lê gava yê Fêrisî dît ku ji berî xwarinê wî destê xwe li gor adeta wan neşuşt, şaş ma. 
LUK.11.39	Lê Xudan ji wî re got: «Hûn Fêrisî derveyê tas û sêniyan paqij dikin, lê hundirê we ji tiştên talankirî û xerabiyê tije ye. 
LUK.11.40	Hey bêaqilno, ma yê derve çêkirî hundir jî çênekiriye? 
LUK.11.41	Lê ya qenc ew e ku hûn ji tiştên xwe yên hundir xêran bidin, hingê her tişt wê ji we re paqij bibe. 
LUK.11.42	Lê belê wey li we Fêrisiyan! Hûn dehyeka pûng, catir û hemû cûreyên pincarê didin, lê belê hûn dev ji dadperwerî û hezkirina Xwedê berdidin. Diviya we ev bikirana û dev ji yên din jî bernedana. 
LUK.11.43	Wey li we Fêrisiyan! Hûn di kinîştan de ji kursiyê pêşî û di sûkan de ji silav standinê hez dikin. 
LUK.11.44	Wey li we! Hûn wek wan gorên nenas in, yên ku mirovên li ser wan digerin, bi wan nizanin.»
LUK.11.45	Û yekî ji Şerîetzanan li Îsa vegerand û got: «Mamoste, bi van gotinan tu me jî şermezar dikî.» 
LUK.11.46	Lê Îsa lê vegerand û got: «Wey li we jî, hûn Şerîetzanno! Hûn barên ku hilgirtina wan zehmet e, didin pişta mirovan û hûn bi xwe tiliyeke xwe jî nadin wan baran. 
LUK.11.47	Wey li we! Hûn qubên pêxemberan çêdikin, yên ku bi destê bav û kalên we hatine kuştin. 
LUK.11.48	Bi vî awayî hûn şahidiyê dikin ku hûn kirinên bav û kalên xwe erê dikin, çimkî wan pêxember kuştin û hûn jî qubên wan çêdikin. 
LUK.11.49	Ji ber vê yekê jî Şehrezayiya Xwedê got: ‹Ezê ji wan re pêxemberan û şandiyan bişînim. Wê hin ji wan bikujin û tengahiyê bidin hinan jî›, 
LUK.11.50	da ku xwîna hemû pêxemberan a ku ji damezrandina dinyayê ve hatiye rijandin, ji vî nifşî bê xwestin, 
LUK.11.51	ji xwîna Habîl heta xwîna Zekeryayê ku di navbera gorîgeh û Perestgehê de hat kuştin. Erê, ez ji we re dibêjim ku wê ji vî nifşî bê xwestin. 
LUK.11.52	Wey li we Şerîetzanan! We rahiştiye mifta zanînê; hûn bi xwe neketin hundir û yên dixwestin bikevin hundir jî, we nehişt bikevinê.» 
LUK.11.53	Çaxê Îsa ji wir derdiket, Şerîetzan û Fêrisiyan, li ser gelek tiştan pirs ji wî kirin û ew dan tengiyê. 
LUK.11.54	Ew li ber wî letabûn, da ku xeberekê ji devê wî bigirin.
LUK.12.1	Di wê demê de, çaxê ku xelk bi hezaran civiya, wisa ku pêlhev dikirin, Îsa pêşî ji şagirtên xwe re dest pê kir û got: «Hay ji haveynê Fêrisiyan hebin ku durûtî ye. 
LUK.12.2	Tiştekî nixumandî tune ku xuya nebe û tiştekî veşartî tune ku neyê zanîn. 
LUK.12.3	Ji ber vê yekê her tiştê ku we di tariyê de gotiye, wê di ronahiyê de bê bihîstin û tiştê ku we di odeya hundir de di guh de gotiye, wê li ser banan bê gazîkirin.
LUK.12.4	«Lê ez ji we dostên xwe re dibêjim: Ji wan netirsin, yên ku bedenê dikujin û ji wê pê ve nikarin tiştekî xerabtir bikin. 
LUK.12.5	Lê ez nîşanî we bidim ku hûnê ji kê bitirsin: Ji wî bitirsin, ku piştî dikuje, dikare bavêje dojehê; erê, ez ji we re dibêjim ku ji wî bitirsin! 
LUK.12.6	Ma pênc çivîk bi du peran nayên firotin? Lê dîsa Xwedê yek ji wan jî ji bîr nekiriye. 
LUK.12.7	Wisa jî hemû mûyên serê we hejmartî ne. Loma netirsin, hûn ji gelek çivîkan hêjatir in.
LUK.12.8	«Û ez ji we re dibêjim: Her kesê ku min li ber mirovan eşkere bike, Kurê Mirov jî wê wî li ber milyaketên Xwedê eşkere bike, 
LUK.12.9	lê yê ku min li ber mirovan înkar bike, ewê li ber milyaketên Xwedê bê înkarkirin. 
LUK.12.10	Û her kesê ku li dijî Kurê Mirov peyvekê bêje, wê li wî bê bihûrtin, lê yê ku li dijî Ruhê Pîroz çêrekê bike, li wî nayê bihûrtin. 
LUK.12.11	Çaxê we bibin kinîştan, ber serek û hukumdaran, xeman nexwin ku hûnê çawa xwe biparêzin an çi bêjin. 
LUK.12.12	Çimkî Ruhê Pîroz wê di wê demê de hînî we bike, ka divê hûn çi bêjin.»
LUK.12.13	Yekî ji nav elaletê ji Îsa re got: «Mamoste, ji birayê min re bêje, da ku ew mîras bi min re leva bike.» 
LUK.12.14	Lê Îsa jê re got: «Camêr, kê ez li ser we kirime dadger an levaker?»
LUK.12.15	Û ji wan re got: «Hay ji xwe hebin û xwe ji her cûreyê çavbirçîtiyê biparêzin. Çimkî jiyana mirov ne bi pirrbûna malê wî ye.» 
LUK.12.16	Û wî meselek ji wan re got: «Erdê mirovekî dewlemend gelek ber da. 
LUK.12.17	Ew difikirî û wî di dilê xwe de got: ‹Hew cih maye ku ez dexla xwe bêximê. Gelo ez çi bikim?› 
LUK.12.18	Û got: ‹Ezê weha bikim: Ezê hemû embarên xwe xera bikim, hinekên mezintir ava bikim û ezê hemû dexil û malê xwe di wan de kom bikim. 
LUK.12.19	Êdî ezê ji xwe re bêjim: Ya canê min, te ji xwe re têra gelek salan mal hilaniye. De rûne, bixwe, vexwe û kêfê bike.› 
LUK.12.20	Lê Xwedê jê re got: ‹Bêaqilo, îşev canê te wê ji te bê xwestin. Îcar ew malê ku te hilaniye wê ji kê re bimîne?›
LUK.12.21	«Ha ev e, halê wî kesê ku ji xwe re xezîneyan dicivîne û di çavê Xwedê de ne dewlemend e.»
LUK.12.22	Û Îsa ji şagirtên xwe re got: «Ji ber vê yekê ez ji we re dibêjim, ji bo jiyana xwe xeman nexwin ka hûnê çi bixwin û ne jî ji bo bedena xwe ka hûnê çi li xwe bikin. 
LUK.12.23	Çimkî jiyan di ser xwarinê û beden di ser lixwekirinê re ye. 
LUK.12.24	Li qirikan binêrin, ew ne diçînin, ne jî didirûn, ne kewarên wan, ne jî embarên wan hene û Xwedê dîsa jî wan xweyî dike; hûn çiqasî ji teyrikan hêjatir in! 
LUK.12.25	Kî ji we bi xemxwarinê dikare kêlîkekê bi ser jiyana xwe ve dirêj bike? 
LUK.12.26	Loma, eger hûn nikarin tiştê herî biçûk jî bikin, çima hûn ji bo tiştên din xeman dixwin?
LUK.12.27	«Li sosinan binêrin, çawa mezin dibin; ew ne dixebitin, ne jî rîs dirêsin. Lê ez ji we re dibêjim, Silêman jî di hemû rûmeta xwe de wek yeke ji wan li xwe nekiribû. 
LUK.12.28	Îcar, eger Xwedê giyayê ku îro di zeviyê de heye û sibê di tendûrê de tê şewitandin, bi vî awayî bi cil dike, ewê çiqas bêtir we bi cil bike, ey kêmîmanno? 
LUK.12.29	Hûn li xwarin û vexwarina xwe negerin û xeman nexwin, 
LUK.12.30	çimkî hemû miletên dinyayê li van digerin, lê Bavê we dizane ku hûn hewcedarê van tiştan in. 
LUK.12.31	Lê belê hûn li Padîşahiya wî bigerin û ev tiştên ha jî wê ji we re bên dayîn. 
LUK.12.32	Ya keriyê biçûk, netirse, çimkî li Bavê we xweş hat ku Padîşahiyê bide we.
LUK.12.33	«Çi tiştê we heye bifiroşin û bikin xêr, ji xwe re kîsikên ku kevin nabin û xezînên ku li ezmanan kêm nabin, çêkin; li wê derê diz nêzîk nabe û bizûzk jî naxwe. 
LUK.12.34	Çimkî xezîna we li ku derê be, dilê we jî wê li wê derê be.
LUK.12.35	«Bila pişta we girêdayî be û qendîlên we pêketî bin. 
LUK.12.36	Hûn jî wek wan mirovan bin ên ku li hêviya axayê xwe sekinîne, da ku çaxê ew ji dawetê vegere û li derî bixe di cih de bikarin ji wî re vekin. 
LUK.12.37	Çi xwezî bi wan xulamên ku gava axayê wan bê, ew wan hişyar bibîne! Bi rastî ez ji we re dibêjim, ewê pişta xwe girêde, wan li ser sifrê bide rûniştin û wê bê, xizmetê ji wan re bike. 
LUK.12.38	Eger ew di nobeta diduyan de an di nobeta sisiyan de bê û wan xulaman weha bibîne, çi xwezî bi wan xulaman! 
LUK.12.39	Lê vê bizanin, eger malxwê malê bizaniya, ku diz wê di kîjan saetê de bê, ewê hişyar bima û nedihişt ku ew bikeve xaniyê wî. 
LUK.12.40	Hûn jî amade bin, çimkî Kurê Mirov wê di saetekê de bê, ku ne di gumana we de ye.»
LUK.12.41	Petrûs got: «Ya Xudan, tu vê meselê ji me re an ji hemûyan re jî dibêjî?» 
LUK.12.42	Û Xudan got: «Ew şahneyê dilsoz û şehreza kî ye ku axayê wî ew daniye ser xulamên xwe, da ku xwarina wan di dema wan de bide wan? 
LUK.12.43	Xwezî bi wî xulamê ku gava axayê wî bê, wî li ser karê wî bibîne. 
LUK.12.44	Ez rast ji we re dibêjim, ewê wî deyne ser hemû malê xwe. 
LUK.12.45	Lê eger ew xulam di dilê xwe de bêje: ‹Axayê min di hatina xwe de dereng dimîne› û dest pê bike li xulam û xadiman bixe, bixwe û vexwe û serxweş bibe, 
LUK.12.46	axayê wî xulamî wê di rojekê de bê, ku ew ne li hêviya wî ye û di saetekê de ku ew pê nizane û wê wî perçe perçe bike û para wî bi bêbaweran re bide. 
LUK.12.47	Ew xulamê ku daxwaza axayê xwe dizane jî, lê amadekarî nekiriye û ne jî li gor daxwaza axayê xwe kiriye, wê gelek lêdanê bixwe. 
LUK.12.48	Lê ewê ku nizane û tiştên hêjayî lêdanê kirine, wê hindik lêdanê bixwe. Ji kê re gelek hatibe dayîn, wê gelek ji wî bê xwestin û ji kê re gelek hatibe spartin, wê ji wî bêtir bê xwestin.
LUK.12.49	«Ez hatime, ku agir bavêjim ser erdê û min çiqas dixwest ku ew ji niha ve pêketî bûya! 
LUK.12.50	Lê imadeke min heye ku divê ez pê imad bibim û ez çiqas reht im, heta ku ew temam bibe. 
LUK.12.51	Ma hûn guman dikin ku ez hatime aştiyê bînim dinyayê? Ez ji we re dibêjim: Na, lê belê ez hatime, da ku ez dubendiyê bînim. 
LUK.12.52	Ji niha û pê ve, di malekê de pênc wê hebin, sisê li hember diduyan û dido li hember sisiyan wê dubendiyê bikin. 
LUK.12.53	Bav wê li dijî kur rabe û kur li dijî bav, dê li dijî keçê û keç li dijî dê, xesû li dijî bûkê û bûk wê li dijî xesûyê rabe.»
LUK.12.54	Îsa ji elaletê re jî got: «Çaxê hûn dibînin ku ewrek ji Rojavayê bilind dibe, di cih de hûn dibêjin: ‹Baran wê bibare› û wisa jî çêdibe. 
LUK.12.55	Û çaxê bayê başûr tê, hûn dibêjin ku wê gelekî bibe germ û wisa dibe. 
LUK.12.56	Hey durûno! Hûn li erd û ezmên dinêrin û dizanin ku hewa wê çawa be; lê çawa hûn vê demê fêm nakin? 
LUK.12.57	Û çima hûn ji ber xwe nawezinînin, ka ya rast çi ye? 
LUK.12.58	Loma çaxê tu bi sûcdarkerê xwe re herî dadgehê, di rê de bixebite, ku tu ji wî xilas bibî, da ku ew te nekişîne ber dadger û dadger te nede destê karbidest û karbidest jî te neavêje zîndanê. 
LUK.12.59	Ez ji te re dibêjim, heta ku tu polê paşî jî nedî, tu ji wê derê qet dernakevî.»
LUK.13.1	Di wê demê de hinek li wir bûn û ji Îsa re li ser wan Celîliyan digotin yên ku Pîlatos xwîna wan tevli qurbanên wan kiribû. 
LUK.13.2	Îsa li wan vegerand û got: «Ma hûn guman dikin ku ev Celîlî ji hemû Celîliyên din gunehkartir bûn ku ev yek hat serê wan? 
LUK.13.3	Ez ji we re dibêjim: Na! Lê belê eger hûn tobe nekin, hûn jî, hûnê hemû wisa helak bibin. 
LUK.13.4	An ew her hejdehên ku birca li Sîlwamê bi ser wan de ket û ew kuştin, ma hûn guman dikin ku sûcên wan ji sûcên wan hemûyên ku li Orşelîmê rûdinin, bêtir bûn? 
LUK.13.5	Ez ji we re dibêjim: Na! Lê belê eger hûn tobe nekin, hûn jî, hûnê hemû wisa helak bibin.»
LUK.13.6	Wî ev mesele jî got: «Di nav rezê mirovekî de dareke hêjîrê ya çandî hebû. Ew hat, da ku li berê darê bigere, lê nedît. 
LUK.13.7	Wî ji yê rezvan re got: ‹Ev sê sal e, ez têm û li berê vê dara hêjîrê digerim û ez nabînim. Wê bibire! Ji bo çi ewê erdê jî bêkêr bike.› 
LUK.13.8	Yê rezvan lê vegerand û got: ‹Ezbenî, îsal jî wê bihêle, heta ku ez hawirdora wê bikolim û zibil bikim. 
LUK.13.9	Eger ev sala ku bê, wê ber da, qenc e, lê eger neda, hingê wê bibire.›»
LUK.13.10	Rojeke Şemiyê Îsa di kinîştekê de hîn dikir. 
LUK.13.11	Li wir jinek hebû ku ji hejdeh salan ve ruhekî nexweşiyê pê re hebû. Ew qof bûbû û nedikarî xwe rast bike. 
LUK.13.12	Gava Îsa ew dît, gazî wê kir û ji wê re got: «Jinê, tu ji nexweşiya xwe azad bûyî!» 
LUK.13.13	Wî destên xwe danîn ser wê, jin di wê gavê de rast bû û pesnê Xwedê dida. 
LUK.13.14	Lê serekê kinîştê bi hêrs ket ku Îsa di roja Şemiyê de sax kir. Wî dest pê kir û ji xelkê re got: «Şeş roj hene ku divê mirov di wan de kar bike. Ne di roja Şemiyê de, lê di wan rojan de werin û ji nexweşiyên xwe qenc bibin.» 
LUK.13.15	Lê Xudan lê vegerand û got: «Hey durûno! Ma her yek ji we roja Şemiyê ga an kerê xwe ji afir venake û nabe ser avê? 
LUK.13.16	Îcar eva ha ya ku keçeke Birahîm e û ev hejdeh sal bû, Îblîs ew girêdabû, ma bila ew di roja Şemiyê de ji vê qeyda ha nehata vekirin?» 
LUK.13.17	Gava wî ev tişt gotin, neyarên wî hemû fihêt bûn û tevahiya elaletê bi wan kerametên birûmet ên ku wî dikirin, şa dibûn.
LUK.13.18	Îcar Îsa got: «Padîşahiya Xwedê mîna çi ye? Û ez wê bimînînim çi? 
LUK.13.19	Ew dimîne vê yekê: Mirovekî libeke xerdelê bir û avêt baxçê xwe. Ew şîn bû û bû dar û teyrên ezmên hêlînên xwe di nav çiqilên wê de çêkirin.»
LUK.13.20	Û wî dîsa got: «Ma ez Padîşahiya Xwedê bimînînim çi? 
LUK.13.21	Ew mîna hevîrtirşk e ku jinekê hilda û xist nav sê çap ar, heta hemû tirş bû.»
LUK.13.22	Û Îsa di gund û bajaran re derbas dibû, hîn dikir û ber bi Orşelîmê ve diçû. 
LUK.13.23	Hingê yekî jê re got: «Ya Xudan, ma yên ku wê xilas bibin, hindik in?» Wî ji wan re got: 
LUK.13.24	«Li ber xwe bidin, ku hûn di deriyê teng re derbas bibin, çimkî ez ji we re dibêjim, gelek wê lê bigerin ku bikevin hundir û nikarin. 
LUK.13.25	Piştî ku malxwê malê rabe û derî bigire, hûnê li derve bimînin, dest pê bikin li derî bixin û bêjin: ‹Ya Xudan, ji me re veke!› Hingê ewê li we vegerîne û ji we re bêje: ‹Ez nizanim hûn ji ku derê ne.› 
LUK.13.26	Hingê hûnê dest pê bikin û bêjin: ‹Me li ber te xwar û vexwar û te di kuçeyên me de hîn kir.› 
LUK.13.27	Lê ewê bêje: ‹Ez ji we re dibêjim ku ez nizanim hûn ji ku derê ne. Ji min dûr kevin, hey hûn hemû yên ku neheqiyê dikin!› 
LUK.13.28	Li wir wê bibe girîn û qirçîna diranan, gava hûn Birahîm, Îshaq, Aqûb û hemû pêxemberan di Padîşahiya Xwedê de, lê xwe li derve avêtî bibînin. 
LUK.13.29	Xelk wê ji Rojhilat û Rojava, ji Bakur û Başûr bên û di Padîşahiya Xwedê de li ser sifrê rûnin. 
LUK.13.30	Va ye, hin ên paşî wê bibin ên pêşî û hin ên pêşî wê bibin ên paşî.»
LUK.13.31	Wê gavê hinek Fêrisî hatin û ji Îsa re gotin: «Rabe ji vê derê here, çimkî Hêrodês dixwaze te bikuje.» 
LUK.13.32	Û wî ji wan re got: «Herin, ji wî roviyî re bêjin: ‹Va ye, ez îro û sibê cinan derdixim, nexweşan qenc dikim û roja sisiyan karê min temam dibe.› 
LUK.13.33	Lê belê divê ez îro, sibê û dusibe bi riya xwe ve herim, çimkî nabe ku pêxemberek ji derveyî Orşelîmê bê kuştin. 
LUK.13.34	Wax Orşelîm, heywax Orşelîma ku pêxemberan dikuje û yên ku ji wê re hatin şandin, dide ber keviran! Ka çawa mirîşk çîçikên xwe di bin bazkên xwe de dicivîne, çend caran min jî xwest ku ez zarokên te bicivînim, lê we nexwest! 
LUK.13.35	Va ye, mala we wê bi hêviya we ve bimîne. Ez ji we re dibêjim, êdî hûn min qet nabînin, heta wî çaxê ku hûn bêjin: ‹Pîroz be yê ku bi navê Xudan tê!›
LUK.14.1	Rojeke Şemiyê gava Îsa çû mala serekekî Fêrisiyan, ku xwarinê bixwe, wan çavnêriya wî dikir. 
LUK.14.2	Û mirovekî nexweş, ku ava zer ji bedena wî dihat, li ber wî bû. 
LUK.14.3	Û Îsa dest pê kir û ji Şerîetzan û Fêrisiyan re got: «Ma di roja Şemiyê de dibe ku nexweş bên qenckirin an na?» 
LUK.14.4	Lê deng ji wan nehat. Û wî rahişt yê nexweş, ew qenc kir û berda. 
LUK.14.5	Piştre Îsa ji wan re got: «Kî ji nav we ku kurê wî an gayê wî bikeve bîrekê, roja Şemiyê be jî, wî di cih de jê dernaxe?» 
LUK.14.6	Û wan nikaribû bersîva vê yekê bidin.
LUK.14.7	Gava wî dît ku yên vexwendî çawa cihên pêş ji xwe re dibijêrin, wî ji wan re meselek got: 
LUK.14.8	«Gava tu ji aliyê kesekî ve ji bo dawetê bêyî vexwendin, li cihê pêş rûnene. Belkî yekî ji te bi qedirtir ji aliyê wî ve hatibe vexwendin 
LUK.14.9	û ew kesê ku hûn herdu vexwendine, bê û ji te re bêje: ‹Cih bide vî!› Hingê tê rabî û bi şermî li cihê herî paş rûnî. 
LUK.14.10	Lê belê çaxê tu bêyî vexwendin, here, li cihê herî paş rûne, da ku yê tu vexwendiyî bê û ji te re bêje: ‹Dosto, kerem ke, pêşve were!› Hingê tê li ber wan hemûyên bi te re li ser sifrê rûniştî, serbilind bibî. 
LUK.14.11	Çimkî her kesê ku xwe bilind bike, wê bê nizimkirin û her kesê ku xwe nizim bigire, wê bê bilindkirin.»
LUK.14.12	Îsa ji wî yê ku ew vexwendibû re jî got: «Gava ku tu firavînekê an şîvekê çêkî, dostên xwe, birayên xwe, mirovên xwe û cîranên xwe yên dewlemend venexwîne, da ku ew jî te dîsa venexwînin û qenciya te li te venegerînin. 
LUK.14.13	Lê belê çaxê tu ziyafetekê çêkî, gazî belengaz, seqet, kulek û koran bike. 
LUK.14.14	Hingê tê bextewar bî, çimkî tiştekî wan tune ku li te vegerînin. Lê wê di Roja Vejîna mirovên rast de bergîdana te bê dayîn.»
LUK.14.15	Îcar yekî ji yên ku bi wî re li ser sifrê rûniştî bûn, gava ev yek bihîst, ji Îsa re got: «Xwezî bi wî yê ku di Padîşahiya Xwedê de nên bixwe!» 
LUK.14.16	Lê Îsa ji wî re got: «Mirovekî şîveke mezin çêkir û gelek xelk vexwendin. 
LUK.14.17	Û çaxê şîvê xulamê xwe şand, da ku gazî yên vexwendî bike û ji wan re bêje: ‹De werin, her tişt amade ye.› 
LUK.14.18	Û her yekî ji wan dest pê kir û lêbihûrtin ji xwe re xwest. Yê pêşî jê re got: ‹Min erdek kiriye û divê, ez herim lê binêrim. Ez hêvî ji te dikim ku tu li min negirî.› 
LUK.14.19	Û yekî din got: ‹Min pênc cot ga kirrîne, ez diçim, wan biceribînim. Ez ji te hêvî dikim ku tu li min negirî!› 
LUK.14.20	Û yekî din jî got: ‹Min jin aniye û ji ber vê yekê ez nikarim bêm.› 
LUK.14.21	Yê xulam vegeriya û ev tişt ji axayê xwe re got. Hingê malxwê malê hêrs ket û ji xulamê xwe re got: ‹Bi lez here derve nav meydan û kolanên bajêr, belengaz, seqet, kor û kulekan bîne hundir.› 
LUK.14.22	Xulam got: ‹Ezbenî, emrê ku te da, pêk hat, lê hê jî cih heye.› 
LUK.14.23	Û axa ji xulam re got: ‹Rabe, derkeve ser rê û sêncan, bi zorê xelkê bîne hundir, da ku mala min tije bibe. 
LUK.14.24	Ez ji we re dibêjim ku yek ji wan mirovên vexwendî, ji şîva min tam nake.›»
LUK.14.25	Elaleteke mezin bi Îsa re diçû. Ew zivirî û ji wan re got: 
LUK.14.26	«Eger yek bê ba min û ji dê û bavê xwe, ji jin û zarok, xwişk û birayên xwe, erê, heta ji jiyana xwe bi xwe nefret neke, ew nikare bibe şagirtê min. 
LUK.14.27	Û kî xaça xwe hilnegire û li pey min neyê, nikare bibe şagirtê min. 
LUK.14.28	Ma kî ji we ku bixwaze bircekê ava bike, pêşî rûnane, mesrefa wê hesab nake, ka tiştên wî hene ku pê xilas bike? 
LUK.14.29	Nebe ku bingeh danîbe û nekare temam bike û hemû yên ku wê yekê bibînin, dest pê bikin û tinazên xwe bi wî bikin 
LUK.14.30	û bêjin: ‹Vî mirovî dest bi avakirinê kir û nikaribû bibe serî.› 
LUK.14.31	An kîjan padîşah, çaxê here pêşiya padîşahekî din, da ku bi wî re bikeve cengê, pêşî rûnane, naşêwire, ka ji wî tê, ku ew bi deh hezaran here pêşiya wî yê ku bi bîst hezaran ve tê ser wî. 
LUK.14.32	Eger na, ewê hê ji dûr ve qasidan bişîne û jê hêvî bike, ku li hev bên. 
LUK.14.33	Loma kî ji we dev ji her tiştê xwe bernede, nikare bibe şagirtê min.
LUK.14.34	«Xwê qenc e, lê eger ew tama xwe winda bike, wê bi çi bê bitamkirin? 
LUK.14.35	Ew êdî ne bi kêrî axê û ne jî bi kêrî zibil tê, wê davêjin derve. Ewê ku guhên wî ji bo bihîstinê hene, bila bibihîze!»
LUK.15.1	Îcar hemû bacgir û gunehkar ber bi Îsa ve hatin, da ku guhdariya gotinên wî bikin. 
LUK.15.2	Fêrisî û Şerîetzanan kirin pitepit û gotin: «Evê ha, gunehkaran qebûl dike û bi wan re dixwe!»
LUK.15.3	Îsa ev mesele ji wan re got: 
LUK.15.4	«Kî ji we, ku sed miyên wî hebin û yek ji wan winda bibe, her not û nehên din li çolê nahêle û naçe li ya windabûyî nagere, heta ku wê bibîne? 
LUK.15.5	Û gava ew wê bibîne, bi şahî wê datîne ser milê xwe 
LUK.15.6	û vedigere mal, gazî dost û cîranên xwe dike û ji wan re dibêje: ‹Bi min re şa bin, ji ber ku min miya xwe ya windabûyî dîtiye.› 
LUK.15.7	Ez ji we re dibêjim, wisa jî li ezmên, ji bo gunehkarekî ku tobe kiriye, ji not û neh rastên ku ne hewcedarê tobekirinê ne, wê bêtir bibe şahî.
LUK.15.8	«An kîjan jin, ku deh zîvên wê hebin û yekî ji wan winda bike, ew qendîlê pê naxe û xênî namale û qenc lê nagere, heta wî bibîne? 
LUK.15.9	Û gava ew wî bibîne, ew bang dike dost û cîranên xwe û ji wan re dibêje: ‹Hûn bi min re şa bin, ji ber ku min zîvê xwe yê windabûyî dîtiye.›
LUK.15.10	«Ez ji we re dibêjim: Wisa jî wê li ba milyaketên Xwedê ji bo gunehkarekî ku tobe kiriye, bibe şahî.»
LUK.15.11	Û Îsa got: «Du kurên mirovekî hebûn. 
LUK.15.12	Kurê biçûk ji bavê xwe re got: ‹Bavo, ka ji malê xwe wê para ku ji min re dikeve, bide min.› Wî jî malê xwe li wan leva kir.
LUK.15.13	«Piştî çend rojan kurê biçûk her tiştê xwe da hev û çû welatekî dûr. Li wir wî bi serserîtî malê xwe tert û bela kir. 
LUK.15.14	Piştî ku wî her tiştê xwe mezaxt, xelayeke dijwar bi ser wî welatî de hat. Ew ket tengahiyê 
LUK.15.15	û çû xwe li yekî ji xelkên wî welatî girt; wî jî ew şand nav erdên xwe, ber berazan. 
LUK.15.16	Îcar ew minêkar bû ku zikê xwe bi wê xernûfa ku berazan dixwar, têr bike, lê kesekî ew jî nedidayê. 
LUK.15.17	Çaxê aqilê wî hat serê wî, wî got: ‹Ewqas palên bavê min hene ku xwarin ji ber wan dimîne, lê ez li vê derê ji nêzan dimirim. 
LUK.15.18	Ezê rabim, li bavê xwe vegerim û jê re bêjim: Bavo, min li ber te û li hember ezmên guneh kiriye. 
LUK.15.19	Êdî ez ne hêja me ku ji min re ‹kurê te› bê gotin. Min bike wek yekî ji paleyên xwe.›
LUK.15.20	«Û ew rabû, li bavê xwe vegeriya. Lê hê ji dûr ve bavê wî ew dît û dilê wî bi kurê wî şewitî. Û ew bi lez ber bi wî ve çû û ew da ber singê xwe û ramûsand. 
LUK.15.21	Kurê wî jê re got: ‹Bavo, min li ber te û li hember ezmên guneh kiriye. Êdî ez ne hêja me ku ji min re kurê te bê gotin.› 
LUK.15.22	Lê bav ji xulamên xwe re got: ‹Bilezînin û herin xiftanê herî qenc bînin û li wî bikin, gustîlkekê bikin tiliya wî û pêlavekê bixin lingên wî. 
LUK.15.23	Conegayê dermalekirî bînin û şerjêkin, da ku em bixwin û şahiyê bikin, 
LUK.15.24	çimkî ev kurê min mirî bû û va ye, rabûye, ew windabûyî bû û va ye, hatiye dîtin.› Û dest bi şahiyê kirin.
LUK.15.25	«Di wî çaxî de kurê wî yê mezin li zeviyê bû. Gava ew vegeriya û nêzîkî malê bû, wî dengê stran û govendê bihîst. 
LUK.15.26	Wî gazî yekî ji xulaman kir û jê pirsî, ka çi bûye? 
LUK.15.27	Yê xulam jê re got: ‹Birayê te hatiye, bavê te conegayê dermalekirî şerjêkiriye, çimkî ew sax û silamet vegeriyaye.› 
LUK.15.28	Birayê mezin hêrs ket û nexwest ku here hundir. Bavê wî derket û jê hêvî kir. 
LUK.15.29	Lê wî ji bavê xwe re got: ‹Binêre, evqas sal in ku ez xizmeta te dikim û ez tu caran ji gotina te derneketim, te karikek jî neda min, ku ez bi dostên xwe re pê şa bibim. 
LUK.15.30	Lê gava ev kurê te yê ku malê te bi fahîşeyan re xwar, vegeriya, te conegayê dermale ji wî re şerjêkir.› 
LUK.15.31	Wî lê vegerand û got: ‹Lawo, tu hergav bi min re yî û her tiştê min, yê te ye. 
LUK.15.32	Lê diviya em şa bibûna û me şahî bikira, çimkî ev birayê te mirî bû û rabûye, ew windabûyî bû û hatiye dîtin.›»
LUK.16.1	Îsa ji şagirtên xwe re got: «Mirovekî dewlemend hebû ku şahneyekî wî hebû. Rojekê giliyê vî şahneyî li ba axayê wî hat kirin ku ew malê wî tert û bela dike. 
LUK.16.2	Yê dewlemend gazî wî kir û jê re got: ‹Ev çi ye ku ez li ser te dibihîzim? Ka hesabê şahnetiya xwe bide, ji ber ku êdî tu nikarî şahnetiyê bikî.› 
LUK.16.3	Şahne jî ji xwe re got: ‹Ka ezê çi bikim? Axayê min şahnetiyê ji min distîne. Kolan ji min nayê ku ez bikim û ez ji parskirinê şerm dikim. 
LUK.16.4	Lê gava ku ez ji şahnetiyê bêm derxistin, ez dizanim ezê çi bikim, da ku dîsa xelk min qebûl bikin malên xwe.› 
LUK.16.5	Wî bang kir her yekî ji wan ên ku deyndarên axayê wî bûn û ji yê pêşî re got: ‹Tu çiqas deyndarê axayê min î?› 
LUK.16.6	Û wî got: ‹Sed den zeyt.› Wekîl jê re got: ‹Rahêje seneda xwe û bi lez rûne, pênciyî binivîse.›
LUK.16.7	Di pey de wî ji yekî din re got: ‹Tu çiqas deyndar î?› Û wî jî got: ‹Sed kewar genim.› Wekîl ji wî re jî got: ‹Rabe rahêje seneda xwe û heştêyî binivîse.› 
LUK.16.8	Îcar axa pesnê vî şahneyê bêbext da, çimkî wî aqilmendî kiribû. Çimkî zarokên vê dinyayê di danûstandina xwe de li gor dema xwe ji zarokên ronahiyê bi aqiltir in. 
LUK.16.9	Û ez ji we re dibêjim: Bi malê neheqiyê ji xwe re dostan çêkin, da ku gava ev mal nemîne, ew we li bin konên herheyî qebûl bikin. 
LUK.16.10	Ewê ku di ya hindik de dilsoz e, ew di ya pirr de jî dilsoz e; lê ewê ku di ya hindik de ne dilsoz e, ew di ya pirr de jî ne dilsoz e. 
LUK.16.11	Îcar, eger di malê neheqiyê de hûn dilsoz derneketibin, kî wê dewlemendiya rastîn bispêre we? 
LUK.16.12	Û eger hûn di tiştên hinekên din de ne dilsoz bin, kî wê ya we bi xwe bide we? 
LUK.16.13	Xulamek nikare ji du axayan re xulamtiyê bike; çimkî an ewê ji yekî nefret bike û ji yê din hez bike, an jî ewê qedrê yekî bigire û yê din biçûk bibîne. Hûn nikarin xulamtiyê hem ji Xwedê re û hem jî ji dewlemendiyê re bikin.»
LUK.16.14	Gava Fêrisiyan yên ku ji peran hez dikirin, ev tiştên ha hemû bihîstin, tinazên xwe bi Îsa dikirin. 
LUK.16.15	Hingê Îsa ji wan re got: «Hûn ew in ku xwe li ber mirovan rûspî derdixin, lê Xwedê bi dilê we dizane; çimkî tiştê ku di nav mirovan de bi qedir e, li ba Xwedê mekruh e. 
LUK.16.16	Dema Şerîet û pêxemberan heta bi hatina Yûhenna kişand; ji hingê ve Mizgîniya Padîşahiya Xwedê tê dan û her kes bi zorê dikeve wê. 
LUK.16.17	Lê bihûrtina erd û ezmanan ji ketina nuqteyeke Şerîetê hêsanîtir e. 
LUK.16.18	Her kesê ku jina xwe berde û jineke din bîne, ew zînayê dike û yê ku jineke ji mêrê xwe berdayî bîne, ew zînayê dike.
LUK.16.19	«Mirovekî dewlemend hebû ku cilên binefşî û ji kitanê tenik li xwe dikir. Wî her roj dixwar, vedixwar û ew bi kêf û şahî dijiya. 
LUK.16.20	Bi navê Lazar yekî belengaz jî hebû, ku li ber deriyê yê dewlemend dihat dirêjkirin. Bedena wî tije kûnêr bû. 
LUK.16.21	Ew minêkar bû ku xwe bi wan bermayiyên ku ji sifra yê dewlemend diketin, têr bike. Heta kûçik jî dihatin û kûnêrên wî dialîstin. 
LUK.16.22	Roj hat ku yê belengaz mir û milyaketan ew bir û xistin ber singê Birahîm. Yê dewlemend jî mir û hat veşartin. 
LUK.16.23	Û gava wî di diyarê miriyan de ezab dikişand, çavên xwe hildan, wî ji dûr ve Birahîm û Lazarê ku di himbêza wî de bû dît. 
LUK.16.24	Wî gazî kir û got: ‹Ya bavê me Birahîm, rehmê li min bike! Lazar bişîne, bila ew serê tiliya xwe bixe nav avê û zimanê min hênik bike; çimkî ez di nav vê guriya êgir de ezabê dikişînim.› 
LUK.16.25	Lê Birahîm lê vegerand û got: ‹Lawo, bîne bîra xwe ku çi tiştên qenc hebûn, te di jiyana xwe de distandin û çi tiştên xerab hebûn, digihîştin Lazar. Lê niha li vir di ber dilê wî de tê hatin û tu ezabê dikişînî. 
LUK.16.26	Û ji vê pê ve jî, di navbera me û we de geliyekî mezin hatiye danîn, da yên ku dixwazin ji vê derê bibihûrin ba we û yên ku dixwazin ji wê derê bibihûrin ba me, nekarin.› 
LUK.16.27	Wî jî got: ‹Nexwe bavo, ez ji te lava dikim ku tu wî bişînî mala bavê min. 
LUK.16.28	Çimkî pênc birayên min hene, bila ew wan hişyar bike, da ku ew jî neyên vî cihê ezabê.› 
LUK.16.29	Lê Birahîm ji wî re got: ‹Mûsa û pêxemberên wan hene, bila guhdariya wan bikin.› 
LUK.16.30	Wî got: ‹Na, ya bavê me Birahîm, eger yek ji nav miriyan rabe û here ba wan, ewê tobe bikin.› 
LUK.16.31	Birahîm ji wî re got: ‹Eger ew guhdariya Mûsa û pêxemberan nekin, yek ji nav miriyan jî rabe, ew bawer nakin.›»
LUK.17.1	Îsa ji şagirtên xwe re got: «Nabe ku sedemên jirêderketinê neyên. Lê belê wey li wî mirovê ku ew sedem bi destê wî bên. 
LUK.17.2	Ji dêla ku ew yekî ji van biçûkan ji rê derxe, wê ji wî re çêtir be ku beraşek bi stûyê wî ve bê girêdan û ew bê avêtin nav deryayê. 
LUK.17.3	Hay ji xwe hebin. Gava birayê te li hember te guneh bike, dengê xwe lê hilde û eger ew tobe bike, hingê lê bibihûre. 
LUK.17.4	Eger ew di rojê de heft caran li hember te guneh bike û heft caran li te vegere û bêje: ‹Ez tobe dikim›, hingê divê tu lê bibihûrî.»
LUK.17.5	Şandiyan ji Xudan re got: «Baweriya me zêde bike.» 
LUK.17.6	Û Xudan got: «Eger baweriya we wek libeke xerdelê jî hebûya, weyê ji vê dara tûyê re bigota: ‹Ji ra ve rabe û xwe di deryayê de biçikilîne!› Û wê bi ya we bikira.
LUK.17.7	«Kî ji we, xulamekî wî yê şivan an cotkar hebe, gava ew ji zeviyê vegere malê, wê jê re bêje: ‹Hema were û li ser sifrê rûne?› 
LUK.17.8	Ma ew di şûna vê de ji wî re nabêje: ‹Rabe, pişta xwe girêde, heta ku ez bixwim û vexwim xizmeta min bike û paşê tu jî bixwe û vexwe?› 
LUK.17.9	Û ji bo ku wî ew tiştên ku li wî hatibûn emirkirin anîn cih, ma ewê spasiya xulam bike? 
LUK.17.10	De îcar hûn jî, çaxê we hemû tiştên ku li we hatine emirkirin anîn cih, bêjin: ‹Em xulamên bêkêr in; me ew karê ku li ser me deyn bû, kir.›»
LUK.17.11	Gava Îsa diçû Orşelîmê, ew di navbera Samerya û Celîlê re dibihûrî. 
LUK.17.12	Û gava ew ket gundekî, deh zilamên kotî, ku ji dûr ve sekinî bûn, rastî wî hatin. 
LUK.17.13	Û wan bi dengekî bilind got: «Ya Îsa, ya Hosta, rehmê li me bike!» 
LUK.17.14	Gava wî ew dîtin, wî ji wan re got: «Herin û xwe nîşanî kahînan bidin!» Û çaxê hê ew diçûn, ew ji kotîbûna xwe paqij bûn. 
LUK.17.15	Îcar gava yekî ji wan dît ku ew sax bûye, vegeriya û bi dengekî bilind pesnê Xwedê da. 
LUK.17.16	Wî li ber lingên Îsa xwe deverû avêt erdê û spasiya wî kir. Ew yekî Samerî bû. 
LUK.17.17	Îsa lê vegerand û got: «Ma ne her deh hatine paqijkirin? Ka her nehên din li ku derê ne? 
LUK.17.18	Ma ji viyê xerîb pê ve kesek venegeriya, ku navê Xwedê bilind bike?» 
LUK.17.19	Hingê Îsa jê re got: «Rabe ser xwe û here! Baweriya te tu xilas kirî.»
LUK.17.20	Carekê Fêrisiyan pirs ji Îsa kirin û gotin: «Padîşahiya Xwedê wê kengê bê?» Wî li wan vegerand û got: «Padîşahiya Xwedê wê ne wisa bê ku mirov bikare temaşeyî wê bike. 
LUK.17.21	Ne jî mirov wê bêje: ‹Va ye, li vê derê ye!›, an jî: ‹Wa ye, li wê derê ye!› Çimkî Padîşahiya Xwedê di nav we de ye.» 
LUK.17.22	Û Îsa ji şagirtan re got: «Roj wê bên ku hûnê bêriya dîtina rojeke ji rojên Kurê Mirov bikin, lê hûn nabînin. 
LUK.17.23	Wê ji we re bêjin: ‹Va ye, li vê derê ye› an: ‹Wa ye, li wê derê ye!› Lê neçin û bi pey wan nekevin. 
LUK.17.24	Çimkî çawa birûsk ji aliyekî ezmên ve birq dide û heta bi aliyê din ronahiyê dide, Kurê Mirov jî wê di roja xwe de wisa be. 
LUK.17.25	Lê divê ew pêşî gelek êşan bikişîne û ji aliyê vî nifşî ve bê redkirin. 
LUK.17.26	Çawa di rojên Nûh de dibû, wisa jî wê di rojên Kurê Mirov de bibe: 
LUK.17.27	Heta roja ku Nûh ket gemiyê mirovan dixwar, vedixwarin, jin dianîn û mêr dikirin. Hingê tofan rabû û hemû helak kirin.
LUK.17.28	Di rojên Lût de jî wisa bû: Mirovan dixwar, vedixwarin, dikirrîn, difirotin, diçandin û ava dikirin. 
LUK.17.29	Lê roja ku Lût ji Sodomê derket, ji ezmên agir û kewkurt barî û hemû helak kirin.
LUK.17.30	Ew roja ku Kurê Mirov xuya bibe jî, wê wisa be. 
LUK.17.31	Wê rojê ewê ku li ser banî be û tiştên wî di hundir de bin, bila ji bo ku wan hilde, neyê xwarê û ewê ku li nav zeviyê be, bila ew jî venegere! 
LUK.17.32	Jina Lût bînin bîra xwe!
LUK.17.33	Kî bixebite ku jiyana xwe biparêze, ewê wê winda bike; lê kî ku jiyana xwe winda bike, ewê wê xilas bike. 
LUK.17.34	Ez ji we re dibêjim: Di wê şevê de du kes wê di nav nivînekê de bin; yek ji wan wê bê birin û yê din bê hiştin. 
LUK.17.35+LUK.17.36	Du jin wê bi hev re li ser destar bin, yek ji wan wê bê birin û ya din wê bê hiştin.»
LUK.17.37	Wan lê vegerand û gotin: «Ya Xudan, ma ev wê li ku derê bibe?» Wî jî ji wan re got: «Kelaş li ku derê be, teyrên kelaşan jî wê li wê derê bicivin.»
LUK.18.1	Ji bo ku ew herdem dua bikin û newestin, Îsa meselek ji wan re got: 
LUK.18.2	«Di bajarekî de dadgerek hebû ku ne ji Xwedê ditirsiya û ne jî ji mirovan şerm dikir. 
LUK.18.3	Di wî bajarî de jinebiyek jî hebû ku dihat ba dadger û jê re digot: ‹Heqê min ji neyarê min bistîne!› 
LUK.18.4	Dadger demekê nexwest, lê piştre ji xwe re got: ‹Her çiqas ez ne ji Xwedê ditirsim û ne jî ji mirovan şerm dikim, 
LUK.18.5	lê belê ji ber ku ev jinebiya ha hergav tê û min reht dike, ezê rabim, heqê wê bidim wê, da ku ev herdem neyê, serê min gêj neke.›» 
LUK.18.6	Û Xudan got: «Bibihîzin ku dadgerê neheq çi dibêje. 
LUK.18.7	Ma Xwedê heqê bijartiyên xwe yên ku bi şev û roj hawara xwe digihînin wî, nade wan? Ma wê wan li hêviyê bihêle? 
LUK.18.8	Ez ji we re dibêjim, ewê heqê wan zû bide wan. Lê dîsa jî gava Kurê Mirov bê, gelo ewê baweriyê li ser rûyê erdê bibîne?»
LUK.18.9	Îsa ev mesele jî ji hinekan re got, yên ku ji rastdariya xwe piştrast in û yên din kêm dibînin: 
LUK.18.10	«Du mirov hilkişiyan Perestgehê, da ku dua bikin. Yek ji wan Fêrisî bû û yê din bacgir bû. 
LUK.18.11	Yê Fêrisî li ser piyan rawesta û ji xwe re weha dua kir: ‹Ya Xwedê, ez şikir ji te re dikim ku ez ne wek mirovên din im: Ez ne rêbir, ne neheq, ne zînakar, an jî ne wek vî bacgirê ha me. 
LUK.18.12	Ez di heftiyê de du caran rojiyê digirim û dehyeka hemû derameta xwe didim.› 
LUK.18.13	Lê yê bacgir ji dûr ve rawesta û nedixwest çavên xwe jî ber bi ezmên ve hilde; wî li singê xwe dixist û digot: ‹Ya Xwedê, li min gunehkarî were rehmê!› 
LUK.18.14	Ez ji we re dibêjim: Ne yê Fêrisî, lê yê bacgir rastdar çû mala xwe. Çimkî her kesê ku xwe bilind bike, wê bê nizimkirin; lê yê ku xwe nizim bike, wê bê bilindkirin.»
LUK.18.15	Zarokên biçûk jî anîn ba Îsa, da ku destê xwe deyne ser wan. Lê gava şagirtan ev yek dît, li wan hilatin. 
LUK.18.16	Lê Îsa gazî wan kir, ku bên ba wî û got: «Bihêlin, bila zarok bên ba min, pêşiya wan negirin. Çimkî Padîşahiya Xwedê ji yên weha re ye. 
LUK.18.17	Bi rastî ez ji we re dibêjim, kî ku Padîşahiya Xwedê wek zarokekê qebûl neke, tu caran nakeve wê.»
LUK.18.18	Û serwerekî ji wî pirsî û got: «Ya Mamostê qenc, ez çi bikim, da ku ez bibim wêrisê jiyana herheyî?» 
LUK.18.19	Û Îsa ji wî re got: «Çima tu ji min re qenc dibêjî? Ji Xwedê pê ve, tu kesê qenc tune. 
LUK.18.20	Tu emran dizanî: ‹Zînayê neke!›, ‹Nekuje!›, ‹Diziyê neke!›, ‹Şahidiya derewîn neke!›, ‹Qedrê dê û bavê xwe bigire!›
LUK.18.21	Wî jî got: «Ev tiştên ha hemû min ji xortaniya xwe ve pêk anîne.» 
LUK.18.22	Gava Îsa ev bihîst, ji wî re got: «Hê jî tiştek ji te kêm heye: Çi tiştê te heye bifiroşe û li belengazan belav bike. Hingê wê li ezmanan xezîna te hebe. Û were, bikeve pey min.» 
LUK.18.23	Lê gava wî ev tiştê ha bihîst, ew gelek xemgirtî bû, çimkî ew gelek dewlemend bû. 
LUK.18.24	Îcar gava Îsa dît ku ew gelek xemgirtî bû, got: «Çiqas zehmet e ku yên dewlemend bikevin Padîşahiya Xwedê! 
LUK.18.25	Çimkî derbasbûna devê ya di qula derziyê re, ji ketina mirovê dewlemend a Padîşahiya Xwedê hêsanîtir e.» 
LUK.18.26	Û yên ku ev bihîstin gotin: «Eger wisa ye, kî dikare xilas bibe?» 
LUK.18.27	Lê Îsa got: «Tiştê ku li ba mirovan nabe, li ba Xwedê dibe.» 
LUK.18.28	Hingê Petrûs got: «Va ye, me yên xwe hiştine û em li pey te hatine.» 
LUK.18.29	Îsa ji wan re got: «Bi rastî ez ji we re dibêjim, tu kes tune ku di ber Padîşahiya Xwedê de dev ji mal, an jin, an zarok, an dê, an bav, an birayan berdabe, 
LUK.18.30	di vê dinyayê de gelek bêtir û di dinya ku bê de jiyana herheyî nestîne.»
LUK.18.31	Îsa her diwanzdeh anîn ba xwe û ji wan re got: «Va ye, em derdikevin Orşelîmê û hemû tiştên ku bi destê pêxemberan li ser Kurê Mirov hatine nivîsîn, wê bên cih: 
LUK.18.32	Ewê bê xistin nav destê miletan, wê tinazên xwe bi wî bikin, wê wî riswa bikin, wê tif bikin wî, 
LUK.18.33	wê wî bidin ber qamçiyan û wê wî bikujin û ewê roja sisiyan ji nav miriyan rabe.» 
LUK.18.34	Lê wan tu tişt fêm nekir. Ev peyv ji wan re veşartî ma û tiştên ku wî gotin, fêm nekirin.
LUK.18.35	Çaxê Îsa nêzîkî Erîhayê dibû, yekî kor li tenişta rê rûniştibû û pars dikir. 
LUK.18.36	Gava wî bihîst ku elaletek dibihûre, pirsî û got: «Ev çi ye?» 
LUK.18.37	Lê vegerandin û gotin: «Îsayê Nisretî dibihûre.» 
LUK.18.38	Yê kor kir qîrîn û got: «Ya Îsa, Kurê Dawid, li min were rehmê!» 
LUK.18.39	Û yên ku di pêşiyê de diçûn, lê hilatin, da ku ew dengê xwe bibire; lê wî hê bêtir kir qîrîn û got: «Ya Kurê Dawid, li min were rehmê!» 
LUK.18.40	Îsa rawesta, emir kir, ku yê kor bînin ba wî. Û gava yê kor nêzîk bû, Îsa ji wî pirsî: 
LUK.18.41	«Tu çi dixwazî ku ez ji te re bikim?» Wî got: «Ya Xudan, bila çavên min bibînin.» 
LUK.18.42	Îsa jî ji wî re got: «Bila çavên te bibînin, baweriya te tu xilas kirî.» 
LUK.18.43	Û wî di cih de dît, li pey Îsa çû û pesnê Xwedê da û hemûyên ku ev yek dîtin, rûmet dan Xwedê.
LUK.19.1	Îsa ket Erîhayê û di bajêr re derbas dibû. 
LUK.19.2	Zilamek li wir hebû, ku navê wî Zexayos bû. Ew serekê bacgiran bû û dewlemend bû. 
LUK.19.3	Wî dixwest ku Îsa bibîne, ka ew kî ye, lê ji ber elaletê nikaribû, çimkî bejna wî kin bû. 
LUK.19.4	Îcar ew di pêşiya wan de bezî, çû ser dareke hêjîra bejik, da ku Îsa bibîne, çimkî ewê di wê riyê re derbas bibûya. 
LUK.19.5	Û çaxê Îsa hat wî cihî, li jor nêrî û jê re got: «Wa Zexayos, bilezîne, were xwarê, çimkî divê îro ez li mala te bibim mêvan.» 
LUK.19.6	Wî lezand, hat xwarê û bi şahî Îsa anî mala xwe. 
LUK.19.7	Hemûyên ku ev yek dîtin, kirin pitepit û gotin: «Ew li ba mirovekî gunehkar bû mêvan.» 
LUK.19.8	Lê Zexayos li pêş hemûyan rawesta û ji Xudan re got: «Ya Xudan, va ye, ez nîvê malê xwe didim belengazan û eger min ji kesekî bi neheqî tiştek standibe, ezê çar qat lê vegerînim.» 
LUK.19.9	Û Îsa jê re got: «Îro xilasî gihîştiye vê malê, çimkî ev jî kurekî Birahîm e. 
LUK.19.10	Ji bo vê yekê Kurê Mirov hatiye ku li yê windabûyî bigere û wî xilas bike.»
LUK.19.11	Çaxê wan guh didan van tiştan, Îsa meseleke din got, çimkî nêzîkî Orşelîmê bû û wan digot qey Padîşahiya Xwedê ha niha wê xuya bibe. 
LUK.19.12	Îcar Îsa got: «Zilamekî esilzade çû welatekî dûr, da ku padîşahiyekê bistîne û dîsa vegere. 
LUK.19.13	Wî gazî deh xulamên xwe kir û deh zêr dan wan û got: ‹Bi van ticaretê bikin, heta ku ez bêm.› 
LUK.19.14	Lê welatiyên wî ji wî nefret dikirin, qasid li pey wî şandin ku bêjin: ‹Em naxwazin ku ev mirov li ser me bibe padîşah.› 
LUK.19.15	Û çaxê wî padîşahî stand û vegeriya, emir kir, ku gazî wan xulaman bikin ku wî pere dabûn wan, da ew bizane ku her yekî ji wan çi bi ser xistiye. 
LUK.19.16	Yê pêşî hat ber wî û got: ‹Ezbenî, zêrê te deh zêrên din bi ser xistin.› 
LUK.19.17	Wî ji xulam re got: ‹Aferim, xulamê qenc! Ji ber ku tu di ya hindik de dilsoz bûyî, li ser deh bajaran bibe serwer.› 
LUK.19.18	Yê diduyan hat û got: ‹Ezbenî, zêrê te pênc zêr bi ser xistin.› 
LUK.19.19	Û ji vî re jî got: ‹Tu jî li ser pênc bajaran bibe serwer.› 
LUK.19.20	Yekî din hat û got: ‹Ezbenî, va ye zêrê te, min ew di nav destmalekê de pêça û hilanî. 
LUK.19.21	Ez ji te tirsiyam, çimkî tu mirovekî hişk î; tiştê ku te dananiye, tu radihêjî û tiştê ku te neçandiye, tu didirûyî.› 
LUK.19.22	Wî jê re got: ‹Hey xulamê neqenc! Ezê ji devê te dîwana te bikim. Madem ku te dizanibû, ez mirovekî hişk im, tiştê ku min dananiye, ez radihêjim, tiştê ku min neçandiye, ez didirûm, 
LUK.19.23	nexwe çima te perê min neda pereguhêran? Çaxê ez vegeriyam, minê ew bi fayiza wî ve bistanda.› 
LUK.19.24	Û ji yên ku li wê derê bûn re got: ‹Wî zêrî ji wî bistînin û bidin wî yê ku deh zêrên wî hene.› 
LUK.19.25	Wan jê re got: ‹Ya mîrza, deh zêrên wî hene.› 
LUK.19.26	‹Ez ji we re dibêjim, yê ku pê re heye, wê jê re bê dayîn, lê yê ku pê re tune, tiştê di destê wî de ye jî wê ji wî bê standin. 
LUK.19.27	Lê belê wan dijminên min, yên ku nedixwestin, ez li ser wan bibim padîşah, bînin vê derê û wan li ber min bikujin.›»
LUK.19.28	Piştî Îsa ev tiştên ha gotin, derket ser rê, di pêşiyê wan de çû, da ku here Orşelîmê. 
LUK.19.29	Çaxê ew nêzîkî Beytfacê û Beytanyayê dibû, li cihê ku jê re Çiyayê Zeytûnê digotin, wî du şagirtên xwe şandin 
LUK.19.30	û ji wan re got: «Herin vî gundê pêşberî we. Gava hûn bikevin nav gund, hûnê dehşikeke girêdayî bibînin ku hê tu kes lê siwar nebûye. Wê vekin û bînin vir. 
LUK.19.31	Û eger kesek ji we bipirse û bêje: ‹Çima hûn wê dehşikê vedikin?› weha bêjin: ‹Ew ji Xudan re lazim e.›»
LUK.19.32	Yên ku hatibûn şandin çûn û her tişt wek ku Îsa ji wan re gotibû dîtin. 
LUK.19.33	Gava wan dehşik vedikir, xwediyên dehşikê ji wan re gotin: «Çima hûn dehşikê vedikin?» 
LUK.19.34	Wan jî got: «Ew ji Xudan re lazim e.» 
LUK.19.35	Û dehşik anîn ba Îsa. Wan cilên xwe ji Îsa re danîn ser dehşikê û ew lê siwar kirin. 
LUK.19.36	Gava Îsa diçû, xelkê ji wî re cilên xwe li ser rê radixistin. 
LUK.19.37	Êdî gava ew nêzîkî berwara Çiyayê Zeytûnê bû, elaleta şagirtên wî dest pê kir û bi dilxweşî û bi dengekî bilind pesnê Xwedê ji bo wan hemû karên mezin ên ku dîtibûn, didan. 
LUK.19.38	Wan digot:
LUK.19.38	«Pîroz be ew Padîşahê
LUK.19.38	Ku bi navê Xudan tê.
LUK.19.38	Li ezmên silamet
LUK.19.38	Û li bilindahiyan rûmet!»
LUK.19.39	Hin ji Fêrisiyan, yên ku di nav wê elaletê de bûn, ji Îsa re gotin: «Mamoste, dengê xwe li şagirtên xwe hilde!» 
LUK.19.40	Îsa li wan vegerand û got: «Ez ji we re dibêjim: Eger ew bêpêjin bimînin, kevir wê dengê xwe hildin.»
LUK.19.41	Çaxê Îsa nêzîk bû, bajar dît, li ser giriya 
LUK.19.42	û got: «Xwezî îro te jî ev tiştên ku ji bo aştiya te ne bizaniyana! Lê niha ew ji ber çavên te hatine veşartin. 
LUK.19.43	Roj wê bi ser te de bên, ku dijminên te wê li dora te çeperan çêkin û hawirdora te bigirin, ji her aliyî ve te bidin tengahiyê 
LUK.19.44	û wê te û zarokên te yên di nav te de li erdê bixin û ewê di nav te de kevir li ser kevir nehêlin, çimkî te wextê serdana xwe nezanî.»
LUK.19.45	Îsa ket Perestgehê û dest pê kir, yên ku tê de kirrîn û firotin dikirin, avêtin derve 
LUK.19.46	û ji wan re got: «Hatiye nivîsîn:
LUK.19.46	‹Mala min wê bibe mala duayê›,
LUK.19.46	Lê we ew kiriye ‹şkefta rêbiran›.»
LUK.19.47	Îsa her roj di Perestgehê de hîn dikir. Serekên kahînan, Şerîetzan û giregirên gel dixebitîn, ku wî bikujin, 
LUK.19.48	lê wan nikaribû tiştekî bibînin ku bi wî bikin, çimkî tevahiya xelkê ji dil guhdariya wî dikir.
LUK.20.1	Rojekê, çaxê wî di Perestgehê de xelk hîn dikir û Mizgînî dida, serekên kahînan, Şerîetzan û rihspî tevde bi ser de hatin 
LUK.20.2	û jê re gotin: «Ji me re bêje, tu van tiştan bi çi desthilatiyê dikî, an yê ku ev desthilatî daye te kî ye?» 
LUK.20.3	Îsa li wan vegerand û got: «Ez jî, ezê tiştekî ji we bipirsim, ka ji min re bêjin: 
LUK.20.4	Imadkirina Yûhenna ji ezmên bû, an ji mirovan bû?» 
LUK.20.5	Ew bi hevdû şêwirîn û gotin: «Eger em bêjin: ‹Ji ezmên e›, ewê bêje: ‹Çima we ji wî bawer nekir?› 
LUK.20.6	Û eger em bêjin: ‹Ji mirovan e›, ji xwe tevahiya xelkê wê me bide ber keviran, çimkî ew qenc bawer dikin ku Yûhenna pêxember e.» 
LUK.20.7	Îcar wan lê vegerand û gotin: «Em nizanin ji ku derê ye.» 
LUK.20.8	Îsa ji wan re got: «Ez jî ji we re nabêjim ku ez van tiştan bi çi desthilatiyê dikim.»
LUK.20.9	Îsa dest pê kir, ev mesele ji xelkê re got: «Mirovekî rezek çand, ew bi kirê da rezvanan û ji bo demeke dirêj çû welatekî din. 
LUK.20.10	Û di demsala rêz de wî xulamek şand ba rezvanan, da ku ji berê rêz bidin wî. Lê rezvanan li wî xist û ew destvala şandin. 
LUK.20.11	Hingê wî xulamekî din şand, wan li wî jî xist, riswa kirin û destvala şandin. 
LUK.20.12	Yê sisiyan jî şand, ew jî birîndar kirin û avêtin derve. 
LUK.20.13	Xwediyê rêz jî got: ‹Gelo ez çi bikim? Ezê kurê xwe yê delal bişînim, belkî ew siyaneta wî bigirin.› 
LUK.20.14	Lê gava rezvanan ew dît, bi hevdû şêwirîn û gotin: ‹Ev wêris e. De werin, em wî bikujin, da ku mîras ji me re bimîne.› 
LUK.20.15	Wan ew avêt derveyê rêz û kuştin. Ma îcar xwediyê rêz wê çi bi wan bike? 
LUK.20.16	Ewê bê, van rezvanan helak bike û wê rêz bide hinekên din.» Gava wan ev yek bihîst, gotin: «Xwedê neke!» 
LUK.20.17	Lê Îsa li wan nêrî û got: «Nexwe eva hatiye nivîsîn çi ye?
LUK.20.17	‹Ew kevirê ku hostayan red kir
LUK.20.17	Bû kevirê serê rikin.›
LUK.20.18	Her kesê ku bi ser wî kevirî de bikeve, wê bibe perçe perçe û ew kevir bi ser kê de bikeve, wê wî hûrhûr bike.» 
LUK.20.19	Şerîetzan û serekên kahînan xwestin ku di cih de dest bavêjin wî, çimkî wan fêm kir, ku Îsa ev mesele anî ser wan, lê ew ji xelkê tirsiyan.
LUK.20.20	Çavê wan li Îsa bû û wan casûsên ku xwe rast nîşan didan, şandin ba wî, da ku ew wî bi xebera wî bigirin û derxin ber dîwan û desthilatiya walî. 
LUK.20.21	Wan ji wî pirsî û gotin: «Mamoste, em dizanin ku tu rast dibêjî û hîn dikî. Tu cihêtiyê naxî nav mirovan, lê belê tu riya Xwedê rast hîn dikî. 
LUK.20.22	Îcar ma ji me re dibe ku em bacê bidin Qeyser an na?» 
LUK.20.23	Lê Îsa bi qurnaziyên wan hesiya û ji wan re got: 
LUK.20.24	«Ka zîvekî nîşanî min bidin. Ma ev resm û nivîsîn ên kê ne?» Wan got: «Yên Qeyser in.» 
LUK.20.25	Îsa jî ji wan re got: «Madem ku wisa ye, tiştên Qeyser bidin Qeyser û tiştên Xwedê bidin Xwedê.» 
LUK.20.26	Wan nikaribû wî li ber xelkê bi gotina wî bigirin, ew li bersîva wî şaş man û devê xwe girtin.
LUK.20.27	Hinek ji wan Sadûqiyên ku digotin vejîna miriyan tune, hatin ji wî pirsîn û gotin: 
LUK.20.28	«Mamoste, Mûsa ji bo me nivîsiye: ‹Eger birayê yekî zewicî be û ew bê zarok bimire, divê birayê wî jina wî bistîne û dûndanê ji birayê xwe re rake.›
LUK.20.29	Îcar heft bira hebûn. Yê pêşî jinek anî û bê zarok mir. 
LUK.20.30	Yê diduyan 
LUK.20.31	û yê sisiyan jî ew jin stand û bi vî awayî her heftan zarok li pey xwe nehiştin û mirin. 
LUK.20.32	Piştre jin jî mir. 
LUK.20.33	Ma di Roja Vejînê de ew jin wê bibe jina kîjanî ji van? Çimkî her heftan jî ew anîbû.» 
LUK.20.34	Îsa jî ji wan re got: «Zarokên vê dinyayê jinê tînin û mêr dikin. 
LUK.20.35	Lê ew ên ku hêja hatine dîtin ku bigihîjin wê dinyayê û vejîna miriyan, ne jinê tînin û ne jî mêr dikin; 
LUK.20.36	ew careke din nikarin bimirin, ew eynî wek milyaketan in; ew zarokên Xwedê ne, çimkî ew zarokên vejînê ne. 
LUK.20.37	Mûsa jî da xuyakirin, ku mirî wê ji nû ve rabin. Ew di serhatiya deviyê de navê Xudan hildide û dibêje: ‹Xwedayê Birahîm, Xwedayê Îshaq û Xwedayê Aqûb.›
LUK.20.38	Îcar ew ne Xwedayê miriyan e, lê Xwedayê zindiyan e, çimkî hemû ji wî re sax in.» 
LUK.20.39	Hinekan ji Şerîetzanan bersîv dan û gotin: «Mamoste, te qenc got.» 
LUK.20.40	Çimkî êdî wan qet nediwêrî, ku tiştekî ji wî bipirsin.
LUK.20.41	Îcar Îsa ji wan re got: «Çawa dibêjin ku Mesîh kurê Dawid e? 
LUK.20.42	Çimkî Dawid bi xwe di kitêba Zebûrê de dibêje:
LUK.20.42	‹Xudan ji Xudanê min re got:
LUK.20.42	Li milê min ê rastê rûne,
LUK.20.43	Heta ku ez dijminên te bikim pêgeha lingên te.›
LUK.20.44	Loma, eger Dawid jê re dibêje Xudan, çawa ew dibe kurê Dawid?»
LUK.20.45	Û çaxê tevahiya xelkê guhdariya wî dikir, wî ji şagirtên xwe re got: 
LUK.20.46	«Hay ji wan Şerîetzanan hebin ku dixwazin bi xiftanên dirêj bigerin û hez dikin ku di sûkan de xelk silavê bidin wan û di kinîştan de li ser kursiyên pêşî û di ziyafetan de li cihên jorîn rûnin. 
LUK.20.47	Ew malên jinebiyan dadiqurtînin û ji bo ku bên dîtin, duayên dirêj dikin. Dîwana wan wê hê girantir be.»
LUK.21.1	Îsa serê xwe hilda û kesên dewlemend, yên ku diyariyên xwe davêtin peredanka Perestgehê, dîtin. 
LUK.21.2	Wî jinebiyeke reben jî dît ku du pol avêtinê. 
LUK.21.3	Hingê Îsa got: «Ez rast ji we re dibêjim, vê jinebiya belengaz ji wan hemûyan bêtir avêtê. 
LUK.21.4	Çimkî van hemûyan ji tiştên ku ji wan zêde bûn, avêtin nav diyariyan, lê vê jinikê ji belengaziya xwe hemû abora xwe avêtê.»
LUK.21.5	Çaxê hinekan digot ku Perestgeh çawa bi kevirên spehî û bi diyariyan hatiye xemilandin, Îsa got: 
LUK.21.6	«Heçî ev tiştên ha ne yên ku hûn dibînin, roj wê bên, ku hingê li vê derê kevir li ser kevir namîne. Tiştek namîne ku neyê hilweşandin.»
LUK.21.7	Wan jî ji Îsa pirsî û gotin: «Mamoste, ev tişt wê kengê çêbin? Û çaxê ev tiştên ha li ber çêbûnê bin, nîşana wan çi ye?» 
LUK.21.8	Îsa jî got: «Hay ji xwe hebin ku hûn neyên xapandin, çimkî gelek wê bi navê min bên û wê bêjin: ‹Ez ew im› û ‹Wext nêzîk bûye!› Li pey wan neçin! 
LUK.21.9	Çaxê hûn li ser şer û hengameyan bibihîzin, netirsin, çimkî divê pêşî ev tiştên ha çêbin, lê belê dawî pêre pêre nayê.»
LUK.21.10	Hingê wî ji wan re got: «Milet wê li hember miletan rabe, padîşahî wê li hember padîşahiyan rabe. 
LUK.21.11	Erdhejînên mezin wê çêbin û li cih cihan xela û êşa zirav wê derkevin. Tiştên tirsehêz û nîşanên mezin wê li ezmên bibin. 
LUK.21.12	Lê ji berî van hemû tiştan wê dest bavêjin we û tengahiyê bidin we. Ewê we teslîmî kinîştan bikin û we bavêjin zîndanan û di ber navê min de ewê we derxin ber padîşah û waliyan. 
LUK.21.13	Ev tişt wê çêbin, da ku hûn şahidiyê ji bo min bikin. 
LUK.21.14	Loma bixin dilê xwe ku hûn ji pêşî ve nefikirin ku hûnê çawa xwe biparêzin. 
LUK.21.15	Çimkî ezê dev û ziman û şehrezayiyê bidim we, ku neyarên we nekarin li ber we bipeyivin an bisekinin. 
LUK.21.16	Lê heta bi dê û bav, bira, mirov û dostên we wê we bidin girtin û wê hinan ji we bikujin. 
LUK.21.17	Ji ber navê min hemû jî wê ji we nefret bikin. 
LUK.21.18	Lê mûyek ji serê we winda nabe. 
LUK.21.19	Hûnê bi bîhnfirehiya xwe canê xwe bi dest bixin.
LUK.21.20	«Lê çaxê hûn bibînin ku hawirdora Orşelîmê bi leşkeran bê girtin, hingê bizanin ku xerabûna wê nêzîk e. 
LUK.21.21	Hingê yên ku di Cihûstanê de ne, bila birevin çiyan! Û yên ku di bajêr de bin, bila jê derkevin! Û yên ku li çolê bin, bila nekevin bajêr! 
LUK.21.22	Çimkî ev rojên heyfstandinê ne, da ku heçî tiştên hatine nivîsîn, bên cih. 
LUK.21.23	Wey li wan ên ku di wan rojan de bizaro ne û dimêjînin. Çimkî tengahiyeke mezin wê bê ser welêt û xezeb wê bê ser vî gelî. 
LUK.21.24	Ewê bikevin ber devê şûr, bi hêsîrtî wê bên birin nav hemû miletan û heta zemanê miletan temam bibe, Orşelîm wê di bin lingên wan de biperçiqe.
LUK.21.25	«Li ser roj, heyv û stêran nîşan wê çêbin û li ser erdê ji ber guregura pêlên deryayê milet wê bibizdin û şaş bibin. 
LUK.21.26	Ew mirovên ku li benda wan tiştên ku bên serê dinyayê disekinin, ji tirsan dilê wan wê bibihûre; çimkî stêrên ezmanan wê ji cihê xwe bihejin. 
LUK.21.27	Hingê wê bibînin ku ‹Kurê Mirov di nav ewrekî de bi hêz û rûmeta mezin tê.›
LUK.21.28	Çaxê ev tiştên ha dest pê bikin û çêbin, li jor binêrin û serê xwe hildin, çimkî xilasiya we nêzîk dibe.»
LUK.21.29	Û Îsa ji wan re meseleyek got: «Li dara hêjîrê û li hemû darên din binêrin. 
LUK.21.30	Çaxê ku ew dibişkivin, hûn dibînin û hûn ji ber xwe dizanin ku êdî havîn nêzîk e. 
LUK.21.31	Bi vî awayî, çaxê hûn jî bibînin ku ev tiştên ha çêdibin, bizanin ku Padîşahiya Xwedê nêzîk e. 
LUK.21.32	Bi rastî ez ji we re dibêjim, heta ev tiştên ha hemû çênebin, ev nifş qet nabihûre. 
LUK.21.33	Erd û ezman wê bibihûrin, lê peyvên min tu caran nabihûrin.»
LUK.21.34	«Hay ji xwe hebin ku bi xwarina zehfî, serxweşî û bi xemên vê jiyanê dilê we giran nebe û ew roj ji nişkê ve wek dafikekê bi ser we de neyê. 
LUK.21.35	Çimkî ewê bi ser wan hemûyên ku li ser rûyê erdê dimînin de, bê. 
LUK.21.36	Lê herdem dua bikin û hişyar bimînin, da ku hûn bikarin ji ber van hemû tiştên ku wê bibin, birevin û li ber Kurê Mirov rawestin.»
LUK.21.37	Îsa bi roj di Perestgehê de hîn dikir û bi şev derdiket, diçû wî çiyayê ku jê re Çiyayê Zeytûnê digotin û şeva xwe dibihûrand. 
LUK.21.38	Û xelk hemû sibê zû dihatin Perestgehê ba wî, da ku guhdariya wî bikin.
LUK.22.1	Cejna Nanê Şkeva ya ku jê re Cejna Derbasbûnê tê gotin, nêzîk dibû. 
LUK.22.2	Serekên kahînan û Şerîetzan li riyekê digeriyan, ka çawa Îsa bikujin, çimkî ew ji xelkê ditirsiyan. 
LUK.22.3	Hingê Îblîs ket dilê Cihûdayê ku jê re Îsxeryotî digotin. Ew yek ji her diwanzdehan bû. 
LUK.22.4	Cihûda rabû, çû ba serekên kahînan û serwerên parêzgerên Perestgehê, bi wan re peyivî, ka wê çawa bikare Îsa bide destê wan. 
LUK.22.5	Ew gelek şa bûn û bi wî re li hev hatin ku ew peran bidin wî. 
LUK.22.6	Cihûda jî razî bû û li keysekê geriya, bê ku elalet hebe, wî bide destê wan.
LUK.22.7	Û roja Cejna Nanê Şkeva hat, a ku diviya, tê de berxê goriya Cejna Derbasbûnê bê şerjêkirin. 
LUK.22.8	Îsa Petrûs û Yûhenna şandin û ji wan re got: «Herin, şîva Cejna Derbasbûnê ji me re amade bikin, da ku em bixwin!» 
LUK.22.9	Wan jî got: «Ma tu dixwazî ku em wê li ku derê amade bikin?» 
LUK.22.10	Wî li wan vegerand û got: «Gava hûn bikevin nav bajêr, mirovekî ku rahiştiye cerekî avê, wê rastî we bê. Hûnê li pey wî herin û herin wî xaniyê ku ew bikeviyê 
LUK.22.11	û ji malxwê malê re bêjin: ‹Mamoste ji te dipirse: Ka ew odeya mêvanan a ku ez li wê bi şagirtên xwe re şîva Cejna Derbasbûnê bixwim, li ku derê ye?› 
LUK.22.12	Hingê ewê li jor odeyeke mezin a raxistî nîşanî we bide. Li wê derê şîvê amade bikin.» 
LUK.22.13	Ew çûn, wan her tişt wek ku Îsa ji wan re gotibû, dîtin û şîva Cejna Derbasbûnê amade kirin.
LUK.22.14	Gava bû çaxê şîvê, Îsa bi Şandiyan re li ser sifrê rûnişt 
LUK.22.15	û ji wan re got: «Hê ji berî ku ez cefayê bikişînim, dilê min gelek xwest ku ez bi we re vê şîva Cejna Derbasbûnê bixwim. 
LUK.22.16	Çimkî ez ji we re dibêjim, heta ku di Padîşahiya Xwedê de pêk neyê, ez tu caran ji vê cejnê naxwim.» 
LUK.22.17	Piştre wî rahişt kasekê, şikir kir û got: «Ha ji we re vê bistînin û di nav xwe de leva bikin. 
LUK.22.18	Çimkî ez ji we re dibêjim, heta Padîşahiya Xwedê neyê, ez qet ji ava mêwê venaxwim.» 
LUK.22.19	Piştre wî rahişt nanekî, şikir kir û şikand. Wî ew da destê wan û got: «Ev bedena min e, ku di ber we de hatiye dayîn. Vê yekê ji bo bîranîna min bikin.»
LUK.22.20	Piştî şîvê wî kase hilda û got: «Ev kasa ha ya ku ji xwîna min e di ber we de hatiye rijandin, Peymana Nû ye. 
LUK.22.21	Lê va ye, destê wî yê ku min bide dest, bi min re li ser sifrê ye. 
LUK.22.22	Erê, Kurê Mirov wek ku biryar hatiye dayîn, wê here, lê belê wey li wî kesê ku wî bide dest.» 
LUK.22.23	Hemû şagirtan dest pê kir û ji hev pirsîn, ka kî ji wan e, yê ku wê vî karî bike?
LUK.22.24	Devjenî ket nav wan, ka kî ji wan wê yê mezin bê hesibandin. 
LUK.22.25	Îsa ji wan re got: «Padîşahên miletan hukumdariyê li ser wan dikin û yên ku serdestiyê li wan dikin, dixwazin ku ji wan re qencîxwaz bê gotin. 
LUK.22.26	Lê belê divê hûn ne wisa bin. Bila yê herî mezin di nav we de wek yê herî biçûk û yê serek wek yê xulam be. 
LUK.22.27	Ma yê mezintir kî ye? Gelo yê li ser sifrê rûniştî, an yê ku xizmetê dike? Ma yê li ser sifrê rûniştî ne mezintir e? Lê ez di nav we de wek xizmetkarekî me.
LUK.22.28	«Hûn ew in, yên ku di ceribandinên min de bi min re ragirtine. 
LUK.22.29	Û ezê ji we re padîşahiyekê bidim, çawa Bavê min ew daye min, 
LUK.22.30	da ku hûn di Padîşahiya min de li ser sifra min bixwin, vexwin û li ser textan rûnin û dîwana her diwanzdeh eşîrên Îsraêl bikin.
LUK.22.31	«Şimûn, Şimûn, va ye, Îblîs xwest ku we wek genim li bêjingê bixe. 
LUK.22.32	Lê min ji bo te dua kir, da ku baweriya te sist nebe û çaxê tu dîsa vegerî, dilê birayên xwe qayîm bike.» 
LUK.22.33	Şimûn lê vegerand û got: «Ya Xudan, ez amade me bi te re herim zîndanê û mirinê jî.» 
LUK.22.34	Îsa got: «Petrûs, ez ji te re dibêjim, hê dîk îro bang nedayî, tê sê caran min înkar bikî.»
LUK.22.35	Îsa ji şagirtên xwe re got: «Çaxê min hûn bê xelîtik, bê tûr û bê pêlav şandin, ma tiştek ji we kêm bû?» Wan got: «Na, tu kêmahiya me nebû.» 
LUK.22.36	Îsa ji wan re got: «Lê niha ewê ku xelîtka wî heye, bila wê bi xwe re bîne, wisa jî yê ku tûrê wî heye û ewê ku bê şûr e, bila ebayê xwe bifiroşe û ji xwe re şûrekî bikirre. 
LUK.22.37	Çimkî ez ji we re dibêjim ku eva hatiye nivîsîn, divê li ser min bê cih, ku dibêje: ‹Û ew bi xerabkeran re hat hesabkirin.›
LUK.22.38	Wan got: «Ya Xudan, va ye, du şûr li vir hene.» Wî jî ji wan re got: «De bes e.»
LUK.22.39	Îsa derket û wek her car çû Çiyayê Zeytûnê, şagirtên wî jî li pey wî çûn. 
LUK.22.40	Gava ew gihîşt wê derê, wî ji wan re got: «Dua bikin, da ku hûn nekevin ceribandinê.» 
LUK.22.41	Ew, hema bêje bi dûrbûna avêtina kevirekî ji wan dûr ket, çû ser çokan, dua kir 
LUK.22.42	û got: «Ya Bavê min, eger tu bixwazî, vê kasa tehl ji min derbas bike. Lê bila ne bi daxwaza min be, bi ya te be.» 
LUK.22.43	Îcar milyaketek ji ezmên jê re xuya bû û hêz da wî. 
LUK.22.44	Îsa ket berxwedaneke dijwar û bi kelegermî bêtir dua kir. Xwihdana wî dibû wek dilopên xwînê yên gir û diketin ser erdê.
LUK.22.45	Çaxê ku ew ji dua xwe rabû û li şagirtên xwe vegeriya, wî dît ku ew ji kederê bi xew ve çûne. 
LUK.22.46	Wî ji wan re got: «Çima hûn bi xew ve diçin? Rabin ser xwe û dua bikin, da ku hûn nekevin ceribandinê.»
LUK.22.47	Hê ew wisa dipeyivî, birrek mirov, li pêşiya wan Cihûdayê ku yek ji her diwanzdeh şagirtan bû, bi ser wan de hat. Cihûda ber bi Îsa ve hat, da ku wî ramûse. 
LUK.22.48	Îsa jê re got: «Cihûda, ma tê bi ramûsanekê Kurê Mirov bidî destê wan?» 
LUK.22.49	Gava yên li dora wî dîtin, ka wê çi bibe, wan got: «Ya Xudan, ma em bi şûr lêxin?» 
LUK.22.50	Û yekî ji wan şûr avêt xulamê Serokkahîn û guhê wî yê rastê jêkir. 
LUK.22.51	Lê Îsa got: «Bes e!» Wî destê xwe danî ser guhê wî û ew qenc kir.
LUK.22.52	Piştre Îsa ji wê koma ku bi ser wî de hatibû re, ji serekên kahînan, serwerên parêzgerên Perestgehê û mezinan re got: «Hûn weha bi şûr û daran hatine; ma hûn hatine pêşiya rêbirekî? 
LUK.22.53	Çaxê ez her roj di Perestgehê de di nav we de bûm, we destê xwe dirêjî min nekir. Lê belê ev saeta we ye, serdestiya taristaniyê ye.»
LUK.22.54	Îcar wan Îsa girt û birin, ew xistin xaniyê Serokkahîn. Petrûs jî ji dûr ve li pey wî diçû. 
LUK.22.55	Gava di nav hewşa xanî de agir dadan û li dorê rûniştin, Petrûs di nav wan de rûnişt. 
LUK.22.56	Keçikeke berdestî ew li ber êgir dît, wê çav lê zûr kirin û got: «Evê ha jî bi Îsa re bû.» 
LUK.22.57	Lê wî înkar kir û got: «Ya jinikê, ez wî nas nakim.» 
LUK.22.58	Piştî kêlîkekê, yekî din ew dît û got: «Tu jî yek ji wan î.» Petrûs lê vegerand û got: «Na camêr, ez ne ji wan im.» 
LUK.22.59	Gava nêzîkî saetekê di wê navê de derbas bû, yekî din jî rabû û ji dil got: «Hema bi rastî evê ha jî bi wî re bû, çimkî ew ji Celîlê ye.» 
LUK.22.60	Lê Petrûs lê vegerand û got: «Ey camêr, ez nizanim ka tu çi dibêjî.» Hema hingê hê ew dipeyivî, dîk bang da. 
LUK.22.61	Hingê Xudan li pişt xwe zivirî, li Petrûs nêrî; îcar peyva Xudan hat bîra Petrûs, çawa ku wî jê re gotibû: «Hê dîk îro bang nedayî, tê sê caran min înkar bikî.» 
LUK.22.62	Petrûs derket derve û bû kûrkûra giriyê wî.
LUK.22.63	Îcar ew zilamên ku Îsa girtibûn, pê kenîn û lê xistin. 
LUK.22.64	Wan çavên wî girêdan, jê pirsîn û gotin: «De ka pêxemberîtiyê bike, yê ku li te xist kî ye?» 
LUK.22.65	Û wan hê bêtir gotinên bêfihêt jê re gotin.
LUK.22.66	Gava bû roj, rihspiyên milet, serekên kahînan û Şerîetzan li hev civiyan. Û ew anîn civîna xwe ya giregiran 
LUK.22.67	û ji wî re gotin: «Eger tu Mesîh î, ji me re bêje!» Îsa bersîva wan da û got: «Eger ez ji we re bêjim, hûn qet bawer nakin 
LUK.22.68	û eger ez ji we bipirsim jî, hûn qet bersîva min nadin. 
LUK.22.69	Lê ji niha û pê ve ‹Kurê Mirov wê li tenişta rastê ya hêza Xwedê rûne.›
LUK.22.70	Îcar hemûyan bi hev re jê pirsî: «Nexwe tu Kurê Xwedê yî?» Wî jî ji wan re got: «Hûn bi xwe dibêjin ku ez ew im.» 
LUK.22.71	Wan got: «Ma çi hewcedariya me bi şahidiyê heye? Me bi xwe ji devê wî bihîst.»
LUK.23.1	Tevahiya civînê rabû ser xwe û Îsa birin ber Pîlatos. 
LUK.23.2	Wan dest bi giliyê wî kir û gotin: «Me dît ku evê ha miletê me ji rê derdixe. Nahêle ku baca Qeyser bê dayîn û ji bo xwe dibêje ku ew Mesîh e, yanî padîşah e.» 
LUK.23.3	Pîlatos jê pirsî û got: «Ma tu padîşahê Cihûyan î?» Îsa lê vegerand û got: «Wek ku te got.» 
LUK.23.4	Pîlatos ji serekên kahînan re û ji elaleta milet re got: «Ez tu sedemê sûcdarkirina vî mirovî nabînim!» 
LUK.23.5	Lê ew li ser ya xwe man û gotin: «Vî mirovî milet li seranserê Cihûstanê, ji Celîlê û heta vir bi hînkirina xwe rakiriye ser lingan.»
LUK.23.6	Gava Pîlatos ev bihîst, wî pirsî û got: «Ma ev mirov ji Celîlê ye?» 
LUK.23.7	Gava ew hîn bû ku ew ji wê dera ku di bin hukumdariya Hêrodês de ye, wî ew şand ba Hêrodês. Hêrodês bi xwe jî di wan rojan de li Orşelîmê bû. 
LUK.23.8	Gava Hêrodês Îsa dît, ew gelek şa bû. Hê ji mêj ve wî dixwest ku wî bibîne, çimkî wî gelek tişt li ser Îsa bihîstibûn û hêvî dikir, ku Îsa li ber wî kerametekê bike. 
LUK.23.9	Wî jî gelek pirs li ber Îsa danîn, lê Îsa qet bersîva wî neda. 
LUK.23.10	Serekên kahînan û Şerîetzan li ser piyan rawestan û giliyê xwe li hember Îsa giran kirin. 
LUK.23.11	Hêrodês û leşkerên wî jî ew kêm dîtin û tinazên xwe pê kirin. Wan cilekî spehî yê ku diçirise lê kir û careke din ew vegerandin ba Pîlatos. 
LUK.23.12	Di wê rojê de Pîlatos û Hêrodês, yên ku beriya hingê dijminahî bi hev re dikirin, dostanî bi hev re danîn.
LUK.23.13	Pîlatos gazî serekên kahînan, serweran û xelkê kir 
LUK.23.14	û ji wan re got: «We ev mirovê ha anî ber min û we got ku ew gel ji rê derdixe. Min jî ew li ber we kişand pirsyariyê û min tu sûcê ku we dixistin stûyê wî, li ser wî nedîtin. 
LUK.23.15	Hêrodês jî nedît. Ji ber vê yekê wî ew li me vegerand. Û binêrin, vî mirovî tiştek nekiriye ku bê kuştin. 
LUK.23.16+LUK.23.17	Loma ezê wî bidim ber qamçiyan û berdim.»
LUK.23.18	Lê koma elaletê bi dengekî kire qîrîn û got: «Vî ji ber çavê me rake, Barabas ji me re berde!» 
LUK.23.19	Heçî Barabas bû, ew ji ber serhildaneke di bajêr de û ji ber mêrkujiyê ketibû zîndanê. 
LUK.23.20	Pîlatos careke din bi wan re peyivî, çimkî wî dixwest Îsa berde. 
LUK.23.21	Lê wan kir qîrîn û gotin: «Wî xaç bike, wî xaç bike!» 
LUK.23.22	Hingê wî cara sisiyan ji wan re got: «Ka vî mirovî çi xerabî kiriye? Min tu sedemê kuştina wî nedîtiye. Loma ezê wî bidim ber qamçiyan û berdim.» 
LUK.23.23	Lê dîsa ew li ser ya xwe diman û bi qîrîneke bilind dixwestin ku ew bê xaçkirin û dengê wan bi ser ket. 
LUK.23.24	Pîlatos biryar da, ku daxwaza wan bê cih. 
LUK.23.25	Wî ewê ku ji ber serhildan û mêrkujiyê girtî bû û wan berdana wî dixwest, ji zîndanê berda û Îsa bi hêviya daxwaza wan ve hişt.
LUK.23.26	Û gava ew dibirin, wan Şimûnê ku ji Kûrênê bû û ji zeviyê vedigeriya, girtin. Xaç danîn ser pişta wî ku ew wê li pey Îsa bibe. 
LUK.23.27	Elaleteke mezin ji xelkê li pey Îsa diçû, di nav wan de pîrek jî hebûn ku li singê xwe dixistin û li ser Îsa digirîn. 
LUK.23.28	Îsa li wan zivirî û got: «Ya keçên Orşelîmê, li ser min negirîn! Li ser xwe û zarokên xwe bigirîn! 
LUK.23.29	Va ye, roj wê bên ku mirov wê bêjin: ‹Xwezî bi yên ku bê ber in û xwezî bi wan zikên ku zarok neanîne û bi wan çiçikên ku nemêjandine!›
LUK.23.30	Hingê mirov wê dest pê bikin û ji çiyan re bêjin:
LUK.23.30	‹Çiyano, bi ser me de bikevin!
LUK.23.30	Û ji giran re bêjin:
LUK.23.30	Girno, me veşêrin!›
LUK.23.31	Eger weha bi dara ter bikin, ma halê dara hişk wê bibe çi?»
LUK.23.32	Û du mirovên din ên sûcdar jî dibirin, da ku ew jî bi Îsa re bên kuştin. 
LUK.23.33	Û çaxê ew gihîştin wî cihê ku Qoq jê re digotin, wan ew û herdu sûcdar xaç kirin, yek li milê wî yê rastê û yê din li milê wî yê çepê. 
LUK.23.34	Hingê Îsa got: «Ya Bavê min, li wan bibihûre, çimkî ew nizanin ku ew çi dikin!» Wan jî pişk avêtin ser cilên wî û li xwe leva kirin.
LUK.23.35	Xelk jî li wê derê rawestabû û temaşe dikir. Serwerên Cihûyan jî henekên xwe bi Îsa dikirin û digotin: «Wî kesên din xilas kirin; eger ew Mesîhê bijartiyê Xwedê be, de bila xwe xilas bike!» 
LUK.23.36	Leşkeran jî tinazên xwe pê dikirin, ew nêzîkî wî bûn û sihik jê re anîn 
LUK.23.37	û gotin: «Eger tu padîşahê Cihûyan bî, de xwe xilas bike!» 
LUK.23.38	Û li ser depika ser serê wî weha hatibû nivîsîn: EV PADÎŞAHÊ CIHÛYAN E.
LUK.23.39	Yekî ji wan sûcdarên daleqandî jî, Îsa şermezar kir û jê re got: «Ka, ma tu ne Mesîh î? De ka xwe û me xilas bike!» 
LUK.23.40	Lê yê din lê hilat û got: «Ma tu ji Xwedê natirsî? Ma ne va ye, tu bi xwe jî di bin eynî cezayî de yî? 
LUK.23.41	Hema heçî em in, ev heqê me ye, çimkî em bergîdana wan tiştên xerab ên ku me kirine, distînin. Lê wî tiştekî nerast nekiriye!» 
LUK.23.42	Û ji Îsa re got: «Ya Îsa, çaxê tu gihîştî Padîşahiya xwe, min bîne bîra xwe!» 
LUK.23.43	Îsa jî lê vegerand û got: «Bi rastî ez ji te re dibêjim ku tê îro bi min re di bihiştê de bî!»
LUK.23.44+LUK.23.45	Gava dibû nêzîkî saet diwanzdehê nîvro, rojê tarîtî girt û tarî heta saet sisiyan ket ser seranserê welêt û perda Perestgehê di nîvî re çiriya 
LUK.23.46	û Îsa bi dengekî bilind kir qîrîn û got: «Ya Bavê min, ‹ez ruhê xwe didim destên te!›
LUK.23.47	Gava sersedê leşkeran tiştê çêbûyî dît, wî pesnê Xwedê da û got: «Bi rastî ev mirovê ha, mirovekî rast bû.» 
LUK.23.48	Ew hemû xelkê ku ji bo dîtina van tiştan civiyabû, gava dît ku çi dibû, li singê xwe xist û vegeriya. 
LUK.23.49	Hemû nasên Îsa û ew jinên ku ji Celîlê li pey wî hatibûn, ji dûr ve rawestabûn û ev tiştên ha temaşe dikirin.
LUK.23.50	Îcar zilamek bi navê Ûsiv hebû; ew endamekî civîna giregiran û mirovekî qenc û rast bû. 
LUK.23.51	Ev mirov bi xwestin û kirina civîna giregiran razî nebûbû. Ew ji bajarekî Cihûyan, ji Arîmetyayê bû û li hêviya hatina Padîşahiya Xwedê bû. 
LUK.23.52	Ew çû ba Pîlatos û cesedê Îsa jê xwest. 
LUK.23.53	Gava cesed ji xaçê anî xwarê, wî ew di nav cawekî de pêça û ew xist goreke ku di latê de hatibû kolan. Hê kesek tê de nehatibû veşartin. 
LUK.23.54	Ew roj roja Amadekirinê bû û roja Şemiyê dest pê dikir. 
LUK.23.55	Ew jinên ku ji Celîlê bi Îsa re hatibûn, li pey Ûsiv çûn, wan gor û çawa cesedê Îsa tê de hat danîn, dîtin. 
LUK.23.56	Hingê ew vegeriyan, wan rûn û giyayên bîhnxweş amade kirin. Û roja Şemiyê li gor Şerîetê tu kar nekirin û bîhna xwe vedan.
LUK.24.1	Lê roja pêşî ya heftiyê, hê sibê zû, ew jin hatin ser gorê. Wan giyayên bîhnxweş ên ku amade kiribûn, bi xwe re anîn. 
LUK.24.2	Wan dît ku kevirê ser gorê ji cihê xwe gindiriye, 
LUK.24.3	lê gava ew çûn nav wê, wan cesedê Xudan Îsa nedît. 
LUK.24.4	Gava ew ji ber vê yekê hê şaş diman, ji nişkê ve du zilamên ku şewq ji cilên wan diçû li ba wan rawestan. 
LUK.24.5	Jinan ji tirsa serê xwe kirin ber xwe. Zilaman ji wan re got: «Çima hûn di nav miriyan de li yê sax digerin? 
LUK.24.6	Ew ne li vê derê ye, ew rabûye. Bînin bîra xwe, çaxê ku ew hê li Celîlê bû, wî çi ji we re digot: 
LUK.24.7	‹Divê Kurê Mirov bikeve nav destên gunehkaran, bê xaçkirin û roja sisiyan dîsa rabe.›»
LUK.24.8	Û jinan jî gotinên Îsa anîn bîra xwe. 
LUK.24.9	Ew ji ser gorê vegeriyan û çûn, ji her yanzdeh şagirtan û ji hemûyên din re her tişt gotin. 
LUK.24.10	Yên ku xeber ji Şandiyan re anîn, ev in: Meryema Mejdelanî, Yohana, Meryema diya Aqûb û hinekên din ên ku bi wan re bûn. 
LUK.24.11	Ev yek li ber çavên Şandiyan wek çîrokeke pûç xuya bû û wan ji jinan bawer nekir. 
LUK.24.12	Lê Petrûs rabû ser xwe û bezî ser gorê. Gava wî xwe bi ser de xwar kir, wî ji kefenan pê ve tu tiştê din nedît. Ew çû mala xwe û li vî tiştê bûyî şaş dima.
LUK.24.13	De îcar di wê rojê de dido ji wan diçûn gundekî ku navê wî Emwas bû. Ev gund bi qasî yanzdeh kîlometreyan ji Orşelîmê dûr bû. 
LUK.24.14	Herdu ji xwe re li ser wan hemû tiştên bûyî dipeyivîn. 
LUK.24.15	Îcar gava ew hê ji xwe re dipeyivîn û ji hev dipirsîn, Îsa bi xwe nêzîkî wan bû û bi wan re çû. 
LUK.24.16	Lê çavên wan dihatin girtin, da ku ew wî nas nekin.
LUK.24.17	Îsa ji wan re got: «Ev çi gotin in ku hûn di rê de ji hev re dibêjin?» Ew bi xemgînî rawestan 
LUK.24.18	û yekî ji wan ku navê wî Klêpas bû, lê vegerand û got: «Ma tu yê bi tenê yî ku li Orşelîmê dimîne û nizane ku li wê derê di van rojan de çi çêbûye!» 
LUK.24.19	Wî ji wan pirsî û got: «Çi çêbûye?» Û wan got: «Ew tiştên ku li ser Îsayê Nisretî yê ku pêxember bû û bi gotin û kirinê li ber Xwedê û li ber tevahiya gel hêzdar bû 
LUK.24.20	û çawa serekên kahînan û mezinên me, ji bo ku cezayê mirinê bidinê, ew dan dest û wan ew xaç kir? 
LUK.24.21	Lê me hêvî dikir, ku yê Îsraêl xilas bike, ew e. Ji bilî van hemûyan jî, va ye, îro roja sisiyan e ku ev tişt bûne. 
LUK.24.22	Bi ser de çend jinên ji nav me em şaş kirin. Ew hê sibê zû li ser gorê bûn, 
LUK.24.23	û cesedê wî tê de nedîtin. Ew vegeriyan û gotin ku milyaket li ber çavên wan xuyabûn û gotin ku ew dijî. 
LUK.24.24	Li ser vê yekê hinek ji yên ku bi me re ne, çûn ser gorê û çawa ku jinan gotibû, wisa dîtin. Lê wan ew bi xwe nedît.»
LUK.24.25	Îsa ji wan re got: «Hey hûn bêhişno! Hûn ên ku bi derengî bi hemû gotinên pêxemberan bawerî tînin! 
LUK.24.26	Ma nediviya ku Mesîh ev tişt bikişandana û bigihîşta berziya xwe?» 
LUK.24.27	Îcar wî ji Mûsa û hemû pêxemberan dest pê kir û ji wan re tiştên ku li ser wî di hemû Nivîsarên Pîroz de hatibûn nivîsîn, şîrovekirin.
LUK.24.28	Gava ew nêzîkî wî gundê ku ew diçûnê, bûn, Îsa wek ku ewê hê wêvetir biçûya kir. 
LUK.24.29	Lê wan li ber wî da û jê re gotin: «Li ba me bimîne, çimkî berêvar e û roj li ber ava ye!» Îsa bi wan re çû û derbasî hundir bû, da ku li ba wan bimîne.
LUK.24.30	Û gava ew bi wan re li ser sifrê rûnişt, wî rahişt nên, şikir kir, şikand û da wan. 
LUK.24.31	Hingê çavên wan vebûn û wan ew nas kir. Lê ew ji ber çavên wan winda bû. 
LUK.24.32	Wan ji hev re got: «Çaxê ku ew di rê de bi me re dipeyivî û Nivîsarên Pîroz ji me re şîrove dikirin, ma gotinên wî agir bi dilê me nedixistin?» 
LUK.24.33	Û hema di wê saetê de herdu rabûn û vegeriyan Orşelîmê. Wan her yanzdeh şagirt û yên din ên bi wan re li hev civiyayî dîtin. 
LUK.24.34	Wan ên din digotin: «Xudan bi rastî rabûye û xwe nîşanî Şimûn daye.» 
LUK.24.35	Wan herduyan jî got ku di rê de çi çêbû û gava ku Îsa nan şikand, wan çawa ew nas kir.
LUK.24.36	Hê ew wisa bi hev re dipeyivîn, Îsa bi xwe di nav wan de rawesta û got: «Silamet li ser we be!» 
LUK.24.37	Lê ew bizdiyan û tirsiyan, wan guman kir ku ew ruhekî li ber çavên xwe dibînin. 
LUK.24.38	Îsa ji wan re got: «Çima hûn şaş mane û dudilî ne? 
LUK.24.39	Li dest û lingên min binêrin, ez bi xwe me. Destên xwe li bedena min bidin û bibînin; çimkî ruh bê goşt û hestî ye, lê wek ku hûn dibînin, ez bi goşt û hestî me!» 
LUK.24.40	Û gava wî ev ji wan re got, wî dest û lingên xwe nîşanî wan dan. 
LUK.24.41	Lê wan ji şabûnê hê bawer nekiribû û şaşmayî bûn. Îcar wî ji wan re got: «Ka tiştekî xwarinê li ba we heye?» 
LUK.24.42	Wan jî perçek ji masiyekî biraştî dan wî. 
LUK.24.43	Wî ew ji destê wan rahişt û li pêş wan xwar. 
LUK.24.44	Hingê wî ji wan re got: «Ha ew gotinên min ên ku gava hê ez bi we re bûm, min ji we re gotibûn, ev in: Divê ew hemû tiştên ku di Şerîeta Mûsa, di Nivîsarên Pêxemberan û di Zebûran de li ser min hatine nivîsîn, bên cih.»
LUK.24.45	Hingê wî hişê wan vekir, da ku ew bikarin Nivîsarên Pîroz fêm bikin. 
LUK.24.46	Û wî ji wan re got: «Weha hatiye nivîsîn, Mesîh wê cefayê bikişîne û wê roja sisiyan ji nav miriyan rabe 
LUK.24.47	û ji Orşelîmê bigire heta hemû miletên dinyayê, bi navê wî tobe û efûbûna gunehan, wê ji wan re bê danbihîstin. 
LUK.24.48	Hûn şahidên van tiştan in 
LUK.24.49	û va ye, ezê soza Bavê xwe bişînim ser we. Lê hûn li bajêr bimînin, heta ku hûn ji jor hêzê bistînin.»
LUK.24.50	Îcar wî ew derxistin û birin heta bi Beytanyayê û li wê derê wî destên xwe hildan û ew pîroz kirin. 
LUK.24.51	Û wê gava ku wî ew pîroz dikirin, ew ji wan cuda bû, hat rakirin û hilkişiya nav ezmên. 
LUK.24.52	Ew jî perizîn wî û bi şahiyeke mezin vegeriyan Orşelîmê. 
LUK.24.53	Û ew her dem di Perestgehê de bûn û pesnê Xwedê didan.
JHN.1.1	Di destpêkê de Peyv hebû. Peyv bi Xwedê re bû û Peyv bi xwe Xwedê bû. 
JHN.1.2	Ew di destpêkê de bi Xwedê re bû. 
JHN.1.3	Her tişt bi wî afirî û bêyî wî qet tu tişt neafirî. 
JHN.1.4	Jiyan di wî de bû û jiyan ronahiya mirovan bû. 
JHN.1.5	Ronahî di tariyê de şewq dide û tarî nikare wê binixême.
JHN.1.6	Mirovek ji aliyê Xwedê ve hatibû şandin ku navê wî Yûhenna bû. 
JHN.1.7	Ew ji bo şahidiyê hat. Ew hat ji bo ku şahidiya ronahiyê bike, da ku hemû bi rêberiya wî baweriyê bînin. 
JHN.1.8	Ew bi xwe ne ronahî bû, lê ew hat ku şahidiya ronahiyê bike. 
JHN.1.9	Ronahiya rastîn, ewê ku hemû mirovan ronahî dike, dihat dinyayê. 
JHN.1.10	Ew li dinyayê bû û dinya bi wî afirî. Lê dinyayê ew nas nekir. 
JHN.1.11	Ew hat mala xwe, lê gelê wî ew qebûl nekir. 
JHN.1.12	Lê hemûyên ku ew qebûl kirin û bawerî bi navê wî anîn, wî desthilatî da wan ku bibin zarokên Xwedê. 
JHN.1.13	Ew ne ji xwînê, ne ji xwestina bedenê û ne jî ji xwestina mirov çêbûn, lê ew ji Xwedê çêbûn.
JHN.1.14	Û Peyv bû xwîn û goşt, bi kerem û rastiyê tije di nav me de konê xwe danî. Me rûmeta wî, yanî rûmeta Kurê yekta yê ku ji Bav tê dît. 
JHN.1.15	Yûhenna ji bo wî şahidî kir û bi dengekî bilind got: «Min gotibû: ‹Yê ku piştî min tê di ser min re ye, çimkî ew beriya min hebû.› Yê ku min li ser digot ev bû.» 
JHN.1.16	Me hemûyan ji xezîna wî kerem li ser keremê stand. 
JHN.1.17	Çimkî Şerîet bi destê Mûsa hat dayîn, kerem û rastî bi destê Îsa Mesîh hatin. 
JHN.1.18	Tu caran, tu kesî Xwedê nedîtiye, lê Kurê yekta, Xwedayê ku li ber singê Bav e, wî bi xwe ew da zanîn.
JHN.1.19	Şahidiya Yûhenna ev e: Çaxê serekên Cihûyan ji Orşelîmê hin ji kahîn û ji Lêwiyan şandin, da ku ji wî bipirsin: «Tu kî yî?», 
JHN.1.20	wî eşkere got, wî înkar nekir û got: «Ez ne Mesîh im.» 
JHN.1.21	Wan jê pirsî: «Nexwe tu kî yî? Ma tu Êlyas î?» Yûhenna got: «Na, ez ne ew im.» Ji pirsa «Ma tu ew pêxember î?» re jî, wî got: «Na, ez ne ew im jî.»
JHN.1.22	Îcar wan jê re got: «Tu kî yî? Tu ji bo xwe çi dibêjî? Da ku em bersîvekê bidin wan ên ku em şandine.» 
JHN.1.23	Wî got:
JHN.1.23	«Ez ew deng im ku li çolê gazî dike:
JHN.1.23	‹Riya Xudan rast bikin!›
JHN.1.23	wek ku Îşaya pêxember gotiye.» 
JHN.1.24	Niha yên ku hatibûn şandin ji Fêrisiyan bûn. 
JHN.1.25	Wan jê pirsî: «Madem tu ne Mesîh, ne Êlyas û ne jî ew pêxember î, nexwe tu çima imad dikî?» 
JHN.1.26	Yûhenna bersîva wan da û got: «Ez bi avê imad dikim, lê yek di nav we de radiweste, hûn nizanin ew kî ye. 
JHN.1.27	Yê ku piştî min tê ew e û ez ne hêja me ku benên çaroxa wî vekim.» 
JHN.1.28	Ev tişt hemû li wî serê Urdunê, li Beytanyayê, li cihê ku Yûhenna lê imad dikir çêbûn.
JHN.1.29	Dotira rojê Yûhenna dît ku Îsa ber bi wî ve tê. Û wî got: «Va ye! Berxê Xwedê yê ku gunehên dinyayê radike. 
JHN.1.30	Ev ew kes e ku min ji bo wî gotibû: ‹Piştî min yek tê ku di ser min re ye, çimkî ew beriya min hebû.› 
JHN.1.31	Min bi xwe nizanibû ew kî ye, lê ji bo ku ew ji Îsraêlê re bê diyarkirin, ez hatim ku bi avê imad bikim.» 
JHN.1.32	Yûhenna şahidî kir û got: «Min dît ku Ruh ji ezmên wek kevokê hat xwar, li ser wî danî û ma. 
JHN.1.33	Min bi xwe nizanibû ew kî ye, lê yê ku ez şandim da ku ez bi avê imad bikim, ji min re got: ‹Tu bibînî ku Ruh bê xwar û li ser kê deyne, yê ku bi Ruhê Pîroz imad dike, ew e.› 
JHN.1.34	Min jî dît û şahidî kir ku Kurê Xwedê ev e.»
JHN.1.35	Dotira rojê dîsa Yûhenna bi du şagirtên xwe re radiwesta. 
JHN.1.36	Dema wî dît ku Îsa derbas dibe, wî got: «Va ye, Berxê Xwedê!» 
JHN.1.37	Du şagirtan gotina wî bihîst û li pey Îsa çûn. 
JHN.1.38	Îsa li pişt xwe zivirî û dît ku ew li pey wî tên. Wî ji wan re got: «Hûn li çi digerin?» Wan jê re got: «Rebbî» – ku bê wergerandin: «Mamoste» – «tu li ku derê dimînî?» 
JHN.1.39	Wî ji wan re got: «Werin, hûnê bibînin.» Îcar ew çûn û wan dît ku ew li ku derê dimîne û ew wê rojê li ba wî man. Wext piştî nîvro, saet li dora çaran bû. 
JHN.1.40	Yek ji wan herdu kesên ku Yûhenna bihîstibûn û li pey Îsa çûbûn, Endrawisê birayê Şimûn-Petrûs bû. 
JHN.1.41	Wî di cih de birayê xwe Şimûn dît û jê re got: «Me Mesîh dît», ku bê wergerandin «Yê Rûnkirî» ye. 
JHN.1.42	Wî ew anî ba Îsa. Îsa li Şimûn nêrî û got: «Tu Şimûnê kurê Yûhenna yî. Wê bi navê Kîfas» – ku ‹Petrûs› e û bi mana ‹lat› e – «gazî te bikin.»
JHN.1.43	Dotira rojê Îsa biryar da ku here herêma Celîlê. Wî Filîpos dît û jê re got: «Li pey min were!» 
JHN.1.44	Filîpos ji Beytsaydayê bû, ji wî bajarê ku Endrawis û Petrûs lê dijiyan. 
JHN.1.45	Filîpos Natanyêl dît û jê re got: «Me Îsayê Kurê Ûsivê Nisretî dît, ku Mûsa di Şerîeta xwe de û pêxemberan li ser nivîsîne.» 
JHN.1.46	Natanyêl jê pirsî: «Ma ji Nisretê tiştekî qenc dikare derkeve?» Filîpos jê re got: «Were û bibîne!» 
JHN.1.47	Gava Îsa dît ku Natanyêl ber bi wî ve tê, li ser wî got: «Va ye, Îsraêliyekî rastîn ê ku tu hîle li ba wî tune.» 
JHN.1.48	Natanyêl jê pirsî: «Ma tu ji ku derê min nas dikî?» Îsa bersîva wî da: «Beriya ku Filîpos gazî te bike, gava ku tu hê li binê dara hêjîrê rûniştî bûyî, min tu dîtî.» 
JHN.1.49	Natanyêl jê re got: «Mamoste, tu Kurê Xwedê yî! Tu Padîşahê Îsraêlê yî!» 
JHN.1.50	Îsa lê vegerand û got: «Ji ber ku min ji te re got: ‹Min tu li binê dara hêjîrê dîtî›, tu bawer dikî? Tê tiştên ji vê mezintir bibînî.» 
JHN.1.51	Û Îsa jê re got: «Bi rastî, bi rastî ez ji we re dibêjim, hûnê bibînin ku çawa ezman diqelişe û milyaketên Xwedê tên xwarê ser Kurê Mirov û diçin jorê.»
JHN.2.1	Piştî du rojan li bajarê Qenaya Celîlê dîlanek hebû û diya Îsa jî li wê derê bû. 
JHN.2.2	Îsa û şagirtên xwe jî ji bo dîlanê hatibûn vexwendin. 
JHN.2.3	Dema ku şerab ber xilasbûnê bû, diya Îsa jê re got: «Şeraba wan nema.» 
JHN.2.4	Îsa lê vegerand û got: «Sitiyê, te çi ji min e? Hê saeta min nehatiye.» 
JHN.2.5	Diya wî ji xizmetkaran re got: «Her çi ji we re bêje, bikin.» 
JHN.2.6	Îcar li wê derê şeş kûpên kevirîn hebûn ku Cihûyan ji bo adetên xwe yên paqijkirinê bi kar dianîn. Her yekî ji wan di navbera du-sê denan de av hildida.
JHN.2.7	Îsa ji wan re got: «Van kûpan bi avê tije bikin.» Û wan jî ew heta ber dev tije kirin. 
JHN.2.8	Hingê wî ji wan re got: «Niha hinekê derxin û ji serekê ziyafetê re bibin.» Wan jî ew bir. 
JHN.2.9	Gava ku serekê ziyafetê ji ava ku bûbû şerab vexwar, wî tê dernexist ku ew ji ku derê hatiye. Lê xizmetkarên ku av anîbûn, dizanibûn. Serekê ziyafetê gazî zavê kir 
JHN.2.10	û jê re got: «Her kes pêşî şeraba qenc pêşkêş dike. Û çaxê ku yên vexwendî zêde vexwarin, ew a neqenc derdixe. Lê te şeraba qenc heta niha hilanî.» 
JHN.2.11	Ev nîşana ku Îsa li Qenaya Celîlê çêkir a pêşî bû. Bi vî awayî wî rûmeta xwe da xuyakirin û şagirtên wî bawerî pê anîn.
JHN.2.12	Piştî vê yekê, Îsa tevî diya xwe, birayên xwe û şagirtên xwe çû Kefernahûmê û ew gelek rojan li wê derê neman.
JHN.2.13	Cejna Derbasbûnê ya Cihûyan nêzîk bû û Îsa hilkişiya Orşelîmê. 
JHN.2.14	Di Perestgehê de wî ew kesên ku dewar, mî û kevok difirotin û serafkerên rûniştî dîtin. 
JHN.2.15	Îcar wî ji benan qamçiyek çêkir, ew hemû û dewar û mî jî, ji Perestgehê derxistin; perên pereguhêran rijandin û maseyên wan gêr kirin. 
JHN.2.16	Wî ji kevokfiroşan re got: «Van ji vê derê rakin! Êdî mala Bavê min nekin bazargeh!» 
JHN.2.17	Hat bîra şagirtên wî ku hatiye nivîsîn: «Xîretkêşiya ji bo mala te wê min bixwe.»
JHN.2.18	Li ser vê yekê Cihûyan jê pirsî: «Tê ji bo me çi nîşanê çêkî ku desthilatiya te heye, tu van dikî?» 
JHN.2.19	Îsa bersîva wan da û got: «Vê Perestgehê hilweşînin, ezê di sê rojan de rakim.» 
JHN.2.20	Li ser vê yekê Cihûyan jê re got: «Avakirina vê Perestgehê çil û şeş salan kişand. Ma tê wê di sê rojan de rakî?» 
JHN.2.21	Lê Îsa li ser Perestgeha bedena xwe dipeyivî. 
JHN.2.22	Piştre, dema ku ew ji nav miriyan rabû, hat bîra şagirtên wî ku Îsa ev yek gotiye û wan bi Nivîsara Pîroz û gotinên Îsa bawer kir.
JHN.2.23	Îcar dema ku Îsa di Cejna Derbasbûnê de li Orşelîmê bû, gelekan ew nîşanên ku wî dikirin dîtin û bawerî bi navê wî anîn. 
JHN.2.24	Lê Îsa bawerî li wan nedianî. Çimkî wî bi xwe bi hemû mirovan dizanibû. 
JHN.2.25	Hewcedariya wî bi şahidiya mirovan jî tunebû, çimkî wî dizanibû ku çi di dilê mirovan de ye.
JHN.3.1	Bi navê Nîkodêmos mirovek ji Fêrisiyan hebû ku serekekî Cihûyan bû. 
JHN.3.2	Ev mirov bi şev hat ba Îsa û jê re got: «Mamoste, em dizanin ku tu mamosteyekî ji ba Xwedê hatiyî, çimkî ew nîşanên ku tu çêdikî, eger Xwedê ne pê re be, tu kes nikare bike.»
JHN.3.3	Îsa bersîva wî da û got: «Bi rastî, bi rastî ez ji te re dibêjim ku mirovek ji nû ve çênebe, ew nikare Padîşahiya Xwedê bibîne.» 
JHN.3.4	Nîkodêmos jê pirsî: «Ma mirovekî ku pîr be çawa dikare ji nû ve çêbe? Ma dikare careke din bikeve malzaroka diya xwe û çêbe?» 
JHN.3.5	Îsa bersîva wî da: «Bi rastî, bi rastî ez ji te re dibêjim, heta ku mirov ji avê û ruh çênebe, nikare bikeve Padîşahiya Xwedê. 
JHN.3.6	Yê ku ji bedenê çêdibe beden e, yê ku ji Ruh çêdibe ruh e. 
JHN.3.7	Li peyva ku min ji te re got: ‹Divê hûn ji nû ve çêbin›, şaş nemîne. 
JHN.3.8	Ba li ku derê bixwaze lê dixe. Tu dengê wê dibihîzî, lê tu nizanî ku ew ji ku derê tê û bi ku derê ve diçe; her kesê ku ji Ruh çêdibe weha ye.»
JHN.3.9	Nîkodêmos jê re got: «Ev tişt çawa dikare çêbe?» 
JHN.3.10	Îsa lê vegerand û got: «Tu mamosteyê Îsraêl î jî û tu van tiştan nizanî? 
JHN.3.11	Bi rastî, bi rastî ez ji te re dibêjim, tiştê ku em dizanin, em dibêjin, tiştê ku me dîtiye em şahidiya wî dikin; lê hûn şahidiya me qebûl nakin. 
JHN.3.12	Min tiştên li ser erdê ji we re got û hûn bawer nakin. Nexwe eger ez tiştên li ezmanan bêjim, hûnê çawa bawer bikin? 
JHN.3.13	Ji bilî Kurê Mirov ê ku ji ezmên hatiye, tu kes derneketiye ezmên. 
JHN.3.14	Çawa ku Mûsa li çolê mar bilind kir, bi vî awayî divê Kurê Mirov jî bê bilindkirin, 
JHN.3.15	da her kesê ku baweriyê bi wî bîne, jiyana wî ya herheyî hebe.»
JHN.3.16	Çimkî Xwedê wisa ji dinyayê hez kir ku Kurê xwe yê yekta da, da her kesê ku baweriyê bi wî bîne helak nebe, lê jiyana wî ya herheyî hebe. 
JHN.3.17	Xwedê Kurê xwe neşand ku dinyayê sûcdar derxe, lê ew şand ku dinya bi wî xilas bibe. 
JHN.3.18	Yê ku baweriyê bi wî tîne, sûcdar nayê derxistin; lê yê ku baweriyê nayne, ji xwe sûcdar bûye, çimkî wî bawerî bi navê Kurê Xwedê yê yekta neaniye. 
JHN.3.19	Dîwanbûn bi vî awayî ye: Ronahî hat dinyayê, lê mirovan ji ronahiyê bêtir ji tariyê hez kir, çimkî kirinên wan xerab bûn. 
JHN.3.20	Her kesê ku xerabiyê dike, kîna wî ji ronahiyê heye; ew ber bi ronahiyê ve nayê, da ku kirinên wî xuya nebin. 
JHN.3.21	Lê yê ku rastiyê dike, tê ber ronahiyê, da kifş bibe ku kirinên wî ji Xwedê ne.
JHN.3.22	Piştî vê yekê Îsa û şagirtên xwe çûn herêma Cihûstanê. Îsa li wê derê bi wan re dima û imad dikir. 
JHN.3.23	Yûhenna bi xwe jî li Eynona nêzîkî Salîmê imad dikir, çimkî li wê derê pirr av hebû. Mirov dihatin wê derê û imad dibûn. 
JHN.3.24	– Hingê hê Yûhenna neavêtibûn zîndanê. –
JHN.3.25	Îcar di navbera şagirtên Yûhenna û Cihûyekî de, li ser pirsa adetên paqijiyê munaqeşeyek derket. 
JHN.3.26	Îcar ew hatin ba Yûhenna û jê re gotin: «Mamoste, ew kesê ku li wî aliyê Çemê Urdunê bi te re bû û te jê re şahidî kir, va ye, ew bi xwe imad dike û hemû kes diçin ba wî.»
JHN.3.27	Yûhenna bersîv da û got: «Eger ji yekî re ji ezmên neyê dayîn, ew nikare tiştekî bistîne. 
JHN.3.28	Hûn bi xwe ji min re şahid in ku min gotiye: ‹Ez ne Mesîh im, lê ez di pêşiya wî de hatime şandin.› 
JHN.3.29	Bûk ji bo kê be zava ew e. Lê destbirayê zavê yê ku rawestayî ye û dengê zavê dibihîze, bi dengê wî gelek şa dibe. Îcar ev şabûna min niha temam bûye. 
JHN.3.30	Ji wî re mezinbûn, ji min re biçûkbûn divê.
JHN.3.31	«Yê ku ji jorê hatiye di ser hemûyan re ye. Yê ku ji erdê ye, ji erdê dipeyive; lê yê ku ji ezmên hatiye, di ser hemûyan re ye. 
JHN.3.32	Wî çi dîtibe û çi bihîstibe şahidiya wan dike, lê tu kes şahidiya wî qebûl nake. 
JHN.3.33	Yê ku şahidiya wî qebûl dike, mor dike ku Xwedê rast e. 
JHN.3.34	Yê ku Xwedê ew şandiye, ew bi gotina Xwedê dipeyive, çimkî Xwedê Ruh bêsînor dide wî. 
JHN.3.35	Bav ji Kur hez dike û her tişt daye destê wî. 
JHN.3.36	Yê ku baweriyê bi Kur tîne, jiyana wî ya herheyî heye. Yê ku bi ya Kur nake, jiyanê nabîne, lê xezeba Xwedê li ser wî dimîne.»
JHN.4.1	Dema Îsa hîn bû ku Fêrisiyan bihîstiye, wî ji Yûhenna bêtir şagirt civandine û bi avê imad dike 
JHN.4.2	– lê belê ne Îsa bi xwe, bi tenê şagirtên wî imad dikirin – 
JHN.4.3	ew ji Cihûstanê derket û dîsa çû Celîlê.
JHN.4.4	Di dema rêwîtiyê de diviya ku ew di Sameryayê re derbas bibe. 
JHN.4.5	Ew hat bajarekî Sameryayê ku navê wî Sûxar bû. Ev der nêzîkî wê zeviyê bû ku Aqûb dabû kurê xwe Ûsiv. 
JHN.4.6	Bîra Aqûb li wê derê bû. Îsa wisa ji rêwîtiyê westayî li kêleka bîrê rûnişt. Wext nîvro bû.
JHN.4.7	Jineke Samerî hat ku avê bikişîne. Îsa ji wê re got: «Avê bide min ez vexwim.» 
JHN.4.8	Şagirtên wî jî çûbûn bajêr ku tiştên xwarinê bikirrin. 
JHN.4.9	Jinika Samerî jê re got: «Çawa dibe ku tu ji min avê dixwazî? Tu Cihû yî û ez jî jinikeke Samerî me.» – Tu têkiliya Cihûyan bi Sameriyan re tune. – 
JHN.4.10	Îsa bersîva wê da û got: «Eger te bi dayîna Xwedê û yê ku ji te re dibêje: ‹Avê bide min ez vexwim› bizaniya, teyê jê bixwesta û wiyê ava jiyanê bida te.» 
JHN.4.11	Jinikê jê re got: «Ezxadim, tiştekî te yê ku tu pê avê bikişînî tune û bîr jî kûr e! Tê ava jiyanê ji ku derê bînî? 
JHN.4.12	Ma tu ji bavê me Aqûb mezintir î, ku ev bîr daye me? Wî bi xwe, zarokên wî û pez û dewarên wî av jê vexwarine.» 
JHN.4.13	Îsa bersîv da û jê re got: «Her kesê ku ji vê avê vexwe, wê dîsa tî bibe. 
JHN.4.14	Lê kî ji ava ku ez bidimê vexwe, tu caran tî nabe. Belê ew ava ku ezê bidim wî, wê di dilê wî de ji bo jiyana herheyî bibe kaniyeke ava ku diherike.» 
JHN.4.15	Jinikê jê re got: «Ezxadim, vê avê bide min ku êdî ez tî nebim û neyêm ji vir avê nekişînim.»
JHN.4.16	Îsa lê vegerand û jê re got: «Here gazî mêrê xwe bike û were vir.» 
JHN.4.17	Jinikê bersîva wî da û got: «Mêrê min tune.» Îsa jê re got: «Te rast got ku mêrê te tune, 
JHN.4.18	çimkî pênc mêrên te hebûn û yê ku niha tu pê re yî, ne mêrê te ye. Te ev rast got.» 
JHN.4.19	Jinikê jê re got: «Ezxadim, ez dibînim ku tu pêxemberek î. 
JHN.4.20	Bav û kalên me li vî çiyayî perizîn, lê hûn dibêjin cihê ku divê mirov lê biperize li Orşelîmê ye.» 
JHN.4.21	Îsa jê re got: «Sitiyê, ji min bawer bike, wext tê, ku hûnê ne li vî çiyayî û ne jî li Orşelîmê biperizin Bav. 
JHN.4.22	Hûn diperizin wî yê ku hûn nas nakin, lê em diperizin wî yê ku em nas dikin, çimkî xilasî ji Cihûyan tê. 
JHN.4.23	Lê belê wext tê û niha ye: Yên ku bi rastî diperizin, ewê bi ruh û bi rastiyê biperizin Bav. Çimkî yên ku Bav li wan digere ew in ku bi vî awayî diperizin wî. 
JHN.4.24	Xwedê ruh e û yên ku diperizin wî, divê bi ruh û bi rastiyê biperizin wî.» 
JHN.4.25	Jinikê jê re got: «Ez dizanim ku Mesîh» – yê ku jê re ‹Yê Bijartî› dibêjin – «wê bê û gava ku ew bê, ewê her tiştî nîşanî me bide.» 
JHN.4.26	Îsa jê re got: «Ez ê ku bi te re dipeyivim, ez ew im.»
JHN.4.27	Li ser vê yekê şagirtên Îsa hatin. Ew gelek şaş man ku ew bi jinekê re dipeyive, lê kesî negot: «Tu çi dixwazî?» an «Çima tu bi wê re dipeyivî?» 
JHN.4.28	Îcar jinikê cerê xwe hişt, çû bajêr û ji xelkê re got: 
JHN.4.29	«Werin, wî mirovî bibînin, ku hemû tiştên ku min berê kiribûn ji min re gotin. Gelo Mesîh ev e?» 
JHN.4.30	Xelk ji bajêr derketin û ber bi Îsa ve dihatin.
JHN.4.31	Di vê navê de şagirtên wî jê lava dikirin û digotin: «Mamoste, tiştekî bixwe!» 
JHN.4.32	Lê Îsa ji wan re got: «Xwarineke min a ku hûn pê nizanin heye.» 
JHN.4.33	Şagirtan ji hevdû pirsî: «Gelo kesekî jê re xwarin aniye?»
JHN.4.34	Îsa ji wan re got: «Xwarina min ew e, ku ez daxwaza wî yê ku ez şandime bikim û karên wî pêk bînim. 
JHN.4.35	Ma hûn bi xwe nabêjin: ‹Hê ji dema dirûnê re çar meh hene›. Va ye, ez ji we re dibêjim, çavên xwe hildin û li zeviyên ku zer bûne, ji dirûtinê re amade ne binêrin. 
JHN.4.36	Yê ku didirû heqê xwe distîne û ji bo jiyana herheyî ber dicivîne, da hem ê ku diçîne û hem ê ku didirû bi hev re dilgeş bibin. 
JHN.4.37	Çimkî li vir peyva ‹Yek diçîne û yek didirû› rast e: 
JHN.4.38	Min hûn şandin, da ku hûn zeviya ku hûn di ber de nexebitîne bidirûn; hinekên din di ber de xebitîn û hûn li ser xebata wan rûniştin.»
JHN.4.39	Gelek Sameriyên ku ji wî bajarî bûn, li ser şahidiya jinikê ya ku digot: «Hemû tiştên ku min berê kiribûn wî ji min re gotin», bawerî bi Îsa anîn. 
JHN.4.40	Îcar dema ku Samerî hatin ba wî, jê lava kirin ku ew li ba wan bimîne. Ew jî du rojan li wê derê ma. 
JHN.4.41	Gelekên din jî li ser gotina wî bawerî anîn 
JHN.4.42	û wan ji jinikê re got: «Êdî bawerkirina me ne li ser gotina te ye, çimkî me bi xwe bihîst û em dizanin ku bi rastî jî Xilaskarê dinyayê ev e.»
JHN.4.43	Piştî van herdu rojan Îsa ji wir çû Celîlê. 
JHN.4.44	Îsa bi xwe bûbû şahid ku siyaneta pêxemberekî li welatê wî tune. 
JHN.4.45	Îcar dema ku ew hat Celîlê, Celîliyan ji dil ew qebûl kir. Çimkî ew bi xwe jî li Orşelîmê beşdarî Cejna Derbasbûnê bûbûn û tiştên ku wî kiribûn, dîtibûn.
JHN.4.46	Ew dîsa hat Qenaya Celîlê ku wî lê av kiribû şerab. Li wir karmendekî padîşah hebû ku kurê wî li Kefernahûmê nexweş bû. 
JHN.4.47	Dema wî bihîst ku Îsa ji Cihûstanê hatiye Celîlê, ew hat ba Îsa û jê lava kir ku kurê wî qenc bike; çimkî ew li ber mirinê bû. 
JHN.4.48	Îsa ji wî re got: «Heta ku hûn nîşan û karên mezin nebînin, hûn qet bawer nakin.» 
JHN.4.49	Karmendê padîşah jê re got: «Ezbenî, beriya ku kurikê min bimire, xwe bigihîne ser.» 
JHN.4.50	Îsa lê vegerand û got: «Here, kurê te dijî.» Mirov bi peyva ku Îsa jê re gotibû bawer kir û çû. 
JHN.4.51	Hê ew negihîştibû jêr, xulamên wî hatin pêşiya wî û jê re gotin: «Kurê te dijî.» 
JHN.4.52	Îcar wî ji xulamên xwe pirsî, ka kurê wî di kîjan saetê de ber bi qencbûnê ve çûye. Wan jê re got: «Duh piştî nîvro saet di yekê de, tayê ew berda.» 
JHN.4.53	Hingê bavê kurik fêm kir ku tam di wê saetê de Îsa jê re gotibû: «Kurê te dijî.» Îcar wî û tevahiya maliyên wî bawerî anîn. 
JHN.4.54	Ev nîşana diduyan bû ku çaxê Îsa ji Cihûstanê hatibû Celîlê çêkir.
JHN.5.1	Piştî vê yekê cejneke Cihûyan hat û Îsa hilkişiya Orşelîmê.
JHN.5.2	Li Orşelîmê, li ber Dergehê Miyê hewzeke bi pênc eywanan hebû. Bi Îbranî jê re ‹Beythasta› dibêjin. 
JHN.5.3+JHN.5.4	Di wan eywanan de komeke mezin a nexweşan: Kor, şil û şeht û felcî vedizeliyan. Ew li benda çeliqandina avê diman.
JHN.5.5	Mirovek li wê derê hebû ku ji sî û heşt salan ve nexweş bû. 
JHN.5.6	Îsa ew vezelandî dît û dizanibû ku ji demeke dirêj ve ye ku ew nexweş e. Wî jê re got: «Ma tu dixwazî sax bibî?» 
JHN.5.7	Mirovê nexweş lê vegerand û got: «Ezbenî, kesekî min ê ku gava av diçeliqe min bixe hewzê tune. Dema ku ez dikim xwe bavêjimê, yekî din beriya min xwe davêjê.» 
JHN.5.8	Îsa jê re got: «Rabe, doşeka xwe rake û rêve here.» 
JHN.5.9	Di cih de mirov sax bû, doşeka xwe rakir û rêve çû.
JHN.5.9	Îcar ew roj Şemî bû 
JHN.5.10	û serekên Cihûyan ji wî mirovê ku qenc bûbû re gotin: «Îro Şemî ye! Nabe ku tu doşeka xwe rakî.» 
JHN.5.11	Wî bersîva wan da: «Wî mirovê ku ez sax kirim ji min re got: ‹Doşeka xwe rake û rêve here.›» 
JHN.5.12	Wan jê pirsî: «Ew kî ye ku ji te re got: ‹Doşeka xwe rake û rêve here›?» 
JHN.5.13	Lê mirovê ku hatibû qenckirin, nizanibû ew kî ye, çimkî li wir gelek mirov civiyabûn û Îsa jî di nav wan de xwe windakiribû. 
JHN.5.14	Piştî vê yekê Îsa ew li Perestgehê dît û jê re got: «Binêre, tu sax bûyî! Êdî gunehan neke, da ku tiştekî hê xerabtir neyê serê te.»
JHN.5.15	Mirov çû ji serekên Cihûyan re got yê ku ew sax kiriye Îsa ye. 
JHN.5.16	Ji bo vê yekê êdî wan tengahî dida Îsa, çimkî wî ev kar di roja Şemiyê de dikirin. 
JHN.5.17	Hingê Îsa bersîva wan da: «Bavê min heta bi îro jî dixebite, ez jî dixebitim.» 
JHN.5.18	Ji bo vê yekê serekên Cihûyan hê bêtir xebitîn ku wî bikujin. Çimkî wî ne bi tenê roja Şemiyê şikandibû, lê wî gotibû: «Xwedê bavê min bi xwe ye» û xwe bi Xwedê re yek girtibû.
JHN.5.19	Loma Îsa ji wan re got: «Bi rastî, bi rastî ez ji we re dibêjim, Kur nikare tiştekî ji ber xwe bike, lê tenê tiştên ku ew dibîne Bav dike, ew jî wan dike. Bav çi bike, Kur jî wisa dike. 
JHN.5.20	Çimkî Bav ji Kur hez dike û hemû tiştên ku dike nîşanî wî dide. Ewê tiştên hê mezintir nîşanî wî bide wisa ku hûn lê şaş bimînin. 
JHN.5.21	Erê, ka çawa Bav dikare miriyan rake û jiyanê bide wan, herweha Kur jî dikare, wan ên ku ew dixwaze, bide jiyan. 
JHN.5.22	Bav dîwana tu kesî nake, lê hemû desthilatiya dîwankirinê daye Kur, 
JHN.5.23	da ku çawa hemû ji Bav re hurmetê dikin, wisa ji Kur re jî hurmetê bikin. Yê ku ji Kur re hurmetê neke, ji Bavê ku ew şandiye re jî hurmetê nake.
JHN.5.24	«Bi rastî, bi rastî ez ji we re dibêjim, yê ku guhê xwe dide gotinên min û ji yê ku ez şandime bawer dike, jiyana wî ya herheyî heye; ew nayê dîwankirin, lê ew ji mirinê gihîştiye jiyanê. 
JHN.5.25	Bi rastî, bi rastî ez ji we re dibêjim, wext tê û niha ye: Mirî wê dengê Kurê Xwedê bibihîzin û yên ku bibihîzin wê bijîn. 
JHN.5.26	Çimkî çawa ku Bav serkaniya jiyanê ye, bi vî awayî wî kir ku Kur jî serkaniya jiyanê be. 
JHN.5.27	Wî desthilatiya dîwankirinê jî da wî. Çimkî ew Kurê Mirov e. 
JHN.5.28	Li vê yekê şaş nemînin, çimkî ew wext tê ku hemû kesên di goran de wê dengê wî bibihîzin 
JHN.5.29	û derkevin. Yên ku qencî kirine, wê ji bo jiyanê, yên ku xerabî kirine, wê ji bo dîwanbûnê rabin.
JHN.5.30	«Ez nikarim tiştekî ji ber xwe bikim; wek ku ez dibihîzim ez dadbar dikim. Dadbarkirina min rast e, çimkî ez ne li daxwaza xwe, lê li daxwaza yê ku ez şandime digerim.
JHN.5.31	«Eger ez ji bo xwe şahidiyê bikim, şahidiya min ne rast e. 
JHN.5.32	Lê yekî din heye ku ji bo min şahidiyê dike û ez dizanim ew şahidiya ku ew ji bo min dike rast e. 
JHN.5.33	We mirov şandin ba Yûhenna û wî şahidiya rastiyê kir. 
JHN.5.34	Lê ez şahidiya ku ji mirov tê naxwazim, lê belê ji bo ku hûn xilas bibin ez van dibêjim. 
JHN.5.35	Yûhenna çirayeke pêketî û ronahîdar bû. We jî xwest ku hûn ji bo demekê bi vê ronahiya wî dilşa bibin. 
JHN.5.36	Lê şahidiya min di ser şahidiya Yûhenna re ye. Ew karên ku Bav spartine min da ku ez pêk bînim, ew karên ku ez dikim, ji bo min şahid in ku Bav ez şandime. 
JHN.5.37	Û Bavê ku ez şandime bi xwe jî ji bo min şahidî kiriye. We tu caran ne dengê wî bihîstiye û ne jî rûyê wî dîtiye. 
JHN.5.38	Û peyva wî di dilê we de namîne, çimkî hûn ji yê ku wî şandiye bawer nakin. 
JHN.5.39	Hûn li Nivîsarên Pîroz dikolin, çimkî li gor bîr û baweriya we jiyana we ya herheyî di wan de ye û yên ku şahidiya min dikin jî ew in. 
JHN.5.40	Lê hûn naxwazin bên ba min, da ku jiyana we hebe.
JHN.5.41	«Ez rûmeta ku ji mirov tê naxwazim. 
JHN.5.42	Lê ez bi we dizanim, ez dizanim ku di dilê we de hezkirina Xwedê tune. 
JHN.5.43	Ez bi navê Bavê xwe hatim û hûn min qebûl nakin; eger yekî din bi navê xwe bê, hûnê wî qebûl bikin. 
JHN.5.44	Hûn ên ku rûmetê didin hev û li rûmeta ku ji Xwedayê bi tenê tê nagerin, hûn çawa dikarin bawer bikin? 
JHN.5.45	Nefikirin ku ezê we li ber Bav sûcdar bikim; yê ku we sûcdar dike Mûsa ye, ewê ku we hêviya xwe bi wî ve girêdaye. 
JHN.5.46	Eger we ji Mûsa bawer bikira, weyê ji min jî bawer bikira, çimkî wî li ser min nivîsiye. 
JHN.5.47	Lê eger hûn bi nivîsînên wî bawer nakin, hûnê çawa bi gotinên min bawer bikin?»
JHN.6.1	Piştî vê yekê Îsa derbasî aliyê din ê Gola Celîlê bû ku jê re Teberiya digotin. 
JHN.6.2	Elaleteke mezin dabû pey wî, çimkî wan ew nîşan û keramet dîtibûn, yên ku wî ji bo nexweşan çêkiribûn. 
JHN.6.3	Îsa derket serê çiyê û li wê derê bi şagirtên xwe ve rûnişt. 
JHN.6.4	Cejna Cihûyan a Derbasbûnê nêzîk bû.
JHN.6.5	Gava Îsa çavên xwe hildan, wî dît ku elaleteke mezin ber bi wî ve tê. Îsa ji Filîpos re got: «Emê nên ji ku derê bikirrin, ji bo ku ev mirov bixwin?» 
JHN.6.6	Wî ev ji bo ku Filîpos biceribîne got, çimkî wî dizanibû ku ewê çi bike. 
JHN.6.7	Filîpos bersîva wî da: «Ji bo ku ji her yekî re pariyek bikeve bi du sed zîvî jî nan têra wan nake!» 
JHN.6.8	Yek ji şagirtan, birayê Şimûn-Petrûs, Endrawis ji wî re got: 
JHN.6.9	«Li vir lawikek heye ku pênc nanên wî yên cehî û du masiyên wî hene, lê ji bo evqas mirov ev çi ye!»
JHN.6.10	Îsa got: «Mirovan li erdê bidin rûniştin.» Li wir gelek giya hebû û ew rûniştin. Hejmara mêran li dora pênc hezar kes bû. 
JHN.6.11	Hingê Îsa nan hildan, piştî ku şikir kir, ew li kesên rûniştî belav kirin. Bi vî awayî bi qasî ku wan xwest, wî masî jî dan wan. 
JHN.6.12	Û piştî ku têr xwarin, wî ji şagirtên xwe re got: «Wan pariyên ku mane bidin hev, bila tiştek ziyan nebe.» 
JHN.6.13	Şagirtan jî ew berhev kirin û ji ber wan ên ku pênc nanên cehî xwaribûn, diwanzdeh selik ji pariyan tije kirin.
JHN.6.14	Dema ku van mirovan ev nîşana ku Îsa çêkir dîtin, wan got: «Bi rastî jî ew pêxemberê ku wê bihata dinyayê, ev e!» 
JHN.6.15	Îcar Îsa têgihîşt ku ewê bên û ji bo ku wî bikin padîşah bi zorê bibin; dîsa ew bi serê xwe hilkişiya çiyê.
JHN.6.16	Dema ku bû êvar, şagirtên wî daketin jêr û çûn golê. 
JHN.6.17	Ew li qeyikekê siwar bûn û ji bo ku derbasî Kefernahûma aliyê din ê golê bibin, ketin rê. Êdî tarî ketibû erdê û hê jî Îsa nehatibû ba wan. 
JHN.6.18	Golê ji ber bagereke xurt pêl dida. 
JHN.6.19	Dema ku ew bi qasî pênc-şeş kîlometreyan pêşve çûn, wan dît ku Îsa li ser golê rêve diçe û ber bi qeyikê ve tê. Ew tirsiyan, 
JHN.6.20	lê Îsa ji wan re got: «Netirsin, ez im!» 
JHN.6.21	Îcar wan xwest ku wî bixin qeyikê. Qeyik di cih de gihîşt wî aliyê ku wan dixwest herinê.
JHN.6.22	Dotira rojê, elaleta ku li aliyê din ê golê mabû, fêm kirin ku şeva din ji qeyikekê pê ve li wê derê nebû û Îsa bi şagirtên xwe ve li qeyikê siwar nebûbû, lê şagirtên wî bi serê xwe çûbûn. 
JHN.6.23	Ji aliyê din ve, qeyikên ku ji Teberiyayê hatibûn, gihîştibûn nêzîkî wê dera ku piştî şikirkirina Xudan, lê nan hatibû xwarin. 
JHN.6.24	Gava elaletê dît ku ne Îsa û ne jî şagirtên wî li wê derê ne, ew bi xwe li qeyikan siwar bûn û ji bo ku li Îsa bigerin çûn Kefernahûmê.
JHN.6.25	Gava ku wan Îsa li aliyê din ê golê dît, wan jê re got: «Mamoste, tu kengê hatî vê derê?» 
JHN.6.26	Îsa bersîva wan da: «Bi rastî, bi rastî ez ji we re dibêjim, ne ji ber ku we nîşan dîtine, lê ji ber ku we ji nên xwar û hûn têr bûn, hûn li min digerin. 
JHN.6.27	Ji bo xwarina pûç nexebitin, lê ji bo xwarina ku ji bo jiyana herheyî dimîne bixebitin; wê xwarinê Kurê Mirov wê bide we; çimkî Bav Xwedê mora xwe li wî xistiye.»
JHN.6.28	Û wan jê pirsî: «Divê em çi bikin, ji bo ku em karên Xwedê bikin?» 
JHN.6.29	Îsa bersîva wan da: «Karê Xwedê ev e ku hûn baweriyê bi wî kesê ku wî şandiye bînin.» 
JHN.6.30	Li ser vê yekê wan jê re got: «Îcar tê çi nîşanê çêkî, da ku em bibînin û ji te bawer bikin? Tê çi karî bikî? 
JHN.6.31	Bav û kalên me li çolê Manna xwarin. Çawa ku hatiye nivîsîn: ‹Wî ji bo xwarina wan, ji ezmên nan da.›
JHN.6.32	Îsa ji wan re got: «Bi rastî, bi rastî ez ji we re dibêjim, ew ne Mûsa bû ku ji ezmên nan da we, lê Bavê min e ku nanê rastîn ji ezmên dide we. 
JHN.6.33	Çimkî nanê Xwedê ew e ku ji ezmên tê xwarê û jiyanê dide dinyayê.» 
JHN.6.34	Wan jê re got: «Ezbenî, hergav vî nanî bide me.»
JHN.6.35	Îsa ji wan re got: «Nanê jiyanê ez im. Yê ku bê ba min, qet birçî nabe û yê ku baweriyê bi min bîne, tu caran tî nabe. 
JHN.6.36	Lê wek ku min ji we re got, we ez dîtim, lê hê hûn bawer nakin. 
JHN.6.37	Hemû yên ku Bav dide min, wê bên ba min û yê ku bê ba min, ez wî qet nazivirînim. 
JHN.6.38	Çimkî ez ji ezmên hatim xwarê, ne ji bo ku ez daxwaza xwe bikim, lê ji bo ku ez daxwaza yê ku ez şandime bikim. 
JHN.6.39	Daxwaza yê ku ez şandim ev e, ku ez ji hemûyên ku wî dane min yekî winda nekim, lê di Roja Dawî de wî rakim. 
JHN.6.40	Erê, daxwaza Bavê min ev e, ku her kesê Kur bibîne û baweriyê bi wî bîne, jiyana wî ya herheyî hebe. Û di Roja Dawî de ezê wî rakim.»
JHN.6.41	Îcar Cihûyan li pey wî kirin pitepit, çimkî wî got: «Nanê ku ji ezmên hatiye xwarê ez im.» 
JHN.6.42	Wan got: «Ma ev ne Îsayê kurê Ûsiv e ku em diya wî û bavê wî nas dikin? Ma çawa dibe ku ew niha dibêje: ‹Ez ji ezmên hatime xwarê›?»
JHN.6.43	Îsa bersîv da û ji wan re got: «Di nav xwe de nekin pitepit. 
JHN.6.44	Tu kes nikare bê ba min, heta Bavê ku ez şandime wî ber bi min ve nekişîne. Û di Roja Dawî de ezê wî rakim. 
JHN.6.45	Di nivîsarên pêxemberan de hatiye nivîsîn: ‹Hemû wê ji aliyê Xwedê ve hînkirî bin.›
JHN.6.46	Ev nayê wê manê ku kesekî Bav dîtiyê. Bi tenê yê ku ji Xwedê ye, wî Bav dîtiye. 
JHN.6.47	Bi rastî, bi rastî ez ji we re dibêjim, yê ku baweriyê tîne jiyana wî ya herheyî heye. 
JHN.6.48	Nanê jiyanê ez im. 
JHN.6.49	Bav û kalên we li çolê Manna xwarin, lê ew mirin. 
JHN.6.50	Ew nanê ku ji ezmên hatiye xwarê, da her kesê ku jê bixwe nemire, ev e. 
JHN.6.51	Ew nanê jîndar ê ku ji ezmên hatiye xwarê ez im. Eger yek ji vî nanî bixwe, wê her û her bijî û nanê ku ezê ji bo jiyana dinyayê bidim, bedena min e.»
JHN.6.52	Li ser vê yekê Cihûyan di nav xwe de devjenî kirin û gotin: «Ev mirov çawa dikare bedena xwe bide me ku em bixwin?» 
JHN.6.53	Îcar Îsa ji wan re got: «Bi rastî, bi rastî ez ji we re dibêjim, heta ku hûn bedena Kurê Mirov nexwin û xwîna wî venexwin, jiyana we wê nebe. 
JHN.6.54	Yê ku bedena min dixwe û xwîna min vedixwe, jiyana wî ya herheyî heye û di Roja Dawî de ezê wî rakim. 
JHN.6.55	Çimkî bedena min xwarina rastîn, xwîna min jî vexwarina rastîn e. 
JHN.6.56	Yê ku bedena min dixwe û xwîna min vedixwe, bi min re dimîne û ez jî bi wî re dimînim. 
JHN.6.57	Çawa Bavê ku serkaniya jiyanê ye ez şandime û ez bi saya Bav dijîm, bi vî awayî yê ku min bixwe, wê bi saya min bijî. 
JHN.6.58	Nanê ku ji ezmên hatiye xwarê ev e. Ne wek Mannayê ku bav û kalan xwar û mirin. Yê ku vî nanî bixwe, wê her û her bijî.» 
JHN.6.59	Îsa ev peyv, dema ku li Kefernahûmê hîn dikir, di kinîştê de gotin.
JHN.6.60	Gelek ji şagirtên wî, dema ku ev peyv bihîstin, gotin: «Ev peyv gelek dijwar e! Kî dikare guh bide wê?» 
JHN.6.61	Lê Îsa dizanibû ku şagirt li ser vê yekê pitepitê dikin, wî ji wan re got: «Ma dilê we bi vê yekê dimîne? 
JHN.6.62	Nexwe eger hûn bibînin ku Kurê Mirov derdikeve cihê ku berê lê bû, wê çawa be…? 
JHN.6.63	Yê ku jiyanê dide Ruh e; beden qet bi kêrî tiştekî nayê. Peyvên ku min ji we re gotine, ruh û jiyan in. 
JHN.6.64	Lê yên ku di nav we de baweriyê naynin hene.» Çimkî Îsa ji destpêkê ve dizanibû ku kê bawerî neaniye û kî wê wî bide dest. 
JHN.6.65	Û wî got: «Ji ber vê yekê min ji we re got heta ku ji aliyê Bav ve neyê dayîn, tu kes nikare bê ba min.»
JHN.6.66	Ji ber vê yekê, ji şagirtên wî gelek kes zivirîn û êdî bi wî re nedigeriyan. 
JHN.6.67	Îcar Îsa ji diwanzdehan pirsî: «Ma hûn jî dixwazin ku herin?» 
JHN.6.68	Şimûn-Petrûs bersîva wî da: «Ya Xudan, emê herin ba kê? Gotinên jiyana herheyî bi te re ne. 
JHN.6.69	Û me jî bawerî aniye û em dizanin ku Pîrozê Xwedê tu yî.» 
JHN.6.70	Îsa li wan vegerand û got: «Ma min hûn her diwanzdeh nebijartin? Lê belê yek ji we yek Îblîs e.» 
JHN.6.71	Wî li ser Cihûdayê kurê Şimûnê Îsxeryotî digot. Bi ser ku ew yek ji diwanzdehan jî bû, yê ku wê Îsa bida dest, ew bû.
JHN.7.1	Piştî vê yekê Îsa li Celîlê digeriya. Wî nedixwest ku di Cihûstanê de bigere, çimkî serekên Cihûyan li kuştina wî digeriyan. 
JHN.7.2	Gava Cejna Holikçêkirinê ya Cihûyan nêzîk bû, 
JHN.7.3	birayên wî jê re gotin: «Ji vir derkeve û here Cihûstanê, da ku şagirtên te karên ku tu dikî bibînin. 
JHN.7.4	Çimkî mirovê ku dixwaze bi eşkereyî xwe bide naskirin, kirinên xwe venaşêre. Madem ku tu van karan dikî, xwe nîşanî dinyayê bide.» 
JHN.7.5	Çimkî birayên wî jî bawerî pê nedianîn. 
JHN.7.6	Îsa ji wan re got: «Wextê min hê nehatiye, lê ji bo we wext herdem rast e. 
JHN.7.7	Dinya nikare ji we nefret bike, lê ji min nefret dike, çimkî ez şahidiyê dikim ku kirinên dinyayê xerab in. 
JHN.7.8	Hûn bi xwe herin vê cejnê, lê ez nayêmê. Çimkî hê wextê min bi tevahî nehatiye.» 
JHN.7.9	Ew weha peyivî û li Celîlê ma.
JHN.7.10	Lê piştî ku birayên wî çûn cejnê, ew jî rabû çû, lê belê ne bi eşkereyî, ji dizî ve. 
JHN.7.11	Di vê navê de Cihû di cejnê de lê digeriyan û digotin: «Ew li ku derê ye?» 
JHN.7.12	Di nav elaletê de li ser wî gelek tişt dihatin gotin. Hinekan digot: «Ew mirovekî qenc e», hinekan jî digot: «Na, ew xelkê dixapîne.» 
JHN.7.13	Lê ji tirsa serekên Cihûyan, kesî nediwêrî bi eşkereyî li ser wî bipeyive.
JHN.7.14	Îcar di nîvê cejnê de Îsa derket Perestgehê û dest bi hînkirinê kir. 
JHN.7.15	Cihû lê şaş mabûn û digotin: «Ev mirovê ku li ser nivîsaran nehatiye hînkirin, çawa evqas bi wan dizane?» 
JHN.7.16	Îsa bersîva wan da û got: «Hînkirina min ne ji min, lê ji yê ku ez şandime tê. 
JHN.7.17	Eger mirovek bixwaze ku daxwaza Xwedê bike, wê bizane ku hînkirina min ji Xwedê ye, an ez ji ber xwe dibêjim. 
JHN.7.18	Yê ku ji ber xwe dipeyive, li rûmeta xwe digere; lê yê ku li rûmeta yê ku ew şandiye digere, ew rast e û li ba wî xapandin tune. 
JHN.7.19	Ma Mûsa Şerîet neda we? Dîsa jî kes ji we Şerîetê pêk nayne. Çima hûn li kuştina min digerin?» 
JHN.7.20	Elaletê bersîva wî da: «Tu bi cinan ketiyî! Kî li kuştina te digere?» 
JHN.7.21	Îsa li wan vegerand û got: «Min karekî nedîtî kir, hûn hemû lê şaş man. 
JHN.7.22	Mûsa sinet da we – ev jî ne ji Mûsa, lê ji bav û kalan e – û hûn roja Şemiyê mirovekî sinet dikin. 
JHN.7.23	Madem ji bo ku Şerîeta Mûsa xera nebe, hûn roja Şemiyê mirov sinet dikin, ji bo ku min di roja Şemiyê de mirovek yekser sax kiriye, hûn çima li min hêrs dibin? 
JHN.7.24	Li gor dîtinê dadbar nekin, lê li gor rastiyê dadbar bikin.»
JHN.7.25	Hingê hinek mirovên ku ji Orşelîmê bûn digotin: «Ma ev ne ew e ku li kuştina wî digerin? 
JHN.7.26	Û va ye, li vir ew bi eşkereyî dipeyive û tu kes jî jê re tiştekî nabêje. Gelo serekan bi rastî fêm kiriye ku ew Mesîh e? 
JHN.7.27	Lê em dizanin ku ev mirov ji ku derê tê. Gava ku Mesîh bê, kes wê nezane ku ew ji ku derê tê.»
JHN.7.28	Hingê, dema ku Îsa di Perestgehê de hîn dikir, bi dengekî bilind got: «Nexwe hûn min nas dikin û hûn dizanin ku ez ji ku derê me! Lê ez ji ber xwe nehatime. Yê ku ez şandime rastî ye, lê hûn wî nas nakin. 
JHN.7.29	Ez wî nas dikim, çimkî ez ji wî me û wî ez şandime.»
JHN.7.30	Li ser vê yekê ew xebitîn ku Îsa bigirin, lê kesî dest neavêt wî, çimkî hê saeta wî nehatibû. 
JHN.7.31	Lê gelekan ji elaletê bawerî bi wî anî û gotin: «Ma gava ku Mesîh bê, wê ji kirinên vî bêtir nîşanan çêke?»
JHN.7.32	Fêrisiyan tiştên ku elaletê li ser Îsa dikirin pisepis bihîst. Li ser vê yekê Fêrisî û serekên kahînan ji bo girtina wî parêzger şandin. 
JHN.7.33	Îcar Îsa got: «Hê ji bo demeke kurt ez bi we re me; piştre ezê herim ba yê ku ez şandime. 
JHN.7.34	Hûnê li min bigerin, lê hûn min nabînin; cihê ku ezê lê bim, hûn nikarin bênê.» 
JHN.7.35	Hingê Cihûyan ji hev re got: «Ev mirov wê here ku derê ku em wî nabînin? Nexwe wê here ba gelê me yê ku li nav Yewnaniyan belav bûye û Yewnaniyan hîn bike? 
JHN.7.36	Mana peyvên ‹Hûnê li min bigerin, lê hûn min nabînin û cihê ku ezê lê bim, hûn nikarin bênê› çi ye?»
JHN.7.37	Di roja dawîn û herî girîng a cejnê de Îsa ji piyan rawesta û bi dengekî bilind got: «Eger yek tî be, bila bê ba min û vexwe. 
JHN.7.38	Yê ku baweriyê bi min bîne, wek ku di Nivîsara Pîroz de hatiye gotin: ‹Wê ji dilê wî çemên ava ku jiyanê didin biherikin.›»
JHN.7.39	Îsa ev peyv li ser wî Ruhê Pîroz got, ku wan ên bawerî bi wî dianîn wê bistandana. Çimkî Ruh hê nehatibû dayîn, ji ber ku hê Îsa nehatibû birûmetkirin.
JHN.7.40	Dema ku wan ev gotin bihîstin, hinekan ji elaletê got: «Bi rastî jî ev ew pêxember e.» 
JHN.7.41	Hinekan jî got: «Ev Mesîh e», lê hinekên din jî gotin: «Ma Mesîh wê ji Celîlê bê? 
JHN.7.42	Ma Nivîsara Pîroz nabêje ku Mesîh wê ji dûndana Dawid û ji gundê Dawid, ji Beytlehmê bê?» 
JHN.7.43	Loma di nav elaletê de, li ser wî dubendî çêbû. 
JHN.7.44	Hinekan ji wan xwest wî bigirin, lê tu kesî dest neavêt wî.
JHN.7.45	Di vê navê de parêzger vegeriyan ba Fêrisî û serekên kahînan. Wan ji parêzgeran pirsî: «We çima ew neanî?» 
JHN.7.46	Parêzgeran bersîva wan da: «Tu kes, tu caran mîna vî mirovî nepeyiviye!» 
JHN.7.47	Fêrisiyan got: «Nexwe, hûn jî hatin xapandin? 
JHN.7.48	Ma ji serekan û ji Fêrisiyan kesekî bawerî bi wî aniye? 
JHN.7.49	Na, lê ev elaleta ku bi Şerîetê nizane, xezeblêbûyî ye.» 
JHN.7.50	Nîkodêmosê ku berê çûbû ba Îsa û ji Fêrisiyan bû, ji wan re got: 
JHN.7.51	«Gelo Şerîeta me, heta ku guhdariya mirovekî neke û nezane ku ew çi dike, ma wî dadbar dike?» 
JHN.7.52	Wan lê vegerand û gotin: «Nexwe tu jî ji Celîlê yî? Lê bikole, tê bibînî ku ji Celîlê tu pêxember dernakevin.»
JHN.7.53	Û her kes çû mala xwe,
JHN.8.1	Îsa jî çû Çiyayê Zeytûnê. 
JHN.8.2	Serê sibê zû ew dîsa vegeriya Perestgehê, xelk hemû hat ba wî. Ew rûnişt û wî dest pê kir û ew hîn kirin. 
JHN.8.3	Şerîetzan û Fêrisiyan jineke ku li ser zînayê hatibû girtin anîn û li holê dan rawestandin. 
JHN.8.4	Wan jê re got: «Mamoste, dema ku vê jinê zîna dikir, hat girtin. 
JHN.8.5	Di Şerîetê de, Mûsa li me emir kiriye ku em ên weha bidin ber keviran. Îcar tu çi dibêjî?» 
JHN.8.6	Wan ev ji bo ceribandina Îsa got, da ku wî sûcdar derxin. Lê Îsa xwe xwar kir û bi tiliya xwe li ser erdê nivîsî. 
JHN.8.7	Careke din li ser pirsîna wan, wî serê xwe rakir û ji wan re got: «Di nav we de kî bêguneh be, bila kevirê pêşî ew bavêje wê.» 
JHN.8.8	Û dîsa wî xwe xwar kir û bi tiliya xwe li ser erdê nivîsî. 
JHN.8.9	Lê dema ku wan ev bihîst, ji mezinan bigire heta yê paşî yek bi yek derketin. Îsa bi serê xwe ma û jinik jî li wê derê rawestayî bû. 
JHN.8.10	Îsa serê xwe rakir û ji wê re got: «Sitiyê, ka ew li ku derê ne? Ma kesî tu sûcdar dernexistî?» 
JHN.8.11	Jinikê got: «Tu kesî, ezxadim!» Û Îsa got: «Ez jî te sûcdar dernaxim; here û êdî ji niha û pê ve gunehan neke.»
JHN.8.12	Îsa dîsa bi wan re peyivî û got: «Ez ronahiya dinyayê me; yê ku li pey min bê, tu caran di tariyê de rêve naçe, lê wê bibe xweyî ronahiya jiyanê.» 
JHN.8.13	Fêrisiyan lê vegerand û gotin: «Tu şahidiya xwe dikî; şahidiya te ne rast e.» 
JHN.8.14	Îsa bersîv da û ji wan re got: «Eger ez bi xwe şahidiya xwe dikim jî, şahidiya min rast e; çimkî ez dizanim ku ez ji ku derê hatim û diçim ku derê. Lê hûn nizanin ku ez ji ku derê têm an diçim ku derê. 
JHN.8.15	Hûn li gor ku çav dibîne dadbar dikin, lê ez tu kesî dadbar nakim. 
JHN.8.16	Lê eger ez dadbar bikim jî, dadbarkirina min rast e; çimkî ez ne bi tenê me, ez û Bavê ku ez şandime em bi hev re ne. 
JHN.8.17	Di Şerîeta we de jî hatiye nivîsîn ku şahidiya du kesan rast e.
JHN.8.18	Ez şahidiya xwe dikim û Bavê ku ez şandime jî şahidiya min dike.»
JHN.8.19	Li ser vê yekê wan jê pirsî: «Bavê te li ku derê ye?» Îsa bersîva wan da: «Hûn ne min nas dikin ne jî Bavê min. Eger we ez nas bikirama, weyê Bavê min jî nas bikira.» 
JHN.8.20	Îsa ev peyvên ha, çaxê li Perestgehê hîn dikir, li cihê ku lê pere dicivandin gotin, lê kesî ew negirt, çimkî hê saeta wî nehatibû.
JHN.8.21	Wî dîsa ji wan re got: «Ez diçim; hûnê li min bigerin û hûnê di nav gunehên xwe de bimirin. Hûn nikarin bên cihê ku ez diçimê.» 
JHN.8.22	Li ser vê yekê Cihûyan weha got: «Ma ewê xwe bikuje ku dibêje: ‹Hûn nikarin bên cihê ku ez diçimê›?»
JHN.8.23	Îsa ji wan re got: «Hûn ji jêr in, ez ji jor im; hûn ji vê dinyayê ne, lê ez ne ji vê dinyayê me. 
JHN.8.24	Loma min ji we re got ku hûnê di nav gunehên xwe de bimirin. Eger hûn bawer nekin ku Ez Ew im, hûnê di nav gunehên xwe de bimirin.» 
JHN.8.25	Îcar wan jê pirsî: «Tu kî yî?» Îsa ji wan re got: «Ez tam ew im, yê ku min ji destpêkê ve ji we re gotiye. 
JHN.8.26	Gelek tişt hene ku ez li ser we bêjim û we sûcdar derxim; lê yê ku ez şandime rastî ye û bi tenê tiştên ku min ji wî bihîstine, ez ji dinyayê re dibêjim.»
JHN.8.27	Wî li ser Bav ji wan re got, lê wan fêm nekir. 
JHN.8.28	Îcar Îsa ji wan re got: «Çaxê hûn Kurê Mirov rakin jorê, hingê hûnê bizanin ku Ez Ew im û min qet tu tişt ji ber xwe nekiriye; lê ev tiştên ha wek ku Bav hînî min kirine ez dibêjim. 
JHN.8.29	Û yê ku ez şandime bi min re ye û wî ez bi tenê nehiştime. Çimkî ez hergav wan karên ku li wî xweş tên, dikim.» 
JHN.8.30	Dema ku Îsa weha peyivî, gelek kesan bawerî bi wî anî.
JHN.8.31	Îsa ji Cihûyên ku bawerî bi wî anîbûn re got: «Eger hûn di peyva min de bimînin, bi rastî jî hûn şagirtên min in. 
JHN.8.32	Hûnê rastiyê bizanin û rastî wê we azad bike.» 
JHN.8.33	Wan bersîva wî da: «Em ji dûndana Birahîm in û tu caran em neketine bin nîrê tu kesî. Çawa tu dibêjî: ‹Hûnê azad bibin›?»
JHN.8.34	Îsa li wan vegerand û got: «Bi rastî, bi rastî ez ji we re dibêjim, her kesê ku gunehan dike, ew xulamê guneh e. 
JHN.8.35	Xulam her û her di malê de namîne, lê kur her û her dimîne. 
JHN.8.36	Loma, eger Kur we azad bike, bi rastî hûnê azad bibin. 
JHN.8.37	Ez dizanim ku hûn ji dûndana Birahîm in, lê dîsa jî hûn li kuştina min digerin. Çimkî hûn di dilê xwe de cih nadin peyva min. 
JHN.8.38	Ez ji tiştên ku min li ba Bavê xwe dîtine dipeyivim û hûn jî tiştên ku we ji bavê xwe bihîstine dikin.»
JHN.8.39	Wan bersîva Îsa da û jê re got: «Bavê me Birahîm e.» Îsa ji wan re got: «Eger hûn zarokên Birahîm bûna, weyê kirinên Birahîm bikirana. 
JHN.8.40	Lê niha hûn li kuştina min – li kuştina wî mirovê rastiya ku ji Xwedê bihîstî ji we re gotiye – digerin. Birahîm ev yek nekir. 
JHN.8.41	Hûn karên bavê xwe dikin.» Wan ji wî re got: «Em ji zînayê çênebûne! Bavekî me heye, ew jî Xwedê ye.» 
JHN.8.42	Îsa ji wan re got: «Eger Xwedê Bavê we bûya, weyê ji min hez bikira, çimkî ez ji ba Xwedê hatime û niha ez li vir im. Ez ji ber xwe nehatime, lê wî ez şandime. 
JHN.8.43	Çima hûn tiştên ku ez dibêjim fêm nakin? Ji ber ku hûn peyva min ranagirin. 
JHN.8.44	Hûn ji bavê xwe Îblîs in û hûn dixwazin xwestekên bavê xwe bi cih bînin. Ew ji destpêkê ve mêrkuj bû û tu caran li ser rastiyê nemaye, çimkî rastî li ba wî tune. Çaxê ku ew derewan dike, ji tiştên xwe bi xwe dibêje; çimkî ew derewkar e û bavê derewan e. 
JHN.8.45	Lê ji ber ku ez rastiyê dibêjim, hûn ji min bawer nakin. 
JHN.8.46	Kî ji we dikare nîşan bide ku guneh li ba min heye? Madem ez rastiyê dibêjim, çima hûn ji min bawer nakin? 
JHN.8.47	Yê ku ji Xwedê be, gotinên Xwedê dibihîze; ji ber ku hûn ne ji Xwedê ne, hûn nabihîzin.»
JHN.8.48	Cihûyan bersîva wî da û gotin: «Ma heqê me tunebû, dema ku me got, tu ji Sameryayê yî û tu bi cinan ketiyî?» 
JHN.8.49	Îsa ji wan re got: «Ez bi cinan neketime, bervajiyê vê, ez siyaneta Bavê xwe digirim, lê hûn min bê siyanet dikin. 
JHN.8.50	Ez li rûmeta xwe nagerim, lê yekî ku lê digere û dîwanê dike heye. 
JHN.8.51	Bi rastî, bi rastî ez ji we re dibêjim, eger yek gotina min bigire, ew tu caran mirinê nabîne.» 
JHN.8.52	Li ser vê yekê Cihûyan jê re got: «Niha em dizanin ku tu bi cinan ketiyî! Birahîm jî mir, pêxember jî mirin. Û niha tu dibêjî: ‹Eger yek gotina min bigire, tu caran mirinê tam nake.› 
JHN.8.53	Nexwe tu ji bavê me Birahîm mezintir î? Ew mir. Pêxember jî mirin. Ma tu xwe kî dibînî?»
JHN.8.54	Îsa bersîv da: «Eger ez rûmetê bidim xwe, rûmeta min ne tiştek e; yê ku rûmetê dide min Bavê min e ku hûn jê re dibêjin: ‹Ew Xwedayê me ye.› 
JHN.8.55	Hûn wî qet nas nakin, lê ez wî nas dikim. Eger min bigota ku ez wî nas nakim, ez jî wek we dibûm derewker; lê ez wî nas dikim û gotina wî digirim. 
JHN.8.56	Bavê we Birahîm bi hêviya ku wê roja min bibîne gelek şa bû; wî ew dît û dilgeş bû.» 
JHN.8.57	Cihûyan jê re got: «Hê tu ne pêncî salî yî! Ma te Birahîm jî dîtiye?» 
JHN.8.58	Îsa ji wan re got: «Bi rastî, bi rastî ez ji we re dibêjim, ji beriya bûyîna Birahîm ez heme.»
JHN.8.59	Îcar wan kevir hildan, da ku bavêjin wî, lê Îsa xwe veşart û ji Perestgehê derket derve.
JHN.9.1	Gava ku Îsa derbas dibû, wî mirovek dît ku ji zikmakî ve kor bû. 
JHN.9.2	Şagirtên wî jê pirsîn: «Mamoste, kê guneh kir ku ev mirov kor hat dinyayê? Wî bi xwe an dê û bavê wî?» 
JHN.9.3	Îsa bersîva wan da: «Ne wî guneh kir, ne jî dê û bavê wî, lê ji bo ku karên Xwedê li ser wî bên dîtin ew kor hat dinyayê. 
JHN.9.4	Hê ku roj e divê em karên ê ku ez şandime bikin. Şev tê, hingê kes nikare karekî bike. 
JHN.9.5	Heta ku ez li dinyayê me, ez ronahiya dinyayê me.»
JHN.9.6	Wî weha got û tif kir erdê, ji tifê herrî çêkir û ew li çavê mirov da 
JHN.9.7	û jê re got: «Here xwe di hewza Sîlwamê de bişo» ku bê wergerandin: «Hatiye şandin». Ew jî çû serçavê xwe şuşt û bi çavên vebûyî vegeriya.
JHN.9.8	Cîranên wî û kesên ku berê dîtibûn ku wî pars dikir, gotin: «Ewê ku rûdinişt û pars dikir, ma ne ev e?» 
JHN.9.9	Hinekan digot: «Ev ew e», hinekan jî digot: «Ne ew e, lê dimîne wî.» Lê wî bi xwe digot: «Ez ew im.» 
JHN.9.10	Îcar wan jê pirsî: «Nexwe çavên te çawa vebûn?» 
JHN.9.11	Wî bersîva wan da: «Mirovê ku jê re dibêjin Îsa herrî çêkir û li çavên min da û ji min re got: ‹Here hewza Sîlwamê û xwe bişo.› Ez jî çûm, min serçavê xwe şuşt û çavên min vebûn.» 
JHN.9.12	Wan jê pirsî: «Ew li ku derê ye?» Wî got: «Ez nizanim.»
JHN.9.13	Wan ew mirovê ku berê kor bû, anîn ba Fêrisiyan. 
JHN.9.14	Ew roja ku Îsa herrî çêkir û çavên wî vekirin, Şemî bû. 
JHN.9.15	Fêrisiyan jî jê pirsî, ka çavên wî çawa vebûne? Mirov ji wan re got: «Wî herrî li çavên min da, min serçavê xwe şuşt û niha ez dibînim.» 
JHN.9.16	Hinekan ji Fêrisiyan got: «Ev mirov ne ji Xwedê ye, çimkî ew Şemiyê nagire.» Lê hinekan jî got: «Ma mirovekî gunehkar çawa dikare nîşanên weha çêke?» Û di navbera wan de dubendî derket. 
JHN.9.17	Hingê wan dîsa ji wî yê ku berê kor bû pirsî: «Tu li ser wî yê ku çavên te vekirin çi dibêjî?» Wî got: «Ew pêxember e.»
JHN.9.18	Serekên Cihûyan bawer nekirin ku ew kor bû û çavên wî vebûne, heta gazî dê û bavê wî nekirin 
JHN.9.19	û ji dê û bavê wî nepirsîn: «Ma kurê we yê ku we digot kor hatiye dinyayê, ev e? Çawa dibe ku niha ew dibîne?» 
JHN.9.20	Dê û bavê wî bersîva wan dan: «Em dizanin ku ev kurê me ye û kor hatiye dinyayê. 
JHN.9.21	Lê em nizanin ku niha ew çawa dibîne û em nizanin kê jî çavên wî vekirine. Ji wî bipirsin, êdî ew mezin e, bila ew ji bo xwe bêje.» 
JHN.9.22	Dê û bavê wî ji ber ku ji wan ditirsiyan weha peyivîn. Çimkî ji xwe serekên Cihûyan gotina xwe kiribûn yek: Her kesê ku bigota ew Mesîh e, ewê ji kinîştê bihata avêtin. 
JHN.9.23	Ji ber vê yekê dê û bavê wî gotin: «Êdî ew mezin e, ji wî bipirsin.»
JHN.9.24	Îcar wan cara diduyan gazî wî mirovê ku berê kor bû kir û jê re gotin: «Li ber Xwedê rastiyê bêje! Em dizanin ku ev mirov gunehkar e.» 
JHN.9.25	Wî bersîva wan da: «Ez nizanim ka ew gunehkar e an ku ne gunehkar e, lê tiştê ku ez dizanim ev e, ez kor bûm û niha ez dibînim.» 
JHN.9.26	Îcar wan jê pirsî: «Wî çi bi te kir? Wî çawa çavên te vekirin?» 
JHN.9.27	Wî li wan vegerand û got: «Min niha ji we re got, lê we guhê xwe nedayê. Çima hûn dixwazin dîsa bibihîzin? Ma hûn jî dixwazin ku bibin şagirtên wî?» 
JHN.9.28	Wan ew nizim kir û gotin: «Tu yî şagirtê wî, lê em şagirtên Mûsa ne. 
JHN.9.29	Em dizanin ku Xwedê bi Mûsa re peyivî ye, lê heçî ev mirov e, em nizanin ku ew ji ku derê tê!»
JHN.9.30	Mirov bersîva wan da û got: «Ev tiştekî ecêb e! Hûn nizanin ew ji ku derê tê, lê wî çavên min vekirin. 
JHN.9.31	Em dizanin ku Xwedê dengê gunehkaran nabihîze. Lê eger mirovek biperize Xwedê û daxwaza wî bike, Xwedê dengê wî mirovî dibihîze. 
JHN.9.32	Ji berê ve tu caran nehatiye bihîstin ku kesekî çavên mirovekî ku kor hatî dinyayê vekirine. 
JHN.9.33	Eger ev mirov ne ji Xwedê bûya, nikaribû tiştek bikira.» 
JHN.9.34	Wan ji wî re got: «Tu bi tevahî di nav gunehan de hatiyî dinyayê, ma tê hînî me bikî?» Û ew ji kinîştê avêtin derve.
JHN.9.35	Gava Îsa bihîst ku ew avêtine derve, wî ew dît û jê re got: «Tu baweriyê bi Kurê Mirov tînî?» 
JHN.9.36	Mirov lê vegerand û got: «Ezbenî, ew kî ye? Bêje, da ku ez baweriyê pê bînim» 
JHN.9.37	Îsa jê re got: «Te ew dît û yê ku niha bi te re dipeyive ew e.» 
JHN.9.38	Wî got: «Ya Xudan, ez bawer dikim!» û ji Îsa re çû ser çokan. 
JHN.9.39	Îsa jî got: «Ez ji bo dîwankirinê hatime vê dinyayê, da ku yên ku nabînin bibînin û yên ku dibînin jî kor bibin.»
JHN.9.40	Hinek ji Fêrisiyên ku li ba wî bûn, dema ku ev bihîstin, jê re gotin: «Nexwe em jî kor in?» 
JHN.9.41	Îsa bersîva wan da: «Eger hûn kor bûna, gunehê weyê tunebûya. Lê niha hûn dibêjin: ‹Em dibînin›, îcar gunehê we dimîne.
JHN.10.1	«Bi rastî, bi rastî ez ji we re dibêjim, ew kesê ku di derî re nakeve hevşiya miyan, lê di cihên din re dikevê, ew diz û rêbir e. 
JHN.10.2	Lê yê ku di derî re dikevê, ew şivanê miyan e. 
JHN.10.3	Dergehvan jê re derî vedike. Mî dengê wî dibihîzin û ew bi navê miyên xwe gazî wan dike û wan derdixe derve. 
JHN.10.4	Dema ku ew hemû miyên xwe derdixe derve, dide pêşiya wan û mî jî li pey wî diçin, çimkî dengê wî nas dikin. 
JHN.10.5	Ew tu caran li pey yekî xerîb naçin, lê ji wî direvin, çimkî dengê xerîban nas nakin.»
JHN.10.6	Îsa ev mesele ji wan re got, lê wan fêm nekir ku ew çi ji wan re dibêje.
JHN.10.7	Li ser vê yekê Îsa dîsa ji wan re got: «Bi rastî, bi rastî ez ji we re dibêjim, ez deriyê miyan im. 
JHN.10.8	Hemû yên ku beriya min hatine diz û rêbir in, lê miyan guhdariya wan nekir. 
JHN.10.9	Derî ez im; yê ku bi destê min bikeve hundir, ewê xilas bibe. Ewê bikeve hundir, jê derkeve û çêrê bibîne. 
JHN.10.10	Diz bi tenê ji bo dizîn, kuştin û telefkirinê tê. Lê ez hatim ji bo ku ji wan re jiyan hebe, jiyaneke bi firehî hebe.
JHN.10.11	«Ez şivanê qenc im. Şivanê qenc ji bo miyan canê xwe dide. 
JHN.10.12	Yê ku bi peran hatiye girtin û ne şivan e, kesê ku ne xwediyê miyan e, dema ku dibîne gur tê, miyan dihêle û direve. Gur jî li wan dixe û wan belav dike. 
JHN.10.13	Ew direve, çimkî ew bi peran hatiye girtin û xema miyan naxwe. 
JHN.10.14	Ez şivanê qenc im. Ez ên xwe nas dikim û yên min jî min nas dikin, 
JHN.10.15	wek ku Bav min nas dike û ez jî wî nas dikim. Ez ji bo miyan canê xwe didim. 
JHN.10.16	Miyên min ên din ên ku ne di vê hevşiyê de ne jî hene. Divê ez wan jî bînim û ewê dengê min bibihîzin. Bi vî awayî, wê bibin şivanek û keriyek. 
JHN.10.17	Bav ji ber vê yekê ji min hez dike, çimkî ez jiyana xwe didim, da ku ez wê dîsa bistînim. 
JHN.10.18	Tu kes wê ji min nastîne, lê ez jiyana xwe ji ber xwe didim. Ez dikarim jiyana xwe bidim û dikarim dîsa bistînim jî. Min ev emir ji Bavê xwe stand.»
JHN.10.19	Li ser van gotinan dîsa di nav Cihûyan de dubendî derket. 
JHN.10.20	Gelekan ji wan digot: «Ew bi cinan ketiye û ew dîn e. Çima hûn guhdariya wî dikin?» 
JHN.10.21	Hinekên din jî gotin: «Ev ne gotinên yekî ne ku bi cinan ketiye. Ma cin dikarin çavên koran vekin?»
JHN.10.22	Hingê li Orşelîmê Cejna Pîrozkirina Perestgehê hatibû û zivistan bû. 
JHN.10.23	Îsa li Perestgehê di Eywana Silêman de digeriya. 
JHN.10.24	Cihû li dora wî civiyan û jê pirsîn: «Ma tê heta kengê me di şikê de bihêlî? Eger tu Mesîh bî, ji me re bi eşkereyî bêje!»
JHN.10.25	Îsa bersîva wan da: «Min ji we re got. Lê hûn bawer nakin. Karên ku ez bi navê Bavê xwe dikim, ji min re şahidiyê dikin. 
JHN.10.26	Lê hûn bawer nakin, çimkî hûn ne ji miyên min in. 
JHN.10.27	Miyên min dengê min dibihîzin, ez jî wan nas dikim û ew li pey min tên. 
JHN.10.28	Ez jiyana herheyî didim wan û ew tu caran helak nabin û tu kes nikare wan ji destê min derxe. 
JHN.10.29	Bavê min ê ku ew dane min, ji hemûyan mezintir e û tu kes nikare wan ji destê Bavê min derxe. 
JHN.10.30	Ez û Bav yek in.»
JHN.10.31	Cihûyan dîsa kevir hildan ku wî bidin ber keviran. 
JHN.10.32	Îsa ji wan re got: «Min ji Bav gelek karên qenc nîşanî we dan. Hûn ji ber kîjanî min didin ber keviran?» 
JHN.10.33	Cihûyan bersîva wî da: «Em te ne ji ber karekî qenc didin ber keviran, lê em te ji ber çêran didin ber keviran! Çimkî tu mirov î, lê tu xwe dikî Xwedê.»
JHN.10.34	Îsa bersîva wan da: «Ma di Şerîeta we de nenivîsiye ku Xwedê gotiye: ‹Hûn îlah in›
JHN.10.35	Em dizanin ji wan kesên ku peyva Xwedê ji wan re hatiye, ‹îlah› hatibe gotin jî, Nivîsara Pîroz xera nabe. 
JHN.10.36	Bav ez kirim veqetandiyê pîroz û ez şandim dinyayê, îcar ji ber ku min got: ‹Ez Kurê Xwedê me›, hûn çawa ji min re dibêjin: ‹Tu çêran dikî!› 
JHN.10.37	Eger ez karên Bavê xwe nekim, ji min bawer nekin. 
JHN.10.38	Lê eger ez wan dikim, hûn ji min bawer nakin jî, dîsa bi karên min bawer bikin, da ku hûn bizanin û fêm bikin ku Bav bi min re ye û ez bi Bav re me.» 
JHN.10.39	Hingê dîsa wan xwest ku Îsa bigirin, lê Îsa ji destê wan derket.
JHN.10.40	Îsa dîsa derbasî aliyê din ê Çemê Urdunê bû û li wê derê ma, cihê ku Yûhenna di destpêkê de lê imad dikir. 
JHN.10.41	Gelek kes dihatin ba wî û digotin: «Yûhenna tu nîşan çênekir, lê hemû tiştên ku Yûhenna li ser vî mirovî gotin rast derketin.» 
JHN.10.42	Û li wê derê gelekan bawerî bi wî anî.
JHN.11.1	Îcar mirovek bi navê Lazar nexweş bû. Ew ji Beytanyayê, ji gundê Meryemê û xwişka wê Mertayê bû. 
JHN.11.2	Lazarê nexweş birayê Meryemê bû, ya ku rûnê bîhnxweş li Xudan dabû û bi porê xwe lingên wî paqij kiribûn. 
JHN.11.3	Herdu xwişkan ji Îsa re xeber şandin û gotin: «Ya Xudan, yê ku tu jê hez dikî nexweş e.» 
JHN.11.4	Lê dema ku Îsa ev yek bihîst, wî got: «Ev nexweşî ne ji bo mirinê ye, lê belê ew ji bo rûmeta Xwedê ye, da ku Kurê Xwedê pê bi rûmet bibe.»
JHN.11.5	Îsa ji Mertayê, ji xwişka wê û ji Lazar hez dikir. 
JHN.11.6	Lê dema bihîst ku Lazar nexweş e, ew du rojên din jî li wî cihê ku lê bû ma. 
JHN.11.7	Paşê wî ji şagirtên xwe re got: «Em dîsa herin Cihûstanê.» 
JHN.11.8	Şagirtan jê re got: «Mamoste, hê niha bû Cihû li kevirkirina te digeriyan, ma tu dîsa diçî wê derê?» 
JHN.11.9	Îsa bersîva wan da: «Ma di rojekê de diwanzdeh saet tunin? Eger yek bi roj bigere, naterpile, çimkî ew ronahiya vê dinyayê dibîne. 
JHN.11.10	Lê eger yek di şevê de bigere, ew diterpile, çimkî bi wî re ronahî tune.» 
JHN.11.11	Piştî van peyvan wî ji wan re got: «Dostê me Lazar bi xew ve çûye, lê ez diçim wî hişyar bikim.» 
JHN.11.12	Şagirtan jê re got: «Ya Xudan, eger ew ketibe xewê, ewê qenc bibe.» 
JHN.11.13	Niha Îsa li ser mirina wî digot, lê wan guman kir ku ew li ser razana wî dibêje. 
JHN.11.14	Li ser vê yekê Îsa bi eşkereyî ji wan re got: «Lazar miriye. 
JHN.11.15	Û ji bo we ez dilşa me ku ez ne li wê derê bûm, da ku hûn bawer bikin. De niha rabin, em herin ba wî.» 
JHN.11.16	Hingê Tûmayê ku jê re Cêwî digotin, ji hevalên xwe yên şagirt re got: «Em jî herin, da ku em bi wî re bimirin.»
JHN.11.17	Dema ku Îsa hat, wî dît ku beriya çar rojan Lazar kirine gorê. 
JHN.11.18	Beytanya nêzîkî Orşelîmê bû û li dora sê kîlometreyan jê dûr bû. 
JHN.11.19	Gelek Cihû hatibûn ba Merta û Meryemê, da ku ji ber mirina birayê wan di ber dilê wan de bên.
JHN.11.20	Gava Mertayê bihîst ku Îsa tê, ew çû pêşiya wî. Lê Meryem li malê ma. 
JHN.11.21	Mertayê ji Îsa re got: «Ya Xudan, eger tu li vir bûyayî, birayê min nedimir. 
JHN.11.22	Niha jî ez dizanim tu çi ji Xwedê bixwazî, ewê bide te.» 
JHN.11.23	Îsa ji wê re got: «Birayê te wê dîsa rabe.» 
JHN.11.24	Mertayê lê vegerand: «Ez dizanim Roja Dawî, Roja Vejînê ewê dîsa rabe.» 
JHN.11.25	Îsa ji wê re got: «Vejîn û jiyan ez im, yê ku bawerî bi min anîbe, miribe jî ewê bijî. 
JHN.11.26	Û her kesê ku dijî û baweriyê bi min tîne, qet namire. Tu vê yekê bawer dikî?» 
JHN.11.27	Mertayê ji wî re got: «Erê ya Xudan, ez bawer dikim ku tu Mesîh î, Kurê Xwedê yî, ku wê bihata dinyayê.»
JHN.11.28	Piştî ku wê ev got, çû gazî xwişka xwe Meryemê kir û bi dizî got: «Mamoste li vir e û ew gazî te dike.» 
JHN.11.29	Gava ku Meryemê ev bihîst, zû rabû çû ba Îsa. 
JHN.11.30	Îsa hê negihîştibû gund û hê li wî cihî bû, dera ku Merta hatibû pêşiya wî. 
JHN.11.31	Cihûyên ku li malê bi wê re bûn û di ber dilê we de dihatin, gava dîtin ku Meryem zû rabû derket derve, dan pey wê. Wan guman kir ew diçe ser gorê ku bigirî. 
JHN.11.32	Dema ku Meryem hat cihê ku Îsa lê bû, ew dît, xwe avêt lingên wî û got: «Ya Xudan, eger tu li vê derê bûyayî, birayê min nedimir.» 
JHN.11.33	Gava ku Îsa çav bi giriyê wê û bi giriyê Cihûyên ku pê re hatibûn ket, ji kûr ve naliya û kederê ruhê wî girt. 
JHN.11.34	Wî ji wan pirsî: «We ew li ku derê veşart?» Wan jê re got: «Ya Xudan, were û bibîne.» 
JHN.11.35	Îsa giriya. 
JHN.11.36	Hingê Cihûyan got: «Binêrin, çiqas ji wî hez dikir!» 
JHN.11.37	Lê hinekan ji wan got: «Ma yê ku çavên ê kor vekirin, nikaribû tiştekî bike ku ev mirov jî nemire?»
JHN.11.38	Li ser vê yekê Îsa dîsa ji kûr ve naliya û gihîşt ser gorê. Gor şkeftek bû û kevirek li ber derê wê bû. 
JHN.11.39	Îsa got: «Kevir rakin.» Xwişka yê mirî Mertayê ji wî re got: «Ya Xudan, êdî bîhn ketiyeyê, ev çar roj e ku ew miriye.» 
JHN.11.40	Îsa ji wê re got: «Ma min ji te re negot, eger tu bawer bikî, tê rûmeta Xwedê bibînî?» 
JHN.11.41	Îcar kevir rakir. Îsa çavên xwe ber bi jor ve hilda û got: «Bavo, ji ber ku te ez bihîstim, ez ji te re şikir dikim. 
JHN.11.42	Ez dizanim ku tu hergav min dibihîzî, lê min ev ji bo elaleta li hawirdorê rawestayî got, da ku bawer bikin ku te ez şandime.»
JHN.11.43	Piştî ku wî weha got, ew bi dengekî bilind qîriya: «Lazar, were derve!» 
JHN.11.44	Yê mirî, dest û ling bi caw pêçayî û serçavê wî bi destmalekê nixamtî derket derve. Îsa ji wan re got: «Wî vekin û bihêlin bila here.»
JHN.11.45	Gelek Cihûyên ku hatibûn ba Meryemê û tiştên ku Îsa kiribûn dîtin, bawerî bi wî anîn. 
JHN.11.46	Lê hinek ji wan jî çûn ba Fêrisiyan û tiştên ku Îsa dikirin ji wan re gotin. 
JHN.11.47	Îcar Fêrisî û serekên kahînan civîna giregiran gazî ba hev kirin û gotin: «Emê çi bikin? Ev mirov gelek nîşanan çêdike. 
JHN.11.48	Eger em wî weha bihêlin, hemû kes wê baweriyê bi wî bîne û Romayî jî wê bên, cihê me yê pîroz û miletê me ji holê rakin.»
JHN.11.49	Yekî ji nav wan, Qeyafayê ku wê salê Serokkahîn bû ji wan re got: «Hûn qet tiştekî fêm nakin. 
JHN.11.50	Ma hûn nafikirin, ji bo ku tevahiya milet helak nebe, di oxira gel de mirovek bimire, ji bo we çêtir e.» 
JHN.11.51	Wî ev ji ber xwe negot, lê ji ber ku ew Serokkahînê wê salê bû, wî pêxemberîtî kir ku Îsa wê ji bo milet bimire. 
JHN.11.52	Ne bi tenê di oxira wî miletî de, lê ewê ji bo civandin û yekîtiya zarokên Xwedê yên belavbûyî jî bimira. 
JHN.11.53	Îcar ji wê rojê ve şêwira kuştina Îsa kirin.
JHN.11.54	Loma Îsa êdî bi eşkereyî di nav Cihûyan de negeriya. Lê ew ji wê derê derket, çû herêmeke nêzîkî çolê, bajarê ku jê re Efrayîm digotin û bi şagirtên xwe ve li wê derê ma.
JHN.11.55	Cejna Derbasbûnê ya Cihûyan nêzîk bû. Gelek kesên ji gundên hawirdor, ji bo ku li gor adetan xwe paqij bikin, beriya Cejna Derbasbûnê hilkişiyan Orşelîmê. 
JHN.11.56	Ew li wê derê li Îsa digeriyan û gava li Perestgehê radiwestan, ji hevdû dipirsîn: «Hûn çi dibêjin? Ma ew qet nayê cejnê?» 
JHN.11.57	Fêrisî û serekên kahînan jî emir derxistibûn, eger kesek bizane ew li ku derê ye, divê haya wan pê bixe, da ku wî bigirin.
JHN.12.1	Îcar şeş roj beriya Cejna Derbasbûnê, Îsa hat Beytanyayê; Lazarê ku Îsa ew ji nav miriyan rakiribû li wir rûdinişt. 
JHN.12.2	Li wê derê wan ziyafetek da wî. Mertayê xizmet dikir. Lazar jî yek ji wan kesan bû, yên ku bi Îsa re li ser sifrê rûdiniştin. 
JHN.12.3	Meryemê ji rûnê narda xurû yê pirr hêja lîtrek Romayî bi lingên Îsa de kir û di pey de bi porê xwe lingên wî ziwa kirin. Tevahiya malê bi bîhna rûnê nardê tije bû.
JHN.12.4	Lê yekî ji şagirtên wî, Cihûdayê Îsxeryotî – yê ku wê paşê ew bida dest – got: 
JHN.12.5	«Çima ev rûnê bîhnxweş bi sê sed zîvî nehat firotin û li belengazan nehat belavkirin?» 
JHN.12.6	Wî ev ne ji bo ku xema belengazan dixwar, lê ji ber ku ew diz bû got. Xelîtka peran bi wî re bû û tiştê ku diketê jê didizî.
JHN.12.7	Îsa got: «Dev ji jinikê berde. Bila vî ji bo roja ku ez bêm veşartin hilîne. 
JHN.12.8	Belengaz hergav di nav we de ne, lê ez hergav ne li ba we me.»
JHN.12.9	Dema ku elaleteke mezin ji Cihûyan bihîst ku Îsa li wê derê ye, ew elalet hat; ew ne bi tenê ji bo Îsa hat, lê ji bo ku Lazarê ku wî ji nav miriyan rakiribû jî bibînin. 
JHN.12.10	Îcar serekên kahînan şêwira kuştina Lazar jî kirin. 
JHN.12.11	Çimkî ji rûyê wî gelek Cihû diçûn bawerî bi Îsa dianîn.
JHN.12.12	Dotira rojê elaleteke mezin a ku hatibû cejnê, gava bihîst ku Îsa tê Orşelîmê, 
JHN.12.13	wan rahişt guliyên xurmeyan, çûn pêşiya wî û qîriyan:
JHN.12.13	«Hosanna!
JHN.12.13	Yê ku bi navê Xudan tê pîroz be!
JHN.12.13	Padîşahê Îsraêlê pîroz be!»
JHN.12.14	Îsa dehşikek dît û lê siwar bû, wek ku hatiye nivîsîn: 
JHN.12.15	«Netirse, ey keça Siyon. Va ye, padîşahê te li ser pişta dehşikê siwar e û tê.»
JHN.12.16	Şagirtên wî di destpêkê de ev fêm nekirin, lê dema ku Îsa hat birûmetkirin, hingê hat bîra wan ku ev tişt ji bo wî hatine nivîsîn û wan ev tişt ji bo wî kirin.
JHN.12.17	Ew elaleta çaxê ku wî ji gorê gazî Lazar kiribû û ew ji nav miriyan rakiribû pê re bû, şahidiya vê yekê dikir. 
JHN.12.18	Ji ber vê yekê gelek çûn pêşiya wî, çimkî wan bihîstibû ku wî ev nîşan çêkiriye. 
JHN.12.19	Loma Fêrisiyan ji hev re got: «Hûn dibînin tiştek ji destê we nayê; binêrin çawa tevahiya dinyayê daye pey wî.»
JHN.12.20	Di nav wan kesan de, yên ku ji bo di cejnê de biperizin, hilkişiyabûn Orşelîmê, hinek Yewnanî jî hebûn. 
JHN.12.21	Ev hatin ba Filîposê ji bajarê Beytsayda Celîlê û ji wî re gotin: «Ezbenî, em dixwazin Îsa bibînin.» 
JHN.12.22	Filîpos çû û ev ji Endrawis re got; Endrawis û Filîpos jî çûn ji Îsa re gotin. 
JHN.12.23	Îsa bersîva wan da: «Saeta ku Kurê Mirov bê birûmetkirin hat. 
JHN.12.24	Bi rastî, bi rastî ez ji we re dibêjim, heta ku liba genim nekeve erdê û nemire, bi tenê dimîne, lê eger ew bimire, gelek ber dide. 
JHN.12.25	Yê ku ji jiyana xwe hez dike, ewê wê winda bike; lê yê ku li vê dinyayê ji jiyana xwe nefret dike, wê ji bo jiyana herheyî hiltîne. 
JHN.12.26	Yê ku bixwaze ji bo min xizmetê bike, bila li pey min bê. Ez li ku derê bim, yê ku ji min re xizmetê dike jî wê li wê derê be. Kî ku ji min re xizmetê bike, Bav wê wî bide rûmetkirin.
JHN.12.27	«Niha dilê min ketiye tengiyê. Ez çi bêjim? Ma ez bêjim: ‹Bavo, min ji vê saetê xilas bike›? Na, ji bo vê yekê ez hatime vê saetê. 
JHN.12.28	Bavo, navê xwe bi rûmet bike.» Li ser vê yekê dengek ji ezmên hat: «Min ew bi rûmet kir û ezê dîsa wî bi rûmet bikim.»
JHN.12.29	Ew elaleta ku li wê derê rawesta bû û ev bihîst, got: «Ezman qîriya.» Hinekan jî digot: «Milyaketek bi wî re peyivî.» 
JHN.12.30	Îsa bersîv da û got: «Ev deng ne ji bo min, lê ji bo we hat. 
JHN.12.31	Niha dema dîwana vê dinyayê ye; niha serokê vê dinyayê wê bê avêtin derve. 
JHN.12.32	Çaxê ku ez ji erdê ber bi jor ve bêm hildan, ezê hemûyan ber bi xwe ve bikişînim.» 
JHN.12.33	Wî bi vê gotinê îşaret kir, ka ewê bi mirineke çawa bimire.
JHN.12.34	Elaletê bersîva wî da: «Me ji Şerîetê bihîstiye ku Mesîh wê her û her bimîne. Çawa dibe ku tu dibêjî: ‹Divê Kurê Mirov ber bi jor ve bê hildan›? Kî ye ev ‹Kurê Mirov›?» 
JHN.12.35	Îsa ji wan re got: «Ronahî hê ji bo demeke kurt bi we re ye. Hê ku ronahî bi we re ye, rêve herin, da ku tarî bi ser we de negire. Yê ku di tariyê de rêve diçe, nizane diçe ku derê. 
JHN.12.36	Hê ku ronahî bi we re ye, baweriyê bi ronahiyê bînin, da ku hûn bibin zarokên ronahiyê.»
JHN.12.36	Piştî ku Îsa weha peyivî, çû û xwe ji ber wan veşart. 
JHN.12.37	Bi ser ku wî li ber wan evqas nîşan çêkiribûn, hê jî wan bawerî bi wî nedianî. 
JHN.12.38	Ev çêbû, da ku gotina Îşaya pêxember bê cih:
JHN.12.38	«Ya Xudan, kê bi xebera ku me da bawer kir?
JHN.12.38	Û zendê Xudan ji kê re hat diyarkirin?»
JHN.12.39	Ji ber vê yekê wan nikaribû bawer bikin. Çimkî Îşaya ev jî gotiye:
JHN.12.40	«Wî çavên wan kor kiriye
JHN.12.40	Û dilê wan hişk kiriye.
JHN.12.40	Da ku bi çavên xwe nebînin,
JHN.12.40	Û bi dilê xwe fêm nekin û venegerin
JHN.12.40	Û ez jî wan qenc nekim.»
JHN.12.41	Îşaya weha gotiye, çimkî wî rûmeta Îsa dîtiye û li ser wî peyiviye. 
JHN.12.42	Lê belê dîsa jî ji serekan gelekan bawerî bi wî anî. Lê ji tirsa Fêrisiyan, ji bo ku ji kinîştê neyên avêtin, ev eşkere nekirin. 
JHN.12.43	Çimkî wan ji pesnê Xwedê bêtir ji pesnê mirovan hez kir.
JHN.12.44	Îsa bi dengekî bilind got: «Yê ku baweriyê bi min tîne, ne bi min, lê bi wî yê ku ez şandime baweriyê tîne. 
JHN.12.45	Û yê ku min dibîne, wî yê ku ez şandime dibîne. 
JHN.12.46	Ez bi ronahîtî hatim dinyayê, da her kesê ku baweriyê bi min bîne, di tariyê de nemîne. 
JHN.12.47	Eger yek gotina min bibihîze û pêk neyne, ez dîwana wî nakim. Çimkî ez nehatime ku dîwana dinyayê bikim, lê ez hatime ku dinyayê xilas bikim. 
JHN.12.48	Yê ku min red dike û bi gotinên min nake, yekî ku dîwana wî bike, heye. Ew gotina ku min gotiye, ew gotin wê di Roja Dawî de dîwana wî bike. 
JHN.12.49	Çimkî ez ji ber xwe nepeyivîm, lê tiştê ku ez dibêjim û tiştê ku ez dipeyivim, Bavê ku ez şandime emir daye min. 
JHN.12.50	Ez dizanim ku emrê wî jiyana herheyî ye. Loma tiştên ku ez dipeyivim, Bavê min çawa ji min re gotine ez wisa dibêjim.»
JHN.13.1	Îcar beriya Cejna Derbasbûnê, Îsa dizanibû saeta wî ya ku vê dinyayê berde û here ba Bav hatiye. Wî ji hemûyên xwe yên li dinyayê hez kiribû û heta dawiyê ji wan hez kir.
JHN.13.2	Di dema xwarina şîva êvarê de, ji xwe hingê Îblîs xistibû dilê Cihûdayê kurê Şimûnê Îsxeryotî, ku Îsa bide dest. 
JHN.13.3	Îsa dizanibû ku Bav hemû tişt daye destên wî û ew ji ba Xwedê hatiye û ewê dîsa vegere ba Xwedê. 
JHN.13.4	Îcar ji ser xwarinê rabû, xiftanê xwe danî aliyekî û pêşgîrek hilda, li pişta xwe pêça. 
JHN.13.5	Di pey de av kir leganekê û dest bi şuştina lingên şagirtên xwe kir û ew bi pêşgîra li pişta xwe pêçayî ziwa kirin. 
JHN.13.6	Îcar ew hat ba Şimûn-Petrûs, Şimûn-Petrûs jê re got: «Ya Xudan, ma tê lingên min bişoyî?» 
JHN.13.7	Îsa lê vegerand û got: «Niha tu fêm nakî ez çi dikim, lê paşê tê fêm bikî.» 
JHN.13.8	Petrûs jê re got: «Tu caran tu lingên min naşoyî!» Îsa bersîva wî da: «Eger ez te neşom, para te bi min re tune.» 
JHN.13.9	Şimûn-Petrûs lê vegerand û got: «Ya Xudan, nexwe ne bi tenê lingên min, lê dest û serê min jî bişo!» 
JHN.13.10	Îsa jê re got: «Yê ku hatiye şuştin, ji bilî lingên wî, ne hewce ye ku dereke wî ya din bê şuştin. Ew bi tevahî paqij e. Hûn jî paqij in, lê ne hûn hemû.» 
JHN.13.11	Çimkî Îsa dizanibû kî wê wî bide dest, ji ber vê yekê wî got: «Ne hûn hemû paqij in.»
JHN.13.12	Piştî ku wî lingên wan şuştin, xiftanê xwe li xwe kir û dîsa li ser sifrê rûnişt. Wî ji wan pirsî: «Ma hûn dizanin ku min ji bo we çi kir? 
JHN.13.13	Hûn ji min re dibêjin ‹Mamoste› û ‹Xudan› û hûn rast dibêjin, çimkî ez ew im. 
JHN.13.14	Eger bi ser ku ez Xudan û Mamoste me jî, min lingên we şuştin, divê hûn jî lingên hevdû bişon. 
JHN.13.15	Min mînakek da we, da ku çawa min ji we re kir, hûn jî wisa bikin. 
JHN.13.16	Bi rastî, bi rastî ez ji we re dibêjim, xulam ne di ser axayê xwe re ye, ne jî yê ku hatiye şandin, di ser ê ku ew şandiye re ye. 
JHN.13.17	Madem ku hûn van tiştan dizanin, xwezî bi we, eger hûn wan bikin.
JHN.13.18	«Ez ji bo we hemûyan nabêjim; ez dizanim min kî hilbijartine. Lê divê ew nivîsar bê cih:
JHN.13.18	‹Yê ku nanê min xwar
JHN.13.18	Pehniya xwe li hember min rakir.›
JHN.13.19	«Ez van niha, beriya ku bibin ji we re dibêjim. Wisa ku dema ew bibin, hûn bawer bikin ku ez ew im. 
JHN.13.20	Bi rastî, bi rastî ez ji we re dibêjim, yê ku wî kesê ez dişînim, qebûl bike, min qebûl dike û yê ku min qebûl bike, wî yê ku ez şandime qebûl dike.»
JHN.13.21	Piştî ku Îsa ev tişt gotin, di ruh de gelek reht bû; wî şahidî kir û got: «Bi rastî, bi rastî ez ji we re dibêjim, yek ji we wê min bide dest.»
JHN.13.22	Şagirtan li hevdû nêrî û heyirîn, ka ew li ser kê dibêje. 
JHN.13.23	Yekî ji şagirtên wî, yê ku Îsa jê hez dikir, pala xwe dabû singê Îsa. 
JHN.13.24	Şimûn-Petrûs ji wî re îşaret kir û got: «Bipirse, ka li ser kê dibêje.» 
JHN.13.25	Wî jî pala xwe dabû singê Îsa, pirsî: «Ya Xudan, kî ye ew?»
JHN.13.26	Îsa bersîv da û got: «Ez pariyê nên li xwarinê bixim û bidim kê ew e.» Di pey de wî pariyek nan hilda, li xwarinê xist û da Cihûdayê kurê Şimûnê Îsxeryotî. 
JHN.13.27	Piştî ku Cihûda pariyê nên stand, Îblîs ket dilê wî. Îsa ji wî re got: «Tiştê ku tê bikî, niha zû bike.» 
JHN.13.28	Lê tu kesî ji yên ku li ser sifrê rûdiniştin, fêm nekir ku wî çima weha got. 
JHN.13.29	Ji ber ku xelîtka peran bi Cihûda re bû, hinan ji wan guman dikir ku Îsa dibêje: «Tiştên ku ji bo cejnê ji me re lazim in bikirre», an: «Tiştekî bide belengazan.» 
JHN.13.30	Gava ku Cihûda pariyê nên stand, di cih de derket derve. Û şev bû.
JHN.13.31	Piştî ku ew derket derve, Îsa got: «Niha Kurê Mirov hat birûmetkirin û Xwedê jî bi wî hat birûmetkirin. 
JHN.13.32	Eger Xwedê bi wî hat birûmetkirin, Xwedê jî wê wî bi xwe bi rûmet bike. Hem jî wê wî di cih de bi rûmet bike. 
JHN.13.33	Zarono! Ez hê demeke kurt bi we re me. Hûnê li min bigerin, lê wek ku min ji Cihûyan re got, niha ez ji we re jî dibêjim, hûn nikarin bên cihê ku ez diçimê.
JHN.13.34	«Ez emrekî nû didim we: Ji hevdû hez bikin. Wek ku min ji we hez kir, hûn jî ji hevdû hez bikin. 
JHN.13.35	Bi vê yekê hemû wê bizanin ku hûn şagirtên min in, eger hûn ji hevdû hez bikin.»
JHN.13.36	Şimûn-Petrûs jê pirsî: «Ya Xudan, tu bi ku derê ve diçî?» Îsa bersîva wî da: «Cihê ku ez diçimê, niha tu nikarî li pey min bêyî, lê paşê tê li pey min bêyî.» 
JHN.13.37	Petrûs jê re got: «Ya Xudan, çima ez niha nikarim li pey te bêm? Ezê ji bo te canê xwe bidim.» 
JHN.13.38	Îsa bersîva wî da: «Ma tê ji bo min canê xwe bidî? Bi rastî, bi rastî ez ji te re dibêjim, hê dîk bang nedayî, tê sê caran min înkar bikî.
JHN.14.1	«Bila dilê we reht nebe. Baweriya xwe bi Xwedê bînin û baweriya xwe bi min jî bînin. 
JHN.14.2	Di mala Bavê min de gelek ode hene. Eger wisa tunebûya, ma minê ji we re bigota ku ez diçim ji we re cih amade bikim? 
JHN.14.3	Dema ku ez çûm û min ji we re cih amade kir, ezê dîsa bêm û we bibim ba xwe, da ku cihê ez lê bim, hûn jî li wê derê bin. 
JHN.14.4	Hûn riya wî cihê ku ez diçimê dizanin.»
JHN.14.5	Tûma jê re got: «Ya Xudan, em nizanin tu diçî ku derê, emê çawa rê bizanin?» 
JHN.14.6	Îsa ji wî re got: «Rê, rastî û jiyan ez im. Heta ku ne bi destê min be, tu kes nayê ba Bav. 
JHN.14.7	Eger we ez nas bikirama, weyê Bavê min jî nas bikira. Îcar ji niha ve hûn wî nas dikin û we ew dîtiye.»
JHN.14.8	Filîpos jê re got: «Ya Xudan, ka Bav nîşanî me bide, ev têra me dike!» 
JHN.14.9	Îsa jê re got: «Ey Filîpos, evqas dem ez bi we re me, ma hê jî te ez nas nekirime? Yê ku ez dîtime, Bav dîtiye; tu çawa dibêjî: ‹Bav nîşanî me bide›? 
JHN.14.10	Ma tu bawer nakî ku ez bi Bav re me û Bav jî bi min re ye? Gotinên ku ez ji we re dibêjim, ez ji ber xwe nabêjim. Lê Bavê ku bi min re dimîne, karên xwe dike. 
JHN.14.11	Ji min bawer bikin ku ez bi Bav re me û Bav jî bi min re ye. Lê qet nebe, ji ber van karan bawer bikin. 
JHN.14.12	Bi rastî, bi rastî ez ji we re dibêjim, yê ku baweriyê bi min bîne, karên ku ez dikim, ew bi xwe jî wê bike. Ewê yên hê mezintir jî bike, çimkî ez diçim ba Bav. 
JHN.14.13	Bi navê min hûn çi bixwazin, ezê bikim, da ku Bav bi Kur bi rûmet bibe. 
JHN.14.14	Eger hûn bi navê min tiştekî ji min bixwazin, ezê wî bikim.
JHN.14.15	«Eger hûn ji min hez dikin, hûnê emrên min bînin cih. 
JHN.14.16	Û ezê ji Bav bixwazim û ewê Alîkarekî din bide we, da ku her û her bi we re bimîne. 
JHN.14.17	Ew Ruhê Rastiyê ye; dinya nikare wî qebûl bike, çimkî ne wî dibîne û ne jî wî nas dike. Lê hûn wî nas dikin, çimkî ew bi we re dimîne û ewê di dilê we de be.
JHN.14.18	«Ez we sêwî nahêlim; ezê dîsa bêm ba we. 
JHN.14.19	Piştî demeke kurt, êdî dinya min nabîne, lê hûnê min bibînin. Madem ez dijîm, hûn jî, hûnê bijîn. 
JHN.14.20	Wê rojê hûnê bizanin ku ez bi Bavê xwe re me, hûn bi min re ne û ez jî bi we re me.
JHN.14.21	«Yê ku emrên min qebûl dike û wan tîne cih, ew e yê ku ji min hez dike. Yê ku ji min hez dike, ewê ji aliyê Bavê min ve bê hezkirin. Ez jî, ezê ji wî hez bikim û xwe ji wî re eşkere bikim.»
JHN.14.22	Cihûda – ne yê Îsxeryotî – ji wî re got: «Ya Xudan, ev çawa dibe ku tê xwe ji me re eşkere bikî, lê xwe ji dinyayê re eşkere nakî?»
JHN.14.23	Îsa bersîva wî da û got: «Eger yek ji min hez bike, wê gotina min bigire. Bavê min jî wê ji wî hez bike û emê bên ba wî û li ba wî cih bigirin. 
JHN.14.24	Yê ku ji min hez nake, gotinên min jî nagire. Gotina ku hûn dibihîzin ne ya min e, lê ya wî Bavî ye, ku ez şandime. 
JHN.14.25	Hê ez li ba we, min ev tişt ji we re gotin. 
JHN.14.26	Lê Alîkar – Ruhê Pîroz – yê ku Bav wê bi navê min bişîne, ewê hemû tiştî hînî we bike û wê her tiştên ku min ji we re gotine, bîne bîra we.
JHN.14.27	«Ez aştiyê ji we re dihêlim; ez aştiya xwe didim we. Ez wek ku dinya dide we nadim. Bila dilê we reht nebe û netirsin! 
JHN.14.28	We bihîst ku min ji we re got: ‹Ez diçim, lê ezê dîsa bêm ba we!› Eger we ji min hez bikira, hûnê şa bibûna ji bo ku ez diçim ba Bav. Çimkî Bav di ser min re ye. 
JHN.14.29	Min ev niha berî ku çêbin gotin, da ku, dema ew çêbin, hûn bawer bikin. 
JHN.14.30	Êdî ez bi we re pirr napeyivim, çimkî serokê vê dinyayê tê. Tu tiştê wî bi min re tune, 
JHN.14.31	lê bila dinya bizane ku ez ji Bav hez dikim û Bav çawa emir daye min ez wisa dikim.
JHN.14.31	«Rabin, em ji vir herin.
JHN.15.1	«Ez mêwa rastîn im, Bavê min jî rezvan e. 
JHN.15.2	Ew her şivika min a ku fêkî nade dibire; her şivika ku fêkî dide jî, ji bo ku bêtir fêkî bide dikezixîne û paqij dike. 
JHN.15.3	Bi gotina ku min ji we re got, ji xwe hûn paqij in. 
JHN.15.4	Bi min re bimînin, ez jî bi we re. Çawa ku şivik bi mêwê ve nemîne ji ber xwe nikare fêkî bide, hûn jî wisa bi min re nemînin hûn nikarin fêkî bidin.
JHN.15.5	«Ez mêw im, hûn jî şivik in. Yê ku bi min re dimîne û ez bi wî re dimînim, ew gelek fêkî dide. Çimkî bêyî min hûn nikarin tu tiştî bikin. 
JHN.15.6	Eger yek bi min re nemîne, wê wek şivika mêwê bê avêtin derve û hişk bibe. Hingê ew tên civandin, tên avêtin nav êgir û dişewitin. 
JHN.15.7	Eger hûn bi min re bimînin û gotinên min li ba we bimînin, hûn her çi dixwazin bixwazin, wê ji we re bê dayîn. 
JHN.15.8	Bi zêde fêkî dayina xwe û bi şagirtbûna min, hûnê bavê min bi rûmet bikin.
JHN.15.9	«Wek ku Bav ji min hez dike, ez jî wisa ji we hez dikim. Di hezkirina min de bimînin. 
JHN.15.10	Eger hûn emrên min bînin cih, hûnê di hezkirina min de bimînin; çawa ku min emrên Bav anîn cih û ez di hezkirina wî de dimînim. 
JHN.15.11	Min ev tişt ji we re gotin, da ku şabûna min bi we re be û şabûna we temam bibe. 
JHN.15.12	Emrê min ev e: Ji hevdû hez bikin, wek ku min ji we hez kir. 
JHN.15.13	Tu hezkirin ne di ser wê hezkirinê re ye ku mirovek di ber dostên xwe de canê xwe dide. 
JHN.15.14	Eger hûn tiştên ku min li we emir kirin bînin cih, hûn dostên min in. 
JHN.15.15	Êdî ez ji we re nabêjim ‹xulam›; çimkî xulam nizane ku axayê wî çi dike. Ez ji we re dibêjim ‹dostên min›; çimkî her tiştên ku min ji Bavê xwe bihîstin, min bi we dan zanîn. 
JHN.15.16	Ne we ez hilbijartim, lê min hûn hilbijartin û kifş kirin, da ku hûn herin fêkî bidin û fêkiyê we bimîne. Hingê hûn bi navê min çi ji Bav bixwazin ewê bide we. 
JHN.15.17	Emrê min ji bo we ev e: Ji hevdû hez bikin.
JHN.15.18	«Eger dinya ji we nefret bike, bizanin ku beriya we, ji min nefret kiriye. 
JHN.15.19	Eger hûn ji dinyayê bûna, dinyayê wê ji yên xwe hez bikira. Lê ji bo ku min hûn ji dinyayê hilbijartine, hûn ne ji dinyayê ne. Ji ber vê yekê dinya ji we nefret dike. 
JHN.15.20	Peyva ku min ji we re got bînin bîra xwe: ‹Xulam ne di ser axayê xwe re ye.› Eger wan tengahî dabe min, wê tengahiyê bidin we jî. Eger wan gotina min girtibe, wê gotina we jî bigirin. 
JHN.15.21	Lê van hemû tiştan wê ji ber navê min bi we bikin, çimkî ew, wî yê ku ez şandime nas nakin.
JHN.15.22	«Eger ez nehatama û min ji wan re negota, gunehên wan wê tunebûya. Lê niha ji bo guneh hêceta wan tune. 
JHN.15.23	Yê ku ji min nefret dike, ji Bavê min jî nefret dike. 
JHN.15.24	Karên ku tu kesî nekirine, eger min di nav wan de nekiribana, wê gunehên wan tunebûya. Lê niha wan dît û dîsa hem ji min hem jî ji Bavê min nefret kirin. 
JHN.15.25	Lê belê ev yek çêbû, da ev gotina ku di Şerîeta wan de hatiye nivîsîn, bê cih:
JHN.15.25	«Wan bê sedem ji min nefret kir.»
JHN.15.26	«Çaxê Alîkarê ku ezê ji ba Bav ji we re bişînim, ew Ruhê Rastiyê yê ku ji ba Bav derdikeve bê, ewê ji bo min şahidiyê bike. 
JHN.15.27	Hûn jî, hûnê şahidiyê bikin, çimkî ji destpêkê ve hûn bi min re bûne.
JHN.16.1	«Min ev tişt ji we re gotin, da ku hûn neterpilin. 
JHN.16.2	Ewê we ji kinîştan bavêjin derve. Erê wextekî wisa tê, her kesê ku we bikuje wê guman bike ku xizmetê ji Xwedê re dike. 
JHN.16.3	Wê van bikin, çimkî wan ne Bav nas kir û ne jî ez. 
JHN.16.4	Lê belê min ev tişt ji we re gotin, da ku çaxê wextê wan bê, hûn bînin bîra xwe ku min ev ji we re gotine.
JHN.16.4	«Min ev di destpêkê de ji we re negotin, çimkî ez bi we re bûm. 
JHN.16.5	Lê niha ez diçim ba yê ku ez şandime. Û ji nav we tu kes ji min napirse: ‹Tu bi ku derê ve diçî?› 
JHN.16.6	Îcar ji ber ku min ev tişt ji we re gotin, dilê we bi xemgînî tije bûye. 
JHN.16.7	Lê belê ez rastiyê ji we re dibêjim: Çûyîna min ji bo we çêtir e. Eger ez neçim, Alîkar ji we re nayê. Lê eger ez herim, ezê wî ji we re bişînim. 
JHN.16.8	Dema ku ew bê, ewê derbarê guneh, rastî û dîwanê de bala dinyayê bikişîne ser sûcên wê. 
JHN.16.9	Li ser guneh, çimkî ew baweriyê bi min naynin. 
JHN.16.10	Li ser rastiyê, çimkî ez diçim ba Bav û êdî hûn min nabînin. 
JHN.16.11	Li ser dîwanê, çimkî serokê vê dinyayê sûcdar hatiye derxistin.
JHN.16.12	«Hê gelek tiştên ku ez ji we re bêjim hene, lê niha hûn nikarin wan ragirin. 
JHN.16.13	Lê dema ku ew Ruhê Rastiyê bê, ewê we ber bi hemû rastiyê ve bibe. Çimkî ew ji ber xwe napeyive, lê tiştên ku bibihîze wê bêje û tiştên ku wê bibin, wê bi we bide zanîn. 
JHN.16.14	Ewê min bi rûmet bike, çimkî ewê ji yê min bistîne û bi we bide zanîn. 
JHN.16.15	Her çiyê Bav hebe, yê min e. Ji ber vê yekê min got ku ewê ji yê min bistîne û bi we bide zanîn.
JHN.16.16	«Piştî demeke kurt, êdî hûn min nabînin. Dîsa piştî demeke kurt hûnê min bibînin.» 
JHN.16.17	Ji şagirtên wî hinekan ji hevdû re gotin: «Ev çi ye ku ew ji me re dibêje? ‹Piştî demeke kurt hûn min nabînin û dîsa piştî demeke kurt hûnê min bibînin.› Û dibêje: ‹Çimkî ezê herim ba Bav›?» 
JHN.16.18	Îcar wan digot: «Ev ‹dema kurt› a ku dibêje çi ye? Em fêm nakin ku ew çi dibêje.»
JHN.16.19	Îsa dizanibû ku ew dixwazin jê bipirsin; li ser vê yekê wî ji wan re got: «Hûn li ser gotina min a ‹Piştî demeke kurt hûn min nabînin û dîsa piştî demeke kurt hûnê min bibînin› ji hev dipirsin? 
JHN.16.20	Bi rastî, bi rastî ez ji we re dibêjim, hûnê bigirîn û li xwe bixin, lê dinya wê şa bibe. Hûnê xemgîniyê bikişînin, lê xemgîniya we wê bibe şahî. 
JHN.16.21	Dema ku jin zarokê tîne dinyayê, êşê dikişîne. Lê piştî ku zarok anî, bi wê şabûna ku mirovek hatiye dinyayê, êdî ew êşa xwe nayne bîra xwe. 
JHN.16.22	Niha hûn jî xemgîn in, lê ezê we dîsa bibînim û dilê we wê bi şahiyê tije bibe. Û tu kes vê şahiya we ji we nastîne. 
JHN.16.23	Dema ku ew roj bê, hûn tu tiştî ji min napirsin. Bi rastî, bi rastî ez ji we re dibêjim, hûn bi navê min her çi ji Bav bixwazin, ewê bide we. 
JHN.16.24	Heta niha we bi navê min tu tişt nexwest. Bixwazin, hûnê bistînin, wisa ku şahiya we temam bibe.
JHN.16.25	«Min ev tişt ji we re bi meselan gotin. Wext tê ku êdî ez bi meselan ji we re nabêjim. Êdî ezê bi eşkereyî ji we re li ser Bav bêjim. 
JHN.16.26	Wê rojê hûnê bi navê min bixwazin; ez ji we re dibêjim, ne lazim e ku ez ji bo we ji Bav bixwazim; 
JHN.16.27	Bav bi xwe ji we hez dike, çimkî hûn ji min hez dikin û bawer dikin ku ez ji ba Xwedê hatime. 
JHN.16.28	Ez ji ba Bav derketim û hatim dinyayê. Dîsa ez dinyayê dihêlim û diçim ba Bav.»
JHN.16.29	Şagirtên wî gotin: «Va ye, niha tu bi eşkereyî dipeyivî û qet bi meselan nabêjî. 
JHN.16.30	Niha em fêm dikin ku tu her tiştî dizanî û hewcedariya te tune ku kesek ji te bipirse. Ji bo vê yekê em bawer dikin ku tu ji ba Xwedê hatiyî.»
JHN.16.31	Îsa ji wan re got: «Niha hûn bawer dikin? 
JHN.16.32	Wext tê, erê hatiye jî, wextê ku her yek ji we wê belav bibe, wê here cihê xwe û min bi tenê bihêle. Lê ez ne bi tenê me, çimkî Bav bi min re ye. 
JHN.16.33	Min ev tişt ji we re gotin, da ku hûn bi min re di aştiyê de bin. Hûnê li dinyayê tengahiyê bibînin, lê bi zirav bin! Ez li hember dinyayê bi ser ketim.»
JHN.17.1	Piştî ku Îsa ev tişt gotin, çavên xwe ber bi ezmên ve hildan û got: «Ya Bavo, saet hat! Kurê xwe bi rûmet bike, da ku Kur jî te bi rûmet bike. 
JHN.17.2	Çimkî te desthilatî li ser hemû mirovan da wî, da ku jiyana herheyî bide hemû kesên ku te dane wî. 
JHN.17.3	Jiyana herheyî jî ev e: Ku ew te, tu Xwedayê bi tenê rast û Îsa Mesîhê ku te şandiye nas bikim. 
JHN.17.4	Min tu li ser rûyê erdê bi rûmet kirî. Karê ku te spartibû min, min ew pêk anî. 
JHN.17.5	Ya Bavo, beriya ku dinya çêbe ew rûmeta ku li ba te ya min bû, bi wê niha min li ba xwe bi rûmet bike.
JHN.17.6	«Min navê te ji wan mirovan re eşkere kir ên ku te ji dinyayê dan min. Yên te bûn, te ew dan min û wan peyva te girt. 
JHN.17.7	Ew niha dizanin, her tiştên ku te dane min, ji te ne. 
JHN.17.8	Peyvên ku te dan min, min dan wan û wan jî ew qebûl kirin. Ew bi rastî dizanin ku ez ji te hatime û bawerî anîn ku te ez şandime.
JHN.17.9	«Ez ji bo wan dua dikim. Ne ji bo dinyayê; ez ji bo yên ku te dane min dua dikim. Çimkî ew ên te ne. 
JHN.17.10	Hemû yên ku yên min in, yên te ne; yên te jî yên min in. Û ez bi wan bi rûmet bûme. 
JHN.17.11	Êdî ez ne li dinyayê me, lê ew li dinyayê ne; niha ez têm ba te. Ya Bavê Pîroz! Bi navê xwe yê ku te da min, wan biparêze, da ku ew jî wek me bibin yek. 
JHN.17.12	Dema ku ez bi wan re bûm, bi navê te yê ku te dabû min, ez li wan bûm xweyî. Min ew parastin û tu kes ji wan winda nebû, ji bilî kurê helakê, da ku Nivîsara Pîroz bê cih. 
JHN.17.13	Lê niha ez têm ba te û hê ku ez li dinyayê me, ez van gotinan dibêjim, ji bo ku şabûna min di dilê wan de temam bibe. 
JHN.17.14	Min peyva te gihand wan û dinyayê ji wan nefret kir. Çimkî, çawa ku ez ne ji dinyayê me, ew jî ne ji dinyayê ne. 
JHN.17.15	Ez dua dikim, ne ji bo ku tu wan ji dinyayê rakî, lê ji bo ku tu wan ji Yê Xerab biparêzî. 
JHN.17.16	Çawa ku ez ne ji dinyayê me, ew jî ne ji dinyayê ne. 
JHN.17.17	Wan bi rastiyê pîroz bike û veqetîne; peyva te rastî ye. 
JHN.17.18	Wek ku te ez şandim dinyayê, min jî ew şandin dinyayê. 
JHN.17.19	Ez ji bo wan xwe dikim veqetandiyê pîroz, da ku ew jî bi rastiyê pîroz bibin û veqetin.
JHN.17.20	«Ez ne bi tenê ji bo wan, lê ji bo yên ku bi gotina wan baweriyê bi min tînin jî dua dikim, 
JHN.17.21	da ku hemû bibin yek. Ya Bavo, çawa tu bi min re yî û ez bi te re me, bila ew jî bi me re bin, da ku dinya bawer bike ku te ez şandime. 
JHN.17.22	Rûmeta ku te da min, min da wan, da ku ew bibin yek, wek ku em yek in: 
JHN.17.23	Ez bi wan re, tu jî bi min re, da ku ew bigihîjin yekîtiyeke temam û dinya bizane ku te ez şandime û çawa ku tu ji min hez dikî, tu ji wan jî hez dikî.
JHN.17.24	«Ya Bavo, ez dixwazim yên ku te dane min, li cihê ku ez lê me bi min re bin, da ku rûmeta ku te daye min bibînin. Çimkî te beriya damezrandina dinyayê ji min hez kir. 
JHN.17.25	Ya Bavê dadperwer! Dinya te nas nake, lê ez te nas dikim. Ev jî dizanin ku te ez şandime. 
JHN.17.26	Min navê te bi wan da zanîn û ezê hê bidim zanîn, da ku hezkirina te ya ji min, bi wan re jî be û ez bi wan re bim.»
JHN.18.1	Piştî ku Îsa ev tişt gotin, bi şagirtên xwe ve derbasî aliyê din ê newala Qidronê bû. Li wê derê baxçeyek hebû. Îsa û şagirtên xwe ketinê. 
JHN.18.2	Cihûdayê ku ew da dest jî ev cih dizanibû, çimkî Îsa û şagirtên xwe gelek caran li wir li hev diciviyan. 
JHN.18.3	Îcar Cihûda komeke leşker û hin parêzgerên ku Fêrisî û serekên kahînan şandibûn, bi fanos, xetîre û çekan ve bi xwe re anîn û hat wê derê. 
JHN.18.4	Îsa hemû tiştên ku wê bihatana serê wî dizanibû. Îcar derket pêş û ji wan re got: «Hûn li kê digerin?» 
JHN.18.5	Wan lê vegerand û gotin: «Li Îsayê Nisretî!» Îsa ji wan re got: «Ez ew im.»
JHN.18.5	Cihûdayê ku Îsa da dest jî bi wan re bû. 
JHN.18.6	Gava ku Îsa ji wan re got: «Ez ew im!» ew ber bi paş ve çûn û ketin erdê. 
JHN.18.7	Wî dîsa ji wan pirsî: «Hûn li kê digerin?» Wan got: «Li Îsayê Nisretî.»
JHN.18.8	Îsa bersîva wan da: «Min ji we re got ku ez ew im; madem hûn li min digerin, bihêlin bila evên ha herin.» 
JHN.18.9	Wî ev got, da ew peyva ku wî gotibû bê cih: «Ji yên ku te dane min, min yek ji wan winda nekir.»
JHN.18.10	Hingê Şimûn-Petrûs şûrê ku pê re bû kişand û daweşand xulamê Serokkahîn û guhê wî yê rastê jêkir. Navê xulam Malxos bû. 
JHN.18.11	Îsa ji Petrûs re got: «Şûrê xwe bixe kalan! Ma ez wê kasa tehl a ku Bav daye min venaxwim?»
JHN.18.12	Piştî vê yekê koma leşkeran û serdarê wan û parêzgerên Cihûyan Îsa girtin û girêdan. 
JHN.18.13	Pêşî ew birin ba Henanê ku xezûrê Qeyafa bû. Qeyafa Serokkahînê wê salê bû. 
JHN.18.14	Ew Qeyafa bû yê ku şîreta «Di oxira gel de mirina yekî ji bo me çêtir e» li serekên Cihûyan kiribû.
JHN.18.15	Şimûn-Petrûs û şagirtekî din li pey Îsa diçûn. Ji ber ku ev şagirt nasê Serokkahîn bû, ew bi Îsa re ket hewşa Serokkahîn. 
JHN.18.16	Lê Petrûs li derve, li ber derî rawestabû. Îcar şagirtê ku nasê Serokkahîn bû derket derve û bi dergehvanê re peyivî û Petrûs anî hundir. 
JHN.18.17	Ew keçika dergehvan ji Petrûs pirsî: «Ma tu jî ne yek ji şagirtên vî mirovî yî?» Petrûs got: «Na, ne ez im.»
JHN.18.18	Di vê navê de xizmetkar û parêzger li ber agirê ku ji komirê vêxistibûn, rawestabûn û xwe germ dikirin, çimkî dinya sar bû. Petrûs jî li ba wan rawestabû û xwe germ dikir.
JHN.18.19	Hingê Serokkahîn, Îsa li ser şagirtên wî û hînkirina wî kişand pirsyariyê. 
JHN.18.20	Îsa bersîv da û got: «Ez bi eşkereyî bi xelkê re peyivîm. Min herdem li kinîştan û li Perestgeha ku hemû Cihû lê diciviyan hîn dikir. Min tu tişt bi dizî negot. 
JHN.18.21	Tu çima min dikişînî pirsyariyê? Ji yên ku ez bihîstime bipirse, ka min ji wan re çi gotiye; ew dizanin ku min çi gotiye.»
JHN.18.22	Dema ku Îsa weha peyivî, yek ji parêzgerên ku li wê derê disekinîn sîleyek lê xist û got: «Çawa tu bersîva Serokkahîn weha didî?» 
JHN.18.23	Îsa lê vegerand û got: «Eger min ne rast gotibe, nerastiya min bêje. Lê eger ez rast dibêjim, tu çima li min dixî?» 
JHN.18.24	Hingê Henan ew girêdayî şand ba Qeyafayê Serokkahîn.
JHN.18.25	Di vê navê de Şimûn-Petrûs hê rawestabû, xwe germ dikir. Ji wî pirsîn: «Ma tu jî ne yek ji şagirtên wî yî?» Wî ev înkar kir û got: «Na, ne ez im.» 
JHN.18.26	Yek ji xizmetkarên Serokkahîn, mirovê wî yê ku Petrûs guhê wî birrîbû, jê pirsî: «Ma min tu di nav baxçe de bi wî re nedîtî?» 
JHN.18.27	Petrûs dîsa ev înkar kir û di wê gavê de dîk bang da.
JHN.18.28	Îcar Îsa ji ba Qeyafa birin qesra walî. Serê sibê zû bû û Cihû neketin qesrê, da ku adetên paqijiyê yên dînî xera nekin û bikarin xwarina Cejna Derbasbûnê bixwin. 
JHN.18.29	Loma Pîlatos derket derve, hat ba wan û pirsî: «Hûn vî mirovî bi çi sûcdar dikin?»
JHN.18.30	Wan bersîva wî da û got: «Eger ev ne mirovekî xerabkar bûya, me ew teslîmî te nedikir.» 
JHN.18.31	Pîlatos ji wan re got: «Hûn bi xwe wî bibin û li gor Şerîeta xwe dîwana wî bikin.» Cihûyan lê vegerand û gotin: «Destûra me tune ku em tu kesî bikujin.» 
JHN.18.32	Ev çêbû, da ku gotina Îsa ku pê îşaret kiribû, ka ewê bi mirineke çawa bimire, bê cih.
JHN.18.33	Hingê Pîlatos dîsa ket qesra walî, gazî Îsa kir û jê pirsî: «Ma tu Padîşahê Cihûyan î?» 
JHN.18.34	Îsa lê vegerand û got: «Tu vê ji ber xwe dibêjî an hinekên din ev yek li ser min ji te re gotine?»
JHN.18.35	Pîlatos got: «Ma ez Cihû me? Miletê te bi xwe û serekên kahînan tu dayî destê min. Te çi kiriye?» 
JHN.18.36	Îsa bersîv da û got: «Padîşahiya min ne ji vê dinyayê ye; eger padîşahiya min ji vê dinyayê bûya, ji bo ku ez nekevim destê Cihûyan, xizmetkarên min wê li ber xwe bidana. Lê padîşahiya min ne ji vê dinyayê ye.»
JHN.18.37	Pîlatos jî jê re got: «Nexwe tu padîşah î?» Îsa bersîv da û got: «Tu ji bo min dibêjî ku ez padîşah im. Ez ji bo vê yekê ji dayik bûme û ji bo vê yekê hatime dinyayê, da ku ez ji rastiyê re şahidiyê bikim. Her kesê ku ji aliyê rastiyê be, guhê xwe dide dengê min.»
JHN.18.38	Pîlatos jê pirsî: «Ma rastî çi ye?»
JHN.18.38	Piştî vê pirsê, Pîlatos dîsa çû derve ba Cihûyan û ji wan re got: «Ez tu sedemê sûcdarkirina wî nabînim. 
JHN.18.39	Lê adeta we ye ku ez di Cejna Derbasbûnê de yekî girtî ji bo we berdim. Ma hûn dixwazin ku ez ji bo we padîşahê Cihûyan berdim?»
JHN.18.40	Li ser vê yekê wan bi qîrîn got: «Ne vî mirovî, lê Barabas berde!» Barabas jî serhildêrek bû.
JHN.19.1	Hingê Pîlatos Îsa girt û da ber qamçiyan. 
JHN.19.2	Leşkeran jî ji stiriyan tacek honandin û dan serê wî û xiftanekî binefşî lê kirin. 
JHN.19.3	Îcar dihatin pêş wî û digotin: «Bijî padîşahê Cihûyan!» Û sîle li wî dixistin.
JHN.19.4	Pîlatos dîsa derket derve û ji wan re got: «Va ye, niha ez wî tînim derve ba we, da ku hûn bizanin ku min tu sedemê sûcdarkirina wî nedîtiye.» 
JHN.19.5	Li ser vê yekê Îsa bi taca serê xwe ya ji stiriyan çêkirî û bi xiftanê binefşî yê li xwe kirî ve derket derve. Pîlatos ji wan re got: «Va ye, ew mirov!»
JHN.19.6	Dema ku serekên kahînan û parêzgeran ew dît, qîriyan û gotin: «Wî li xaçê bixe, wî li xaçê bixe!» Pîlatos ji wan re got: «Hûn bi xwe wî bibin li xaçê bixin. Ez bi xwe tu sedemê sûckirina wî nabînim.»
JHN.19.7	Cihûyan bersîva wî da û gotin: «Şerîeta me heye û li gor Şerîetê divê ew bimire. Çimkî wî xwe kiriye Kurê Xwedê.»
JHN.19.8	Dema ku Pîlatos ev gotin bihîst, ew hê bêtir tirsiya. 
JHN.19.9	Ew dîsa çû hundirê qesra walî û ji Îsa re got: «Tu ji ku derê yî?» Lê Îsa bersîva wî neda. 
JHN.19.10	Pîlatos jî jê re got: «Ma tu bi min re napeyivî? Ma tu nizanî ku desthilatiya min heye ku ez te berdim û desthilatiya min heye ku ez te li xaçê jî bixim?»
JHN.19.11	Îsa lê vegerand û got: «Eger ji jor ji te re nehata dayîn, tu desthilatiya te wê li ser min tunebûya. Ji ber vê yekê gunehê wî yê ku ez dame destê te mezintir e.»
JHN.19.12	Hingê Pîlatos dixebitî ku Îsa berde, lê Cihû qîriyan û gotin: «Eger tu vî mirovî berdî, tu ne dostê Qeyser î! Her kesê ku xwe bike padîşah, li hember Qeyser serî hildaye!»
JHN.19.13	Dema ku Pîlatos ev gotinên ha bihîstin, Îsa anî derve. Ew bi xwe jî li ser kursiyê dîwanê rûnişt, ku li cihê ‹Reqfa Kevir› bû – bi Îbranî jê re ‹Gabata› digotin. 
JHN.19.14	Roja Amadekirinê ya Cejna Derbasbûnê bû. Saet li dora diwanzdehan bû, nîvro bû. Pîlatos ji Cihûyan re got: «Va ye, padîşahê we!»
JHN.19.15	Lê ew qîriyan: «Bila ji me dûr be, bila ji me dûr be! Wî li xaçê bixe!» Pîlatos ji wan re got: «Ma ez padîşahê we li xaçê bixim?» Serekên kahînan bersîva wî dan: «Ji Qeyser pê ve, padîşahê me tune.» 
JHN.19.16	Hingê wî Îsa teslîmî wan kir, da ku li xaçê bixin.
JHN.19.16	Li ser vê yekê wan Îsa bir. 
JHN.19.17	Îsa bi xwe xaça xwe hilgirt û derket wî cihê ku jê re ‹Cihê Qoqê Serî› – bi Îbranî ‹Golgota› – digotin. 
JHN.19.18	Li wê derê wan ew bi du kesên din re li xaçê xistin. Her yek li kêlekekê, Îsa di navbera wan de bû. 
JHN.19.19	Pîlatos depikek nivîsî û bi xaçê ve danî. Tiştê nivîsî ev bû: «ÎSAYÊ NISRETÎ, PADÎŞAHÊ CIHÛYAN.» 
JHN.19.20	Gelek Cihûyan ev nivîsdek xwend, çimkî cihê ku Îsa li xaçê xistibûn nêzîkî bajêr bû û ew bi Îbranî, Latînî û Yewnanî hatibû nivîsîn. 
JHN.19.21	Lê serekên kahînên Cihûyan ji Pîlatos re gotin: «Nenivîse ‹Padîşahê Cihûyan›! Binivîse ku ‹Vî mirovî got: Ez Padîşahê Cihûyan im.›» 
JHN.19.22	Pîlatos bersîv da: «Min çi nivîsîbe, min nivîsiye.»
JHN.19.23	Piştî ku leşkeran Îsa li xaçê xistin, wan cilên wî hildan, kirin çar par, da ku ji her yekî re parek bikeve. Kirasê wî jî hildan. Kiras ji serî heta binî honandî û bêdirûtin bû. 
JHN.19.24	Îcar ji hevdû re gotin: «Werin em vî nedirînin, em pişkê bavêjin, ka wê ji kê re bikeve.» Ev çêbû, da ku ew nivîsar bê cih:
JHN.19.24	«Cilên min di nav xwe de leva kirin,
JHN.19.24	Û ji bo xiftanê min pişk avêtin.»
JHN.19.24	Hingê leşkeran tam evên ha kirin.
JHN.19.25	Li ber xaça Îsa diya wî, xaltiya wî, Meryema jina Klopas û Meryema Mejdelanî rawestabûn. 
JHN.19.26	Dema Îsa dît ku diya wî û şagirtê wî yê ku wî jê hez dikir li wê derê disekinin, wî ji diya xwe re got: «Sitiyê! Va ye kurê te!» 
JHN.19.27	Di pey de wî ji şagirtê xwe re got: «Va ye diya te!» Ji hingê û pê ve vî şagirtî ew bir mala xwe.
JHN.19.28	Piştî vê yekê êdî Îsa dizanibû ku her tişt pêk hat. Ji bo ku Nivîsara Pîroz bê cih, wî got: «Ez tî me.» 
JHN.19.29	Firaxek ji sihikê tijekirî li wê derê bû. Avgirek li nav sihikê xistî bi serê darikê gûrizê ve danîn û dirêjî devê wî kirin. 
JHN.19.30	Gava ku Îsa sihik vexwar, wî got: «Temam bû», serê xwe xwar kir û ruhê xwe da.
JHN.19.31	Ji ber ku roja Amadekirinê bû û diviya roja Şemiyê cesed li ser xaçê nemînin – çimkî ew Şemî rojeke gelek girîng bû – serekên Cihûyan ji Pîlatos daxwaza şikandina teşkên ên xaçkirî kirin, da ku ew bên rakirin. 
JHN.19.32	Îcar leşker hatin; pêşî teşkên yekî û di pey de teşkên ê din ên ku bi wî re hatibûn xaçkirin, şikandin. 
JHN.19.33	Lê gava ku ew hatin ba Îsa û dîtin ku ew ji xwe miriye, wan teşkên wî neşikandin. 
JHN.19.34	Lê dîsa jî ji leşkeran yekî newqa wî bi rimê qul kir û di cih de av û xwîn herikî. 
JHN.19.35	– Yê ku ev dît şahidî kir, da ku hûn jî bawer bikin. Şahidiya wî rast e û ew dizane ku ew rastiyê dibêje. – 
JHN.19.36	Ev çêbû, da ku ew nivîsar bê cih:
JHN.19.36	«Tu hestiyê wî nayê şikandin.»
JHN.19.37	Û dîsa nivîsareke din weha dibêje:
JHN.19.37	«Ewê li wî yê ku bedena wî qul kirine binêrin.»
JHN.19.38	Piştî vê yekê, Ûsivê ji Arîmetyayê yê ku şagirtê Îsa bû û ji tirsa serekên Cihûyan xwe aşkere nekiribû, daxwaza rakirina cesedê Îsa ji Pîlatos kir û Pîlatos destûr dayê. Îcar Ûsiv hat û cesedê Îsa rakir. 
JHN.19.39	Nîkodêmos jî hat, yê ku cara pêşî bi şev hatibû ba Îsa; wî nêzîkî sed lîtrên Romayî ji mur û dara ûdê tevlihevkirî anî. 
JHN.19.40	Wan cesedê Îsa hilanî, li gor adetên Cihûyan ên veşartina miriyan, giyayên bîhnxweş lê dan û bi cawên keten ew pêçan. 
JHN.19.41	Li cihê ku Îsa lê hatibû xaçkirin baxçeyek hebû û di nav baxçe de jî goreke nû hebû ku hê tu kes lê nehatibû veşartin. 
JHN.19.42	Ji ber ku roja Amadekirinê ya Cihûyan bû û gor jî nêzîk bû, Îsa li wê derê dirêj kirin.
JHN.20.1	Roja pêşî ya heftiyê, serê sibê zû, hê ku tarî bû Meryema Mejdelanî hat ser gorê. Wê dît ku kevir ji ber derê gorê hatiye rakirin, 
JHN.20.2	bi bez çû ba Şimûn-Petrûs û şagirtê din ê ku Îsa jê hez dikir û ji wan re got: «Xudan ji gorê derxistine û em nizanin ku ew danîne ku derê.»
JHN.20.3	Li ser vê yekê Petrûs û şagirtê din derketin derve û bi aliyê gorê ve hatin. 
JHN.20.4	Herdu jî bi hev re dibezîn, lê şagirtê din ji Petrûs zûtir bezî û ew pêşî gihîşt ser gorê. 
JHN.20.5	Dema wî xwe xwar kir û nêrî, dît ku cawên keten raxistî ne. Lê ew neket hundir. 
JHN.20.6	Hingê Şimûn-Petrûs jî li pey wî hat; ket hundirê gorê, cawên keten ên raxistî 
JHN.20.7	û destmala ku li serê Îsa hatibû pêçandin, dîtin. Destmal ne li ba cawên keten bû, lê pêçayî û ji wan veqetayî bû. 
JHN.20.8	Hingê şagirtê din ê ku pêşî gihîştibû ser gorê ket hundir. Wî dît û bawer kir. 
JHN.20.9	– Wan hê ji Nivîsara Pîroz fêm nedikir ku diviya Îsa ji nav miriyan rabe. – 
JHN.20.10	Piştî vê yekê şagirt vegeriyan cihên xwe.
JHN.20.11	Lê Meryem li derve, li ber gorê sekinîbû û digiriya. Wê bi girîn xwe xwar kir û li hundirê gorê nêrî, 
JHN.20.12	dît ku du milyaketên cilspî, li cihê ku cesedê Îsa lê hatibû dirêjkirin rûniştine, yek li cihê serê wî û yê din li cihê lingên wî. 
JHN.20.13	Milyaketan ji wê re got: «Ya sitiyê! Tu çima digirî?» Meryemê ji wan re got: «Xudanê min rakirine û ez nizanim ew danîne ku derê.»
JHN.20.14	Gava wê weha got, li pişt xwe zivirî û dît ku Îsa li wê derê rawestaye. Lê wê nizanibû ku ew Îsa ye. 
JHN.20.15	Îsa ji wê re got: «Ya sitiyê, tu çima digirî? Tu li kê digerî?» Meryemê jî guman kir ku ew baxçevan e; wê ji wî re got: «Ezxadim, eger te ew rakiribe, ji min re bêje, te ew daniye ku derê, da ku ez wî ji wê derê rakim.» 
JHN.20.16	Îsa ji wê re got: «Meryem!» Meryem li wî zivirî û bi Îbranî got: «Rabbonî!» ku bi mana «Mamoste!» ye.
JHN.20.17	Îsa ji wê re got: «Destê xwe li min nede, çimkî hê ez derneketime ba Bav. Lê here ba birayên min û ji wan re bêje: ‹Ez derdikevim ba Bavê xwe û Bavê we, ba Xwedayê xwe û ba Xwedayê we.›» 
JHN.20.18	Meryema Mejdelanî çû ba şagirtan û ji wan re got: «Min Xudan dît» û tiştên ku wî ji wê re gotibû ji wan re got.
JHN.20.19	Wê êvara roja pêşî ya heftiyê, gava şagirt ji tirsa Cihûyan di pişt deriyên girtî de civiyabûn, Îsa hat, di nav wan de sekinî û ji wan re got: «Silamet li ser we be.» 
JHN.20.20	Ev tişt got, destên xwe û newqa xwe nîşanî wan da. Gava ku şagirtan Xudan dît, pirr şa bûn. 
JHN.20.21	Îsa dîsa ji wan re got: «Silamet li ser we be. Wek ku Bav ez şandim, ez jî we dişînim.» 
JHN.20.22	Piştî ku weha peyivî pif kir wan û ji wan re got: «Ruhê Pîroz bistînin. 
JHN.20.23	Hûn li gunehên kê bibihûrin, ew lêbihûrtî ne. Hûn li gunehên kê nebihûrin, li wan nayê bihûrtin.»
JHN.20.24	Tûmayê ku yek ji diwanzdehan bû û jê re Cêwî digotin, gava ku Îsa hat, ne bi wan re bû. 
JHN.20.25	Şagirtên din ji wî re gotin: «Me Xudan dît.» Lê Tûma ji wan re got: «Heta ku ez di destên wî de cihê bizmaran nebînim, tiliya xwe li cihê bizmaran nedim û destê xwe daneynim ser newqa wî, ez qet bawer nakim.»
JHN.20.26	Piştî heşt rojan, şagirtên Îsa dîsa li malekê bûn û Tûma jî bi wan re bû. Derî girtî bûn, lê Îsa hat, di nav wan de sekinî û got: «Silamet li ser we be.» 
JHN.20.27	Di pey de ji Tûma re got: «Tiliya xwe bîne vir û li destên min binêre. Destê xwe jî dirêj bike û deyne ser newqa min. Êdî bêbaweriyê neke, lê belê bi bawerî be!»
JHN.20.28	Tûma lê vegerand û got: «Xudanê min û Xwedayê min!» 
JHN.20.29	Îsa ji wî re got: «Ji ber ku te ez dîtim tu bawer dikî? Xwezî bi wan ên ku nebînin, lê dîsa bawer dikin!»
JHN.20.30	Erê, Îsa li ber şagirtên xwe hê gelek nîşanên din jî çêkirin ku ew di vê kitêbê de nehatine nivîsîn. 
JHN.20.31	Lê ev hatine nivîsîn, da ku hûn bawer bikin ku Îsa Mesîh e, Kurê Xwedê ye û bi vê baweriyê jiyana we bi navê wî hebe.
JHN.21.1	Piştî van bûyeran, Îsa dîsa xwe li perê Gola Teberiyayê nîşanî şagirtên xwe da. Ev bi vî awayî çêbû: 
JHN.21.2	Şimûn-Petrûs, Tûmayê ku jê re Cêwî digotin, Natanyêlê ji Qenaya Celîlê, kurên Zebedî û du şagirtên Îsa yên din bi hev re bûn. 
JHN.21.3	Şimûn-Petrûs ji wan re got: «Ez diçim ku masiyan bigirim.» Wan jî ji wî re got: «Em jî bi te re tên.» Derketin derve, li qeyikekê siwar bûn, lê wê şevê tu tişt negirtin.
JHN.21.4	Êdî çaxê bû sibe Îsa li qeraxê golê sekinî, lê şagirtan nizanibûn ku ew Îsa ye. 
JHN.21.5	Îsa ji wan re got: «Zarono, ma pêxwarina we heye?» Wan lê vegerand û gotin: «Na.» 
JHN.21.6	Îcar Îsa ji wan re got: «Torê bavêjin aliyê rastê yê qeyikê, hûnê bigirin.» Wan jî tor avêt; êdî ji pirrbûna masiyan hêza wan têrê nekir ku torê bikişînin.
JHN.21.7	Hingê şagirtê ku Îsa jê hez dikir ji Petrûs re got: «Ev Xudan e!» Gava ku Şimûn-Petrûs bihîst ku ew Xudan e, wî kirasê xwe li xwe kir – çimkî wî ew ji xwe kiribû – û xwe avêt golê. 
JHN.21.8	Şagirtên din jî tora tije masî kişandin û bi qeyikê hatin nêzîk. Çimkî ji bejê ne dûr bûn, lê nêzîkî sed metreyan dûr bûn.
JHN.21.9	Gava ku ew derketin bejê, dîtin ku li wir agirê ji komirê heye; masî li ser e û nan li ber e. 
JHN.21.10	Îsa ji wan re got: «Hinek ji wan masiyên ku we niha girtine bînin.» 
JHN.21.11	Şimûn-Petrûs ket qeyikê û tora ku bi sed û pêncî û sê masiyên mezin tije bû kişand bejê. Bi ser ku ewqas gelek bûn jî dîsa tor neçiriya.
JHN.21.12	Îsa ji wan re got: «Werin taştê bixwin.» Ji şagirtan tu kesî newêribû ku jê bipirse: «Tu kî yî?» Çimkî wan dizanibû ku ew Xudan e. 
JHN.21.13	Îsa nêzîk bû, nan hilda, dan wan û bi vî awayî masî jî da wan. 
JHN.21.14	Piştî rabûna ji nav miriyan, ev cara sisiyan bû ku Îsa xwe nîşanî şagirtan dida.
JHN.21.15	Îcar piştî ku wan taştê xwar, Îsa ji Şimûn-Petrûs pirsî: «Ey Şimûnê kurê Yûhenna, ma tu ji van bêtir ji min hez dikî?» Petrûs jê re got: «Erê ya Xudan, tu dizanî ku ez ji te hez dikim.» Îsa ji wî re got: «Berxên min biçêrîne.»
JHN.21.16	Îsa cara diduyan ji wî re got: «Ey Şimûnê kurê Yûhenna, ma tu ji min hez dikî?» Wî ji Îsa re got: «Erê ya Xudan; tu dizanî ku ez ji te hez dikim.» Îsa jê re got: «Şivantiya miyên min bike.»
JHN.21.17	Îsa cara sisiyan ji Petrûs pirsî: «Ey Şimûnê kurê Yûhenna, ma tu ji min hez dikî?» Li ser pirsîna Îsa ya cara sisiyan «Ma tu ji min hez dikî?» kederê Petrûs girt û got: «Ya Xudan, tu her tiştî dizanî; tu dizanî ku ez ji te hez dikim.» Îsa ji wî re got: «Miyên min biçêrîne. 
JHN.21.18	Bi rastî, bi rastî ez ji te re dibêjim, gava ku tu xort bûyî, te xwe girêdida û dera ku te dixwest tu diçûyiyê. Lê gava ku tu pîr bibî, tê destên xwe dirêj bikî û yekî din wê pişta te girêbide û te bibe cihê ku tu naxwazî heriyê.» 
JHN.21.19	Wî ev got, ji bo nîşan bide ku ewê bi çi cûreyê mirinê Xwedê bi rûmet bike. Piştî vê yekê wî ji Petrûs re got: «Li pey min were.»
JHN.21.20	Gava ku Petrûs bi şûn de vegeriya, dît ew şagirtê ku Îsa jê hez dike li pey wan tê. Ev, ew şagirt bû ku di şîva êvarê de pala xwe dabû singê Îsa û gotibû: «Ya Xudan, yê ku wê te bide dest kî ye?» 
JHN.21.21	Dema ku Petrûs ew dît, ji Îsa pirsî: «Ya Xudan, îcar evê bibe çi?»
JHN.21.22	Îsa ji wî re got: «Eger ez bixwazim ew bimîne heta ku ez bêm, te çi ji vê ye? Tu li pey min were!»
JHN.21.23	Loma gotina ku ew şagirt namire, di nav birayan de belav bû. Lê belê Îsa ji bo wî negotibû ku ew namire, lê gotibû: «Eger ez bixwazim ew bimîne heta ku ez bêm, te çi ji vê ye?»
JHN.21.24	Yê ku ji van tiştan re şahidiyê dike û ev nivîsîne, ev şagirt e. Em dizanin ku şahidiya wî rast e.
JHN.21.25	Hê gelek tiştên din ên ku Îsa kirine hene. Eger ew yek bi yek bihatana nivîsîn, ez dibêjim qey kitêbên ku bihatana nivîsîn wê di dinyayê de bi cih nebûna.
ACT.1.1	Têyofîlosê hêja,
ACT.1.1	min li ser hemû tiştên ku Îsa ji destpêkê ve û
ACT.1.2	heta roja ku ber bi ezmanan ve hat hilkişandin, kir û hîn kir, di kitêba pêşî de nivîsî. Berî hilkişandina xwe, wî bi Ruhê Pîroz emir dan Şandiyên ku bijartine.
ACT.1.3	Piştî ku cefa kişand, wî bi gelek delîlan xwe sax nîşanî Şandiyan da, di nav çil rojan de li wan xuya bû û li ser Padîşahiya Xwedê peyivî.
ACT.1.4	Gava ku Îsa bi wan re bû, wî tembîh li şagirtan kir ku ji Orşelîmê dernekevin, lê li hêviya soza Bav bin. Wî got: «We ev soz ji min bihîstiye.
ACT.1.5	Yûhenna bi avê imad kir, lê piştî çend rojan hûnê bi Ruhê Pîroz imad bibin.»
ACT.1.6	Îcar gava ku ew hatin ba hev, wan ji Îsa pirsî: «Ya Xudan, ma tê di vê demê de padîşahiyê bi şûn de bidî Îsraêl?» 
ACT.1.7	Îsa li wan vegerand û got: «Ev ne karê we ye ku hûn wan wext û demên ku Bav bi hukumdariya xwe biryar dide, bizanin. 
ACT.1.8	Lê gava ku Ruhê Pîroz bê ser we, hûnê hêzê bistînin û li Orşelîmê, li tevahiya Cihûstanê, li Sameryayê û heta bi kujê dinyayê yê herî dûr bibin şahidên min.»
ACT.1.9	Çaxê wî ev tişt gotin, hê wan lê dinêrî, ew bi ezmên ve hat hilkişandin û ewrekî ew ji ber çavê wan stand.
ACT.1.10	Gava Îsa diçû û wan zîq li ezmên dinêrî, ji nişkê ve du mirovên cilspî li ba wan rawestan. 
ACT.1.11	Wan got: «Celîlîno, çima hûn li vir radiwestin û li ezmên dinêrin? Ev Îsayê ku ji nav we ber bi ezmên ve hat hilkişandin, çawa we dît ku ew hilkişiya ezmên, wisa jî wê vegere.»
ACT.1.12	Hingê ew ji dera ku jê re digotin Çiyayê Zeytûnê vegeriyan Orşelîmê. Ev çiya bi qasî kîlometreyekê ji Orşelîmê dûr bû. 
ACT.1.13	Gava ku ew ketin bajêr, çûn oda jorîn a ku lê rûdiniştin. Petrûs, Yûhenna, Aqûb, Endrawis, Filîpos, Tûma, Bertolomeyos, Metta, Aqûbê kurê Halfayos, Şimûnê welatparêz û Cihûdayê kurê Aqûb li wir bûn.
ACT.1.14	Van hemûyan hergav bi hev re, tevî hinek jinan, bi Meryema diya Îsa û birayên wî re, xwe dan duakirinê.
ACT.1.15	Di wan rojan de Petrûs di nav xwişk û birayan de, ku hejmara wan li dora sed û bîst mirovan bû, rabû û got: 
ACT.1.16	«Birano, diviya ew nivîsara ku ji pêşî ve bi Ruhê Pîroz bi devê Dawid li ser Cihûda hatibû gotin, bihata cih. 
ACT.1.17	Çimkî Cihûda bi ser ku yek ji me hat hesabkirin û di vê xizmetê de pareke wî jî hebû, bû rêberê wan ên ku Îsa girtin. 
ACT.1.18	Îcar vî mirovî bi heqê xerabiya xwe erdek kirrî; piştre bi serserkî ket, zik lê qelişî û ûr û roviyên wî derketin derve. 
ACT.1.19	Ev yek ji hemûyên ku li Orşelîmê rûdinin re kifş bû, wisa ku bi zimanê wan ji vê zeviyê re ‹Hakeldama› tê gotin, ku tê mana «zeviya xwînê».
ACT.1.20	Çimkî li dereke Kitêba Zebûran ev hatiye nivîsîn:
ACT.1.20	‹Bila mala wî wêran be
ACT.1.20	Û bila kes tê de rûnene.›
ACT.1.20	û li dereke din jî:
ACT.1.20	‹Bila karê wî yê çavdêriyê yekî din bistîne.›
ACT.1.21	Îcar divê yek ji wan zilamên ku di hemû dema ku Xudan Îsa di nav me de bihûrandiye de, bi me re bû, bê bijartin. 
ACT.1.22	Divê ew ji roja ku Yûhenna imad kiriye heta roja ku ew ji nav me ber bi ezmên ve hatiye hilkişandin bi me re be, da ku bi me re ji vejîna wî re şahidiyê bike.»
ACT.1.23	Hingê wan du kes, Ûsivê ku jê re Barsabas digotin û bi navê Yûstos dihat naskirin û Matiyos anîn pêş. 
ACT.1.24	Wan dua kir û got: «Ya Xudan, tu bi dilê her kesî dizanî. Nîşanî me bide ka te ji van herduyan kîjan bijart, 
ACT.1.25	da ku di vê xizmet û şandîtiyê de wî cihî bistîne, ku Cihûda berdaye, da ku here cihê xwe yê heqkirî.» 
ACT.1.26	Ji bo wan pişk avêtin; pişk li Matiyos ket û ew bi yanzdeh Şandiyan re hat hesabkirin.
ACT.2.1	Gava ku Roja Pentîkostê hat, ew hemû bi hev re li derekê civiyabûn.
ACT.2.2	Û ji nişkê ve ji ezmên dengek wek rabûna bayekî xurt hat û ew mala ku ew lê rûdiniştin tije kir. 
ACT.2.3	Zimanên wek pêlên agir di nav wan de xuya bûn û li ser her yekî ji wan danîn. 
ACT.2.4	Hemû bi Ruhê Pîroz tije bûn û bi gotina ku Ruhê Pîroz dabû wan, dest pê kirin bi zimanên din peyivîn.
ACT.2.5	Hingê li Orşelîmê, Cihûyên xwedêtirs ji hemû miletên ser rûyê erdê hebûn. 
ACT.2.6	Li ser vî dengî elaleteke mezin civiya û tevlihev bû, çimkî her kesî dibihîst ku bi zimanê wî dipeyivin. 
ACT.2.7	Matbûyî û şaşmayî pirsîn: «Ma ev hemû yên ku dipeyivin ne ji Celîlê ne? 
ACT.2.8	Ma çawa çêdibe ku her yek ji me zimanê xwe yê dê dibihîze? 
ACT.2.9	Di nav me de Partî, Mêdî û Elamî hene. Ji Mezopotamyayê, Cihûstan, Kepedokya, Pontos û Asyayê,
ACT.2.10	ji Firîgya û Pamfîlyayê, ji Misrê û ji herêma Kûrenê ya Lîbyayê, mêvanên ku ji Romayê hatine, 
ACT.2.11	Cihû û Xwedêperestên ji miletên din, Girîtî û Ereb hene. Em dibihîzin ku ev bi zimanên me li ser karên Xwedê yên mezin dibêjin.» 
ACT.2.12	Hemû şaş û heyirî man û ji hev pirsîn: «Ma ev çi ye?» 
ACT.2.13	Lê hinekên din jî tinazên xwe dikirin û digotin: «Ev bi şeraba nû serxweş bûne.»
ACT.2.14	Lê Petrûs bi yanzdehan ve rabû, dengê xwe bilind kir û ji wan re got: «Gelî Cihûyan û hûn hemû yên ku li Orşelîmê ne! Guh bidin peyvên min, vê yekê qenc bizanin. 
ACT.2.15	Wek ku hûn difikirin, ev ne serxweş in. Çimkî niha saet nehê sibê ye. 
ACT.2.16	Lê ev ew e ku bi devê Yoêl pêxember hatiye gotin:
ACT.2.17	‹Di rojên dawîn de, Xwedê dibêje:
ACT.2.17	Ezê ji Ruhê xwe bi ser hemû mirovan de birijînim.
ACT.2.17	Kur û keçên we wê pêxemberîtiyê bikin
ACT.2.17	Û xortên we wê dîtiniyan, kal û pîrên we wê xewnan bibînin.
ACT.2.18	Di wan rojan de, ezê ji Ruhê xwe
ACT.2.18	Birijînim ser xulam û cêriyên xwe
ACT.2.18	Û ewê pêxemberîtiyê bikin.
ACT.2.19	Û ezê li jor, li ezmên, tiştên ecêb nîşan bidim
ACT.2.19	Û li jêr jî, li ser rûyê erdê, nîşanan xuya bikim:
ACT.2.19	Xwîn û agir, mij û dûman.
ACT.2.20	Berî hatina Roja Xudan ya mezin û navdar,
ACT.2.20	Roj wê tarî bibe û heyv wê rengê xwînê bistîne.
ACT.2.21	Hingê, her kî ku gazî navê Xudan bike, wê xilas bibe.›
ACT.2.22	«Gelî Îsraêliyan, guhdariya van gotinan bikin: Îsayê Nisretî, ji aliyê Xwedê ve ji we re bi kerametan, bi karên mezin û nîşanan hat erê kirin. Hûn bi xwe bi karên ku Xwedê bi destê wî, di nav we de kirine dizanin. 
ACT.2.23	Li gor armanc û pêşzanîna Xwedê ew ji aliyê we ve hat girtin û we ew bi destê yên ku Şerîetê nas nakin li xaçê xist û kuşt.
ACT.2.24	Lê Xwedê ew vejand û êşên mirinê rakirin, çimkî îmkan nebû ku ew ji aliyê mirinê ve girtî bima.
ACT.2.25	Dawid jî li ser wî weha dibêje:
ACT.2.25	‹Min Xudan hergav li pêşiya xwe dît,
ACT.2.25	Ew li milê min ê rastê ye, da ku ez veneleqim.
ACT.2.26	Ji ber vê yekê dilê min geş û zimanê min gelekî şa bû.
ACT.2.26	Bedena min jî wê bi hêviyê bijî.
ACT.2.27	Çimkî tu canê min li diyarê miriyan nahêlî
ACT.2.27	Û tu nahêlî ku Pîrozê te rizîbûnê bibîne.
ACT.2.28	Te riyên jiyanê bi min dan zanîn;
ACT.2.28	Tê bi dîdara xwe min di nav şahiyê de bihêlî.›
ACT.2.29	«Birano, divê bi eşkereyî ji we re li ser bavê me Dawid bê gotin ku ew hem mir û hem jî hat veşartin û gora wî jî heta îro li ba me ye. 
ACT.2.30	Lê ji ber ku ew pêxember bû, wî dizanibû ku Xwedê ‹jê re sond xwariye ku wê yekî ji dûndana wî li ser textê wî bide rûniştin.›
ACT.2.31	Dawid ev ji pêşî ve dît û li ser vejîna Mesîh got:
ACT.2.31	‹Ew ne li diyarê miriyan hat hiştin
ACT.2.31	Û ne jî bedena wî rizîbûn dît.›
ACT.2.32	Xwedê ev Îsa ji nav miriyan rakir û em hemû şahidên vê yekê ne. 
ACT.2.33	Îcar ew hatiye hilkişandin milê Xwedê yê rastê û ji Bav soza Ruhê Pîroz stand û çawa ku hûn dibînin û dibihîzin ew rijandiye. 
ACT.2.34	Erê, Dawid hilnekişiya ezmanan, lê ew bi xwe dibêje:
ACT.2.34	‹Xudan ji Xudanê min re got:
ACT.2.34	Li milê min ê rastê rûne,
ACT.2.35	Heta ku ez dijminên te bikim pêgeha lingên te.›
ACT.2.36	Îcar bila hemû mala Îsraêl qenc bizane ku Xwedê ew Îsayê ku we xaç kir, hem kiriye Xudan û hem Mesîh.»
ACT.2.37	Îcar gava ku wan ev bihîst, wek ku tîrek li dilê wan ketibe, ji Petrûs û Şandiyên din re gotin: «Birano! Ma em çi bikin?» 
ACT.2.38	Petrûs ji wan re got: «Tobe bikin û ji bo ku li gunehên we bê bihûrtin bila her yek ji we bi navê Îsa Mesîh imad bibe û hûnê diyariya Ruhê Pîroz bistînin. 
ACT.2.39	Çimkî ev soz ji bo we, ji bo zarokên we û ji bo hemûyên ku dûr in; ji bo her kesî ye ku Xudan Xwedayê me gazî wî dike.» 
ACT.2.40	Wî hê bi gelek peyvên din şahidî kir, ew şidandin û got: «Xwe ji vî nifşê jirêderketî xilas bikin.» 
ACT.2.41	Îcar yên ku peyvên wî qebûl kirin imad bûn û wê rojê li dora sê hezar mirovî beşdarî wan bûn. 
ACT.2.42	Wan herdem xwe da hîndariya Şandiyan, hevpariya ruhanî, şikandina nên û duakirinê.
ACT.2.43	Tirs ket dilê her kesî. Û gelek karên mezin û nîşan bi destê Şandiyan dihatin kirin. 
ACT.2.44	Hemû bawermend bi hev re bûn û her tiştê wan hevpar bû. 
ACT.2.45	Mal û milkên xwe difirotin û bi perên wan li gor hewcedariya her kesî leva dikirin. 
ACT.2.46	Her roj bi hev re di Perestgehê de diciviyan, li malên xwe nan dişikandin, bi şahî û bi dilekî xwerû xwarin dixwarin. 
ACT.2.47	Pesnê Xwedê didan û di nav hemû xelkê de qedrê wan dihat girtin. Û Xudan jî roj bi roj hejmara yên xilasbûyî zêdetir dikir.
ACT.3.1	Rojekê piştî nîvro saet di sisiyan de, çaxê duakirinê, Petrûs û Yûhenna hildikişiyan Perestgehê. 
ACT.3.2	Zilamekî ku ji zikmakî şeht bû dianîn û ew her roj li ber dergehê Perestgehê yê ku jê re Bedew digotin, datanîn, da ku ji wan ên ku dikevin Perestgehê parsê bike. 
ACT.3.3	Gava ku wî dît Petrûs û Yûhenna dikin bikevin Perestgehê, wî ji wan xwest ku xêrekî bi wî bikin. 
ACT.3.4	Petrûs jî bi Yûhenna re bi baldarî li wî nêrî û got: «Li me binêre.» 
ACT.3.5	Bi hêviya ku ewê tiştekî bidinê, çavê wî li wan bû. 
ACT.3.6	Lê Petrûs got: «Ne zêrê min û ne jî zîvê min heye; lê tiştê ku bi min re heye, ezê bidim te. Bi navê Îsa Mesîhê Nisretî rêve here.» 
ACT.3.7	Û bi destê wî yê rastê girt û rakir ser lingan; di cih de piyên wî û gûzikên wî sipîsax bûn. 
ACT.3.8	Xwe hilavêt, li ser lingan rawesta û dest pê kir rêve çû. Ew bi wan re ket Perestgehê, rêve diçû, xwe hildavêt û pesnê Xwedê dida. 
ACT.3.9	Hemû xelkê dît ku ew rêve diçe û pesnê Xwedê dide. 
ACT.3.10	Û gava wan ew nas kir û dîtin ku ev ew e, ku li ber dergehê Perestgehê yê bi navê Bedew rûdinişt ku parsê bike, ew bi tiştê ku bi wî hatibû, heyirî û mat man.
ACT.3.11	Hê ku wî xwe bi Petrûs û Yûhenna digirt, hemû xelk bi hev re ecêbmayî bezîn ba wan, wê eywana ku jê re Eywana Silêman digotin. 
ACT.3.12	Gava Petrûs ev yek dît, ji xelkê re got: «Gelî Îsraêliyan, hûn çima li vê yekê şaş dimînin, an hûn çima bi baldarî li me dinêrin? Hûn dibêjin qey me bi hêz an bi dîndariya xwe kiriye ku ew rêve here? 
ACT.3.13	‹Xwedayê Birahîm, Xwedayê Îshaq û Xwedayê Aqûb, Xwedayê bav û kalên me›
ACT.3.14	Lê we Yê Pîroz û Rast înkar kir û we xwest ku mêrkujek ji we re bê berdan.
ACT.3.15	We Serokê Jiyanê kuşt, lê Xwedê ew ji nav miriyan rakir. Em şahidên vê yekê ne. 
ACT.3.16	Navê Îsa ev mirovê ku hûn dibînin û nas dikin, sipîsax kir. Wî bawerî bi navê Îsa anî û bi saya Îsa, wê baweriyê li ber çavê we hemûyan saxîtiya temam da wî.
ACT.3.17	«Û niha birano, ez dizanim ku we jî wek serekên xwe bi nezanî ev yek kir. 
ACT.3.18	Îcar bi vî awayî Xwedê, ev tiştên ku ji pêşî ve bi devê hemû pêxemberan gotibû ku Mesîh wê cefayê bikişîne, anî cih. 
ACT.3.19	Loma tobe bikin û li Xwedê bizivirin, da ku gunehên we bên xîşkirin, 
ACT.3.20	da ku ji ba Xudan wextên nûvejeniyê bên û Mesîhê ku ji berê ve ji bo we destnîşan kiriye, yanî Îsa bişîne. 
ACT.3.21	Divê ew li ezmên bimîne, heta ku Xwedê her tiştî nûvejen bike, wek ku wî ji berê ve bi devê pêxemberên xwe yên pîroz gotiye. 
ACT.3.22	Mûsa jî got: ‹Xudan Xwedayê we wê ji nav birayên we, ji we re pêxemberekî wek min rake. Ew her çi ji we re bêje, divê hûn guhdariya wî bikin. 
ACT.3.23	Îcar her kesê ku guhdariya wî pêxemberî neke, wê ji nav gel bê derxistin û helak bibe.›
ACT.3.24	Û hemû pêxemberan, ji Samûêl bigire heta yên pey wî, her kî peyivîbe, li ser van rojan gotine. 
ACT.3.25	Zarokên pêxemberan û wêrisên peymana ku Xwedê bi bav û kalên we re girêdaye hûn in. Xwedê ji Birahîm re got: ‹Wê bi dûndana te, hemû bavikên li ser rûyê erdê bên pîrozkirin.›
ACT.3.26	Gava ku Xwedê Xizmetkarê xwe rakir, pêşî wî ew şand ba we, da ku we pîroz bike û her yekî ji we ji xerabiyên wî vegerîne.»
ACT.4.1	Hê ku Petrûs û Yûhenna bi xelkê re dipeyivîn, kahîn, serwerê parêzgerên Perestgehê û Sadûqî bi ser wan de hatin. 
ACT.4.2	Ew pirr hêrs bûn, çimkî şagirtan gel hîn dikir û li ser vejîna miriyan a ku bi Îsa ye dipeyivîn. 
ACT.4.3	Wan ew girtin û ji ber ku ji xwe êvar bû, heta dotira rojê ew di girtîgehê de hiştin. 
ACT.4.4	Lê gelekên ku peyv bihîstin, bawerî anîn û hejmara wan gihîşt dora pênc hezar kes.
ACT.4.5	Îcar dotira rojê serwer, rihspî û Şerîetzan li Orşelîmê civiyan, 
ACT.4.6	Serokkahîn Henan, Qeyafa, Yûhenna, Skender û hemû yên ku ji malbata Serokkahîn dihatin li wir bûn. 
ACT.4.7	Çaxê ku yên girtî li holê dan rawestandin, wan pirsî: «We bi kîjan hêzê an bi çi navî ev kir?» 
ACT.4.8	Hingê Petrûs bi Ruhê Pîroz tije, ji wan re got: «Gelî serekên gel û rihspîno! 
ACT.4.9	Eger îro em ji bo qenciya ku bi mirovê nexweş bûye, tên pirsyarkirin ka ew çawa sax bûye, 
ACT.4.10	bila ev ji aliyê we hemûyan û ji aliyê hemû gelê Îsraêl ve bê zanîn ku ev mirov, bi navê Îsa Mesîhê Nisretî yê ku we xaç kir û yê ku Xwedê ji nav miriyan rakir, sipîsax li ber we radiweste. 
ACT.4.11	Ev ew e,
ACT.4.11	‹Ew kevirê ku ji aliyê we hostayan ve kêm hat dîtin,
ACT.4.11	Bû kevirê serê rikin.›
ACT.4.12	Xilasî bi tu kesî din tune; çimkî di bin ezmên de, di nav mirovan de, navekî din nehatiye dayîn ku em bikarin pê xilas bibin.»
ACT.4.13	Gava ku wan biziraviya Petrûs û Yûhenna dît û fêm kirin ku ew nexwenda û di halê xwe de ne, şaş man. Wan tê derxist ku ev mirov bi Îsa re mane. 
ACT.4.14	Lê wan zilamê qencbûyî bi wan re rawestayî dît û nikaribûn tiştekî li dij bêjin. 
ACT.4.15	Îcar li wan emir kirin ku ji civîna giregiran derkevin û dest pê kirin di nav xwe de şêwirîn. 
ACT.4.16	Wan got: «Em bi van mirovan çi bikin? Çimkî ji hemûyên ku li Orşelîmê rûdinin re eşkere ye ku bi destê van nîşaneke berbiçav hatiye kirin û em nikarin vê înkar bikin. 
ACT.4.17	Lê ji bo ku ev hê bêtir di nav gel de belav nebe, em gef li wan bixwin ku ji niha û pê ve bi navê Îsa ji kesî re tiştekî nebêjin.» 
ACT.4.18	Gazî wan kirin û li wan emir kirin ku êdî bi navê Îsa qet nepeyivin û kesî hîn nekin. 
ACT.4.19	Lê Petrûs û Yûhenna bersîva wan dan û gotin: «Ma li ber Xwedê kîjan rast e? Em guhê xwe bidin we, an bidin Xwedê? Hûn bêjin. 
ACT.4.20	Çimkî em nikarin tiştên ku me dîtine û bihîstine nebêjin.» 
ACT.4.21	Piştî ku dîsa gef li wan xwarin ew berdan. Ji ber xelkê tu rê nedîtin ku wan ceza bikin, çimkî hemûyan ji bo tiştê bûyî pesnê Xwedê dida. 
ACT.4.22	Emrê wî mirovê ku bi vê kerametê qenc bûbû, di ser çilî re bû.
ACT.4.23	Piştî ku ew hatin berdan, çûn ba hevalên xwe û her tiştê ku serekên kahînan û rihspiyan ji wan re gotibû, ji wan re gotin. 
ACT.4.24	Gava ku wan ev bihîst, bi hev re dengê xwe bilind kirin û ji Xwedê re gotin: «Ya Xwedayê hukumdar! Yê ku erd û ezman, derya û hemû tiştên di wan de afirandiye, tu yî.
ACT.4.25	Te bi Ruhê Pîroz bi devê xizmetkarê xwe bavê me Dawid got:
ACT.4.25	‹Çima milet hêç bûn
ACT.4.25	Û netew tiştên pûç fikirîn?
ACT.4.26	Padîşahên dinyayê bûn yek,
ACT.4.26	Û serek li hev civiyan
ACT.4.26	Li hember Xudan û li hember Mesîhê wî.›
ACT.4.27	Çimkî bi rastî li vî bajarî, Hêrodês û Pontiyos Pîlatos, bi miletan û bi gelê Îsraêl re, li hember xizmetkarê te yê pîroz Îsa, yê ku te meshkirî, civiyan,
ACT.4.28	da ku çi bi destê te û li gor daxwaza te ji berê ve hatibe biryardan, bê cih. 
ACT.4.29	Û niha ya Xudan, li gefxwarinên wan binêre! Û vê yekê bide xizmetkarên xwe ku peyva te tam bi ziravî bêjin. 
ACT.4.30	Destê xwe dirêj bike, da ku bi navê xizmetkarê te yê pîroz Îsa, nexweş qenc bibin û nîşan û karên mezin çêbin.» 
ACT.4.31	Piştî ku wan dua kir, dera ku lê civiyabûn hejiya, ew hemû bi Ruhê Pîroz tije bûn û peyva Xwedê bi ziravî digotin.
ACT.4.32	Dil û ruhê tevahiya koma bawermendan yek bû. Tu kesî ji wan ji bo tiştên xwe nedigot: «Ev ya min e.» Lê her tiştê wan hevpar bû. 
ACT.4.33	Şandiyan bi hêzeke mezin şahidiya vejîna Xudan Îsa didan û keremeke mezin li ser wan hemûyan bû. 
ACT.4.34	Û di nav wan de tu kesê hewcedar tunebû. Çimkî yên ku xweyî xanî an xweyî erd bûn, ew difirotin û wan tiştan çi bigirta dianîn, 
ACT.4.35	ew li ber lingê Şandiyan datanîn û li gor hewcedariya wan li her kesî dihat belavkirin. 
ACT.4.36	Bi navê Ûsiv yekî Lêwî ji Qibrisê hebû. Şandiyan jê re digot Barnabas, ku bê wergerandin: «Kurê handanê». 
ACT.4.37	Zeviyeke vî mirovî hebû, wî ew firot û perên wê anîn li ber lingên Şandiyan danîn.
ACT.5.1	Îcar mirovekî ku navê wî Hananya bû, bi jina xwe Saferyayê re milkek firotin. 
ACT.5.2	Haya jina wî jî jê hebû, ku wî hinek ji peran ji xwe re hilanî û hinek jê anî û li ber lingên Şandiyan danî. 
ACT.5.3	Petrûs pirsî û got: «Hananya, çima Îblîs dilê te tije kir ku tu li Ruhê Pîroz derewan bikî û hinekê ji perên zeviyê ji xwe re hilînî? 
ACT.5.4	Çaxê ku ew nefirotî bû, ma ew ne ya te bû? Îcar piştî ku hat firotin, ma ew ne di destê te de bû? Ma çawa çêbû ku te ev yek xist dilê xwe? Te ne li mirovan, lê li Xwedê derew kir.» 
ACT.5.5	Gava ku Hananya ev peyv bihîstin, ket erdê û can da. Û tirseke mezin ket ser wan ên ku ev bihîstin. 
ACT.5.6	Xort rabûn, kefen lê pêçan, ew derxistin derve û veşartin.
ACT.5.7	Bi qasî piştî sê saetan jina wî jî ket hundir, haya wê jê tunebû ku çi bûye. 
ACT.5.8	Petrûs ji wê re got: «Ji min re bêje, ma we zevî bi ewqasî firot?» Wê jî got: «Erê, bi ewqasî.» 
ACT.5.9	Lê Petrûs ji wê re got: «Çawa we li hev kir ku hûn Ruhê Xudan biceribînin? Va ye, lingên wan ên ku mêrê te veşartine li ber derî ne, ewê te jî hilînin û bibin derve.» 
ACT.5.10	Jinik di cih de li ber lingên Petrûs ket erdê û can da. Gava xort ketin hundir, ew mirî dîtin. Wan ew jî hilgirt û birin derve, li tenişta mêrê wê veşartin. 
ACT.5.11	Tirseke mezin ket ser tevahiya civîna bawermendan û ser hemûyên ku ev tişt bihîstin.
ACT.5.12	Gelek nîşan û karên mezin bi destê Şandiyan di nav gel de dihatin kirin. Hemû bi hev re li Eywana Silêman diciviyan. 
ACT.5.13	Lê ji yên din tu kesî nediwêrî ku beşdarî wan bibe, lê heçî xelk bûn, pesnê wan didan. 
ACT.5.14	Hê gelek jin û mêrên ku bawerî bi Xudan anîn, beşdarî wan bûn. 
ACT.5.15	Wisa ku xelkê nexweşên xwe derdixistin kuçeyan, ew li ser doşek û şeltan vedizelandin, da ku gava Petrûs derbas bibe, qet nebe siya wî bikeve ser hinekan. 
ACT.5.16	Gelek mirov ji bajarên der û dora Orşelîmê jî civiyan, nexweş û yên ku ji ruhên nepak cefa dikişandin anîn, ew hemû jî sax bûn.
ACT.5.17	Serokkahîn û hemû yên bi wî re ku ji mezheba Sadûqiyan bûn, bi çavnebariyê tije bûn, 
ACT.5.18	Şandî girtin û ew avêtin girtîgeha giştî. 
ACT.5.19	Îcar bi şev milyaketekî Xudan deriyên zîndanê li wan vekir, ew derxistin derve û ji wan re got: 
ACT.5.20	«Herin, li Perestgehê rawestin û hemû peyvên vê jiyanê ji gel re bêjin.» 
ACT.5.21	Çaxê wan ev bihîst, serê sibê zû ketin Perestgehê û dest bi hînkirinê kirin.
ACT.5.21	Gava Serokkahîn û yên bi wî re hatin, wan gazî civîna giregiran, yanî hemû komela rihspiyên gelê Îsraêl kir ku bicivin, şandin girtîgehê pey wan, da ku wan bînin. 
ACT.5.22	Lê gava ku parêzgerên Perestgehê çûn wê derê, wan ew di zîndanê de nedîtin. Hingê vegeriyan û gotin: 
ACT.5.23	«Me dît ku girtîgeh hişk girtiye û nobedar li ber derî rawestayî ne, lê gava me derî vekir, me kes li hundir nedît.» 
ACT.5.24	Îcar gava serwerê parêzgerên Perestgehê û serekên kahînan ev peyv bihîstin, tevlihev bûn, gotin: «Dawiya vê yekê wê çawa bibe?» 
ACT.5.25	Hingê yek hat û ji wan re got: «Va ye, ew zilamên ku we xistibûn zîndanê, li Perestgehê radiwestin û xelkê hîn dikin!» 
ACT.5.26	Li ser vê yekê serwer bi parêzgerên Perestgehê re çû û ew anîn; lê ne bi zorê, çimkî ew ji gel ditirsiyan, digotin: «Wê me bidin ber keviran.»
ACT.5.27	Çaxê wan ew anîn, ew li ber civîna giregiran dan rawestandin. Serokkahîn ji wan pirsî û 
ACT.5.28	got: «Me hişk li we emir kir ku hûn bi vî navî hîn nekin, lê va ye, we Orşelîm bi hînkirina xwe tije kir û hûn dixwazin xwîna vî mirovî bixin ser me.»
ACT.5.29	Lê Petrûs û Şandiyên din bersîv dan û gotin: «Divê em ji mirovan bêtir bi ya Xwedê bikin. 
ACT.5.30	Xwedayê bav û kalên me, ew Îsayê ku we bi dar ve daleqand û kuşt, rakir. 
ACT.5.31	Xwedê ew bilind kir milê xwe yê rastê, kir Serok û Xilaskar, da ku ew Îsraêl ji gunehên wan vegerîne û li wan bibihûre. 
ACT.5.32	Em şahidên van tiştan in û Ruhê Pîrozê ku Xwedê daye wan ên ku bi ya wî dikin jî, şahid e.»
ACT.5.33	Gava wan ev bihîst, ew gelek hêrs bûn û xwestin ku Şandiyan bikujin. 
ACT.5.34	Lê yekî Fêrisî ku navê wî Gamalyêl bû, di civîna giregiran de rabû. Ew mamosteyê Şerîetê bû û siyaneta wî di nav hemû gel de hebû. Wî emir kir ku Şandiyan ji bo demeke kurt derxin derve 
ACT.5.35	û hingê ji civînê re got: «Gelî Îsraêliyan, ji bo tiştê ku hûnê bi van mirovan bikin, hay ji xwe hebin. 
ACT.5.36	Çimkî demekê berî niha, Tewdas serî hilda, wî xwe hesiband ku ew tiştek e, li dora çar sed kesî beşdarî wî bûn; lê ew hat kuştin û hemû yên ku li pey wî diçûn belav bûn û neman. 
ACT.5.37	Piştî wî, Cihûdayê Celîlî di dema hejmartina mirovan de serî hilda û xelk li pey xwe bir. Ew jî helak bû û hemû yên ku li pey wî diçûn belav bûn. 
ACT.5.38	Îcar, ez ji we re dibêjim: Dev ji van mirovan berdin û wan bihêlin bi serê xwe. Çimkî eger ev niyet û kar ji mirovan be, wê xera bibe, 
ACT.5.39	lê eger ji Xwedê ye, hûn nikarin vê xera bikin. Nebe ku hûn bibin yên ku li hember Xwedê jî radibin!»
ACT.5.39	Wan guhê xwe da şîreta Gamalyêl, 
ACT.5.40	gazî Şandiyan kirin û li wan xistin. Piştre li wan emir kirin ku bi navê Îsa nebêjin û ew berdan. 
ACT.5.41	Îcar gava ku ew ji ber civîna giregiran derketin, pê şa bûn ku ew ji ber navê Îsa hêjayî bêrûmetkirinê hatin dîtin. 
ACT.5.42	Û wan dev jê berneda ku her roj li Perestgehê û li malan hîn bikin û Mizgîniyê bidin ku Mesîh, Îsa ye.
ACT.6.1	Di wan rojan de, gava ku hejmara şagirtan zêde dibû, ew Cihûyên ku bi zimanê Yewnanî dipeyivîn ji Cihûyên Îbranî gazin kirin, çimkî di belavkirina xwarina rojane de baş li jinebiyên wan nedihat nêrîn. 
ACT.6.2	Hingê diwanzdehan hemû şagirt li ser hev civandin û gotin: «Ne qenc e ku em dev ji peyva Xwedê berdin û xizmeta sifreyan bikin. 
ACT.6.3	Loma birano, hûn di nav xwe de, heft mirovên bi Ruhê Pîroz tije û şehreza bibijêrin û em wan deynin ser vî karî. 
ACT.6.4	Heçî em in, emê xwe bidin duayê û xizmeta peyvê.» 
ACT.6.5	Ev yek li hemû koma bawermendan xweş hat û wan ev mirov bijartin: Steyfan ê ku mirovekî bi bawerî û bi Ruhê Pîroz tije bû û Filîpos, Prokoros, Nîkanor, Tîmon, Parmênas û Nîkolasê ji Entakyayê yê ku hatibû ser baweriya Cihûyan. 
ACT.6.6	Wan ew li ber Şandiyan dan rawestandin, Şandiyan jî dua kir û destên xwe danîn ser wan.
ACT.6.7	Peyva Xwedê çiqas diçû belav dibû; hejmara şagirtan li Orşelîmê gelek zêde dibû û ji kahînan jî gelekan bawerî qebûl dikir.
ACT.6.8	Steyfanê ku bi kerem û hêzê tije bû, gelek nîşan û karên mezin di nav gel de dikirin. 
ACT.6.9	Hingê, hinek ji Kinîşta ku jê re Kinîşta Azadiyan digotin û hin Kûrênî, Skenderyayî û hinekên ku ji Kîlîkya û Asyayê bûn, rabûn bi Steyfan re devjenî kirin. 
ACT.6.10	Lê wan nikaribû li ber wê şehrezayî û wî Ruhê ku Steyfan pê dipeyivî, rawestin. 
ACT.6.11	Hingê wan serê hinekan tije kirin ku bêjin: «Me bihîst ku vî mirovî çêrî Mûsa û Xwedê kir.» 
ACT.6.12	Û wan xelk, rihspî û Şerîetzan rakirin ser piyan û bi ser Steyfan de hatin, ew girtin, anîn ber civîna giregiran. 
ACT.6.13	Şahidên derewîn derxistin pêş û şahidan got: «Ev mirov dev jê bernade, li hember vî cihê pîroz û Şerîetê gotinan dibêje. 
ACT.6.14	Me bihîst ku wî got: ‹Ev Îsayê Nisretî wê vê Perestgehê xera bike û wan adetên ku Mûsa dane me biguhere.›» 
ACT.6.15	Hemû yên ku li civîna giregiran rûdiniştin bi baldarî li wî nêrîn û dîtin ku rûyê wî wek rûyê milyaketan e.
ACT.7.1	Hingê Serokkahîn ji wî pirsî û got: «Ma ev tişt rast in?» 
ACT.7.2	Steyfan got:
ACT.7.2	«Bav û birano! Guhê xwe bidin min. Hê ku bavê me Birahîm li Mezopotamyayê bû, beriya ku ew li Heranê rûne, Xwedayê bi rûmet jê re xuya bû 
ACT.7.3	û got: ‹Ji welatê xwe û ji ba mirovên xwe derkeve û were wê dera ku ezê nîşanî te bidim.›
ACT.7.4	Hingê ew ji welatê Kildaniyan derket û li Heranê rûnişt. Piştî ku bavê wî mir, Xwedê ew ji wê derê deranî û anî vî welatê ku niha hûn lê dijîn.
ACT.7.5	Wî bi qasî cihê lingekî jî, bi mîrasî neda wî; lê bi ser ku hê zarokên wî nebûn jî, soz dayê ku ‹vî welatî bi milkîtî bide wî û dûndana wî ya ku li pey wî rabe.›
ACT.7.6	Û Xwedê ji wî re weha got: ‹Dûndana te wê li welatekî ku ne yê wan e bi xerîbî rûne, ewê wan bikin kole û çar sed salî li wan zor bikin.› 
ACT.7.7	Û Xwedê got: ‹Ezê wî miletê ku ewê jê re koletiyê bikin, ceza bikim› û ‹Piştî van tiştan wê ji wê derê derkevin û li vî cihî biperizin min.›
ACT.7.8	Û Xwedê peymana sinetê da wî. Birahîm bû bavê Îshaq û di roja heştan de ew sinet kir. Îshaq bû bavê Aqûb û Aqûb jî bû bavê diwanzdeh bavikan.
ACT.7.9	«Bavikan çavnebariya Ûsiv kir û ew firotin Misrê; lê Xwedê bi wî re bû
ACT.7.10	û ew ji hemû tengahiyên wî rizgar kir û li ber Firewn, yanî padîşahê Misrê kerem û şehrezayî da wî. Firewn jî ew li ser Misrê û li ser hemû mala xwe kir şahne.
ACT.7.11	Hingê li hemû welatê Misrê û li Kenanê xela rabû, tengahiyeke mezin çêbû û bav û kalên me nikaribûn xwarin peyda bikirana. 
ACT.7.12	Îcar gava ku Aqûb bihîst li Misrê genim heye, wî cara pêşî bav û kalên me şandin wê derê. 
ACT.7.13	Di çûyîna cara diduyan de, Ûsiv xwe bi birayên xwe da naskirin û eslê Ûsiv ji Firewn re kifş bû. 
ACT.7.14	Îcar Ûsiv şand pey bavê xwe Aqûb û hemû mirovên xwe, da ku bên ba wî. Hemû bi hev re heftê û pênc nefs bûn. 
ACT.7.15	Û Aqûb daket Misrê. Ew û bav û kalên me li wê derê mirin.
ACT.7.16	Wan bi şûn ve anîn Şexemê û di wê gora ku Birahîm bi perên zîv ji kurên Hamorê Şexemî kirrîbû de veşartin.
ACT.7.17	«Îcar çaxê ew dema ku Xwedê ji Birahîm re soz dabû, nêzîk bû, gelê me li Misrê pirr zêde bûbû, 
ACT.7.18	heta wê dema ku ‹padîşahekî nû yê ku nedizanî ku Ûsiv kî ye, hat ser Misrê›.
ACT.7.19	Wî hîlebazî li nijada me kir, li bav û kalên me zor kir ku ew zarokên xwe bavêjin derve, da ku nejîn.
ACT.7.20	Di wî wextî de Mûsa çêbû. Ew gelek spehî bû. Sê mehan ew di mala bavê xwe de hat xweyîkirin. 
ACT.7.21	Îcar gava ku ew danîn, keça Firewn ew hilda û ew xweyî kir, ku bibe kurê wê. 
ACT.7.22	Mûsa di hemû şehrezayiya Misriyan de hat perwerdekirin, di gotinên xwe û di kirinên xwe de hêzdar bû.
ACT.7.23	«Îcar dema ew bû çil salî, daxwaza dîtina xwişk û birayên wî yên Îsraêliyan ket dilê wî. 
ACT.7.24	Gava wî dît ku neheqî li yekî ji wan tê kirin, wî ew parast, yê Misrî kuşt û heyfa yê ku dihat perçiqandin hilanî. 
ACT.7.25	Wî guman kir ku xwişk û birayên wî, wê fêm bikin ku Xwedê wê bi destê wî xilasiyê bide wan, lê wan fêm nekir. 
ACT.7.26	Dotira rojê çaxê ew rastî du Îsraêliyan hat, ku ew pev diçûn, wî xwest ku wan li hev bîne û got: ‹Camêrno, hûn bira ne; hûn çima neheqiyê li hev dikin?› 
ACT.7.27	Lê mirovê ku neheqî li cîranê xwe dikir, Mûsa dehf da û got: ‹Kê tu li ser me kiriyî serok û dadger? 
ACT.7.28	Wek ku te duh yê Misrî kuşt, ma tu dixwazî min jî bikujî?›
ACT.7.29	Li ser vê peyvê Mûsa reviya û li welatê Midyanê bi xerîbî ma û bû bavê du kuran.
ACT.7.30	«Piştî ku çil sal temam bûn, ‹li çola nêzîkî Çiyayê Sînayê, di pêta agirê nav deviyê de milyaketek li wî xuya bû.›
ACT.7.31	Gava Mûsa ev dît, ew li vê dîmenê şaş ma û çaxê nêzîk bû ku binêre, dengê Xudan hat: 
ACT.7.32	‹Ez Xwedayê bav û kalên te, Xwedayê Birahîm, Aqûb û Îshaq im.›
ACT.7.33	Îcar Xudan ji wî re got: ‹Çaroxa di lingê xwe de derîne, çimkî dera ku tu lê radiwestî axa pîroz e. 
ACT.7.34	Bi rastî min tengahiya gelê min ê ku li Misrê ye dît û min zarîna wan bihîst. Ez daketim ku wan rizgar bikim. De niha were, ezê te bişînim Misrê.›
ACT.7.35	«Îcar ew, ev Mûsa bû ku wan ew red kir û gotin: ‹Kê tu li ser me kiriyî serek û dadger?›
ACT.7.36	Wî ew ji wir derxistin. Li Misrê, li Deryaya Sor û çil salan li çolê wî nîşan û karên mezin kirin.
ACT.7.37	Ev, ew Mûsa ye ku ji zaryên Îsraêl re got: ‹Xwedê wê ji nav birayên we pêxemberekî wek min ji we re rake.›
ACT.7.38	Ev, ew e ku di nav gelê li çolê civiyayî de bû; li Çiyayê Sînayê milyaket bi wî re peyivî û ew bi bav û kalên me re bû. Wî peyvên jîndar standin ku bigihîne me.
ACT.7.39	Lê bav û kalên me nexwestin ku bi ya wî bikin. Ew red kirin û di dilê xwe de vegeriyan Misrê 
ACT.7.40	û ji Harûn re gotin: ‹Ji me re xwedayên ku li pêşiya me herin çêke. Çimkî em nizanin çi bi wî Mûsayê ku em ji diyarê Misrê derxistin hat.›
ACT.7.41	Di wan rojan de golikek çêkirin, gorî pêşkêşî wî pûtî kirin û ji bo karê destên xwe şahî çêkirin.
ACT.7.42	Lê Xwedê berê xwe ji wan zivirand û hişt ku ew biperizin stêrên ezmên; wek ku di Kitêba Pêxemberan de hatiye nivîsîn:
ACT.7.42	‹Hey mala Îsraêl,
ACT.7.42	Ma we çil salan li çolê
ACT.7.42	Ji min re
ACT.7.42	Diyarî û gorî pêşkêş kirin?
ACT.7.43	We konê Molox
ACT.7.43	Û stêra xwedayê we Reyfan,
ACT.7.43	Ew pûtên ku we çêkiribûn, ku hûn biperizin wan, hilgirtin.
ACT.7.43	Loma ezê we rakim û ji Babîlê wêvetir bibim.›
ACT.7.44	«Li çolê Konê Şahidiyê yê bav û kalên me hebû. Mûsa ew, wek yê ku pê re peyivîbû û emir kiribû, li gor wê mestereya ku dîtibû, çêkir.
ACT.7.45	Bav û kalên me jî ew hildan û gava ku bi Yêşû re welatê miletên din ên ku Xwedê ji ber wan derxistin, vegirtin, hingê ew bi xwe re anîn. Heta dema Dawid ew li wir ma.
ACT.7.46	Dawid li ba Xwedê kerem dît û xwest ku cihekî rawestanê ji bo Xwedayê Aqûb çêke.
ACT.7.47	Lê yê ku ji wî re malek çêkir Silêman bû.
ACT.7.48	Lê belê Yê Herî Berz di xaniyên ku bi destan hatine çêkirin de rûnane. Çawa ku pêxember dibêje:
ACT.7.49	‹Ezman textê min e,
ACT.7.49	Û erd binlingê min e.
ACT.7.49	Xudan dibêje:
ACT.7.49	Hûnê maleke çawa ji min re çêkin?
ACT.7.49	An jî dera ku ez bîhna xwe lê vedim, ku der e?
ACT.7.50	Ma ne destê min ev hemû tişt çêkirine?›
ACT.7.51	«Hey serhişkno! Di dil de sinetnebûyîno, di guh de kerno! Hûn hergav li hember Ruhê Pîroz disekinin; çawa ku bav û kalên we kirin, hûn jî wisa dikin.
ACT.7.52	Ma bav û kalên we tengahî nedan kîjan pêxemberî? Wan ew ên ku ji berê ve hatina Yê Rast dan zanîn, kuştin. Îcar niha hûn bûn xayîn û we ew kuşt. 
ACT.7.53	Hûn ew in ku we Şerîet bi destê milyaketan stand, lê we ew pêk neanî.»
ACT.7.54	Gava ku wan ev tişt bihîstin, gelek hêrs bûn û diranên xwe li Steyfan qirçandin. 
ACT.7.55	Lê Steyfan bi Ruhê Pîroz tije, çavên xwe ber bi ezmên ve hildan, rûmeta Xwedê û Îsayê ku li milê wî yê rastê rawestayî ye dît. 
ACT.7.56	Hingê got: «Va ye, ez ezmanan vebûyî dibînim û Kurê Mirov li milê Xwedê yê rastê radiweste!» 
ACT.7.57	Lê wan guhên xwe girtin, bi dengekî bilind qîriyan û bi hev re êrîşî wî kirin. 
ACT.7.58	Wan ew derxist derveyî bajêr û dan ber keviran. Şahidan ebayên xwe danîn ber lingê xortekî ku navê wî Şawûl bû. 
ACT.7.59	Gava wan Steyfan kevir dikirin, wî dua kir û got: «Ya Xudan Îsa, ruhê min bistîne.» 
ACT.7.60	Hingê ew çû ser çokan û bi dengekî bilind qîriya: «Ya Xudan, vî gunehî li wan negire.» Çaxê ev got, bi xew ve çû, mir.
ACT.8.1	Û Şawûl razî bû ku ew bê kuştin.
ACT.8.1	Di wê rojê de li Orşelîmê cefayeke şidîd li hember civîna bawermendan dest pê kir û ji Şandiyan pê ve hemû bawermend ji hev hatin belavkirin, çûn herêmên Cihûstan û Sameryayê. 
ACT.8.2	Mirovên xwedêtirs Steyfan veşartin û şîneke giran li ser wî girtin. 
ACT.8.3	Lê Şawûl civîn şeperze dikir; ji malekê diket maleke din, jin û mêr kaş dikirin û davêtin zîndanê.
ACT.8.4	Îcar yên ku ji hev belav bûn, Mizgînî didan her dera ku diçûnê. 
ACT.8.5	Filîpos daket bajarekî Sameryayê û Mesîh ji wan re da bihîstin. 
ACT.8.6	Gava elaletê nîşanên mezin ên ku Filîpos çêdikirin, didîtin û dibihîstin, hemûyan bi hev re bi baldarî guhê xwe didan gotinên wî. 
ACT.8.7	Çimkî ruhên nepak bi dengekî bilind qîriyan û ji gelek kesên cinoyî derketin û gelek kesên felcî û seqet sax bûn. 
ACT.8.8	Û şahiyeke mezin li wî bajarî çêbûbû.
ACT.8.9	Îcar li vî bajarî yekî ku ji demeke dirêj ve sêrbazî dikir hebû, navê wî Şimûn bû. Wî xelkê Sameryayê şaş dihişt û digot ku ew mirovekî mezin e. 
ACT.8.10	Hemûyan, ji biçûkan heta mezinan bi baldarî guhdariya wî dikir û digotin: «Hêza Xwedê ya ku jê re Mezin dibêjin ev e.» 
ACT.8.11	Û wan bi baldarî guhdariya wî dikir, çimkî ji demeke dirêj ve wî bi sêrbaziya xwe ew şaş dikirin. 
ACT.8.12	Lê gava ku wan ji Filîpos bawer kir, yê ku Mizgîniya li ser Padîşahiya Xwedê û li ser navê Îsa Mesîh dida, hem jin hem mêr imad bûn. 
ACT.8.13	Şimûn bi xwe jî bawerî anî. Piştî ku imad bû, hergav li ba Filîpos dima û li nîşan û kerametên mezin ên ku dihatin kirin, şaş dima.
ACT.8.14	Îcar gava ku Şandiyên li Orşelîmê bihîstin ku Samerya peyva Xwedê qebûl kiriye, wan Petrûs û Yûhenna şandin ba wan. 
ACT.8.15	Ew jî daketin jêr, ji bo wan dua kirin ku Ruhê Pîroz bistînin, 
ACT.8.16	çimkî hê Ruhê Pîroz nehatibû ser yekî ji wan, tenê ew bi navê Xudan Îsa hatibûn imadkirin. 
ACT.8.17	Hingê Petrûs û Yûhenna destên xwe danîn ser wan û wan jî Ruhê Pîroz stand. 
ACT.8.18	Îcar gava ku Şimûn dît ku Ruh bi destdanîna Şandiyan a li ser wan tê dayîn, wî pere pêşkêşî wan kirin û 
ACT.8.19	got: «Vê hêzê bidin min jî, da ku ez destên xwe deynim ser kê, Ruhê Pîroz bistîne.» 
ACT.8.20	Lê Petrûs ji wî re got: «Bila zîvê te mîrata serê te be, çimkî te guman kir ku diyariya Xwedê bi peran tê standin! 
ACT.8.21	Ne pişka te û ne jî para te di vê yekê de heye, çimkî dilê te li ber Xwedê ne rast e. 
ACT.8.22	Îcar ji vê xerabiya xwe tobe bike, ji Xudan lava bike, belkî li niyeta di dilê te de bê bihûrtin. 
ACT.8.23	Çimkî ez te di tehliya zirav de û di zincîrên xerabiyê de dibînim.» 
ACT.8.24	Şimûn lê vegerand û got: «Hûn ji bo min ji Xudan bixwazin, da ji tiştên ku we gotin tu tişt neyê ser min.»
ACT.8.25	Îcar piştî ku Petrûs û Yûhenna ji peyva Xudan re şahidî kirin û peyivîn, ew vegeriyan Orşelîmê, Mizgînî li gelek gundên Sameriyan belav kirin.
ACT.8.26	Hingê milyaketekî Xudan ji Filîpos re got: «Rabe û bi aliyê başûr ve here wê riya ku ji Orşelîmê diçe Xezzeyê.» Ew der çol e. 
ACT.8.27	Ew jî rabû û çû û Etyopiyekî nemêrkirî dît. Ew wezîrekî şahbanûya Etyopyayê Kendakya bû û li ser hemû xezînên wê bû. Ew ji bo perizînê hatibû Orşelîmê û
ACT.8.28	vedigeriya malê. Di ereba xwe de rûniştibû û nivîsara Îşaya pêxember dixwend. 
ACT.8.29	Îcar Ruh ji Filîpos re got: «Pêşve here û beşdarî vê erebê bibe.» 
ACT.8.30	Filîpos bezî û bihîst ku ew nivîsara Îşaya pêxember dixwîne. Filîpos jê pirsî: «Ma tiştê ku tu dixwînî, tu fêm dikî?» 
ACT.8.31	Wî lê vegerand û got: «Ezê çawa fêm bikim eger yek ji min re şîrove neke?» Û wî ji Filîpos hêvî kir ku li ba wî siwar bibe. 
ACT.8.32	Ew cihê ku ji nivîsarê dixwend ev bû:
ACT.8.32	«Wek miyekê ji bo şerjêkirinê hat birin
ACT.8.32	Û wek ku berx li ber cewîzê xwe bêziman e,
ACT.8.32	Ew devê xwe venake.
ACT.8.33	Di nizimkirina wî de jê re edalet nema.
ACT.8.33	Kî wê li ser dûndana wî bêje?
ACT.8.33	Çimkî jiyana wî ji erdê tê rakirin.»
ACT.8.34	Yê nemêrkirî ji Filîpos pirsî û got: «Hêviya min ji te, pêxember van li ser kê dibêje? Li ser xwe an li ser yekî din?» 
ACT.8.35	Hingê Filîpos devê xwe vekir û bi vê nivîsarê dest bi gotinê kir û Mizgîniya li ser Îsa ji wî re got. 
ACT.8.36+ACT.8.37	Gava di riya xwe de diçûn, gihîştin ser avekê, yê nemêrkirî got: «Va ye av, ma çi ji min re dibe asteng ku ez imad nebim?»
ACT.8.38	Wî emir kir ku erebe raweste, herdu bi hev re, Filîpos û yê nemêrkirî, çûn nav avê û Filîpos ew imad kir. 
ACT.8.39	Çaxê ew ji avê derketin, Ruhê Xudan Filîpos hilda û bir; yê nemêrkirî hew ew dît û bi şahî di riya xwe de çû. 
ACT.8.40	Filîpos xwe li Aşdodê dît û heta ku hat Qeyseriyê, di hemû bajarên ku di wan re derbas bû de, Mizgînî belav dikir.
ACT.9.1	Hingê Şawûl, hê jî bi gefxwarina kuştina şagirtên Xudan, çû ba Serokkahîn 
ACT.9.2	û ji bo kinîştên li Şamê name jê xwestin, da ku ew her kesê ku li pey vê Riyê diçe bibîne, jin an mêr, wan bigire û girêdayî bîne Orşelîmê. 
ACT.9.3	Gava ew di riya xwe de diçû û nêzîkî Şamê dibû, ji nişkê ve ji ezmên ronahiyekê li dora wî şewq da. 
ACT.9.4	Ew ket erdê û dengek bihîst ku ji wî re got: «Şawûl, Şawûl, tu çima tengahiyê didî min?» 
ACT.9.5	Şawûl pirsî û got: «Ya Xudan, tu kî yî?» Wî jî got: «Ez Îsa me, yê ku tu tengahiyê didiyê. 
ACT.9.6	Lê rabe û bikeve bajêr; wê ji te re bê gotin, ku divê tu çi bikî.» 
ACT.9.7	Ew zilamên ku bi Şawûl re rêwîtî dikirin, bêzar man û sekinîn; çimkî wan deng dibihîst, lê tu kes nedidîtin. 
ACT.9.8	Şawûl ji erdê rabû, lê gava wî çavên xwe vekirin, wî tiştek nedît. Bi destê wî girtin û ew anîn Şamê. 
ACT.9.9	Îcar sê rojan wî nedît, ne xwar û ne jî vexwar.
ACT.9.10	Hingê li Şamê şagirtek hebû ku navê wî Hananya bû. Xudan di dîtiniyekê de ji wî re got: «Hananya!» Wî bersîv da: «Va me ez, ya Xudan.» 
ACT.9.11	Xudan ji wî re got: «Rabe û here wê kolana ku jê re dibêjin Rast, li mala Cihûda, li mirovekî Tarsûsî ku navê wî Şawûl e bipirse. Ji ber ku va ye, ew dua dike. 
ACT.9.12	Wî di dîtiniyekê de dîtiye, mirovekî ku navê wî Hananya ye hat ba wî û destên xwe danîn ser wî, da ku dîsa bibîne.» 
ACT.9.13	Hananya bersîv da û got: «Ya Xudan, min li ser vî zilamî ji gelekan bihîstiye, ku wî di Orşelîmê de çiqas xerabî li pîrozên te kiriye. 
ACT.9.14	Li vir jî desthilatiya wî ji serekên kahînan heye ku hemûyên gazî navê te dikin bigire.» 
ACT.9.15	Lê Xudan ji wî re got: «Tu here, çimkî ew ji bo min hacetekî bijartî ye, da ku navê min bigihîne ber miletan, padîşahan û zaryên Îsraêl. 
ACT.9.16	Ez bi xwe, ezê nîşanî wî bidim ku divê çiqas cefayê di ber navê min de bikişîne.» 
ACT.9.17	Hingê Hananya rabû û çû ket wê malê. Wî destên xwe danîn ser Şawûl û got: «Birayê Şawûl, Xudan ez şandim, ew Îsayê ku di rê de li te xuya bû, da ku tu dîsa bibînî û tu bi Ruhê Pîroz tije bibî.» 
ACT.9.18	Di cih de tiştekî wek pûlikan ji çavên wî ketin û ji nû ve dît. Ew rabû û imad bû. 
ACT.9.19	Piştî ku xwarin xwar, hêza wî hat cih.
ACT.9.19	Şawûl çend rojan li Şamê bi şagirtan re ma. 
ACT.9.20	Û destxwere wî dest pê kir, di kinîştan de Îsa da bihîstin û got: «Ew Kurê Xwedê ye.» 
ACT.9.21	Hemû yên ku ew bihîstin şaş man û gotin: «Ma ev ne ew e, yê ku ew ên li Orşelîmê gazî vî navî dikirin, ji holê radikirin? Ma ew nehatiye vir, da ku wan girêdayî bibe ber serekên kahînan?» 
ACT.9.22	Lê Şawûl hê bêtir bi hêz dibû û ji ber ku eşkere dikir ku Îsa, Mesîh e, Cihûyên ku li Şamê rûdiniştin matmayî hiştin.
ACT.9.23	Piştî ku gelek roj derbas bûn, Cihû şêwirîn ku wî bikujin. 
ACT.9.24	Lê Şawûl bi gêrûfena wan hesiya. Ew bi şev û bi roj li ber dergehên bajêr diman, da ku wî bikujin. 
ACT.9.25	Lê şagirtên wî bi şev rahiştin wî û di selikekê de ew ji sûrê daxistin jêr.
ACT.9.26	Gava ku Şawûl hat Orşelîmê, dixebitî ku beşdarî şagirtan bibe. Lê hemû ji wî ditirsiyan, çimkî bawer nekirin ku ew bûye şagirt. 
ACT.9.27	Hingê Barnabas ew hilda û anî ba Şandiyan; ji wan re got ku Şawûl çawa di rê de Xudan dîtiye û Xudan bi wî re peyiviye û wî çawa li Şamê bi navê Îsa, bê tirs hîn kiriye. 
ACT.9.28	Şawûl êdî li Orşelîmê bi wan re bû, bi wan re diçû û dihat, bê tirs bi navê Xudan hîn dikir. 
ACT.9.29	Bi Cihûyên ku Yewnanî dipeyivîn re dipeyivî û bi wan re diket gotûbêjê, lê ew dixebitîn ku wî bikujin. 
ACT.9.30	Çaxê bira pê hesiyan, ew daxistin Qeyseriyê û ji wir jî şandin Tarsûsê.
ACT.9.31	Hingê civînên bawermendan li tevahiya Cihûstanê, Celîlê û Sameryayê di aştiyê de bûn; ava dibûn, bi tirsa Xudan pêşve diçûn û bi handana Ruhê Pîroz zêde dibûn.
ACT.9.32	Gava ku Petrûs li her aliyî digeriya, ew berjêrî ba wan pîrozên ku li Lîdayê diman jî bû. 
ACT.9.33	Li wir wî mirovek ku navê wî Eynêyas bû dît, ku ji heşt salan ve di nav nivînan de bû; çimkî ew felcî bû. 
ACT.9.34	Petrûs ji wî re got: «Eynêyas, Îsa Mesîh te qenc dike, rabe û nivînên xwe hilde!» Û di cih de ew rabû ser lingan. 
ACT.9.35	Hemû kesên ku li Lîdayê û li deşta Şaronê rûdiniştin ew dîtin û li Xudan zivirîn.
ACT.9.36	Îcar li Yafayê şagirtek hebû, ku navê wê Tabîta bû, ku bê wergerandin bi mana «Xezal» e. Wê xwe dabû kirinên qenc û xêran. 
ACT.9.37	Di wan rojan de ew nexweş ket û mir. Piştî ku ew şuştin, li oda jorîn danîn. 
ACT.9.38	Ji ber ku Lîda nêzîkî Yafayê bû, şagirtan bihîst ku Petrûs li wê derê ye, du zilam şandin pey wî, jê daxwaz kirin û gotin: «Ji kerema xwe zû were ba me.» 
ACT.9.39	Hingê Petrûs rabû û bi wan re çû. Çaxê ew gihîşt wê derê, ew birin oda jorîn. Hemû jinebî li dora wî rawestan, digiriyan û cil û kirasên ku hê Xezalê bi wan re bû çêkiribûn, nîşan didan. 
ACT.9.40	Lê Petrûs hemû derxistin derve, çû ser çokan û dua kir. Li cesed zivirî û got: «Tabîta, rabe.» Hingê wê çavên xwe vekir, Petrûs dît û rûnişt. 
ACT.9.41	Wî destê xwe dirêjî wê kir û ew rakir. Piştre gazî yên pîroz û jinebiyan kir û ew saxbûyî danî ber wan. 
ACT.9.42	Ev yek li hemû Yafayê hat bihîstin û gelekan bawerî bi Xudan anî. 
ACT.9.43	Petrûs jî gelek rojan li Yafayê, li mala Şimûnê çermker ma.
ACT.10.1	Li Qeyseriyê mirovek hebû ku navê wî Kornêlyos bû; ew di tabûra ku jê re ‹ya Îtalyayî› digotin de sersed bû. 
ACT.10.2	Ew bi hemû maliyên xwe ve dîndar û xwedêtirs bû, wî gelek xêr bi gelê Cihû dikirin û herdem li ber Xwedê dua dikir. 
ACT.10.3	Rojekê piştî nîvro, di dora saet sisiyan de wî bi zelalî di dîtiniyekê de dît ku milyaketekî Xwedê hat ba wî û jê re got: «Kornêlyos!» 
ACT.10.4	Wî gelek bi tirs li milyaket nêrî û got: «Çi ye, ya Xudan?» Milyaket got: «Dua û xêrên te gihîştin ba Xwedê û tu di bîra wî de yî. 
ACT.10.5	De niha zilaman bişîne Yafayê û gazî Şimûnê ku jê re dibêjin Petrûs, bike. 
ACT.10.6	Ew mêvanê Şimûnê çermker e, ku mala wî li ber deryayê ye.» 
ACT.10.7	Çaxê milyaketê ku bi wî re peyivî çû, wî gazî du xulamên xwe û leşkerekî dîndar ê ku di xizmeta wî de bû, kir; 
ACT.10.8	piştî ku hemû tişt ji wan re got, ew şandin Yafayê.
ACT.10.9	Dotira rojê çaxê ku ew di riya xwe de bûn û nêzîkî bajêr dibûn, Petrûs saet li dora diwanzdehan derket ser banê xênî ku dua bike. 
ACT.10.10	Ew pirr birçî bû û xwest ku tiştekî bixwe. Çaxê ku xwarin amade dikirin, ew ji ser hişê xwe çû. 
ACT.10.11	Wî dît ku ezman vebûyî ye û tiştekî wek çarşefeke mezin, ji çar kujên xwe daleqandî, dadikeve erdê. 
ACT.10.12	Di hundirê wê de her cûreyê heywanên çarpê, heywanên ku dişêlin û teyrên ezmên hebûn. 
ACT.10.13	Û wî dengek bihîst ku digot: «Petrûs rabe, şerjêke û bixwe.» 
ACT.10.14	Lê Petrûs got: «Ev ji min dûr be, ya Xudan; çimkî min tu caran tiştên murdar an heram nexwarine.» 
ACT.10.15	Dîsa, cara diduyan deng jê re got: «Tiştên ku Xwedê helal kirine, tu heram nehesibîne.» 
ACT.10.16	Ev yek sê caran çêbû û ev tiştê wek çarşefê di cih de hat hilkişandin ezmên.
ACT.10.17	Hê ku Petrûs şaşmayî li ser wê dîtiniya ku dîtibû difikirî, ew zilamên ku Kornêlyos şandibûn, li mala Şimûn dipirsîn, mal dîtin û li ber derî rawestan. 
ACT.10.18	Wan gazî kir û gotin: «Ma Şimûnê ku jê re dibêjin Petrûs li vir dimîne?» 
ACT.10.19	Îcar Petrûs hê li ser dîtiniyê difikirî, Ruh ji wî re got: «Va ye, sê mirov li te digerin. 
ACT.10.20	Niha rabe, here jêr, qet dudilî nebe û bi wan re here. Çimkî min ew şandine.» 
ACT.10.21	Petrûs daket jêr û ji zilaman re got: «Ewê ku hûn lê digerin ez im; ma hûn ji bo çi hatine?» 
ACT.10.22	Wan bersîv da û gotin: «Kornêlyosê sersed em şandin. Ew zilamekî rast û xwedêtirs e û ji aliyê hemû gelê Cihûyan ve li ser wî bi qencî tê peyivîn. Ji aliyê milyaketekî pîroz ve jê re hat gotin ku bişîne pey te ku tu bêyî mala wî û tiştê ku tê bêjî bibihîze.» 
ACT.10.23	Îcar Petrûs ew gazî hundir kirin û ew kirin mêvan.
ACT.10.23	Dotira rojê ew rabû û bi wan re çû. Çend birayên ji Yafayê jî bi wî re çûn. 
ACT.10.24	Roja din gihîştin Qeyseriyê. Kornêlyos li hêviya wan bû. Wî gazî mirovên xwe û dostên xwe yên nêzîk jî kiribû û li ba xwe civandibûn. 
ACT.10.25	Gava ku Petrûs ket hundir, Kornêlyos ji ber ve rabû û xwe avêt ber lingên wî û periziyê. 
ACT.10.26	Lê Petrûs ew rakir ser lingan û got: «Rabe, ez bi xwe jî mirov im.» 
ACT.10.27	Hê ku bi wî re dipeyivî, ket hundir, dît ku gelek mirov civiyane. 
ACT.10.28	Petrûs ji wan re got: «Hûn bi xwe qenc dizanin ku ji bo yekî Cihû çiqas ne rast e ku bi yekî ji miletên din re têkiliyê deyne an here ba wî; lê Xwedê nîşanî min da ku ez ji tu kesî re nebêjim murdar an heram. 
ACT.10.29	Loma gava ku ez hatim gazîkirin, bêyî ku ez li hember rabim, ez hatim. Niha ez dipirsim, gelo we çima gazî min kir?»
ACT.10.30	Hingê Kornêlyos bersîv da û got: «Berî çar rojan, vî çaxî, saet di sisiyan de min li mala xwe dua dikir. Ji nişkê ve zilamekî cilspî li ber min rawesta 
ACT.10.31	û got: ‹Kornêlyos, duaya te hat bihîstin û xêrên ku te kirine li ber Xwedê hatin bîranîn. 
ACT.10.32	Îcar zilaman bişîne Yafayê û gazî Şimûnê ku jê re Petrûs dibêjin bike. Ew li ba Şimûnê çermker dimîne, mala Şimûn jî li ber deryayê ye.› 
ACT.10.33	Ji ber vê yekê min zû şand pey te û te jî qenc kir ku tu hatî. Niha em hemû li vê derê li ber Xwedê amade ne, da ku em hemû tiştên ku Xudan li te emir kirine, bibihîzin.»
ACT.10.34	Petrûs jî dest bi peyivînê kir û got: «Niha bi rastî ez fêm dikim ku li ba Xwedê xatirgirtin tune.
ACT.10.35	Lê di nav her miletî de yê ku ji wî ditirse û ya rast dike, ji wî re meqbûl e. 
ACT.10.36	Hûn dizanin ku Xwedê peyv ji zaryên Îsraêl re şand, bi destê Îsa Mesîhê ku Xudanê hemûyan e, Mizgîniya aştiyê da. 
ACT.10.37	Hûn bi bûyerên piştî ku Yûhenna ji bo imadbûnê gazî kiribû dizanin, ku çawa li Celîlê dest pê kirin û li seranserê Cihûstanê belav bûn û 
ACT.10.38	çawa Xwedê Îsayê Nisretî bi Ruhê Pîroz û bi hêzê mesh kir û çawa ew geriya, wî qencî kir û hemû yên ku di bin serdestiya Îblîs de bûn sax kirin. Çimkî Xwedê bi wî re bû. 
ACT.10.39	Em ji hemû tiştên ku wî li Cihûstanê û Orşelîmê kirin re şahid in. Wan ew li xacê xist û kuştin. 
ACT.10.40	Lê Xwedê roja sisiyan ew ji nav miriyan rakir û kir ku bi eşkereyî bê dîtin. 
ACT.10.41	Ne ji hemû gel re, lê ji me re, ji yên ku ji berê ve ji aliyê Xwedê ve wek şahid hatibûn bijartin re eşkere kir. Piştî ku ew ji nav miriyan rabû, me bi wî re xwar û vexwar. 
ACT.10.42	Wî li me emir kir ku em peyvê bi gel bidin bihîstin û şahidiyê bikin ku dadgerê mirî û zindiyan ê ku Xwedê destnîşan kiriye, ew e. 
ACT.10.43	Hemû pêxember li ser wî şahidiyê dikin, her kesê ku baweriyê bi wî bîne, bi navê wî efûbûna gunehan distîne.»
ACT.10.44	Hê Petrûs ev tişt digotin, Ruhê Pîroz hat ser hemûyên ku peyv bihîstin. 
ACT.10.45	Îcar bawermendên Cihû yên ku bi Petrûs re hatibûn, şaş man ku çawa diyariya Ruhê Pîroz bi ser miletên din de jî rijiya bû. 
ACT.10.46	Çimkî wan bihîst ku ew bi zimanên din dipeyivin û pesnê Xwedê didin. Hingê Petrûs got: 
ACT.10.47	«Evên ku wek me Ruhê Pîroz standine, ma kî dikare nehêle ku bi avê bên imadkirin?» 
ACT.10.48	Û wî emir kir ku ew bi navê Îsa Mesîh imad bibin. Hingê wan ji wî hêvî kir ku çend rojan li wir bimîne.
ACT.11.1	Îcar Şandî û bawermendên li Cihûstanê bihîstin ku miletên din jî peyva Xwedê qebûl kirine. 
ACT.11.2	Îcar gava ku Petrûs hilkişiya Orşelîmê, bawermendên sinetbûyî rexne li wî girtin û 
ACT.11.3	gotin: «Çima tu çûyî ba yên sinetnebûyî û te bi wan re xwarin xwar?» 
ACT.11.4	Hingê Petrûs dest pê kir, yek bi yek ji wan re şîrove kir û got: 
ACT.11.5	«Min li bajarê Yafayê dua dikir. Ez ji hişê xwe çûm û min dîtinî dît. Tiştek wek çarşefeke mezin, bi çar kujên xwe daleqandî, ji ezmên dadiket. Ev tişt heta ba min hat. 
ACT.11.6	Çaxê min zîq lê nêrî, min heywanên çarpê, heywanên wehşî, heywanên ku dişêlin û teyrên ezmên dîtin. 
ACT.11.7	Û min dengek bihîst ku ji min re got: ‹Petrûs, rabe, şerjêke û bixwe.› 
ACT.11.8	Lê min got: ‹Ev dûrî min be, ya Xudan, çimkî tu caran tiştekî murdar an heram neketiye devê min.› 
ACT.11.9	Lê careke din ew deng ji ezmên hat û got: ‹Tiştên ku Xwedê helal kirine, tu heram nehesibîne.› 
ACT.11.10	Ev tişt sê caran çêbû û piştre hemû tişt dîsa hilkişiyan ezmên. 
ACT.11.11	Hema wê gavê, sê zilamên ku ji Qeyseriyê şandibûn pey min, li ber wê mala ku em lê diman sekinîn. 
ACT.11.12	Ruh ji min re got: ‹Bi wan re here û cihêtiyê neke.› Ev her şeş bira jî bi min re hatin û em ketin mala wî zilamî. 
ACT.11.13	Wî jî ji me re got, ku çawa dît, milyaket li mala wî rawesta û jê re got: ‹Bişîne Yafayê û Şimûnê ku jê re Petrûs dibêjin, bîne. 
ACT.11.14	Wê ji te re peyvan bêje, tu û tevahiya mala te, hûnê bi wan xilas bibin.› 
ACT.11.15	Çaxê min dest bi peyivînê kir, Ruhê Pîroz hat ser wan jî, wek ku di destpêkê de hatibû ser me. 
ACT.11.16	Hingê ev peyva ku Xudan gotibû hat bîra min: ‹Yûhenna bi avê imad kir, lê hûnê bi Ruhê Pîroz imad bibin.›
ACT.11.17	Gava me bawerî bi Xudan Îsa Mesîh anî, Xwedê diyariya Ruhê Pîroz da me. Îcar, eger Xwedê eynî diyariya ku dabû me, dabe wan jî, hingê ez kî bûm, ku ez li ber Xwedê rabim.» 
ACT.11.18	Gava wan ev bihîst, dengê xwe birrîn. Pesnê Xwedê dan û gotin: «Nexwe Xwedê ji miletên din re jî rê vekir ku tobe bikin û jiyanê bistînin.»
ACT.11.19	Îcar yên ku ji ber wê zordestiya dema kuştina Steyfan belav bûbûn, heta Fînîkya, Qibris û Entakyayê çûbûn. Wan peyv ji Cihûyan pê ve ji kesî din re negotin.
ACT.11.20	Lê hin ji wan ên ku ji Qibris û Kûrênê bûn, çaxê hatin Entakyayê ji Yewnaniyan re jî dipeyivîn û Mizgîniya Xudan Îsa didan. 
ACT.11.21	Destê Xudan bi wan re bû, gelekan bawerî anî û li Xudan zivirîn. 
ACT.11.22	Xebera vê yekê gihîşt guhê civîna bawermendan a li Orşelîmê û wan Barnabas şand Entakyayê. 
ACT.11.23	Îcar gava ku ew hat, wî kerema Xwedê dît, şa bû û ew hemû şidandin ku ji dil bi Xudan ve girêdayî bimînin. 
ACT.11.24	Çimkî ew zilamekî qenc bû, bi Ruhê Pîroz û baweriyê tije bû. Bi vî awayî elaleteke mezin beşdarî Xudan bû. 
ACT.11.25	Piştre Barnabas çû Tarsûsê, ku li Şawûl bigere 
ACT.11.26	û gava wî ew dît, ew anî Entakyayê. Salek sax ew bi hev re tevî civîna bawermendan diciviyan û gelek mirov hîn dikirin. Û cara pêşî li Entakyayê ji şagirtan re gotin: «Xirîstiyan».
ACT.11.27	Di wan rojan de hin pêxember ji Orşelîmê berjêrî Entakyayê bûn. 
ACT.11.28	Yek ji wan ku navê wî Hagabos bû, rabû û bi rêberiya Ruh got ku wê li tevahiya dinyayê xelayeke giran çêbe. Û ev xela di dema Qeyser Klawdyos de çêbû.
ACT.11.29	Şagirtan biryar da ku her yek ji wan li gor karîna xwe alîkariyê ji bawermendên li Cihûstanê re bişîne. 
ACT.11.30	Wisa jî kirin, bi destê Barnabas û Şawûl ev alîkarî ji rihspiyan re şandin.
ACT.12.1	Wê demê Hêrodês padîşah destê xwe dirêjî hin kesên ji civîna bawermendan kir, da ku cefayê bide wan. 
ACT.12.2	Wî Aqûbê birayê Yûhenna bi şûr kuşt. 
ACT.12.3	Gava wî dît ku ev yek li Cihûyan xweş hat, ew zêde çû, wî Petrûs jî girt. Ev yek di dema Cejna Nanê Şkeva de çêbû. 
ACT.12.4	Gava ku Petrûs girt, ew avêt zîndanê û ji bo ku nobedariya wî bikin, çar kom leşkerên ku her yek ji wan ji çar kesan pêk dihat, danîn ber wî. Niyeta wî ew bû ku piştî Cejna Nanê Şkeva wî derxe ber gel. 
ACT.12.5	Îcar Petrûs di zîndanê de girtî bû, lê civîna bawermendan ji dil û can ji bo wî ji Xwedê dixwest.
ACT.12.6	Şevekê beriya wê roja ku Hêrodês wî derxe meydanê, Petrûs bi du zincîran girêdayî, di navbera du leşkeran de radiza. Û nobedaran li ber derî nobedariya zîndanê dikirin. 
ACT.12.7	Ji nişkê ve milyaketekî Xudan li ba wî rawesta û ronahiyekê di hucreyê de şewq da. Milyaket hincikek li kêleka Petrûs da, ew hişyar kir û got: «Zû rabe!» Hingê zincîr ji destên Petrûs ketin. 
ACT.12.8	Milyaket ji wî re got: «Pişta xwe girêde û çaroxên xwe bixe piyên xwe.» Wî jî wisa kir. Piştre ji wî re got: «Ebayê xwe li xwe bike û li pey min were.» 
ACT.12.9	Petrûs jî derket derve û li pey wî çû; lê nizanibû tiştê ku bi destê milyaket dibe rast e; wî digot qey ew dîtiniyekê dibîne. 
ACT.12.10	Piştî ku ew ji nobedarên pêşî û yên diduyan derbas bûn, ew hatin ba dergehê hesin ê ku diçe nav bajêr. Ew bi xwe li ber wan vebû, ew derketin û di kuçeyekê re derbas bûn; ji nişkê ve milyaket ji wî veqetiya. 
ACT.12.11	Hingê Petrûs hat ser hişê xwe û got: «Niha bi rastî ez dizanim ku Xudan milyaketê xwe şand û ez ji destê Hêrodês û ji hemû ya ku Cihûyan guman dikir, rizgar kirim.»
ACT.12.12	Piştî ku wî ev yek bi zelalî fêm kir, çû mala Meryema diya Yûhennayê ku jê re digotin Marqos. Li wir gelek civiyabûn û dua dikirin. 
ACT.12.13	Çaxê wî li dergehê derve xist, keçikeke xizmetkar a bi navê Roda çû û guhê xwe da derî. 
ACT.12.14	Gava ku dengê Petrûs nas kir, wisa kêfa wê hat, bê ku derî veke, bezî hundir û got ku Petrûs li ber dergeh e. 
ACT.12.15	Wan ji wê re got: «Te hişê xwe winda kiriye!» Lê ew ji ya xwe nehat xwarê. Wan got: «Ew milyaketê wî ye.» 
ACT.12.16	Petrûs li ser hev li dergeh dixist. Gava wan dergeh vekir, wan ew dît û pirr şaş man. 
ACT.12.17	Wî destê xwe hilda, da ku bêdeng bimînin û ji wan re got ku Xudan çawa ew ji zîndanê derxistiye. Û got: «Vê yekê ji Aqûb û ji birayan re bêjin.» Piştre derket û çû dereke din.
ACT.12.18	Gava ku bû sibe, tevliheviya nav leşkeran ne hindik bû, ka gelo çi bi Petrûs hatiye. 
ACT.12.19	Çaxê Hêrodês li wî geriya û ew nedît, nobedar kişandin pirsyariyê û emir kir ku bên kuştin. Û Hêrodês ji Cihûstanê berjêrî Qeyseriyê bû û li wê derê ma.
ACT.12.20	Hêrodês li Sûr û Saydayiyan gelek hêrs bûbû. Hingê ew hemû bi hev re hatin, piştî ku Bilastos şahneyê padîşah kişandin aliyê xwe, lihevhatin xwestin. Çimkî welatê wan ji aliyê xwarinê ve bi welatê Hêrodês ve girêdayî bû. 
ACT.12.21	Îcar di roja ku hat kifşkirin de, Hêrodês cilên xwe yên padîşahiyê li xwe kirin, li ser kursiyê dîwanê rûnişt û ji wan re peyivî. 
ACT.12.22	Hingê xelkê kir qîrîn û gotin: «Ev dengê xwedayekî ye, ne yê mirovan e!» 
ACT.12.23	Û di cih de, ji ber ku wî rûmet nedabû Xwedê, milyaketekî Xudan li wî xist, kurmî bû û mir.
ACT.12.24	Lê peyva Xwedê fireh û zêde dibû. 
ACT.12.25	Barnabas û Şawûl, piştî ku xizmeta xwe anîn serî ji Orşelîmê vegeriyan û Yûhennayê ku jê re digotin Marqos bi xwe re anîn.
ACT.13.1	Di civîna li Entakyayê de pêxember û mamoste hebûn: Barnabas, Şimûnê ku jê re Nîgêr digotin, Lûkyosê ji Kûrênê, Menayînê ku birayê şîrî yê Mîr Hêrodês bû û Şawûl. 
ACT.13.2	Çaxê ku ev diperizîn Xudan û rojî digirtin, Ruhê Pîroz got: «Barnabas û Şawûl ji bo wî karê ku min gazî wan kiriye, veqetînin.» 
ACT.13.3	Hingê piştî ku rojî girtin û dua kirin, destên xwe danîn ser wan û ew şandin.
ACT.13.4	Bi vî awayî ew ji aliyê Ruhê Pîroz ve şandî, dageriyan Sêlûkyayê û ji wir bi gemiyê çûn Qibrisê. 
ACT.13.5	Gava gihîştin Selamîsê, wan peyva Xwedê di kinîştên Cihûyan de dan bihîstin. Yûhenna jî alîkariya wan dikir. 
ACT.13.6	Çaxê ew li seranserê giravê geriyan û hatin Pafosê, wan li wir yekî Cihû, ku pêxemberekî derewîn û sêrbaz bû dît, ku navê wî Baryêşû bû. 
ACT.13.7	Ew dostê Sergiyos Pawlosê walî bû. Walî zilamekî aqilmend bû, wî gazî Barnabas û Şawûl kir û xwest ku peyva Xwedê bibihîze. 
ACT.13.8	Lê Bareyeşû – ku wek Êlûmasê sêrbaz dihat jî zanîn – li ber wan rabû û dixebitî ku walî ji bawerkirinê bizivirîne. 
ACT.13.9	Lê Şawûl, yanî Pawlos, bi Ruhê Pîroz tije bi baldarî li wî nêrî û 
ACT.13.10	got: «Hey kurê Îblîs! Dijminê her rastiyê, bi hemû hîle û xerabiyan tije! Ma tu dev ji xwarûvîçkirina riyên Xudan ên rast bernadî? 
ACT.13.11	Va ye, destê Xudan li hember te ye, tê kor bibî û tu ji bo demekê tavê nabînî.» Di cih de mij û tarî bi ser wî de hat, veşewişî, li yekî geriya ku bi destê wî bigire. 
ACT.13.12	Gava walî dît ku çi bû, wî bawerî anî, ew li hînkirina li ser Xudan gelek şaş ma.
ACT.13.13	Pawlos û hevalên xwe bi gemiyê ji Pafosê bi rê ketin û hatin bajarê Pergêya Pamfîlyayê. Hingê Yûhenna ew hiştin û vegeriya Orşelîmê. 
ACT.13.14	Ew jî ji Pergêyê derbas bûn û hatin Entakya Pisîdyayê û roja Şemiyê ketin kinîştê û rûniştin. 
ACT.13.15	Piştî xwendina Şerîetê û Nivîsarên Pêxemberan, serekên kinîştê rêkirin pey wan û gotin: «Birano, eger peyveke we ya cesaretê ji xelkê re hebe, kerem kin, bêjin.» 
ACT.13.16	Hingê Pawlos rabû, destê xwe hilda û got:
ACT.13.16	«Gelî Îsraêliyan û hûn ên din ên ku ji Xwedê ditirsin, guhdarî bikin. 
ACT.13.17	Xwedayê vî gelê Îsraêl bav û kalên me bijartin û gava li welatê Misrê diman ew kirin miletekî mezin. Bi zendê xwe yê hêzdar ew ji wir deranîn
ACT.13.18	û bi qasî çil salan li çolê bîhna xwe li wan fireh kir.
ACT.13.19	Piştî ku wî li welatê Kenanê heft milet qir kirin, wî welatê wan bi mîrasî da wan.
ACT.13.20	Wê demê nêzîkî çar sed û pêncî salan kişand. Piştî vê yekê wî hukumdar dan wan, heta dema Samûêl pêxember.
ACT.13.21	Piştre wan padîşahek xwest û Xwedê Şawûlê kurê Kîş ji eşîra Binyamîn da wan û wî çil salan padîşahî kir.
ACT.13.22	Piştî ku ew ji text anî xwarê, Dawid rakir ku bibe padîşahê wan û li ser wî weha şahidî kir û got: ‹Min Dawidê kurê Yêşa, zilamekî li gor dilê xwe dît. Ewê hemû daxwazên min bîne cih.›
ACT.13.23	Ji dûndana vî mirovî Xwedê ji Îsraêl re, wek ku soz dabû, Xilaskar Îsa şand. 
ACT.13.24	Hê beriya hatina wî, Yûhenna ji hemû gelê Îsraêl re imada tobekirinê hîn kir.
ACT.13.25	Gava ku Yûhenna karê xwe ber bi qedandinê ve dianî, got: ‹Di gumana we de ez kî me? Ez ne ew im. Lê va ye, yek piştî min tê, ez ne hêja me ku dûlikên çaroxa di lingê wî de vekim.›
ACT.13.26	«Gelî birayan, hûn zarokên dûndana Birahîm û yên din ên ku ji Xwedê ditirsin, ev peyva xilasiyê ji me re hatiye şandin. 
ACT.13.27	Çimkî yên ku li Orşelîmê rûdinin û serekên wan ew nas nekirin, wan dîwana wî kir û ew peyvên pêxemberan ên ku her roja Şemiyê tên xwendin anîn cih. 
ACT.13.28	Bi ser ku ji bo kuştina wî tu sedem nedîtin jî, ji Pîlatos xwestin ku wî bikuje.
ACT.13.29	Piştî ku wan hemû tiştên ku li ser wî hatine nivîsîn anîn cih, ew ji dar anîn xwarê û kirin gorê.
ACT.13.30	Lê Xwedê ew ji nav miriyan rakir. 
ACT.13.31	Gelek rojan ji wan ên ku bi wî re ji Celîlê derketibûn Orşelîmê re xuya bû. Û niha ew li ber gelê me şahidên wî ne.
ACT.13.32	Îcar em Mizgîniya wê soza ku Xwedê ji bav û kalên me re dabû, didin we. 
ACT.13.33	Wî ev soz ji bo me, yanî ji bo zarokên wan, bi rakirina Îsa anî cih. Çawa ku di Zebûra diduyan de jî hatiye nivîsîn:
ACT.13.33	‹Tu Kurê min î;
ACT.13.33	Îro tu ji min re bûyî.›
ACT.13.34	Û li ser rakirina wî ya ji nav miriyan, ku ew êdî venegere rizîbûnê, wî weha gotiye:
ACT.13.34	‹Ezê sozên pîroz û dilsoz ên ku Dawid standibûn, bidim we.›
ACT.13.35	Loma di Zebûreke din de jî weha dibêje:
ACT.13.35	‹Tu nahêlî ku Pîrozê te rizîbûnê bibîne.›
ACT.13.36	«Çimkî piştî ku Dawid di dema xwe de ji bo armanca Xwedê xizmet kir, ew mir û çû ba bav û kalên xwe û riziya. 
ACT.13.37	Lê ewê ku Xwedê ji mirinê rakir, rizîbûn nedît. 
ACT.13.38	Ji bo vê yekê birano, bizanin ku bi destê wî, lêbihûrtina gunehan ji we re tê danbihîstin. 
ACT.13.39	Û her kesê ku baweriyê bi Îsa tîne, ji wan hemû tiştên ku bi Şerîeta Mûsa we nikaribû hûn bê sûc bibin, rastdar derdikeve. 
ACT.13.40	Loma hay ji xwe hebin, da ev yeka ku pêxemberan gotiye neyê serê we:
ACT.13.41	‹Binêrin, hûn ên ku tinazên xwe dikin!
ACT.13.41	Şaş bimînin û helak bibin,
ACT.13.41	Çimkî ez di rojên we de karekî dikim
ACT.13.41	Karekî wisa, ku yek ji we re bêje jî,
ACT.13.41	Hûn qet bawer nakin.›
ACT.13.42	Çaxê ku Pawlos û Barnabas derketin derve, xelkê ji wan hêvî kir Şemiya ku bê jî li ser van tiştan ji wan re bipeyivin. 
ACT.13.43	Çaxê civîna di kinîştê de belav bû, gelek Cihû û xwedêperestên ji miletên din li pey Pawlos û Barnabas çûn. Ew jî ji wan re peyivîn û ew hişk şidandin, ku tam di kerema Xwedê de bimînin.
ACT.13.44	Şemiya din, hema bêje tevahiya bajêr ji bo ku peyva Xudan bibihîze civiya. 
ACT.13.45	Lê gava Cihûyan elalet dîtin, bi çavnebariyê tije bûn, çêr kirin û li hember tiştên ku Pawlos digot rabûn. 
ACT.13.46	Hingê Pawlos û Barnabas, bi ziravî peyivîn û gotin: «Diviya ku pêşî peyva Xwedê ji we re bihata gotin. Madem ku hûn wê red dikin û xwe hêjayî jiyana herheyî nabînin, va ye, em jî li miletên din dizivirin. 
ACT.13.47	Çimkî Xudan li me weha emir kiriye:
ACT.13.47	‹Min tu kirî ronahiya miletan,
ACT.13.47	Da ku tu xilasiyê heta bi kujê dinyayê yê herî dûr bibî.›
ACT.13.48	Gava yên ji nav miletan ev bihîst, şa bûn û pesnê peyva Xudan dan û yên ku ji bo jiyana herheyî hatibûn kifşkirin, bawerî anîn. 
ACT.13.49	Bi vî awayî peyva Xudan li hemû herêmê belav bû. 
ACT.13.50	Lê Cihûyan jinên xwedêperest û qedirbilind û giregirên bajêr rakirin ser piyan, tengahî dan Pawlos û Barnabas û ew derxistin derveyî herêma xwe. 
ACT.13.51	Wan jî toza lingên xwe li hember wan daweşandin û hatin Qonyayê.
ACT.13.52	Îcar şagirt bi şabûnê û bi Ruhê Pîroz tije bûn.
ACT.14.1	Îcar li Qonyayê Pawlos û Barnabas wek her car ketin kinîşta Cihûyan û wisa peyivîn, ku elaleteke mezin hem ji Cihûyan û hem ji miletên din bawerî anîn. 
ACT.14.2	Lê Cihûyên ku bawer nekirin, yên ji miletên din rakirin ser piyan û dilê wan li hember birayan reş kirin. 
ACT.14.3	Ew demeke dirêj li wir man, ji bo Xudan bi ziravî peyivîn; Xudan jî şahidiya peyva kerema xwe dikir, bi destê wan nîşan û karên mezin çêdikirin. 
ACT.14.4	Lê xelkê bajêr bûn du bend; hinekan pişta Cihûyan girt, hinekan jî ya Şandiyan. 
ACT.14.5	Îcar yên ji miletên din û Cihû, bi serokên xwe ve rabûn ku êrîşî wan bikin, wan riswa bikin û bidin ber keviran. 
ACT.14.6	Gava Şandî bi vê yekê hesiyan, reviyan bajarên Lîstra û Derbeyê yên Lûkayonyayê û der û dora wan. 
ACT.14.7	Li wan deran jî wan Mizgînî dida.
ACT.14.8	Li Lîstrayê zilamekî şeht hebû ku li erdê rûdinişt; ew ji zikmakî ve şeht bû û tu caran rêve neçûbû. 
ACT.14.9	Gava ku Pawlos dipeyivî, wî guhdariya wî dikir. Û Pawlos bi baldarî li wî nêrî û dît ku baweriya wî heye, ku sax bibe. 
ACT.14.10	Hingê bi dengekî bilind got: «Rabe û li ser lingên xwe raweste.» Wî jî xwe hilavêt û dest pê kir, rêve çû. 
ACT.14.11	Gava elaletê dît ku Pawlos çi kir, dengê xwe hildan û bi zimanê Lûkayonî gotin: «Îlah di şiklê mirovan de hatine jêr nav me!» 
ACT.14.12	Wan ji Barnabas re got Zews, ji Pawlos re gotin Hermês, çimkî ew peyvbêjê sereke bû.
ACT.14.13	Kahînê Zewsê ku perestgeha wî li derveyî bajêr bû, ga û tacegul anîn ber dergehên bajêr, wî bi elaletê re xwest ku goriyan bide. 
ACT.14.14	Gava ku Şandiyan, yanî Barnabas û Pawlos ev yek bihîstin, wan cilên xwe çirandin, bi nav elaletê ve bezîn, qîriyan û gotin: 
ACT.14.15	«Camêrno, hûn çima wisa dikin? Em jî wek we mirov in, evdên Xwedê ne; em Mizgîniyê ji we re tînin, da ku hûn ji van tiştên pûç li wî Xwedayê jîndar vegerin, yê ku erd û ezman, derya û hemû tiştên ku di wan de ne, afirandine.
ACT.14.16	Di dema nifşên bihûrî de, wî hişt ku her milet li riya xwe here. 
ACT.14.17	Dîsa jî wî xwe bê şahidî nehişt, qencî kir û ji ezmên baran û demsalên berdar dan we; bi xwarinê hûn têr kirin û dilê we tije şabûn kir.» 
ACT.14.18	Bi van peyvan, wan bi zorê kir ku elalet ji bo wan goriyan nede.
ACT.14.19	Lê Cihû ji Entakya û Qonyayê hatin û elalet kişandin aliyê xwe. Hingê wan Pawlos dan ber keviran, ew kaş kirin derveyî bajêr û gotin qey miriye. 
ACT.14.20	Lê gava ku şagirtan dora wî girt, ew rabû û çû nav bajêr. Dotira rojê ew bi Barnabas re çû Derbeyê.
ACT.14.21	Piştî ku wan Mizgînî da wî bajarî û gelek kes kirin şagirt, ew vegeriyan Lîstra, Entakya û Qonyayê. 
ACT.14.22	Wan dilê şagirtan xurt dikir û ew dişidandin ku di baweriyê de bimînin û gotin: «Divê em di gelek tengahiyan re derbas bibin û bikevin Padîşahiya Xwedê.» 
ACT.14.23	Piştî ku wan ji bo her civînê rihspî rakirin, bi dua û rojîgirtinê ew spartin wî Xudanê ku bawerî pê anîbûn.
ACT.14.24	Piştre di Pisîdyayê re derbas bûn û hatin Pamfîlyayê. 
ACT.14.25	Li Pergêyê jî peyva Xwedê gotin û berjêr bûn, çûn Entalyayê. 
ACT.14.26	Ji wir ew bi gemiyê vegeriyan Entakyayê, wê dera ku ji bo vî karê ku anîbûn serî, li kerema Xwedê hatibûn spartin. 
ACT.14.27	Gava hatin, wan civîna bawermendan kom kir û hemû tiştên ku Xwedê bi destê wan kiribûn û çawa deriyê baweriyê li ber miletan vekiribû, tev gotin. 
ACT.14.28	Û ew demeke dirêj li wir bi şagirtan re man.
ACT.15.1	Hinek kesên ku ji Cihûstanê daketibûn Entakyayê, hînî birayan dikirin û digotin: «Eger hûn li gor adeta Mûsa sinet nebin, hûn nikarin xilas bibin.»
ACT.15.2	Îcar piştî ku wan û Pawlos û Barnabas gelek hev birin û anîn û devjenî kirin, hingê birayan biryar da ku Pawlos, Barnabas û hinekên din hilkişin Orşelîmê, da ku ji bo vê yekê bi Şandî û rihspiyan re bipeyivin. 
ACT.15.3	De îcar civînê ew bi rê kirin. Çaxê di Fînîkya û Sameryayê re derbas dibûn, li ser zivirîna miletan a li Xwedê digotin û hemû bawermend pirr şa dikirin. 
ACT.15.4	Çaxê gihîştin Orşelîmê, ji aliyê civînê, Şandî û rihspiyan ve hatin qebûlkirin û hemû tiştên ku Xwedê bi destê wan kiribûn, gotin. 
ACT.15.5	Lê hinek bawermendên ku ji mezheba Fêrisiyan bûn, rabûn û gotin: «Divê ku ew bên sinetkirin û emir li wan bê kirin ku Şerîeta Mûsa pêk bînin.»
ACT.15.6	Şandî û rihspî ji bo ku li ser vê pirsê bipeyivin civiyan. 
ACT.15.7	Piştî gotûbêjeke dirêj, Petrûs rabû û got: «Birano, hûn dizanin ku berî niha Xwedê ji nav we ez bijartim, da ku miletên din peyva Mizgîniyê ji min bibihîzin û baweriyê bînin.
ACT.15.8	Û Xwedayê ku bi dilê mirov dizane, çawa ku Ruhê Pîroz da me, wisa da wan jî û ew erêkirin.
ACT.15.9	Wî dilê wan bi baweriyê paqij kir û tu cihêtî nexist navbera me û wan. 
ACT.15.10	Îcar çima hûn Xwedê diceribînin û nîrekî wisa datînin ser stûyê şagirtan, ku ne bav û kalên me û ne jî me dikaribû ku em hilgirin? 
ACT.15.11	Na, lê em bawer dikin, çawa ku em bi kerema Xudan Îsa xilas dibin, wisa jî ew xilas dibin.»
ACT.15.12	Hingê tevahiya civînê bêdeng ma û guhê xwe dan gotinên Barnabas û Pawlos, yên ku Xwedê bi destê wan gelek nîşan û karên mezin di nav miletên din de kiribûn. 
ACT.15.13	Piştî ku wan peyivîna xwe xilas kir, Aqûb bersîv da û got: «Birano, guhê xwe bidin min. 
ACT.15.14	Şimûn got ku çawa Xwedê pêşî hat serdana miletên din, da ku ji nav wan xelkekî ji bo navê xwe rake. 
ACT.15.15	Ev yek peyvên pêxemberan jî digire, wek ku hatiye nivîsîn:
ACT.15.16	‹Piştî vê yekê ezê vegerim,
ACT.15.16	Û konê Dawid ê ketî dîsa vegirim,
ACT.15.16	Derên wî yên hilweşiyayî careke din ava bikim
ACT.15.16	Û dîsa rakim.
ACT.15.17	Da ku hemû mirovên bi şûn de mayî
ACT.15.17	Û hemû miletên mayî yên ku navê min li ser wan e,
ACT.15.17	Li Xudan bigerin.
ACT.15.18	Ew Xudanê ku ji berê ve ev tişt dane zanîn, vê dibêje.›
ACT.15.19	«Ji ber vê yekê, ez gihîştim vê biryarê ku divê em, wan ên ku ji miletên din li Xwedê dizivirin nedin tengiyê. 
ACT.15.20	Lê em ji wan re binivîsin ku xwe ji tiştên ku bi pêşkêşkirina ji pûtan re murdar bûne, ji fuhûşiyê, ji heywanên mirar û ji xwînê dûr bixin.
ACT.15.21	Çimkî hê ji demên bihûrtî ve di her bajarî de, Şerîeta Mûsa tê hînkirin û her roja Şemiyê di kinîştan de tê xwendin.»
ACT.15.22	Hingê di çavên Şandî û rihspiyan û tevahiya civînê de qenc xuya bû ku ji nav xwe zilaman bibijêrin û bi Pawlos û Barnabas re bişînin Entakyayê. Wan, Cihûdayê ku jê re dibêjin Barsabas û Sîlas, yên ku di nav birayan de sereke bûn, şandin. 
ACT.15.23	Bi destê wan ev name nivîsîn:
ACT.15.23	«Birayên we Şandî û rihspî, silavan li bawermendên ji miletên din ên li Entakya, Sûriye û li Kîlîkyayê dikin.
ACT.15.24	Me bihîst ku hin kesên ji nav me derketine, ku me li wan tembîh nekiriye, bi peyvên xwe hûn reht kirine û serê we tevlihev kirine. 
ACT.15.25	Ji bo vê yekê me hemûyan bi hev re biryar da ku em çend kesan bibijêrin û bi birayên xwe yên hezkirî Barnabas û Pawlos re bişînin ba we. 
ACT.15.26	Wan herduyan di ber navê Xudanê me Îsa Mesîh de mirin dane ber çavên xwe. 
ACT.15.27	Loma me Cihûda û Sîlas şandin, ku ewê bi dev jî eynî tiştan ji we re bêjin. 
ACT.15.28	Çimkî ji Ruhê Pîroz û ji me re jî qenc hat dîtin ku em ji van tiştên ku pêwist in pê ve, barekî din daneynin ser pişta we. 
ACT.15.29	Îcar hûn xwe ji tiştên ku bi pêşkêşkirina ji pûtan re murdar bûne, ji xwînê, ji heywanên mirar û ji fuhûşiyê dûr bixin. Eger hûn xwe ji van tiştan biparêzin, hûnê qenc bikin. Di aştiyê de bimînin.»
ACT.15.30	Îcar ew hatin şandin û daketin Entakyayê. Wan tevahiya komê civand û name dan wan. 
ACT.15.31	Gava wan xwend, bi handana wê şa bûn. 
ACT.15.32	Cihûda û Sîlas, ku ew bi xwe jî pêxember bûn, bi gelek peyvan cesaret û hêz dan birayan. 
ACT.15.33+ACT.15.34	Piştî ku ew demekê li wir man, birayan bi aştî ew bi rê kirin ba yên ku ew şandibûn. 
ACT.15.35	Lê Pawlos û Barnabas li Entakyayê man û bi gelekên din re peyva Xudan hîn kirin û Mizgînî dan.
ACT.15.36	Piştî çend rojan Pawlos ji Barnabas re got: «Were, em vegerin û herin her bajarê ku me peyva Xudan tê de daye bihîstin, serekî bidin xwişk û birayan û bibînin ku ew çawa ne.» 
ACT.15.37	Barnabas xwest Yûhennayê ku jê re dibêjin Marqos jî bi xwe re bibe. 
ACT.15.38	Lê Pawlos qenc nedît yê ku li Pamfîlyayê ji wan veqetiya û bi wan re hew xebitî, bi xwe re bibin.
ACT.15.39	Îcar devjeniyeke dijwar ket nav wan, wisa ku ji hev veqetiyan. Barnabas Marqos hilda û bi gemiyê çû Qibrisê. 
ACT.15.40	Lê Pawlos Sîlas bijart û ket rê; birayan ew spartin kerema Xudan. 
ACT.15.41	Ew li Sûriye û Kîlîkyayê digeriyan û hêz didan civînan.
ACT.16.1	Hingê Pawlos hat Derbe û Lîstrayê jî. Li wir şagirtek hebû ku navê wî Tîmotêyos bû. Ew kurê jineke Cihû ya bawermend bû; lê bavê wî ne Cihû bû. 
ACT.16.2	Birayên ku li Lîstra û Qonyayê bûn, li ser wî bi qencî dipeyivîn. 
ACT.16.3	Pawlos xwest ku ew bi wî re bê; ew hilda û ji ber Cihûyên wan deran ew sinet kir; çimkî hemûyan dizanibû ku bavê wî ne Cihû bû. 
ACT.16.4	Gava ku di bajaran re derbas dibûn, biryarên ku li Orşelîmê ji aliyê Şandî û rihspiyan ve hatibûn dayîn, didan wan, da ku wan pêk bînin. 
ACT.16.5	Bi vî awayî civînên bawermendan di baweriyê de xurt dibûn û roj bi roj hejmara wan zêde dibû.
ACT.16.6	Ew di herêma Firîgya û Galatyayê re derbas dibûn, çimkî Ruhê Pîroz nehişt ku peyva Xwedê li herêma Asyayê bêjin. 
ACT.16.7	Çaxê ew hatin pêşberî Mîsyayê, xwestin ku herin herêma Bîtînyayê, lê Ruhê Îsa destûr neda wan. 
ACT.16.8	Di ber Mîsyayê re derbas bûn, daketin Troyayê. 
ACT.16.9	Bi şev Pawlos di dîtiniyekê de dît ku zilamekî Mekedonî radiwesta, ji wî lava dikir û digot: «Derbasî Mekedonyayê bibe û alîkariya me bike.» 
ACT.16.10	Gava wî ev dîtinî dît, di cih de em xebitîn ku em herin Mekedonyayê. Me jê derxist ku Xwedê gazî me dike ku em Mizgîniyê bidin wan.
ACT.16.11	Em ji Troyayê bi gemiyê derketin û sererast çûn Samotraxê. Dotira rojê em gihîştin Nêyapolîsê. 
ACT.16.12	Em ji wir çûn Filîpyayê, ku ev der bajarekî sereke yê Mekedonyayê ye û koloniyeke Romayê ye. Em li vî bajêrî çend rojan man. 
ACT.16.13	Roja Şemiyê em di dergehê bajêr re derketin û çûn ber lêva çem, çimkî em difikirîn ku li wir cihekî duakirinê heye. Em rûniştin û bi jinên ku li wir civiyabûn re peyivîn. 
ACT.16.14	Di nav wan de jineke xwedêperest a ku navê wê Lîdya bû guhdariya me dikir. Ew ji bajarê Tiyatîrayê bû û cilên binefşî difirotin. Xudan dilê wê vekir, da ku bi baldarî guhê xwe bide tiştên ku Pawlos digotin. 
ACT.16.15	Çaxê ew û maliyên xwe imad bûn, wê ji me hêvî kir û got: «Eger hûn min bawermendeke Xudan dihesibînin, kerem kin, werin mala min û li wir bimînin.» Û zor li me kir, em birin.
ACT.16.16	Û rojekê, çaxê em diçûn cihê duakirinê, keçikeke xizmetkar a ku ruhê falbaziyê pê re hebû, rastî me hat. Wê bi falvekirinê ji xwediyên xwe re gelek pere dida qezenckirin. 
ACT.16.17	Keçik li pey me û Pawlos dihat û bi qîrîn digot: «Ev mirovên ha xizmetkarên Xwedayê Herî Berz in, ew riya xilasiyê bi we didin zanîn.» 
ACT.16.18	Keçikê bi rojan ev yek kir. Lê li zora Pawlos çû, zivirî û ji ruh re got: «Ez bi navê Îsa Mesîh li te emir dikim, ji wê derkeve.» Û hema wê gavê ruh ji wê derket.
ACT.16.19	Îcar gava ku xwediyên wê dîtin ku hêviya wan a qezenckirina peran ji dest derket, wan Pawlos û Sîlas girtin, kaş kirin meydana sûkê, ba serweran. 
ACT.16.20	Çaxê ew anîn ba serwerên bajêr, wan got: «Ev mirovên ha bajarê me tevlihev dikin, ev Cihû ne 
ACT.16.21	û adetên ku ji bo me Romayiyan çênabin ku em bikin, an qebûl bikin, hîn dikin.» 
ACT.16.22	Hingê elaletê jî êrîşî wan kir, serdarên bajêr cilên ser wan dan çirandin û emir kirin ku bi daran li wan bixin. 
ACT.16.23	Piştî ku gelek li wan xistin, ew avêtin zîndanê û li qerdiyan emir kirin ku baş çavnêriya wan bike. 
ACT.16.24	Li ser vê emirkirinê, wî ew kirin hucreya hundir û lingên wan qeyd kirin.
ACT.16.25	Li dora nîvê şevê Pawlos û Sîlas dua dikirin û ji Xwedê re lavije digotin. Girtiyan jî guhdariya wan dikir. 
ACT.16.26	Ji nişkê ve erdhejîneke wisa mezin çêbû ku bingehên girtîgehê veleqiyan. Û di cih de hemû derî û zincîrên her kesî vebûn. 
ACT.16.27	Çaxê qerdiyan hişyar bû û dît ku deriyên zîndanê vekirî ne, şûrê xwe kişand û dikir ku xwe bikuje. Çimkî wî got qey hemû girtî reviyane. 
ACT.16.28	Lê Pawlos bi dengekî bilind gazî kir û got: «Nebe tu xwe bikujî; em hemû li vir in!» 
ACT.16.29	Qerdiyan ronahî xwest û ket hundir, lerizî û xwe avêt ber Pawlos û Sîlas. 
ACT.16.30	Wî ew anîn derve û got: «Ezbenî, ez çi bikim, da ku ez xilas bibim?» 
ACT.16.31	Wan jî bersîv da û gotin: «Baweriya xwe bi Xudan Îsa bîne, tu û mala te jî hûnê xilas bibin.» 
ACT.16.32	Û wan peyva Xudan ji wî û ji hemûyên li mala wî re gotin. 
ACT.16.33	Hema di wê saeta şevê de, wî ew birin û birînên wan şuştin. Û di cih de ew û hemû maliyên wî imad bûn. 
ACT.16.34	Wî ew derxistin mala xwe, sifre li ber wan danî. Ew gelek şa bû ku wî û tevahiya mala wî bawerî bi Xwedê anîn.
ACT.16.35	Çaxê bû roj, serwerên bajêr wezîfedar şandin û gotin: «Wan mirovan berdin.» 
ACT.16.36	Hingê qerdiyan ev yek ji Pawlos re got: «Serwerên bajêr xeber şandin ku hûn bên berdan; de îcar derkevin û bi silamet herin.» 
ACT.16.37	Lê Pawlos li wan vegerand û got: «Em ên ku hemwelatiyên Romayî ne, bêyî ku dîwana me bê kirin, li ber xelkê li me xistin û em avêtin zîndanê. Niha bi dizî me derdixin? Na, ev yek çênabe! Bila ew bi xwe bên û me derxin.» 
ACT.16.38	Hingê wezîfedaran ev peyv ji serdarên bajêr re gotin. Gava wan bihîst ku ew hemwelatiyên Romayî ne, tirsiyan. 
ACT.16.39	Hatin, hêvî ji wan kirin, ew deranîn û ji wan xwestin ku ji bajêr derkevin. 
ACT.16.40	Piştî ku ji zîndanê derketin, çûn mala Lîdyayê. Li wir xwişk û bira dîtin, han dan wan û çûn.
ACT.17.1	Piştî ku Pawlos û Sîlas di Amfîpolîs û Apolonyayê re derbas bûn, hatin Selanîkê. Li wir kinîşteke Cihûyan hebû. 
ACT.17.2	Û Pawlos, wek ku ji xwe re kiribû adet, çû ba wan û sê rojên Şemiyan li ser Nivîsarên Pîroz bi wan re peyivî. 
ACT.17.3	Ji wan re şîrove kir û îspat kir ku diviya Mesîh cefa bikişanda û ji nav miriyan rabûya û got: «Ev Îsayê ku ez ji we re didim bihîstin, Mesîh e.» 
ACT.17.4	Hinek ji wan, komeke mezin ji Yewnaniyên xwedêperest û hinek jinên xuyayî bawer kirin û beşdarî Pawlos û Sîlas bûn. 
ACT.17.5	Lê Cihûyan çavnebariya wan kir, ji xelkên çarşiyê, hin mirovên xerab kişandin aliyê xwe, elaletek civandin û di bajêr de laleşe çêkirin, êrîşî mala Yason kirin û lê digeriyan ku wan derxin ber xelkê. 
ACT.17.6	Lê çaxê Pawlos û Sîlas nedîtin, wan Yason û çend birayên din kaş kirin ber serwerên bajêr û bi qîrîn gotin: «Ev mirovên ku dinya serobino kirine, hatine vir jî 
ACT.17.7	û Yason ew hewandine mala xwe. Ev hemû li hember qanûnên Qeyser radibin û dibêjin: ‹Padîşahekî din heye, navê wî Îsa ye.›» 
ACT.17.8	Gava elaletê û serwerên bajêr ev gotin bihîstin, hişê wan tevlihev bû û 
ACT.17.9	piştî ku ji Yason û yên din kefîltî standin, ew berdan.
ACT.17.10	Hema wê şevê birayan Pawlos û Sîlas şandin Beroyayê. Çaxê ew gihîştin wir, ew çûn kinîşta Cihûyan. 
ACT.17.11	Ev mirovên li wir ji yên li Selanîkê bêtir hişvekirî bûn. Wan peyv ji dil û can qebûl kir û her roj li ser Nivîsarên Pîroz lêkolîn kirin, ka gelo ev tişt wisa ne. 
ACT.17.12	Îcar gelekan ji wan bawerî anî, di nav wan de jinên Yewnanî yên qedirbilind û mêr jî ne kêm bûn. 
ACT.17.13	Lê gava Cihûyên Selanîkê hîn bûn ku Pawlos peyva Xwedê li Beroyayê jî daye bihîstin, ew hatin wê derê jî, elalet têkdan û rakirin ser piyan. 
ACT.17.14	Hingê birayan di cih de Pawlos şand ku here ber deryayê, lê Sîlas û Tîmotêyos hê li wir man. 
ACT.17.15	Yên ku ew birin, ew anîn heta Atînayê. Piştî ku ji Pawlos emir standin ku Sîlas û Tîmotêyos zûka herin ba wî, ew paş ve vegeriyan.
ACT.17.16	Çaxê Pawlos li Atînayê li benda wan bû û dît ku bajar bi pûtan tije ye, ruhê wî aciz bû. 
ACT.17.17	Îcar li kinîştê ew bi Cihûyan û bi Yewnaniyên xwedêperest re, li çarşiyê jî her roj rastî kê bihata bi wan re diket peyivînê. 
ACT.17.18	Hin fîlozofên Êpîkûrî û hinên Stoayî jî bi wî re gotûbêj kirin. Hinekan got: «Evê kelkelo dixwaze çi bêje?» Hinekên din jî gotin: «Wisa xuya dibe ku ew xwedayên xerîb dide naskirin.» Çimkî Pawlos li ser Îsa û li ser vejînê mizgînî dida
ACT.17.19	Wan ew girt û anîn Aryopagosê û gotin: «Gelo em dikarin bizanin, ev hîndariya nû ya ku tu didî naskirin çi ye? 
ACT.17.20	Tu hin tiştên xerîb tînî guhên me û loma em dixwazin bizanin ku ev tê çi manê.» 
ACT.17.21	Hemû Atînayî û xerîbên ku li wir diman, ji gotin û bihîstina tiştên nû pê ve, dema xwe bi tiştên din derbas nedikirin.
ACT.17.22	Hingê Pawlos li navenda civîna Aryopagosê rawesta û got: «Gelî zilamên Atînayî, ez we ji her awayî ve gelek dîndar dibînim. 
ACT.17.23	Çaxê ez di nav bajêr de digeriyam û min qenc li tiştên ku hûn diperizinê nêrî, min di nav wan de gorîgehek dît ku li ser nivîsîbû: JI XWEDAYÊ NENAS RE. Îcar vî yê ku hûn bi nezanî diperizinê, ez bi we didim naskirin. 
ACT.17.24	Xwedayê ku dinya û hemû tiştên ku tê de ne çêkiriye, ewê ku Xudanê erd û ezmên e, di perestgehên ku bi destê mirov hatine çêkirin de rûnane.
ACT.17.25	Wek ku ew hewcedarê tiştekî be, bi destê mirovan ji wî re xizmet nayê kirin; çimkî yê ku jiyan, hilm û her tiştî dide hemûyan, ew e. 
ACT.17.26	Ji bavekî, wî hemû miletên dinyayê afirandin û zemanên wan û sînorên dera ku ew lê dijîn, kifş kir ku ew li ser hemû rûyê erdê rûnin. 
ACT.17.27	Wî ev yek kir ku ew li wî bigerin û eger îmkan hebe bi destpelînkê wî bibînin, lê ew ji tu kesî ji me ne dûr e. 
ACT.17.28	Çimkî em bi wî dijîn, bi wî dilivin û bi wî hene.
ACT.17.29	«Îcar ji ber ku em ji dûndana Xwedê ne, divê em nefikirin ku Xwedê wek zêr, zîv, an wek kevirê ku bi hiş û hunerê mirov hatiye çêkirin e. 
ACT.17.30	Xwedê çavên xwe li demên nezanînê neqand, lê niha ew li her derê li hemû mirovan emir dike ku tobe bikin. 
ACT.17.31	Çimkî wî rojek kifş kiriye û ewê di wê rojê de bi destê zilamê ku wî destnîşan kiriye bi dadperwerî dîwana dinyayê bike. Bi rakirina wî ya ji nav miriyan wî ewlehî da hemûyan, ku ji bo vî karî ew mirov hatiye destnîşankirin.»
ACT.17.32	Gava vejîna miriyan bihîstin, hinekan tinazên xwe kirin; lê yên din gotin: «Emê li ser vê yekê careke din guhê xwe bidin te». 
ACT.17.33	Bi vî awayî Pawlos ji nav wan derket. 
ACT.17.34	Lê hinek beşdarî wî bûn û bawerî anîn. Di nav wan de Diyonîsiyosê endamê Aryopagosê û jineke ku navê wê Damerîs bû û hinekên din hebûn.
ACT.18.1	Piştî van tiştan Pawlos ji Atînayê derket û çû Korîntê. 
ACT.18.2	Li wir Cihûyek ku navê wî Akîlas bû dît, ku bi eslê xwe ji Pontosê bû. Ew bi pîreka xwe Priskîla re nû ji Îtalyayê hatibû. Çimkî Qeyser Klawdyos ferman dabû ku hemû Cihû ji Romayê derkevin. Pawlos çû ba wan 
ACT.18.3	û ji ber ku pîşeyê wî eynî bû, li ba wan ma û bi wan re xebitî. Karê wan konçêkerî bû. 
ACT.18.4	Her roja Şemiyê ew li kinîştê diket peyivînê û dixebitî ku baweriya Cihû û Yewnaniyan bîne.
ACT.18.5	Çaxê Sîlas û Tîmotêyos ji Mekedonyayê hatin, Pawlos xwe bi tevahî da hînkirina peyvê û ji Cihûyan re şahidî dikir ku Mesîh, Îsa ye. 
ACT.18.6	Îcar gava ku ew li hember derketin û çêrî wî kirin, wî cilên xwe daweşandin û got: «Bila xwîna we di stûyê we de be! Ez bêrî me. Ji niha û pê ve ezê herim ba miletan.» 
ACT.18.7	Hingê ew ji kinîştê derket û çû mala mirovekî ku navê wî Tîtos Yûstos bû. Ew xwedêperest bû û mala wî li kêleka kinîştê bû. 
ACT.18.8	Serekê kinîştê Krîspos, bi tevahiya maliyên xwe ve bawerî bi Xudan anî. Gelek Korîntiyên ku peyva Pawlos dibihîstin, bawerî dianîn û imad dibûn. 
ACT.18.9	Şevekê di dîtiniyekê de Xudan ji Pawlos re got: «Netirse, bipeyive û bêdeng nemîne. 
ACT.18.10	Çimkî ez bi te re me û tu kes destê xwe dirêjî te nake ku te biêşîne. Ji ber ku li vî bajarî gelek gelê min heye.» 
ACT.18.11	Ew li wê derê salekê û şeş mehan ma; wî di nav wan de peyva Xwedê hîn dikir.
ACT.18.12	Îcar çaxê ku Galiyos li Axayayê walî bû, Cihû bûn yek, li hember Pawlos rabûn û ew derxistin ber dîwanê. 
ACT.18.13	Wan got: «Evê ha baweriya mirovan tîne ku bi riyên li hember qanûnê biperizin Xwedê.» 
ACT.18.14	Gava Pawlos dikir ku bipeyive, Galiyos ji Cihûyan re got: «Eger mesele neheqî an sûcekî xerab bûya, Cihûno, ji xwe minê guhê xwe bida giliyên we. 
ACT.18.15	Madem ku mesele li ser peyv, nav û qanûna we ye, hûn bi xwe lê binêrin. Ez naxwazim bibim dadgerê van tiştan.» 
ACT.18.16	Û wî ew ji dîwanê deranîn. 
ACT.18.17	Hingê hemûyan serekê kinîştê Sostênîs girt û li ber dîwanxanê lê xistin. Lê qet ne xema Galiyos bû.
ACT.18.18	Piştî ku Pawlos gelek rojan li wê derê ma, xatir ji bawermendan xwest û bi gemiyê berê xwe da aliyê Sûriyê. Priskîla û Akîlas jî bi wî re bûn. Wî li Kenxêryayê porê xwe kur kir, çimkî nedreke wî hebû.
ACT.18.19	Çaxê ew gihîştin Efesê, wî ew li wê derê hiştin, ew bi xwe çû hundirê kinîştê û bi Cihûyan re ket peyivînê. 
ACT.18.20	Gava wan jê xwest ku ew hê demeke dirêj bimîne, ew razî nebû. 
ACT.18.21	Lê çaxê xatir ji wan xwest, got: «Xwedê hez bike, ezê dîsa vegerim ba we.» Piştre bi gemiyê ji Efesê derket.
ACT.18.22	Gava hat Qeyseriyê, hilkişiya Orşelîmê, silav li civînê kir û daket Entakyayê.
ACT.18.23	Piştî ku Pawlos demekê li wir ma, derket rê, li herêma Galatya û Firîgyayê cih bi cih çû her derê û hêz da hemû şagirtan.
ACT.18.24	Îcar Cihûyekî ku navê wî Apolos bi eslê xwe ji Skenderyayê û zanebêj bû, hat Efesê. Wî Nivîsarên Pîroz qenc dizanibû. 
ACT.18.25	Di Riya Xudan de hatibû perwerdekirin, bi kelegermiya ruh li ser Îsa rast dipeyivî û hîn dikir, lê tenê imadkirina Yûhenna dizanibû. 
ACT.18.26	Wî dest pê kir, li kinîştê bi ziravî peyivî. Gava Priskîla û Akîlas ew bihîstin, ew birin ba xwe û riya Xwedê hê rastir ji wî re şîrove kirin. 
ACT.18.27	Gava Apolos xwest ku here Axayayê, birayan cesaret danê û ji bo ku wî qebûl bikin name ji şagirtan re nivîsîn. Îcar gava gihîşt wê derê, wî gelek alîkariya wan ên ku bi keremê bawerî anîbûn kir. 
ACT.18.28	Çimkî wî bi eşkereyî dengê Cihûyan dibirrî û bi Nivîsarên Pîroz nîşan dida ku Mesîh, Îsa ye.
ACT.19.1	Îcar gava ku Apolos hê li Korîntê bû, Pawlos di herêmên navîn re derbas bû û hat Efesê û li wir çend şagirt dîtin. 
ACT.19.2	Wî ji wan re got: «Ma gava ku we bawerî anî, we Ruhê Pîroz stand?» Wan lê vegerand û gotin: «Na, me qet nebihîstiye jî ku Ruhê Pîroz heye.» 
ACT.19.3	Hingê wî got: «Lê hûn bi çi imadê hatine imadkirin?» Wan got: «Bi imada Yûhenna.» 
ACT.19.4	Pawlos got: «Imada Yûhenna li ser tobekirinê bû û ji xelkê re digot ku baweriyê bi wî yê ku piştî wî tê bînin, yanî bi Îsa.»
ACT.19.5	Îcar gava ku ev bihîstin, bi navê Xudan Îsa imad bûn. 
ACT.19.6	Çaxê Pawlos destên xwe danîn ser wan, Ruhê Pîroz hat ser wan, bi zimanên din peyivîn û pêxemberîtî kirin. 
ACT.19.7	Ew hemû li dora diwanzdeh zilaman bûn.
ACT.19.8	Pawlos ket kinîştê, bi qasî sê mehan bi wêrekî peyivî, li ser Padîşahiya Xwedê ket peyivînê û baweriya mirovan dianî. 
ACT.19.9	Çaxê hinekan serhişkî kir, bawer nekirin û li ber xelkê bi xerabî li ser Riyê peyivîn, wî dev ji wan berda, şagirt ji wan veqetandin û her roj di dersxana Tîranos de diket peyivînê. 
ACT.19.10	Vê yekê bi qasî du salan kişand; bi vî awayî hemû yên ku li herêma Asyayê rûdiniştin, hem Cihû û hem jî miletên din peyva Xudan bihîstin.
ACT.19.11	Xwedê bi destê Pawlos gelek kerametên nedîtî kirin. 
ACT.19.12	Heta, çaxê ew destmal û pêşmalên ku li wî ketibûn ji nexweşan re dibirin, nexweşiya wan diçû û ruhên xerab ji wan derdiketin. 
ACT.19.13	Îcar di nav Cihûyan de hin gerokên ku cin derdixistin, dest pê kirin li ser yên ku bi ruhên xerab ketibûn, gazî navê Xudan Îsa kirin û gotin: «Ez bi navê Îsayê ku Pawlos dide bihîstin, li we emir dikim ku hûn derkevin.» 
ACT.19.14	Heft kurên serekkahînekî Cihûyan ê bi navê Skêwa, ev yek dikirin. 
ACT.19.15	Lê ruhê xerab li wan vegerand û got: «Ez Îsa nas dikim û bi Pawlos jî dizanim, lê hûn kî ne?» 
ACT.19.16	Hingê mirovê ku ruhê xerab pê re bû xwe avêt ser wan, zora hemûyan bir, wisa ku ew tazî û birîndar ji wê malê derketin. 
ACT.19.17	Çaxê ev yek ji aliyê hemû Cihû û miletên din ên ku li Efesê rûdiniştin ve hat bihîstin, tirs ket ser hemûyan û navê Xudan Îsa hat bilindkirin. 
ACT.19.18	Gelek ji wan ên ku bawerî anîbûn, dihatin, gunehên xwe eşkere dikirin û kirinên xwe digotin. 
ACT.19.19	Gelek ji wan ên ku sêrbazî dikirin, kitêbên xwe civandin û li ber hemûyan şewitandin. Bihayê wan kitêban hat hesabkirin, pêncî hezar zîv digirt. 
ACT.19.20	Bi vî awayî peyva Xudan hê bêtir belav dibû û hêzdar dibû.
ACT.19.21	Piştî ku ev tişt çêbûn, Pawlos di ruh de biryar da ku di Mekedonya û Axayayê re derbas bibe û here Orşelîmê. Wî got: «Piştî ku ez herim wê derê, divê ez Romayê jî bibînim.» 
ACT.19.22	Wî du alîkarên xwe, Tîmotêyos û Erastos şandin Mekedonyayê û ew bi xwe demeke din jî li herêma Asyayê ma.
ACT.19.23	Di wê demê de xirecirek ne hindik li ser Riyê derket. 
ACT.19.24	Mirovekî zîvker ku navê wî Dîmîtriyos bû, ji zîv perestgehên biçûk ên Artemîsê çêdikirin û bi vê yekê gelek kar ji pîşekaran re derdixist. 
ACT.19.25	Dîmîtriyos ev kesên ha û yên ku bi karên weha ve mijûl dibûn li hev civandin û got: «Gelî hevalan, hûn dizanin ku dewlemendiya me ji vî karî ye. 
ACT.19.26	Hûn dibînin û dibihîzin ku ne tenê li Efesê, hema bêje li tevahiya herêma Asyayê, ev Pawlosê ha dibêje: ‹Yên ku bi destan hatine çêkirin ne xwedê ne› û wî baweriya gelek mirovan aniye û ji rê derxistine. 
ACT.19.27	Îcar talûke ne tenê ew e ku ev pîşeyê me ji giramiya xwe dikeve, lê ev e ku perestgeha xwedaya mezin Artemîs bi tiştekî nayê hesabkirin û mezinahiya wê ya ku li tevahiya herêma Asya û li dinyayê tê perizîn, bêqedir dibe.»
ACT.19.28	Gava ev yek bihîstin, ew bi hêrsê tije bûn û bi qîrîn gotin: «Artemîsa Efesiyan mezin e!» 
ACT.19.29	Bajar tevlihev bû, hevalriyên Pawlos, Gayos û Erîstarxosê Mekedonî bi xwe re kaş kirin û tev bi hev re zêriyan ber tiyatroyê. 
ACT.19.30	Pawlos xwest ku bikeve nav elaletê, lê şagirtan nehişt. 
ACT.19.31	Hin serwerên herêma Asyayê, yên ku dostên wî bûn, xeber jê re şandin û jê hêvî kirin ku neçe tiyatroyê. 
ACT.19.32	Îcar hinekan tiştek, hinekên din jî tiştekî din diqîriyan; çimkî elalet tevlihev bû û gelekan ji wan nizanibû ku ji bo çi kom bûne. 
ACT.19.33	Hinekan ji elaletê, Skenderê ku Cihûyan dabû pêş, derxistin navendê. Skender destê xwe bilind kir û xwest ku li hember elaletê xwe biparêze. 
ACT.19.34	Lê çaxê fêm kirin ku ew Cihû ye, bi qasî du saetan tev bi hev re qîriyan û gotin: «Artemîsa Efesiyan mezin e!» 
ACT.19.35	Îcar çaxê nivîskarê bajêr elalet bêdeng kir, got: «Gelî Efesiyan! Ma li vir kî heye ku nezane bajarê Efesê parêzgerê perestgeha Artemîsa mezin û parêzgerê kevirê wê yê ku ji ezmên hatiye xwarê ye? 
ACT.19.36	Ji xwe ev tişt nayên înkarkirin. Îcar divê hûn bêdeng bin û tiştekî bêtedbîr nekin. 
ACT.19.37	Ev zilamên ku we anîne vir ne dizên perestgehê ne û ne jî çêrî xwedaya me kirine. 
ACT.19.38	Îcar, eger giliyê Dîmîtriyos û pîşekarên bi wî re, li hember kesekî hebe, dadgeh vekirî ne û walî hene. Bila ew hevdû sûcdar bikin. 
ACT.19.39	Lê eger hûn ji wê zêdetir tiştekî bixwazin, bila di civîna resmî de lê bê nêrîn. 
ACT.19.40	Çimkî talûke ev e ku ji bo van tiştên ku îro çêbûne, em dikarin bi serhildanekê bên sûcdarkirin û ji ber ku sedem tune, em nikarin hesabê vê tevliheviyê jî bidin.» 
ACT.19.41	Piştî ku wî ev got, civîn belav kir.
ACT.20.1	Piştî ku hengame rawesta, Pawlos şand pey şagirtan, cesaret da wan, xatir ji wan xwest û berê xwe da riya Mekedonyayê. 
ACT.20.2	Çaxê di van herêman re derbas bû bi gelek peyvan cesaret da bawermendan û hat Yewnanistanê. 
ACT.20.3	Ew sê mehan li wê derê ma. Gava wî karê xwe kir ku here Sûriyê, Cihûyan li hember wî gêrûfenek çêkir. Loma wî biryar da ku di riya Mekedonyayê re vegere. 
ACT.20.4	Ji Beroyayê Sopatrosê kurê Pîros, ji Selanîkiyan Erîstarxos û Sêkûndos, Gayosê Derbeyî û Tîmotêyos û ji herêma Asyayê Tixîkos û Trofîmos bi wî re rêwîtî kirin. 
ACT.20.5	Ev berî me çûbûn û li Troyayê li benda me bûn. 
ACT.20.6	Em jî piştî rojên Cejna Nanê Şkeva bi gemiyê ji Filîpyayê bi rê ketin û di pênc rojan de li Troyayê gihîştin ba wan. Em li wir heft rojan man.
ACT.20.7	Di roja pêşî ya heftiyê de, çaxê em civiyan ku nên bişikênin, Pawlos bi wan re dipeyivî û ji ber ku wî dixwest dotira rojê biçûya, peyivîna xwe heta nîvê şevê dirêj kir. 
ACT.20.8	Li oda jorîn a ku em lê civiyabûn, gelek qendîl hebûn. 
ACT.20.9	Xortekî ku navê wî Eytûxos bû di pencerê de rûdinişt, ket xeweke giran. Pawlos peyivîna xwe gelek dirêj kir, Eytûxos bi xewê ve çû, ji qata sisiyan ket xwarê û miriyî hat hildan. 
ACT.20.10	Lê Pawlos çû jêr, bi ser wî de xwar bû, ew himbêz kir û got: «Nekin qîrîn, ruh hatê.» 
ACT.20.11	Piştre Pawlos derket jorê, nan şikand û xwar, heta ku roj derket bi wan re dûr û dirêj peyivî û rabû çû. 
ACT.20.12	Û xort saxbûyî anîn hundir û gelek dilşa bûn.
ACT.20.13	Em li gemiyê siwar bûn û ber bi Asosê ve çûn. Niyeta me ew bû ku em ji wir Pawlos bistînin gemiyê. Çimkî wî biryar dabû ku peya here. 
ACT.20.14	Ew li Asosê hat pêşiya me, me ew hilda gemiyê û em gihîştin Mitîlînê. 
ACT.20.15	Em ji wê derê bi gemiyê çûn û dotira rojê em gihîştin pêşberî Xiyosê. Roja din em di Samosê re derbas bûn û dotira rojê gihîştin Mîletosê.
ACT.20.16	Çimkî Pawlos biryar dabû ku bi gemiyê bêrawestin di ber Efesê re derbas bibe, da ku dema xwe li herêma Asyayê nebihûrîne. Wî dilezand, ku eger çêbe, di Roja Pentîkostê de li Orşelîmê be.
ACT.20.17	Pawlos ji Mîletosê xeber şand Efesê û rihspiyên civînê gazî ba xwe kirin. 
ACT.20.18	Çaxê ew hatin ba wî, wî ji wan re got: «Hûn bi xwe dizanin, ji roja pêşî ve gava ku min lingê xwe avêtiye herêma Asyayê heta niha, ez çawa di nav we de rabûm û rûniştim. 
ACT.20.19	Min bi hemû dilnizmî û bi hêstirên çavan di nav wan ceribandinên ku ji gêrûfenên Cihûyan hatin serê min, ji Xudan re xizmet kir. 
ACT.20.20	Min xwe ji gotina tu tiştên ku ji bo we kêr tên neda paş, lê min hem bi eşkereyî hînî we kir û hem jî ez mal bi mal geriyam. 
ACT.20.21	Min hem ji Cihû û hem ji miletên din re şahidî kir ku li Xwedê vegerin û baweriyê bi Xudanê me Îsa bînin. 
ACT.20.22	Û va ye, niha ez bi daxwaza Ruh girêdayî diçim Orşelîmê û ez nizanim li wir wê çi bê serê min. 
ACT.20.23	Bi tenê ez dizanim ku Ruhê Pîroz li her bajarî ji min re şahidiyê dike ku zincîr û tengahî li benda min in. 
ACT.20.24	Lê belê ez tu qîmetê nadim xwe bi xwe; armanca min bi tenê ev e ku ez berpirsiyariya xwe û wê xizmeta ku min ji Xudan Îsa standiye bînim serî, ku ez şahidiya Mizgîniya kerema Xwedê bikim.
ACT.20.25	«Va ye, ez dizanim, hûn hemû yên ku ez di nav we de geriyam û min Padîşahî da bihîstin, êdî hûn rûyê min nabînin. 
ACT.20.26	Ji ber vê yekê di roja îro de ez ji we re şahidiyê dikim ku ez ji xwîna her kesî bêrî me. 
ACT.20.27	Çimkî min xwe neda paş, min hemû daxwaza Xwedê ji we re got. 
ACT.20.28	Îcar hay ji xwe û ji hemû keriyê ku Ruhê Pîroz hûn di nav de kirine çavdêr, hebin. Şivantiya civîna bawermendan a Xwedê bikin a ku wî bi xwîna Kurê xwe bi dest xistiye. 
ACT.20.29	Ez dizanim piştî çûyîna min, gurên har ên ku ber kerî nakevin, wê bikevin nav we. 
ACT.20.30	Heta ji nav we bi xwe jî zilam wê derkevin û tiştên xwarûvîç bêjin, da ku şagirtan li pey xwe bibin. 
ACT.20.31	Ji ber vê yekê hişyar bimînin, ji bîr nekin ku sê salan bi şev û bi roj, bi hêstirên çavan min dev ji hişyarkirina her yekî ji we berneda. 
ACT.20.32	Û niha ez we dispêrim Xwedê û peyva kerema wî. Ew peyv dikare we ava bike û di nav hemûyên ku hatine pîrozkirin de mîrasê bide we. 
ACT.20.33	Min çav neda zîv an zêr an cilên tu kesî. 
ACT.20.34	Hûn bi xwe dizanin ku ev destên ha hem ji bo hewcedariya min û hem jî ji bo hewcedariyên wan ên ku bi min re ne xebitîn. 
ACT.20.35	Min di her tiştî de nîşanî we da, ku divê em bi vî awayî gelek bixebitin û alîkariya lewazan bikin û peyvên Xudan Îsa bînin bîra xwe; wî bi xwe digot: ‹Bextewariya dayînê ji ya standinê mezintir e.›»
ACT.20.36	Piştî ku ev tişt gotin, ew bi hemûyan re çû ser çokan û dua kir. 
ACT.20.37	Hemû gelek giriyan, xwe avêtin stûyê Pawlos û ew ramûsan. 
ACT.20.38	Hê bêtir ji ber wê peyva ku wî gotibû: «Êdî hûn rûyê min nabînin» keder girtin. Piştre ew birin heta ba gemiyê û bi rê kirin.
ACT.21.1	Îcar gava em ji wan veqetiyan û bi gemiyê ketin rê, sererast em hatin Kosê. Dotira rojê em gihîştin Rodosê û ji wir jî em hatin Patarayê. 
ACT.21.2	Me gemiyeke ku diçû Fînîkyayê dît, em li wê siwar bûn û bi rê ketin. 
ACT.21.3	Gava ku Qibris xuya bû, me ew li milê çepê hişt, em bi aliyê Sûriyê ve çûn û li bajarê Sûrê rawestan, çimkî diviya barê gemiyê li wir bihata valakirin. 
ACT.21.4	Me şagirt dîtin û em heft rojan li wê derê man. Wan bi Ruh ji Pawlos re digot ku ew neçe Orşelîmê. 
ACT.21.5	Îcar çaxê me rojên xwe li wir temam kirin, em rabûn û bi rê ketin. Hemû bi jin û zarokên xwe ve heta derveyî bajêr em bi rê kirin. Li wir, li ber lêva deryayê em çûn ser çokan, me dua kir û 
ACT.21.6	me xatir ji hevdû xwest. Piştre em ketin gemiyê û ew jî vegeriyan malên xwe.
ACT.21.7	Çaxê me rêwîtiya xwe ya Sûrê temam kir, em gihîştin Pitolêmayê, me silav li xwişk û birayan kir û em rojekê bi wan re man. 
ACT.21.8	Dotira rojê em ji wir derketin û hatin Qeyseriyê. Em çûn mala Filîposê mizgînvanê ku yek ji heftan bû û em li ba wî man.
ACT.21.9	Çar keçên wî yên mêrnekirî yên ku pêxemberîtî dikirin hebûn. 
ACT.21.10	Çaxê em li wir gelek rojan man, pêxemberekî ku navê wî Hagabos bû ji Cihûstanê daket û hat.
ACT.21.11	Ew hat ba me, piştênka Pawlos hilda, bi wê dest û lingên xwe girê dan û got: «Ruhê Pîroz weha dibêje: ‹Li Orşelîmê Cihû wê xwediyê vê piştênkê weha girê bidin û wî bidin destê miletan.›» 
ACT.21.12	Gava me ev bihîst, em û xelkê li wê derê me ji Pawlos hêvî kir ku neçe Orşelîmê. 
ACT.21.13	Hingê Pawlos bersîv da û got: «Ev çi ye hûn dikin; hûn digirîn û dilê min dişikênin? Ez ne tenê ji girêdanê re, lê ez di ber navê Xudan Îsa de li Orşelîmê ji mirinê re jî amade me.» 
ACT.21.14	Çaxê ku wî qîma xwe neanî, em bêdeng man û me got: «Bila daxwaza Xudan be.»
ACT.21.15	Piştî wan rojan me xwe amade kir û em hilkişiyan Orşelîmê. 
ACT.21.16	Hin şagirtên ji Qeyseriyê jî bi me re hatin û em anîn mala Minasonê Qibrisî. Ew şagirtekî kevin bû û emê li mala wî bibûna mêvan.
ACT.21.17	Gava em gihîştin Orşelîmê, birayan bi şahî em qebûl kirin. 
ACT.21.18	Dotira rojê Pawlos bi me re hat ba Aqûb. Hemû rihspî jî amade bûn. 
ACT.21.19	Piştî ku Pawlos silav li wan kir, wî ew tiştên ku Xwedê bi xizmeta wî di nav miletan de kiribûn, yek bi yek gotin. 
ACT.21.20	Gava ku wan ev bihîst, pesnê Xwedê dan û ji Pawlos re gotin: «Birawo, tu dibînî ku di nav Cihûyan de çend hezar mirov hene ku bawerî anîne û hemû jî ji bo Şerîetê xîretkêş in. 
ACT.21.21	Wan li ser te bihîstiye ku tu hemû Cihûyên di nav miletan de hîn dikî ku dev ji Mûsa berdin û dibêjî ku bila ew kurên xwe sinet nekin û li pey adetan neçin. 
ACT.21.22	Îcar em çi bikin? Bêguman wê bibihîzin ku tu hatiyî. 
ACT.21.23	Loma ya ku em ji te re dibêjin, bike. Çar zilamên me yên ku nedreke wan heye, hene.
ACT.21.24	Wan bi xwe re bibe û bi wan re xwe li gor adetan paqij bike û xercê wan bide, da ku ew bikarin porê xwe kur bikin. Hingê hemû wê bizanin tiştên ku li ser te hatine gotin ne rast in û tu bi xwe jî li pey Şerîetê diçî. 
ACT.21.25	Îcar heçî yên ji nav miletên din ku bawerî anîne, me biryar daye û ji wan re nivîsiye ku divê ew xwe ji xwarina ku ji pûtan re tê gorîkirin, ji xwînê, ji heywanên mirar û ji fuhûşiyê dûr bixin.»
ACT.21.26	Hingê Pawlos ew zilam hildan, dotira rojê li gor adetan xwe paqij kir, bi wan re ket Perestgehê û diyar kir ku rojên paqijbûnê yên ku wê gorî ji bo her yekî ji wan bê dayîn, wê kengê temam bibin.
ACT.21.27	Çaxê ev heft roj li ber temambûnê bûn, Cihûyên ku ji herêma Asyayê bûn ew di Perestgehê de dîtin, tevahiya elaletê têkdan. Wan ew girt, 
ACT.21.28	qîriyan û gotin: «Ey Îsraêlîno, werin alîkariyê! Ew mirovê ku li her derê li hember gelê me, li hember Şerîetê û li hember vî cihî hînî her kesî dike, ev e. Bi ser de jî wî hin kesên ku ne Cihû ne anîne Perestgehê û ev cihê pîroz herimandiye.» 
ACT.21.29	Çimkî wan, berî hingê di nav bajêr de Trofîmosê Efesî bi wî re dîtibûn û wan digot qey Pawlos ew aniye Perestgehê. 
ACT.21.30	Hingê tevahiya bajêr rabû ser lingan û elalet bi lez kom bû. Pawlos girtin û kaş kirin derveyî Perestgehê. Dergehên Perestgehê di cih de hatin girtin. 
ACT.21.31	Hê ew dixebitîn ku wî bikujin, gotina ku tevahiya Orşelîmê tevlihev bûye gihîşt serhezarê tabûra leşkeran. 
ACT.21.32	Wî jî zûka leşker û sersed hildan û bi ser wan de hat. Gava wan serhezar û leşker dîtin, dev ji lêxistina Pawlos berdan. 
ACT.21.33	Hingê serhezar hat, ew girt û emir kir ku bi du zincîran bê girêdan. Wî pirsyar kir ku ew kî ye û wî çi kiriye. 
ACT.21.34	Ji ber ku ji elaletê her yekî tiştek digot û dikirin qîrîn, wî ji ber hengameyê ya rast fêm nekir û emir kir ku wî bînin leşkergehê. 
ACT.21.35	Gava Pawlos gihîşt ber derenceyan, ji ber zorkirina elaletê, leşker mecbûr man ku wî hilgirin. 
ACT.21.36	Çimkî elaleta ku li pey dihat diqîriya û digot: «Wî bikujin!»
ACT.21.37	Gava dikirin ku Pawlos bibin leşkergehê, wî ji serhezar re got: «Ma ez dikarim ji te re tiştekî bêjim?» Wî jî lê vegerand û got: «Ma tu bi Yewnanî dizanî? 
ACT.21.38	Hingê lazim e, tu ne yê Misrî bî, ku berî demekê serhildanek çêkir û çar hezar mêrkuj derxistin çolê?» 
ACT.21.39	Pawlos lê vegerand: «Ez mirovekî Cihû me, ji Tarsûsa Kîlîkyayê me, ez hemwelatiyê bajarekî girîng im. Ez ji te hêvî dikim, destûrê bide ku ez ji gel re bipeyivim. 
ACT.21.40	Çaxê wî destûr dayê, Pawlos li ser derenceyan rawesta û destê xwe hilda, da ku xelk bêdeng bibe. Gava ku bêpêjiniyeke mezin çêbû, ew bi zimanê Îbranî peyivî û got:
ACT.22.1	«Bav û birano, niha guhê xwe bidin parastina ku ez li ber we dikim.» 
ACT.22.2	Gava wan bihîst ku ji wan re Îbranî dipeyive, ew bêtir bêdeng man. Hingê wî got: 
ACT.22.3	«Ez zilamekî Cihû me, li Tarsûsa Kîlîkyayê hatime dinyayê, lê ez li vî bajarî mezin bûme, li ber lingên Gamalyêl bi tûndî li gor Şerîeta bav û kalan hatime perwerdekirin û ka îro hûn hemû çawa nin, ez jî ji bo Xwedê xîretkêş bûm.
ACT.22.4	Min heta bi kuştinê jî tengahî da wan ên ku di vê Riyê de bûn, min hem jin û hem jî mêr girêdidan û davêtin zîndanê.
ACT.22.5	Serokkahîn û tevahiya civîna rihspiyan dikarin li ser vê yekê şahidiyê ji min re bikin. Min ji wan nameyek ji bo birayên li Şamê stand û ez çûm wê derê, da ku ez yên ku li wir bûn, girêdayî bi xwe re bînim Orşelîmê, ku ew bên cezakirin.
ACT.22.6	«Îcar gava ku ez di rê de bûm û nêzîkî Şamê dibûm, li dora nîvro, ji nişkê ve ji ezmên ronahiyeke mezin li dora min şewq da. 
ACT.22.7	Ez ketim erdê û min dengek bihîst ku ji min re digot: ‹Şawûl, Şawûl, tu çima tengahiyê didî min?› 
ACT.22.8	Min bersîv da û got: ‹Ya Xudan, tu kî yî?› Hingê wî ji min re got: ‹Ez Îsayê Nisretî me, yê ku tu tengahiyê didiyê.› 
ACT.22.9	Îcar yên ku bi min re bûn ronahî dîtin, lê dengê yê ku bi min re dipeyivî nebihîstin. 
ACT.22.10	Min got: ‹Ez çi bikim, ya Xudan?› Xudan ji min re got: ‹Rabe û here Şamê, her tiştê ku divê tu bikî, wê li wir ji te re bê gotin.› 
ACT.22.11	Çaxê ku ji ber şewqa wê ronahiyê min hew dît, yên ku bi min re bûn bi destê min girtin û ez birim Şamê.
ACT.22.12	«Zilamekî ku navê wî Hananya bû li wir rûdinişt, li gor Şerîetê xwedêtirs bû û hemû Cihû li ser wî bi qencî dipeyivîn. 
ACT.22.13	Ew hat ba min, rawesta û ji min re got: ‹Birayê Şawûl, bila çavên te bibînin!› Û hema di wê gavê de çavên min vebûn û min ew dît. 
ACT.22.14	Wî ji min re got: ‹Xwedayê bav û kalên me tu bijartî, da ku tu daxwaza wî bizanî, Yê Rast bibînî û dengê wî bibihîzî. 
ACT.22.15	Çimkî ji bo tiştên ku te dîtine û bihîstine, tê ji hemû mirovan re bibî şahidê wî. 
ACT.22.16	Îcar tu li benda çi yî? Rabe, imad bibe, gazî navê wî bike û ji gunehên xwe were şuştin.›
ACT.22.17	«Îcar çaxê ku ez vegeriyam Orşelîmê û min di Perestgehê de dua dikir, ez ji hişê xwe çûm, 
ACT.22.18	min ew dît û wî ji min re got: ‹Bilezîne û zûka ji Orşelîmê derkeve, çimkî ew şahidiya te ya li ser min qebûl nakin.› 
ACT.22.19	Û min got: ‹Ya Xudan, ew bi xwe jî dizanin ku li her kinîştê min li yên ku bawerî bi te dianîn dixist û ew davêtin zîndanê. 
ACT.22.20	Gava ku xwîna şahidê te Steyfan rijiya, ez bi xwe jî li wir radiwestam. Ez bi wê yekê razî bûm û min çavdêriya cilên wan ên ku ew kuştin, kir.›
ACT.22.21	Û Xudan ji min re got: ‹Here, çimkî ezê te bişînim cihên dûr ba miletan.›»
ACT.22.22	Heta van peyvan xelkê guhdariya wî kir, lê piştre qîriyan, gotin: «Mirovekî weha ji rûyê erdê rake! Divê yên weha nejîn!» 
ACT.22.23	Çaxê ew diqîriyan, ebayên xwe davêtin û toz divirvirandin hewayê, 
ACT.22.24	serhezar emir kir ku wî bînin leşkergehê, bidin ber qamçiyan û bikişînin pirsyariyê, da ku hîn bibe, ka ev elalet çima weha li hember wî diqîre. 
ACT.22.25	Lê gava ku wan ew bi qayîşên çermîn girêdan, Pawlos ji sersedê ku li ba wî radiwesta re got: «Ma li gor qanûnê ye, ku hûn hemwelatiyekî Romayî, hê berî ku bê dîwankirin, bidin ber qamçiyan?» 
ACT.22.26	Gava sersed ev yek bihîst, ew çû ba serhezar û jê re got: «Tu çi dikî? Ev mirov hemwelatiyê Romayê ye!» 
ACT.22.27	Serhezar hat û ji Pawlos pirsî: «Ji min re bêje: Tu hemwelatiyê Romayî yî?» Wî got: «Erê.» 
ACT.22.28	Serhezar bersîv da û got: «Min bi gelek peran ev hemwelatî bi dest xistiye.» Pawlos got: «Lê ez hemwelatî hatim dinyayê.» 
ACT.22.29	Di cih de yên ku wê ew bikişandana pirsyariyê, xwe jê dan aliyekî. Serhezar bi xwe jî çaxê fêm kir ku ew hemwelatiyê Romayê ye tirsiya, çimkî ew girê dabû.
ACT.22.30	Dotira rojê wî xwest ku rast hîn bibe ka çima Pawlos ji aliyê Cihûyan ve tê sûcdarkirin. Wî zincîrên Pawlos vekirin û li serekên kahînan û li hemû civîna giregiran emir kir ku bicivin. Wî Pawlos anî xwarê û li ber wan da rawestandin.
ACT.23.1	Pawlos bi baldarî li civîna giregiran nêrî û got: «Gelî birayan! Ez heta îro li ber Xwedê bi wijdaneke paqij jiyam.» 
ACT.23.2	Li ser vê yekê Serokkahîn Hananya, li yên ku nêzîkî wî bûn emir kir ku li devê wî bixin. 
ACT.23.3	Hingê Pawlos ji wî re got: «Ey dîwarê spîkirî, Xwedê wê li te bixe! Tu li wir rûniştî yî ku li gor Şerîetê dîwana min bikî, ma tu li dijî Şerîetê emir dikî ku li min bixin?»
ACT.23.4	Yên ku nêzîkî wî bûn gotin: «Ma tu Serokkahînê Xwedê nizim dikî?» 
ACT.23.5	Pawlos got: «Birano, min nizanibû ku ew Serokkahîn e; çimkî hatiye nivîsîn: ‹Tiştekî xerab ji serokê gelê xwe re nebêje.›
ACT.23.6	Çaxê Pawlos fêm kir ku hinek ji wan Fêrisî û hinek ji wan jî Sadûqî ne, di civîna giregiran de bi dengekî bilind got: «Birano, ez Fêrisî me, kurê Fêrisiyan im. Ji ber hêviya ku mirî wê vejîn, dîwana min tê kirin.» 
ACT.23.7	Çaxê wî ev got, di navbera Fêrisî û Sadûqiyan de devjenî çêbû û civîn bû du bend. 
ACT.23.8	– Çimkî Sadûqî dibêjin vejîn, milyaket û ruh tune; lê Fêrisî hemûyan jî qebûl dikin. –
ACT.23.9	Hingê hengameyeke mezin çêbû, hinek Şerîetzanên ji Fêrisiyan rabûn, xwe kişandin wan û gotin: «Em tu xerabiya vî mirovî nabînin. Eger ruh an milyaketekî ji wî re gotibe, wê çi bibe?» 
ACT.23.10	Gava ku bihevketin zêde bû, serhezar tirsiya ku Pawlos perçe bikin. Emir li leşkeran kir ku herin jêr, bi zorê wî ji nav wan hildin û bînin leşkergehê.
ACT.23.11	Dotira şevê Xudan li ba wî rawesta û got: «Bi zirav be! Te çawa li Orşelîmê ji bo min şahidî da, divê tu wisa li Romayê jî ji bo min şahidiyê bidî.»
ACT.23.12	Çaxê bû sibe Cihûyan gotina xwe kir yek û sond xwarin, heta ku Pawlos nekujin, ne bixwin û ne jî vexwin. 
ACT.23.13	Yên ku ev sond xwaribûn ji çilî zêdetir bûn. 
ACT.23.14	Ew çûn ba serekên kahînan û rihspiyan û gotin: «Me hişk sond xwariye, heta ku em Pawlos nekujin, em qet tiştekî tam nakin. 
ACT.23.15	Îcar hûn û civîna giregiran, ji serhezar bixwazin ku wî bîne xwarê ba we, wek ku hûnê lêkolîneke hê rastir li ser Pawlos bikin. Em jî amade ne, hê beriya ku ew bigihîje, em wî bikujin.»
ACT.23.16	Lê xwarziyê Pawlos, bi vê kemîna wan hesiya, çû ket leşkergehê û ji Pawlos re got. 
ACT.23.17	Pawlos jî gazî sersedekî kir û got: «Vî xortê ha bibe ba serhezar, çimkî tiştekî ku jê re bêje heye.» 
ACT.23.18	Îcar sersed ew hilda, anî ba serhezar û got: «Pawlosê girtî gazî min kir û ji min xwest ku ez vî xortî bînim ba te. Tiştekî ku ji te re bêje heye.» 
ACT.23.19	Serhezar bi destê wî girt, ew xewle kir û jê re got: «Tiştê ku tê ji min re bêjî çi ye?» 
ACT.23.20	Wî bersîv da û got: «Cihûyan ya xwe kirine yek ku hêvî ji te bikin ku tu sibê Pawlos bînî ber civîna giregiran, wek ku hê rastir li ser wî bikolin. 
ACT.23.21	Lê tu guhê xwe nede wan, çimkî ji nav wan ji çil zilaman zêdetir di kemînê de li benda wî ne. Wan sond xwariye, heta ku wî nekujin, ew ne bixwin û ne jî vexwin. Niha ew amade ne û li benda razîbûna te ne.» 
ACT.23.22	Hingê serhezar ew berda û li wî emir kir û got: «Ji kesî re nebêje ku te ev ji min re gotiye.»
ACT.23.23	Îcar serhezar gazî du sersedan kir û ji wan re got: «Du sed leşker, heftê siwar û du sed rimdarî amade bikin ku îşev saet di nehan de herin Qeyseriyê. 
ACT.23.24	Wisa jî heywanan peyda bikin, da ku Pawlos siwar bikin û bi ewlehî wî bibin ba walî Felîks.» 
ACT.23.25	Wî nameyek bi vî awayî nivîsî:
ACT.23.26	«Klawdyos Lûsyos silavan li waliyê giranbiha Felîks dike. 
ACT.23.27	Ev zilam ji aliyê Cihûyan ve hatibû girtin û li ber kuştinê bû; lê çaxê ez hîn bûm ku ew hemwelatiyê Romayê ye, ez bi leşkeran ve çûm ser wan û min ew ji destê wan xilas kir. 
ACT.23.28	Ji bo ku ez sedemê sûcdarkirina wî hîn bibim, min ew daxist ber civîna wan a giregiran. 
ACT.23.29	Min dît ku ew ji ber pirsên Şerîeta xwe wî sûcdar dikin, lê tiştekî ku ji ber bê kuştin an girtin, tune. 
ACT.23.30	Çaxê ez hîn bûm ku gêrûfenek li hember wî tê çêkirin, min zûka ew şand ba te. Min tembîh li wan ên ku wî sûcdar dikin jî kir, ku li ber te ya li hember wî bêjin.»
ACT.23.31	Îcar leşkeran, wek ku emir li wan hatibû kirin, Pawlos hildan û bi şev ew birin Antîpatrîsê. 
ACT.23.32	Leşkeran dotira rojê siwarên ku wê bi wî re biçûna hiştin û vegeriyan leşkergehê. 
ACT.23.33	Gava ew hatin Qeyseriyê û name dan walî, Pawlos jî derxistin ber wî. 
ACT.23.34	Çaxê ku wî name xwend, pirsî ka ew ji kîjan herêmê ye. Gava hîn bû ku ew ji Kîlîkyayê ye, 
ACT.23.35	wî got: «Çaxê yên ku giliyê te dikin bên, hingê ezê guhdariya te bikim.» Û emir kir ku Pawlos di qesra Hêrodês de girtî bimîne.
ACT.24.1	Piştî pênc rojan, Serokkahîn Hananya, bi hin rihspiyan û peyvbêj Tertûlos ve daket Qeyseriyê û wan li ber walî giliyê Pawlos kir.
ACT.24.2	Çaxê gazî Pawlos kirin, Tertûlos dest bi sûcdarkirinê kir û got: «Felîksê giranbiha, bi saya serê te demeke dirêj e ku em di aştiyê de dijîn û bi pêşbîniya te ev milet pêşve çûye. 
ACT.24.3	Em vê yekê hergav û li her derê bi spasiyeke mezin qebûl dikin. 
ACT.24.4	Ez naxwazim zêde serê te biêşînim, lê ez hêvî dikim ku ji kerema xwe tu bi kurtî guhdariya me bikî. 
ACT.24.5	Me dît ku ev zilam bûye belayek û di nav hemû Cihûyên dinyayê de tevliheviyê dertîne û yek ji serokên mezheba Nisretiyan e. 
ACT.24.6	Heta wî xwest ku Perestgehê biherimîne, lê me ew girt. 
ACT.24.7+ACT.24.8	Îcar gava ku tu bi xwe wî bikişînî pirsyariyê, tu dikarî hemû tiştên ku em wî pê sûcdar dikin, ji wî hîn bibî.» 
ACT.24.9	Cihû jî beşdarî sûcdarkirinê bûn û gotin ku ev hemû wisa ne.
ACT.24.10	Çaxê walî îşaret da Pawlos ku gotina xwe bêje, wî bersîv da û got:
ACT.24.10	«Ji ber ku ez dizanim bi salan e ku tu dadgerê vî miletî yî, ezê bi kêfxweşî parastina xwe bikim. 
ACT.24.11	Çawa tu bi xwe dikarî hîn bibî, ji diwanzdeh rojan ne zêdetir e ku ez ji bo perizînê derketim Orşelîmê. 
ACT.24.12	Wan nedîtiye ku ez di Perestgehê de bi kesî re ketime peyivînê û ne jî dîtin ku min di kinîştan de an jî di bajêr de xelk rakiriye ser piyan. 
ACT.24.13	Ne jî ew dikarin niha sûcdarkirinên xwe ji te re îspat bikin. 
ACT.24.14	Lê ez vê bi eşkereyî ji te re dibêjim ku li gor Riya ku ew jê re dibêjin mezheb, ez diperizim Xwedayê bav û kalên me û ez bi hemû tiştên ku di Şerîetê û di Nivîsarên Pêxemberan de nivîsî ne bawer dikim. 
ACT.24.15	Wek ku ew bi xwe jî qebûl dikin ku vejîna yên rast û nerast wê çêbe, ev hêviya min jî ji Xwedê heye. 
ACT.24.16	Ji ber vê yekê heta ku ji destê min bê, ez dixebitim ku hem li ber Xwedê û hem li ber mirovan hergav wijdaneke min a paqij hebe. 
ACT.24.17	Îcar piştî çend salan ez hatim ku alîkariya miletê xwe bikim û goriyan pêşkêş bikim.
ACT.24.18	Gava ku min ev dikirin, wan ez di Perestgehê de paqijbûyî dîtim. Ne ez bi elaletê re bûm û ne jî min hengame derxist. 
ACT.24.19	Lê hin Cihûyên ji herêma Asyayê li wê derê hebûn, eger tiştekî wan li hember min hebe, diviya ew li vir li ber te bûna û ez sûcdar bikirama. 
ACT.24.20	An bila evên ha bêjin, gava ku ez li ber civîna giregiran rawestayî bûm, wan çi neheqiya min dît? 
ACT.24.21	Tenê gava ku ez di nav wan de rawesta bûm, min dengê xwe bilind kir û got: ‹Ji ber vejîna miriyan, îro li ber we dîwana min tê kirin.›»
ACT.24.22	Lê Felîksê ku qenc li ser Riyê dizanî, doz da paş û got: «Çaxê ku serhezar Lûsyos dakeve Qeyseriyê, ezê ji bo doza we biryarê bidim.» 
ACT.24.23	Wî li sersed emir kir ku Pawlos girtî bihêlin, hinekî serbest bihêlin û ji hevalên wî yên ku jê re dibin alîkar re nebin asteng.
ACT.24.24	Piştî çend rojan Felîks tevî pîreka xwe ya Cihû Dirûsîla hat, şand pey Pawlos û li ser baweriya ku bi Mesîh Îsa ye, guhdariya wî kir. 
ACT.24.25	Û çaxê ew li ser rastdariyê, li ser xwegirtinê û li ser dîwana ku wê bê peyivî, Felîks tirsiya û got: «Tu niha here, çaxê ez demeke xweşkeys bibînim, ezê gazî te bikim.» 
ACT.24.26	Ji aliyekî ve jî, wî hêvî dikir ku Pawlos wê peran bide wî, ji ber vê yekê wî gelek caran dişand pey wî û pê re dipeyivî.
ACT.24.27	Piştî ku du sal derbas bûn, Porkiyos Fêstos hat cihê Felîks. Ji ber ku Felîks dixwest dilê Cihûyan xweş bike, wî Pawlos girêdayî hişt.
ACT.25.1	Sê roj piştî ku Fêstos gihîşt herêmê, ji Qeyseriyê hilkişiya Orşelîmê. 
ACT.25.2	Li wir serekên kahînan û giregirên Cihûyan li ber wî giliyê Pawlos kirin û 
ACT.25.3	jê xwestin ku qenciyê bi wan bike û wî bîne Orşelîmê. Armanca wan ew bû ku kemînê deynin û di rê de wî bikujin. 
ACT.25.4	Lê Fêstos bersîv da, ku Pawlos li Qeyseriyê di girtîgehê de ye û di nêzîk de ew bi xwe jî wê here wê derê. 
ACT.25.5	Û got: «Îcar bila serekên we bi min re dakevin û eger wî zilamî tiştekî nerast kiribe, bila wî sûcdar bikin.»
ACT.25.6	Ew di nav wan de ji neh-deh rojan zêdetir nema û daket Qeyseriyê. Dotira rojê ew li ser kursiyê dîwanê rûnişt û emir kir ku Pawlos bînin. 
ACT.25.7	Çaxê ew hat, Cihûyên ku ji Orşelîmê hatibûn, hawirdor lê girtin, gelek sûcdarkirinên giran ên ku nikaribûn îspat bikin, li hember wî kirin. 
ACT.25.8	Pawlos parastina xwe kir û got: «Min ne li hember Şerîeta Cihûyan, ne li hember Perestgehê û ne jî li hember Qeyser qet sûc nekiriye.» 
ACT.25.9	Lê Fêstos, ji bo ku dilê Cihûyan xweş bike, ji Pawlos pirsî û got: «Ma tu dixwazî derkevî Orşelîmê û li wir ji bo van tiştan li ber min dîwana te bê kirin?» 
ACT.25.10	Pawlos jî got: «Ez li ber dîwana Qeyser radiwestim, divê li wir dîwana min bê kirin. Min tu neheqî li Cihûyan nekiriye, wek ku tu bi xwe jî qenc dizanî. 
ACT.25.11	Niha eger min neheqî an tiştekî ku heqê wî mirin e, kiribe, ez ji mirinê narevim. Lê eger sûcdarkirinên vanên ha ne rast in, tu kes nikare min bide destê wan. Ez doza xwe dibim ber Qeyser.» 
ACT.25.12	Hingê Fêstos, piştî ku bi şêwirmendên xwe re peyivî, bersîv da û got: «Te doza xwe bir ber Qeyser, tê herî ba Qeyser.»
ACT.25.13	Piştî ku çend roj derbas bûn Egrîpa padîşah û Bernikê hatin Qeyseriyê ku herin serdana Fêstos. 
ACT.25.14	Gava ku wan çend roj li wir derbas kirin, Fêstos doza Pawlos ji padîşah re anî zimên û got: «Li vir zilamekî ku Felîks ew girtî hiştiye heye. 
ACT.25.15	Çaxê ku ez li Orşelîmê bûm, serekên kahînan û rihspiyên Cihûyan giliyê wî li ber min kirin û xwestin ku ez dîwana wî bikim. 
ACT.25.16	Min ji wan re got ku ne adeta Romayiyan e ku yekî bidin dest, heta bi yên ku wî sûcdar dikin re neyê rûbirûkirin û li hember sûcdarkirinên wan fersenda parastinê ji wî re neyê dayîn. 
ACT.25.17	Îcar gava ku ew hatin vir, min bi derengî nexist, dotira rojê ez li ser kursiyê dîwanê rûniştim û min emir kir ku wî zilamî bînin. 
ACT.25.18	Çaxê yên ku giliyê wî dikirin rabûn, wan ew bi tu neheqiya ku min guman dikir, sûcdar nekirin. 
ACT.25.19	Lê li hember wî hin meselên wan hebûn, li ser dînê wan û li ser yekî mirî ku navê wî Îsa ye, lê Pawlos dibêje ku ew sax e. 
ACT.25.20	Ez jî li ser mesela van tiştan dudilî bûm û min ji Pawlos pirsî, ka ew dixwaze here Orşelîmê û li wir ji bo van tiştan dîwana wî bê kirin. 
ACT.25.21	Lê çaxê Pawlos xwest, heta ku Împerator biryarê bide, di bin çavan de bimîne, min emir kir ku ew girtî bimîne heta ku ez wî bişînim ber Qeyser.» 
ACT.25.22	Egrîpa jî ji Fêstos re got: «Min bi xwe jî dixwest ku ez guhdariya vî mirovî bikim.» Fêstos got: «Tê sibê wî bibihîzî.»
ACT.25.23	Îcar dotira rojê Egrîpa û Bernikê bi xemlûxêleke mezin, bi serhezar û giregirên bajêr ve ketin dîwanxanê. Li ser emrê Fêstos Pawlos anîn hundir. 
ACT.25.24	Fêstos got: «Egrîpa padîşah û hemû yên li vir bi me re amade ne, hûn vî mirovî dibînin. Tevahiya Cihûyan, hem li Orşelîmê û hem jî li vir, bi qîrîn li ber min gilî kirin û gotin ku divê ev êdî nejî. 
ACT.25.25	Lê min dît ku wî tiştekî ku heqê wî mirin be, nekiriye. Çaxê wî xwest ku doza wî here ber Qeyser, min biryar da ku ez wî bişînim. 
ACT.25.26	Îcar tiştekî ku ez li ser wî ji efendiyê me re binivîsim tune. Ji ber vê yekê min ew anî pêş we, bi taybetî jî pêş te, ya Egrîpa padîşah. Da ku, piştî ew bê kişandin pirsyariyê, tiştekî ku ez binivîsim hebe. 
ACT.25.27	Çimkî ji min re bêmane tê, ku ez girtiyekî bişînim û tiştên ku pê tê sûcdarkirin nenivîsim.»
ACT.26.1	Îcar Egrîpa ji Pawlos re got: «Destûra te heye ku tu ji bo xwe bipeyivî.» Hingê Pawlos destê xwe bilind kir û dest pê kir xwe parast:
ACT.26.2	«Ya padîşah Egrîpa, ji ber ku ezê îro li ber te, xwe li hember hemû sûcdarkirinên Cihûyan biparêzim, ez xwe bextewar hesab dikim. 
ACT.26.3	Bi taybetî, ji ber ku tu qenc bi hemû adet û meseleyên di nav Cihûyan de dizanî; loma ez hêvî dikim ku tu bi bîhnfirehî guhdariya min bikî.
ACT.26.4	«Hemû Cihû ji xortaniya min ve bi jiyana min dizanin. Ev jiyan ji destpêkê ve di nav gelê min de û li Orşelîmê derbas bûye. 
ACT.26.5	Eger bixwazin şahidiyê bikin, ew ji berê ve min nas dikin ku ez li gor mezheba dînê me ya herî hişk, bi Fêrisîtî jiyam. 
ACT.26.6	Ji ber ku min hêviya xwe bi wê soza ku Xwedê daye bav û kalên me ve girêdaye, ez niha ji bo ku dîwana min bê kirin, li vir radiwestim. 
ACT.26.7	Bi wê hêviya ku bigihîjin wê sozê, diwanzdeh eşîrên me bi şev û bi roj ji dil û can diperizin. Ji ber vê hêviyê, ya padîşah, ez ji aliyê Cihûyan ve têm sûcdarkirin. 
ACT.26.8	Çima baweriya we pê nayê ku Xwedê miriyan rake?
ACT.26.9	«Bi rastî bîr û baweriya min bi xwe jî ev bû ku divê ez li hember navê Îsayê Nisretî gelek tiştan bikim. 
ACT.26.10	Min ev yek li Orşelîmê kir jî. Bi wê desthilatiya ku min ji serekên kahînan standibû, min gelek ji yên pîroz avêtin zîndanê û di kuştina wan de min raya xwe li hember wan dida. 
ACT.26.11	Di hemû kinîştan de min gelek caran ew ceza kirin û min li wan zor kir ku çêran bikin. Ez li hember wan ewqas har bûbûm, heta ku min di bajarên xerîb de jî tengahî da wan.
ACT.26.12	«Di van gerên xwe de, bi peywir û desthilatiya ku min ji serekên kahînan standibûn, ez diçûm Şamê. 
ACT.26.13	Ya padîşah, nîvro di rê de, min ji ezmên ronahiyek dît ku ji ya rojê bi şewqtir bû û dora min û yên bi min re ronahî kir. 
ACT.26.14	Gava em hemû ketin erdê, min dengek bihîst ku bi Îbranî ji min re got: ‹Şawûl, Şawûl, tu çima tengahiyê didî min? Ji te re zehmet e ku tu bi kulmê herî dirêşikê.› 
ACT.26.15	Min got: ‹Tu kî yî, ya Xudan?› Xudan bersîv da û got: ‹Ez Îsa me yê ku tu tengahiyê didiyê. 
ACT.26.16	Lê belê rabe û li ser lingan raweste; çimkî ez ji te re xuya bûm, da ku ez hem ji bo tiştên ku te dîtin û hem jî ji bo wan ên ku ezê bi wan xwe nîşanî te bidim, te şahid û xizmetkar destnîşan bikim. 
ACT.26.17	Ezê te ji gelê te û ji miletên ku ezê te bişînim nav wan, xilas bikim, 
ACT.26.18	da ku tu çavên wan vekî û wan ji tariyê bizivirînî ronahiyê û ji hukumdariya Îblîs vegerînî Xwedê, ku ew lêbihûrtina gunehan bistînin û di nav wan ên ku bi baweriya navê min hatine pîrozkirin de, xweyî mîras bin.›
ACT.26.19	«Loma, ya padîşah Egrîpa, ez li ber vê dîtiniya ezmanî ranebûm. 
ACT.26.20	Lê min pêşî ji yên li Şamê re, piştre ji yên li Orşelîmê û ji yên li tevahiya diyarê Cihûstanê re û ji miletan re jî da zanîn ku divê ew tobe bikin, li Xwedê bizivirin û kirinên ku li tobekirinê tên, bikin.
ACT.26.21	Ji ber vê yekê Cihûyan ez di Perestgehê de girtim û xwestin ku min bikujin. 
ACT.26.22	Lê min alîkarî ji Xwedê stand û ez heta îro mam û ji biçûk û mezinan re şahidiyê didim. Ez ji tiştên ku pêxemberan û Mûsa gotine ku wê çêbin pê ve, tiştekî din nabêjim: 
ACT.26.23	Yanî divê ku Mesîh cefayê bikişîne, di vejîna miriyan de bibe yê pêşî û ji gelê Cihû û ji miletên din re ronahiyê bide zanîn.»
ACT.26.24	Çaxê ku wî weha parastina xwe dikir, Fêstos bi dengekî bilind got: «Te hişê xwe winda kiriye, Pawlos. Zêdexwendina te, te ji ser hişê te dibe!» 
ACT.26.25	Lê belê Pawlos got: «Min hişê xwe winda nekiriye, Fêstosê giranbiha, lê ez peyvên rast bi aqilmendî dibêjim. 
ACT.26.26	Padîşah bi xwe bi van tiştan dizane, loma ez serbest dipeyivim û ez piştrast im ku tiştekî ji van, ji wî ne veşartî ye. Çimkî ev tişt di kuncikekê de çênebûye. 
ACT.26.27	Padîşah Egrîpa, ma baweriya te bi pêxemberan heye? Ez dizanim ku tu bawer dikî.» 
ACT.26.28	Egrîpa ji Pawlos re got: «Tu dibêjî tê di demeke kurt de min bikî Mesîhî?» 
ACT.26.29	Pawlos lê vegerand: «Zû an dereng, ez hêvî ji Xwedê dikim ku ne tenê tu, lê hemû yên ku îro guhdariya min dikin, ev zincîr ne tê de, wek min bin.»
ACT.26.30	Hingê padîşah rabû û bi wî re walî, Bernikê û hemû yên ku pê re rûniştî bûn jî rabûn. 
ACT.26.31	Gava ku derdiketin, ji hev re gotin: «Vî mirovî tiştekî ku ji ber bê kuştin an girtin, nekiriye.» 
ACT.26.32	Û Egrîpa ji Fêstos re got: «Ev mirov dikaribû bihata berdan, eger nexwesta ku doza wî here ber Qeyser.»
ACT.27.1	Gava biryar hat dayîn ku em bi gemiyê herin Îtalyayê, wan Pawlos û hin girtiyên din spartin sersedekî ji tabûra Qeyser, ku navê wî Yûlyos bû. 
ACT.27.2	Em li gemiyeke Edremîtê ya ku diçû keviyên herêma Asyayê siwar bûn û bi nav deryayê ve çûn. Ji Selanîkê Erîstarxosê Mekedonî bi me re bû. 
ACT.27.3	Dotira rojê em li Saydayê peya bûn. Yûlyos qencî bi Pawlos kir û destûr dayê ku here ba dostên xwe, da ku lê binêrin. 
ACT.27.4	Em ji wir bi deryayê ve çûn û ji ber ku ba ji hember me ve dihat, em di aliyê Qibrisê yê bê ba re derbas bûn. 
ACT.27.5	Piştî ku em di deryaya pêşberî Kîlîkya û Pamfîlyayê re derbas bûn, em gihîştin Mîra bajarê Lîkyayê. 
ACT.27.6	Li wir sersed gemiyeke ji Skenderyayê ya ku diçû Îtalyayê dît û em li wê siwar kirin. 
ACT.27.7	Gelek rojan em hêdî hêdî çûn û bi zehmet em gihîştin pêşberî Kinîdosê. Ji ber ku bayê rê neda me, em di aliyê Girîtê yê di bin bayê re, di pêşberî Salmonê re derbas bûn. 
ACT.27.8	Bi zehmet em di vê keviyê de derbas bûn û gihîştin dereke ku jê re dibêjin Lengergeha Bedew, ku nêzîkî bajarê Laseyayê bû.
ACT.27.9	Gelek dem hatibû windakirin, ji xwe Roja Rojiyê bihûrî bû û ji ber ku êdî rêwîtiya deryayê talûke bû, Pawlos şîret li wan kir û
ACT.27.10	got: «Gelî hevalan, ez dibînim ku rêwîtî ne tenê ji bo bar û gemiyê, lê ji bo me bi xwe jî, wê gelek bi ziyan û zehmet be.» 
ACT.27.11	Lê sersed ji gotinên Pawlos zêdetir ji serekê gemîvanan û ji xwediyê gemiyê bawer dikir. 
ACT.27.12	Ji ber ku lengergeh ji bo bihûrandina zivistanê xweşkeys nebû, pirraniya wan biryar da ku ji wir bi deryayê ve herin û eger çêbe bigihîjin Fînîksê û zivistanê li wir derbas bikin. Fînîks lengergeha Girîtê bû, li başûr û li bakûrê rojava dinêrî.
ACT.27.13	Çaxê ku bayekî nerm ê başûr hat, wan guman kir ku ew gihîştin mebesta xwe, lenger kişandin û bi keviya Girîtê ve çûn. 
ACT.27.14	Piştî kêlîkekê, ji aliyê Girîtê ve firtoneke xurt a bakûrê-rojhilat rabû ku jê re digotin ‹Êvrîkilon›. 
ACT.27.15	Firtonê li gemiyê xist, êdî wê nikaribû li hember şeqilan here, me dev jê berda û em hatin xişandin. 
ACT.27.16	Em di giraveke biçûk a ku navê wê Kawda bû re derbas bûn, di bin aliyê wê yê bê ba re, bi zorê me destê xwe gihand qeyikê. 
ACT.27.17	Piştî ku qeyik kişandin jor, gemî ji binî ve bi kendîran asê kirin. Ji tirsa ku wê di Kendava Sirtê de li girên seylakê yên di bin avê de bikevin, taximên gemiyê anîn xwar û bi vî awayî xişxişîn û çûn. 
ACT.27.18	Firtonê gelek zor li me kir, dotira rojê dest pê kirin barê gemiyê avêtin deryayê. 
ACT.27.19	Roja sisiyan bi destên xwe hacetên gemiyê avêtin. 
ACT.27.20	Gelek rojan ne tav û ne jî stêr xuya bûn û firtone ranewesta, êdî hemû hêviya me ya xilasbûnê winda bû.
ACT.27.21	Îcar çaxê ku demeke dirêj wan xwarin nexwar, Pawlos di nav wan de rawesta û got: «Hevalno, diviya ku we bi ya min bikira, hûn ji Girîtê derneketana û we ev ziyan û zehmet nedîtana. 
ACT.27.22	Û niha ez hêvî ji we dikim, bi zirav bin; çimkî kesekî ji we jiyana xwe winda nake, bi tenê gemî wê here. 
ACT.27.23	Çimkî şeva din milyaketekî wî Xwedayê ku ez yê wî me û xizmetê ji wî re dikim, li ba min rawesta, 
ACT.27.24	û got: ‹Netirse Pawlos; divê tu li ber Qeyser rawestî û hemû yên ku bi te re di gemiyê de ne, va ye, Xwedê ew dan xatirê te.› 
ACT.27.25	Loma bi zirav bin, hevalno. Çimkî ez ji Xwedê bawer dikim, wek ku wî ji min re gotiye, wê çêbe. 
ACT.27.26	Lê divê em bikevin giravekê.»
ACT.27.27	Çaxê ku bû şeva çardehan, em hê di deryaya Adriyatîkê de dixişxişîn. Li dor nîvê şevê gemîvanan guman kir ku nêzîkî bejê bûne. 
ACT.27.28	Hingê kûrpîv avêtin û dîtin ku bi qasî bîst baskî ye. Hinekî din pêşve çûn, dîsa pîvan û dîtin ku panzdeh bask e.
ACT.27.29	Ew ditirsiyan ku em li dereke kevirîn bikevin; ji paş gemiyê ve çar lenger avêtin û ji bo ku roj derkeve dua kirin. 
ACT.27.30	Lê çaxê gemîvan dixebitîn ku ji gemiyê birevin û wek ku ji pêş ve wê lenger bavêtana, qeyik berdan deryayê, 
ACT.27.31	Pawlos ji sersed û leşkeran re got: «Eger ev mirov di gemiyê de nemînin, hûn nikarin xilas bibin.» 
ACT.27.32	Hingê leşkeran şerîtên qeyikê birrîn û ew xistin.
ACT.27.33	Serê sibê, Pawlos ji hemûyan hêvî kir ku xwarinê bixwin û got: «Îro çardeh roj e ku hûn radiwestin, we tiştek nexwariye û hûn birçî ne. 
ACT.27.34	Loma ez ji we hêvî dikim ku hûn xwarinê bixwin; çimkî ev ji bo rizgariya we ye. Ji ber ku mûyek ji serê yekî ji we winda nabe.» 
ACT.27.35	Piştî ku wî ev got, nan hilda, li ber hemûyan ji Xwedê re şikir kir, şikand û dest pê kir xwar. 
ACT.27.36	Hingê hemû jî bi zirav bûn û nan xwarin. 
ACT.27.37	– Di gemiyê de em hemû bi hev re du sed û heftê û şeş nefs bûn. – 
ACT.27.38	Piştî ku têr nan xwarin, genim rijandin deryayê û gemî sivik kirin.
ACT.27.39	Çaxê bû roj bej nas nekirin, lê tengaveke ku seylaka wê hebû dîtin û dixwestin, eger çêbe, gemiyê biajon wê derê. 
ACT.27.40	Hingê kendîrên lengeran birrîn, di deryayê de hiştin. Lingên kotelan sist kirin, babezka pêşiyê li bayê vekirin û berê xwe dan seylakê.
ACT.27.41	Lê gemî di nav du herikînên dijber de ma û li wir rawesta; serê gemiyê di erdê de çikilî û hew lebitî. Lê ji ber hêza şeqilan paşiya wê dest pê kir ji hev vebû. 
ACT.27.42	Hingê leşkeran xist dilê xwe ku girtiyan bikujin, da ku kesekî sobayiyê neke û nereve. 
ACT.27.43	Lê sersed xwest ku Pawlos xilas bike, nehişt ku vê niyeta xwe bînin cih. Wî emir kir, pêşî yên ku dizanin sobayiyê bikin, xwe ji gemiyê bavêjin û derkevin bejê 
ACT.27.44	û yên mayî jî, hinek li ser depan û hinek jî li ser perçên gemiyê derkevin bejê. Bi vî awayî hemû xilas bûn û derketin bejê.
ACT.28.1	Piştî ku em xilas bûn, em hîn bûn ku navê giravê Malta ye. 
ACT.28.2	Xelkê giravê camêriyeke nedîtî nîşanî me da. Ji ber serma û barana ku dibarî, agir kirin û em hemû qebûl kirin. 
ACT.28.3	Gava ku Pawlos gurzek hejik berhev kir û danî ser êgir, ji germê koremarek derket û bi destê wî ve zeliqî. 
ACT.28.4	Gava xelkê giravê dît ku marek bi destê wî ve daleqaye ji hev re gotin: «Bêguman, ev mirov mêrkuj e; bi ser ku ew ji deryayê xilas bû jî, Heq nehişt ku ew bijî.» 
ACT.28.5	Lê Pawlos mar veweşand nav êgir û tu ziyan nedît. 
ACT.28.6	Ew li benda Pawlos bûn ku biwerime, an ji nişkê ve bikeve û bimire. Lê piştî ku ew demeke dirêj li hêviyê man û dîtin ku tiştek pê nehat, wan fikra xwe guhert û gotin ku ew xwedayek e.
ACT.28.7	Îcar nêzîkî wê derê zeviyên serokê giravê hebûn ku navê wî Popliyos bû. Wî em qebûl kirin mala xwe û sê rojan bi dostanî em kirin mêvan. 
ACT.28.8	Bavê Popliyos bi tayê û zikêşa bixwîn ketibû û nexweş di nav nivînan de bû. Pawlos çû ba wî, destên xwe danîn ser wî, dua kir û ew qenc kir. 
ACT.28.9	Piştî vê yekê nexweşên giravê yên din jî hatin û qenc bûn. 
ACT.28.10	Wan gelek qedir û qîmeta me girt û gava em bi nav deryayê ve rê ketin, hemû tiştên ku hewcedariya me bi wan hebû, xistin gemiyê.
ACT.28.11	Piştî sê mehan em bi gemiyeke ji Skenderyayê ya ku zivistan li giravê derbas kiribû, bi deryayê ve bi rê ketin; nîşana xwedayên Cêwî li ser gemiyê hebû. 
ACT.28.12	Em gihîştin Sîrekûsê û em sê rojan li wir man. 
ACT.28.13	Ji wir em rabûn û çûn Rêgiyomê. Piştî rojekê bayê başûr rabû û roja diduyan em hatin Potiyolê. 
ACT.28.14	Li wir me xwişk û bira dîtin û ji me hêvî kirin ku em heft rojan li ba wan bimînin. Û bi vî awayî em hatin Romayê. 
ACT.28.15	Çaxê birayên ji wir li ser hatina me bihîstin, heta bi Çarşiya Epiyû û Sê Mêvanxaneyê hatin pêşiya me. Gava Pawlos ew dîtin, şikir ji Xwedê re kir û cesaret stand.
ACT.28.16	Çaxê em ketin Romayê, destûr ji Pawlos re hat dayîn ku bi leşkerê ku nobedariya wî dike re tenê rûne.
ACT.28.17	Îcar piştî sê rojan, Pawlos gazî giregirên Cihûyan kir ku bicivin. Gava ku ew kom bûn, wî ji wan re got: «Birano, bi ser ku min tiştekî li hember gelê me an adetên bav û kalên me nekiriye jî, ez li Orşelîmê hatim girtin û ez dam destê Romayiyan. 
ACT.28.18	Çaxê wan ez kişandim pirsyariyê, wan xwest ku min berdin, çimkî ji bo kuştina min sedemek tunebû. 
ACT.28.19	Lê gava ku Cihû li hember vê yekê derketin, bi ser ku giliyekî min li hember miletê min tunebû jî, ez mecbûr bûm ku doza xwe bibim ber Qeyser.
ACT.28.20	Ji ber vê yekê min xwest ku ez we bibînim û bi we re bipeyivim. Çimkî ez di ber hêviya Îsraêl de bi vê zincîrê girêdayî me.» 
ACT.28.21	Wan lê vegerand û gotin: «Me li ser te tu name ji Cihûstanê nestandine, ne jî yek ji birayên ku hatiye vir xeber daye me, an tiştekî nebaş li ser te gotiye. 
ACT.28.22	Lê em dixwazin ji te bibihîzin ka tu çi difikirî. Çimkî em dizanin ku li her derê li hember vê mezhebê dipeyivin.»
ACT.28.23	Îcar rojek ji bo wî kifş kirin û gelek hatin ba wî, wî cihê ku lê dima. Ew ji serê sibê heta êvarê ji wan re şîrove kir, li ser Padîşahiya Xwedê şahidî kir û xebitî ku hem bi Şerîeta Mûsa û hem jî bi Nivîsarên Pêxemberan baweriya wan bi Îsa bîne. 
ACT.28.24	Hinekan bawerî bi tiştên ku hatibûn gotin, anîn û hinekan jî neanîn. 
ACT.28.25	Çaxê di nav xwe de li hev nehatin, beriya ku herin Pawlos ev peyv got: «Ruhê Pîroz bi devê Îşaya pêxember ji bav û kalên we re weha rast gotiye:
ACT.28.26	‹Here ba vî gelî û bêje:
ACT.28.26	Hûn çiqas bibihîzin jî,
ACT.28.26	Hûn tu caran fêm nakin.
ACT.28.26	Hûn çiqas bibînin jî,
ACT.28.26	Hûn tu caran tênagihîjin.
ACT.28.27	Çimkî dilê vî gelî hişk bûye
ACT.28.27	Guhên wan giran bûne
ACT.28.27	Û wan çavên xwe girtine.
ACT.28.27	Nebe ku ew bi çavên xwe bibînin
ACT.28.27	Û bi guhên xwe bibihîzin
ACT.28.27	Û bi dilê xwe fêm bikin
ACT.28.27	Û vegerin ku ez wan qenc bikim.›
ACT.28.28+ACT.28.29	De îcar bizanin ku ev xilaskirina Xwedê ji miletan re hatiye şandin û ewê guhdarî bikin.»
ACT.28.30	Pawlos du sal sax li mala xwe ya ku kirê kiribû ma û her kesê ku dihat ba wî qebûl dikir. 
ACT.28.31	Wî Padîşahiya Xwedê da bihîstin û bi serbestî, bêyî ku kesek jê re bibe asteng hemû tiştên li ser Xudan Îsa Mesîh hîn dikirin.
ROM.1.1	Ji Pawlosê xulamê Mesîh Îsa yê ku ji bo şandîtiyê hatiye gazîkirin û hatiye veqetandin, da ku Mizgîniya Xwedê 
ROM.1.2	ya ku hê ji berê ve wî bi devê pêxemberên xwe di Nivîsarên Pîroz de soz dabû, belav bike. 
ROM.1.3	Ev Mizgînî li ser Kurê wî ye, ku li gor bedenê ji dûndana Dawid hat 
ROM.1.4	û li gor Ruhê pîroziyê bi vejîna ji nav miriyan, bi hêzdarî Kurê Xwedê hatiye diyarkirin. Ew Xudanê me Îsa Mesîh e. 
ROM.1.5	Me bi destê wî û bi xatirê navê wî kerem û şandîtî stand, da ku em gazî hemû miletan bikin ku baweriyê bînin û bi ya wî bikin. 
ROM.1.6	Hûn jî di nav gazîkiriyên Îsa Mesîh de ne. 
ROM.1.7	Ji we hemû hezkiriyên Xwedê re yên ku li Romayê ne û ji bo pîrozbûnê hatine gazîkirin: Ji Bavê me Xwedê û ji Xudan Îsa Mesîh, kerem û aştî li ser we be.
ROM.1.8	Berî her tiştî ez bi saya Îsa Mesîh, ji bo we hemûyan ji Xwedayê xwe re şikir dikim, çimkî li seranserê dinyayê li ser baweriya we tê gotin. 
ROM.1.9	Ew Xwedayê ku ez bi ruhê xwe di dayîna Mizgîniya Kurê wî de xizmetê jê re dikim, şahidê min e ku ez hergav di duayên xwe de bê rawestin we tînim bîra xwe 
ROM.1.10	û lava dikim ku eger bi daxwaza Xwedê pêk bê, êdî ez bi riyekê bikarim bêm ba we. 
ROM.1.11	Çimkî ez pirr dixwazim we bibînim, da ku ez diyariyeke ruhanî bidim we ku hûn qayîm bibin, 
ROM.1.12	yanî em bi hev re, hûn bi baweriya min û ez bi baweriya we, em bên handan. 
ROM.1.13	Birano, ez dixwazim hûn bizanin ku gelek caran min xist dilê xwe ku ez bêm ba we, lê asteng derketin. Wek di nav miletên din de, ez dixwazim ku di nav we de jî xebata min ber bide.
ROM.1.14	Ez ji Yewnaniyan û ji hovan re, ji zana û nezanan re deyndar im. 
ROM.1.15	Loma ez amade me ku heta ji destê min bê, ez ji we re jî, hûn ên ku li Romayê ne, Mizgîniyê bidim.
ROM.1.16	Çimkî ez ji ber Mizgîniyê şerm nakim. Ji ber ku ew ji her kesê ku bawer dike re ji bo xilasiyê hêza Xwedê ye, pêşî ji bo Cihûyan, hem jî ji bo miletên din. 
ROM.1.17	Çimkî di Mizgîniyê de rastdariya ku ji Xwedê ye, tê eşkerekirin. Ew ji destpêkê heta dawiyê bi baweriyê ye. Wek ku hatiye nivîsîn: «Yê rastdar wê bi baweriyê bijî.»
ROM.1.18	Xezeba Xwedê ji ezmên li hember hemû nepakî û neheqiya wan mirovên ku bi neheqiyê ji rastiyê re dibin asteng, xuya dibe. 
ROM.1.19	Çimkî tiştê ku li ser Xwedê tê zanîn ji wan re diyar e; ji ber ku Xwedê ji wan re eşkere kiriye. 
ROM.1.20	Hê ji afirandina dinyayê ve hêza wî ya herheyî û Xwedêtiya wî, bi ser ku nayên dîtin jî, bi tiştên ku hatine çêkirin bi zelalî tên dîtin û fêmkirin. Loma hêceta wan tune. 
ROM.1.21	Çimkî, bi ser ku Xwedê dizanin jî, bi Xwedêtî rûmet nedanê û ne jî jê re şikir kirin; lê belê fikirîna wan bû pûçîtî û dilê wan ê fêmkor tarî bû. 
ROM.1.22	Wan digot: «Em zana ne», lê bêaqil derketin. 
ROM.1.23	Û rûmeta Xwedayê bêmirin, bi wêneyên mîna mirovê mirindar, teyr, heywanên çarpê û yên ku dişêlin, guhertin.
ROM.1.24	Ji ber vê yekê Xwedê ew bi şehwetên dilê wan dane destê nepakiyê, da ku di nav wan de bedena wan rezîl bibe. 
ROM.1.25	Wan rastiya Xwedê bi derewê guhert, ji Afirandar zêdetir perizîn tiştên afirandî û ji wan re xizmet kirin. Afirandar her û her pîroz e. Amîn.
ROM.1.26	Ji ber vê yekê Xwedê ew dan destê şehwetên şermezariyê; jinên wan jî têkiliya xweheyî bi ya bervajiyê xweheyiyê guhertin. 
ROM.1.27	Bi vî awayî mêran jî dev ji têkiliya xweheyî ya bi jinê re berdan û di şehweta xwe de keribîn hevdû. Mêran bi mêran re riswayîtî kir û di nefsa xwe de heqê jirêderketina xwe standin.
ROM.1.28	Ji ber ku wan naskirina Xwedê hêja nedît, Xwedê ew dan destê fikrên xerab, wisa ku ew tiştên ne li ser rê bikin. 
ROM.1.29	Ew bi her cûreyê neheqî, neqencî, çavbirçîtî û xerabiyê tije ne. Bi çavnebarî, kuştin, pevçûn, hîle û marzikiyê dagirtî ne. Paşgotiniyê dikin, 
ROM.1.30	ketmê dikin, ji Xwedê nefret dikin, serxweçûyî ne, pozbilind û pesinker in, karên xerab saz dikin û bi ya dê û bavê xwe nakin, 
ROM.1.31	fêmkor in, li ser soza xwe namînin, bê dilovanî û bê rehm in. 
ROM.1.32	Bi ser ku fermana Xwedê ya rast a ku dibêje: «Yên tiştên weha dikin, mirin heq kirine», dizanin jî, ew ne tenê van tiştan dikin, lê belê kêfa wan ji yên ku dikin re jî tê.
ROM.2.1	Ji ber vê yekê, ey mirovê ku dadbar dike, tu kî bî jî hêceta te tune. Ji ber ku di tiştê ku tu yên din dadbar dikî de, tu xwe sûcdar derdixî. Çimkî tu yê ku dadbar dikî, tu eynî tiştan dikî.
ROM.2.2	Îcar em dizanin ku dîwankirina Xwedê li gor rastiyê li hember wan e, yên ku tiştên weha dikin. 
ROM.2.3	Ey mirovo! Tu wan ên ku tiştên weha dikin, dadbar dikî û tu bi xwe jî eynî tiştan dikî, ma tu guman dikî ku tê ji dîwana Xwedê birevî? 
ROM.2.4	An ku tu zêdehiya qencî, sebir û bîhnfirehiya wî kêm dibînî? Ma tu nizanî ku qenciya Xwedê te ber bi tobekirinê ve dibe? 
ROM.2.5	Lê tu bi rikdarî û dilê xwe yê bêtobe ji bo Roja Xezebê li hember xwe xezebê dicivînî. Ewê wê rojê, dîwana Xwedê ya dadperwer xuya bibe. 
ROM.2.6	Çimkî ewê li gor kirinên her kesî bide wî.
ROM.2.7	Wê jiyana herheyî bide wan ên ku di kirinên qenc de bi bîhnfirehî li rûmet, siyanet û nemirinê digerin; 
ROM.2.8	lê xezeb û hêrs wê bên ser wan ên ku xweperest in û li gor rastiyê nakin, lê li pey neheqiyê diçin. 
ROM.2.9	Her mirovê ku xerabiyê dike, wê cefa û tengahiyê bikişîne; pêşî Cihû û hem jî miletên din. 
ROM.2.10	Lê ji her kesê ku karê qenc dike re, rûmet, siyanet û aştî wê bê dayîn; pêşî ji Cihûyan re, hem jî ji miletên din re. 
ROM.2.11	Çimkî li ba Xwedê xatirgirtin tune ye.
ROM.2.12	Hemû yên ku bê Şerîet guneh dikin, wê bê Şerîet helak bibin û hemû yên ku di bin Şerîetê de guneh dikin, wê bi Şerîetê dîwana wan bê kirin. 
ROM.2.13	Çimkî li ba Xwedê ne ew ên ku Şerîetê dibihîzin rastdar in, lê belê ew ên ku Şerîetê pêk tînin, wê rastdar derkevin. 
ROM.2.14	Çimkî miletên ku Şerîeta wan tune, gava ji ber xwe tiştên ku Şerîet dixwaze dikin, bi ser ku Şerîeta wan tune jî, ew bi xwe ji bo xwe şerîet in. 
ROM.2.15	Ew nîşan didin ku daxwaza Şerîetê di dilê wan de nivîsî ye. Wijdana wan jî ji wan re şahidiyê dike, çimkî fikrên wan, an wan sûcdar dikin, an jî carna wan diparêzin; 
ROM.2.16	erê, li gor Mizgîniya ku ez didim, rojek wê bê ku Xwedê wê bi destê Mesîh Îsa dîwana tiştên mirovan ên nependî bike.
ROM.2.17	Îcar tu yê ku ji xwe re dibêjî Cihû, tu pişta xwe bi Şerîetê ve girê didî û bi zanîna Xwedê pesnê xwe didî! 
ROM.2.18	Ji ber ku tu bi Şerîetê hatiyî hînkirin, tu daxwaza Xwedê dizanî û tu dikarî bêjî ya herî qenc kîjan e. 
ROM.2.19	Tu ji xwe piştrast î ku tu rêberê koran î û ji bo wan ên ku di tariyê de ne, ronahî yî. 
ROM.2.20	Tu perwerdekarê bêfêman û mamosteyê nezanan î, di Şerîetê de xwediyê tevahiya zanîn û rastiyê yî. 
ROM.2.21	Îcar tu yê ku yên din hîn dikî, ma tu xwe hîn nakî? Tu yê ku li hember diziyê dipeyivî, ma tu didizî? 
ROM.2.22	Tu yê ku dibêjî: «Zînayê nekin», ma tu bi xwe zînayê dikî? Tu yê ku ji pûtan nefret dikî, ma tu perestgehan talan dikî? 
ROM.2.23	Tu yê ku pesnê xwe bi Şerîetê didî, ma tu bi şikandina Şerîetê, Xwedê bêrûmet dikî? 
ROM.2.24	Çawa ku hatiye nivîsîn: «Ji rûyê we di nav miletan de çêrî navê Xwedê tê kirin.»
ROM.2.25	Îcar, eger tu Şerîetê pêk bînî, sinet bi kêr tê, lê eger tu Şerîetê dişikênî, sinetbûna te bûye bêsinetî. 
ROM.2.26	Îcar, eger yê sinetnebûyî emrên Şerîetê pêk bîne, ma bêsinetiya wî sinetbûn nayê hesabkirin? 
ROM.2.27	Û yê ku di bedenê de sinet nebûye, lê Şerîetê pêk tîne, wê te sûcdar derxe, çimkî tu xwediyê nivîsara wê yî û sinetbûyî yî, lê tu Şerîetê dişikênî. 
ROM.2.28	Çimkî Cihû ne ew e ku li ber çav Cihû ye û ne jî sinetbûn ew e ku li ber çav di bedenê de tê kirin. 
ROM.2.29	Lê belê Cihû ew e ku di hundir de Cihû ye û sinetbûn jî sinetbûna dil e; ev ne karê herfê Şerîetê yê, lê karê Ruh e. Pesnê yê weha ne ji mirovan, lê ji Xwedê ye.
ROM.3.1	Madem wisa ye, çi taybetiya Cihûyan heye? An feyda sinetbûnê çi ye? 
ROM.3.2	Bi her awayî gelek e. Berî her tiştî peyvên Xwedê li wan hatine spartin. 
ROM.3.3	Eger hinekan ji wan, bawerî neanîbe, çi dibe? Ma bêbaweriya wan dilsoziya Xwedê betal dike? 
ROM.3.4	Na, tu caran! Bila Xwedê rast û her mirov derewker be. Çawa ku hatiye nivîsîn:
ROM.3.4	«Da ku, tu di peyvên xwe de rastdar derkevî
ROM.3.4	Û çaxê ku bêyî dîwankirin, tu bi ser bikevî.»
ROM.3.5	Lê eger neheqiya me rastdariya Xwedê nîşan dide, em çi bêjin? Ma Xwedê neheq e ku xezeba xwe bîne ser me? – Ez wek mirovan dibêjim. – 
ROM.3.6	Na, tu caran! Nexwe Xwedê wê çawa dîwana dinyayê bike? 
ROM.3.7	Lê eger bi derewkariya min rastiya Xwedê ji bo rûmeta wî zêde dibe, çima ez dîsa wek gunehkarekî, sûcdar têm derxistin? 
ROM.3.8	Çima em nebêjin: «Em xerabiyê bikin, da ku qencî jê derkeve?» wek ku hinek buxtanê li me dikin û tiştên ku me negotine davêjin ser me. Cezaxwarina yên weha rast e.
ROM.3.9	Îcar çi? Ma em Cihû çêtir in? Na, bi tu awayî! Çimkî me berê jî hem Cihû û hem jî miletên din sûcdar kirin ku ew hemû di bin hêza guneh de ne. 
ROM.3.10	Çawa ku hatiye nivîsîn:
ROM.3.10	«Tu kesê rast tune, tenê yek jî tune.
ROM.3.11	Tu kesê ku fêm dike tune,
ROM.3.11	Tu kesê ku li Xwedê digere tune.
ROM.3.12	Hemû ji rê derketin,
ROM.3.12	Hemû bi hev re bêkêr bûn.
ROM.3.12	Tu kesê ku qenciyê dike tune,
ROM.3.12	Yek tenê jî tune.
ROM.3.13	Gewriya wan gora vekirî ye,
ROM.3.13	Bi zimanê xwe dixapînin.
ROM.3.13	Jehra marê reş di bin zimanê wan de ye.
ROM.3.14	Devê wan bi nifir û tehliyê tije ye.
ROM.3.15	Lingên wan ji bo rijandina xwînê bilez in.
ROM.3.16	Şopa wan wêranbûn û rebenî ye
ROM.3.17	Û ew riya aştiyê nizanin.
ROM.3.18	Tirsa Xwedê li ber çavê wan tune.
ROM.3.19	Îcar em dizanin her tiştê ku Şerîet dibêje, ji wan mirovan re dibêje ku di bin Şerîetê de ne, da ku her dev bê girtin û hemû dinya li ber Xwedê sûcdar be. 
ROM.3.20	Çimkî bi kirina Şerîetê tu kes li ber Xwedê rastdar dernakeve. Ji ber ku bi Şerîetê guneh tê zanîn.
ROM.3.21	Lê niha, bêyî şerîetê, rastdariya Xwedê eşkere bû û Şerîet û Nivîsarên Pêxemberan jî jê re şahidiyê dikin. 
ROM.3.22	Ev rastdariya ji Xwedê ya ku bi bawerkirina bi Îsa Mesîh e, ji bo wan hemûyan e ku bawer dikin. Çimkî tu cihêtî tune:
ROM.3.23	Hemûyan guneh kir û ji rûmeta Xwedê bêpar man. 
ROM.3.24	Ew bi kerema wî, bi rizgariya ku bi Mesîh Îsa hatiye, bê berdêl rastdar derdikevin. 
ROM.3.25	Xwedê ew ji bo wan ên ku baweriyê bînin, wek goriyeke kefaretê bi xwîna wî pêşkêş kir. Wî ev kir, da ku dadperweriya xwe nîşan bide, çimkî wî bi sebra xwe çavên xwe li wan gunehên ku berê hatibûn kirin neqand.
ROM.3.26	Wî ev yek kir, da ku di dema niha de rastdariya xwe eşkere bike û ew bi xwe rastdar be û yê ku baweriyê bi Îsa bîne, rastdar derkeve.
ROM.3.27	Îcar pesindan li ku derê ma? Ew li derve ma. Bi çi qanûnê? Ma bi kirina Şerîetê? Na, lê belê bi qanûna baweriyê. 
ROM.3.28	Çimkî bîr û baweriya me ev e ku mirov bêyî kirina Şerîetê, bi baweriyê rastdar derdikeve. 
ROM.3.29	Ma Xwedê, tenê Xwedayê Cihûyan e? Ma ew ne Xwedayê miletên din e jî? Belê, ew yê miletên din e jî, 
ROM.3.30	çimkî Xwedê yek e û ewê yên sinetbûyî ji ber baweriya wan û yên sinetnebûyî jî bi baweriyê rastdar derxe.
ROM.3.31	Eger wisa ye, ma em bi baweriyê Şerîetê betal dikin? Na, tu caran! Lê belê em Şerîetê erê dikin.
ROM.4.1	Nexwe em li ser Birahîmê ku li gor bedenê bavkalê me ye çi bêjin? 
ROM.4.2	Eger Birahîm ji ber kirinên xwe rastdar derketibe, heqê wî heye ku pesnê xwe bide, lê belê ne li ber Xwedê. 
ROM.4.3	Ma Nivîsara Pîroz çi dibêje? «Birahîm ji Xwedê bawer kir û ev yek jê re rastdarî hat hesabkirin.»
ROM.4.4	Eger mirovek kar dike, destmiza wî ne kerem, lê belê deyn tê hesabkirin. 
ROM.4.5	Lê ji wî re, ku ji kirinên xwe ne piştrast e, lê baweriyê bi Xwedayê ku yê nepak rastdar derdixe tîne, baweriya wî rastdarî tê hesab kirin. 
ROM.4.6	Çawa ku Dawid jî li ser bextewariya wî mirovê ku Xwedê wî bêyî kirinan rastdar hesab dike, dibêje:
ROM.4.7	«Xwezî bi wan mirovên ku li neheqiyên wan hatiye bihûrtin
ROM.4.7	Û gunehên wan hatine nixumandin.
ROM.4.8	Xwezî bi wî mirovê ku Xudan ji wî re guneh hesab nake!»
ROM.4.9	Ma ev bextewarî tenê ji bo yên sinetbûyî, an ji bo yên sinetnebûyî ye jî? Em dibêjin ku «baweriya Birahîm jê re rastdarî hat hesab kirin.»
ROM.4.10	Îcar ew çawa rastdar hat hesabkirin? Ma ev piştî sinetbûna wî, an berî sinetbûna wî bû? Ev ne piştî sinetbûna wî bû, lê belê berî sinetbûna wî bû. 
ROM.4.11	Birahîm hê sinetnebûyî nîşana sinetê wek mora rastdariya ku bi baweriyê tê, stand. Bi vî awayî Birahîm bû bavê wan hemûyên ku bê sinet baweriyê tînin, da ku ew jî rastdar bên hesabkirin.
ROM.4.12	Wisa jî Birahîm bû bavê yên sinetbûyî yên ku ne bi tenê sinet bûne, lê li ser şopa baweriya bavê me Birahîm a ku beriya sinetbûna wî hebû, diçin.
ROM.4.13	Çimkî soza ku ji Birahîm û dûndana wî re hat dayîn ku ewê dinyayê mîras bistîne, ne bi riya Şerîetê, lê bi riya rastdariya ku ji baweriyê tê, hat dayîn.
ROM.4.14	Eger yên ku li gor Şerîetê dijîn wêris bin, hingê bawerî pûç û soz betal e.
ROM.4.15	Çimkî Şerîet xezebê tîne; lê dera ku şerîet lê tune, şikandina şerîetê jî tune. 
ROM.4.16	Ji ber vê yekê soz bi baweriyê ve girêdayî ye, da ku bi keremê be û ji bo hemû dûndana Birahîm ewledar be. Ne tenê ji bo yên ku bi Şerîet in, lê belê ji bo yên ku wek Birahîm bawer dikin jî. Çimkî ew bavê me hemûyan e.
ROM.4.17	Çawa ku hatiye nivîsîn: «Min tu kirî bavê gelek miletan.»
ROM.4.18	Birahîm di bêhêvîtiyê de bi hêvî bawer kir û bû «bavê gelek miletan». Wek ku hatibû gotin: «Dûndana te wê weha be.»
ROM.4.19	Çaxê ew fikirî ku hema bêje bedena wî miriye – çimkî ew li dor sed salî bû – û Sara nikare zarokan bîne, ew di baweriyê de qels nebû.
ROM.4.20	Ew bi bawernekirinê li ser soza Xwedê dudilî nebû, lê belê di baweriyê de hêzdar bû û rûmet da Xwedê. 
ROM.4.21	Ew tam piştrast bû, soza ku Xwedê daye ew dikare bike jî. 
ROM.4.22	Ji ber vê yekê baweriya wî «jê re rastdarî hat hesab kirin.»
ROM.4.23	Îcar gotina «jê re rastdarî hat hesab kirin» ne tenê ji bo Birahîm hat nivîsîn, 
ROM.4.24	lê belê ji bo me jî hatiye nivîsîn. Ji me re jî bawerî wê rastdarî bê hesabkirin, em ên ku baweriyê bi wî yê ku Xudanê me Îsa ji nav miriyan rakir, tînin. 
ROM.4.25	Îsa di ber neheqiyên me de teslîmî mirinê hat kirin û ji bo rastderxistina me rabû.
ROM.5.1	Îcar, ji ber ku em bi baweriyê rastdar derketine, em bi saya Xudanê me Îsa Mesîh, bi Xwedê re di aştiyê de ne. 
ROM.5.2	Bi saya wî em bi baweriyê gihîştine vê kerema ku em tê de sekinî ne. Û em bi hêviya rûmeta ku Xwedê wê bide, pesnê xwe didin. 
ROM.5.3	Ne bi vê tenê, lê belê em bi tengahiyên xwe jî pesnê xwe didin, çimkî em dizanin ku tengahî ragirtinê, 
ROM.5.4	ragirtin tecrûbê û tecrûbe jî hêviyê tîne.
ROM.5.5	Û hêvî me nade şermkirin, çimkî hezkirina Xwedê, bi saya Ruhê Pîroz ê ku ji me re hatiye dayîn, rijiyaye dilê me.
ROM.5.6	Ji ber ku hê em qels bûn, Mesîh di dema kifşkirî de ji bo nepakan mir. 
ROM.5.7	Kêm caran yek ji bo mirovekî rast dimire. Ji bo mirovekî qenc belkî yek mirinê bide ber çavê xwe, 
ROM.5.8	lê belê Xwedê hezkirina xwe ya ji me bi vê kifş dike ku hê em gunehkar bûn, Mesîh ji bo me mir. 
ROM.5.9	Îcar niha em bi xwîna wî rastdar derketibin, emê hê çiqas zêdetir bi saya wî ji xezebê xilas bibin. 
ROM.5.10	Çimkî eger hê ku em dijmin bûn, em bi mirina Kurê wî bi Xwedê re li hev hatibin, niha bi wî re lihevhatî, emê hê çiqas bêtir bi jiyana Kurê wî xilas bibin. 
ROM.5.11	Lê belê ji vê zêdetir, em bi saya Xudanê xwe Îsa Mesîhê ku em bi Xwedê re li hev anîne, pesnê xwe didin.
ROM.5.12	Loma ka çawa bi saya yek mirovî guneh ket dinyayê û ji guneh mirin hat, wisa jî mirin derbasî hemû mirovan bû, çimkî hemûyan jî guneh kir.
ROM.5.13	Hê beriya hatina Şerîetê li dinyayê guneh hebû, lê eger şerîet nebe, guneh nayê hesabkirin. 
ROM.5.14	Lê belê mirinê ji dema Adem heta dema Mûsa hukumdarî kir. Heta li ser wan ên ku wek sûcê Adem guneh nekirin jî.
ROM.5.14	Adem mînaka wî kesê ku wê bihata bû. 
ROM.5.15	Lê belê diyarî ne wek neheqiya wî ye. Çimkî eger gelek ji ber sûcê yek mirovî miribin, kerema Xwedê û diyariya bi kerema yek mirovî, yanî bi ya Îsa Mesîh, ji bo gelekan hê bêtir zêde bûye. 
ROM.5.16	Û diyarî ne wek gunehê wî kesî ye. Çimkî dîwankirina yek sûcî, sûcdarî anî, lê diyariya ku piştî gelek neheqiyan hat, rastdariyê tîne. 
ROM.5.17	Çimkî eger mirinê, ji ber neheqiya yek mirovî û bi wî, hukumdarî kiribe, yên ku kerema Xwedê ya zêde û diyariya rastdariyê distînin, wê bi yekî, yanî bi Îsa Mesîh di jiyanê de çiqas bêtir hukumdariyê bikin. 
ROM.5.18	Îcar ka çawa bi neheqiya yek mirovî, hemû mirov sûcdar derketin, wisa jî bi karê rastdariyê yê yekî, ji bo hemû mirovan rastdarî û jiyan hat. 
ROM.5.19	Û çawa bi neguhdariya yek mirovî gelek bûn gunehkar, wisa jî bi guhdana yekî gelek wê rastdar bên derxistin. 
ROM.5.20	Lê Şerîet ket navberê, da ku sûc zêdetir bibe; lê belê li dera ku guneh lê zêde bûye, kerem hê bêtir zêde bûye, 
ROM.5.21	da ku çawa guneh bi mirinê hukumdarî kir, wisa kerem jî bi rastdariyê hukumdariyê bike û bi saya Xudanê me Îsa Mesîh jiyana herheyî bîne.
ROM.6.1	Nexwe em çi bêjin? Ma ji bo ku kerem zêde bibe, em di nav guneh de berdewam bikin? 
ROM.6.2	Na, tu caran! Em ên ku li hember guneh mirine, êdî çawa dikarin di nav guneh de bijîn? 
ROM.6.3	An ma hûn nizanin, em hemû yên ku di hevpariya Mesîh Îsa de imad bûne, em di hevpariya mirina wî de imad bûne. 
ROM.6.4	Îcar em bi imadbûnê bûn hevparên mirina wî, bi wî re hatin veşartin; da ku, çawa Mesîh bi rûmeta Bav ji nav miriyan rabû, wisa em jî di jiyana nûbûyî de rêve herin.
ROM.6.5	Çimkî eger em di mirineke mîna ya wî de bi wî re bûbin yek, emê di vejîna wî de jî bi wî re bibin yek. 
ROM.6.6	Em dizanin ku mirovê me yê kevin bi wî re hatiye xaçkirin, da ku nefsa me ya gunehkar betal bibe û êdî em ji guneh re xulamtiyê nekin. 
ROM.6.7	Çimkî mirovê ku miriye ji guneh azad bûye. 
ROM.6.8	Îcar, eger em bi Mesîh re mirine, em bawer dikin ku emê bi wî re bijîn jî. 
ROM.6.9	Em dizanin ku Mesîh ji nav miriyan rabûye û êdî ew namire û êdî hukumdariya mirinê li ser wî nemaye. 
ROM.6.10	Mirina ku ew mir bi carekê li hember guneh bû, lê jiyana ku ew dijî, ji Xwedê re dijî. 
ROM.6.11	Bi vî awayî hûn jî xwe li hember guneh mirî, lê bi Mesîh Îsa ji bo Xwedê zindî bihesibînin.
ROM.6.12	Îcar nebe ku guneh di bedena we ya mirindar de hukumdariyê bike û nebe ku hûn li gor xwestekên wê bikin. 
ROM.6.13	Ne jî endamên bedena xwe wek hacetên neheqiyê pêşkêşî guneh bikin. Lê belê wek ên ku ji nav miriyan rabûne, xwe pêşkêşî Xwedê bikin û endamên bedena xwe jî wek hacetên rastdariyê pêşkêşî Xwedê bikin. 
ROM.6.14	Çimkî guneh wê li ser we hukumdariyê neke. Ji ber ku hûn ne di bin Şerîetê de, lê belê hûn di bin keremê de ne.
ROM.6.15	Îcar çi? Ji ber ku em ne di bin Şerîetê de, lê belê di bin keremê de ne, ma em guneh bikin? Na, tu caran! 
ROM.6.16	Ma hûn nizanin ku hûn ji bo xulamtiyê xwe bidin destê kê, hûn xulamên wî ne û hûn bi ya wî dikin? An ji bo mirinê hûn xulamên guneh in, an jî ji bo rastdariyê hûn xulamên guhdanê ne. 
ROM.6.17	Lê şikir ji Xwedê re: Bi ser ku hûn xulamên guneh bûn jî, we ji dil û can guh da tewrê wê hîndariya ku hûn lê hatine spartin. 
ROM.6.18	Îcar hûn ji guneh hatin azadkirin û ji rastdariyê re bûn xulam. 
ROM.6.19	Ji ber qelsiya nefsa we ez li gor mirovan dibêjim. Çawa ku we demekê endamên bedena xwe bi xulamtî ji bo neheqiyê pêşkêşî pîsîtî û neheqiyê dikir, wisa jî niha endamên bedena xwe bi xulamtî ji bo pîroziyê pêşkêşî rastdariyê bikin. 
ROM.6.20	Çaxê ku hûn xulamên guneh bûn, hûn ji rastdariyê azad bûn. 
ROM.6.21	Îcar hingê we çi ber ji wan tiştên ku niha hûn ji wan şerm dikin, civand? Dawiya wan tiştan mirin e. 
ROM.6.22	Lê niha hûn ji guneh hatine azadkirin û ji Xwedê re bûne xulam. Berê ku hûn dicivînin, pîrozî ye û dawiya wî jiyana herheyî ye. 
ROM.6.23	Çimkî meaşê ku guneh dide, mirin e; lê diyariya Xwedê, bi Xudanê me Mesîh Îsa jiyana herheyî ye.
ROM.7.1	Ma hûn nizanin, birano – çimkî ez ji yên ku Şerîetê dizanin re dibêjim – heta ku mirov sax e desthilatiya Şerîetê li ser wî heye. 
ROM.7.2	Mesela, jineke mêrkirî heta ku mêrê wê sax e, bi qanûnê pê ve girêdayî ye; lê eger mêrê wê bimire, ew ji wê qanûna ku wê bi mêr ve girêdide, azad dibe. 
ROM.7.3	Îcar, heta ku mêrê wê sax e, ew bibe jina mêrekî din, ew zînakar tê hesibandin. Lê eger mêrê wê bimire, hingê ew ji wê qanûnê azad dibe û ew bibe jina mêrekî din jî, ew ne zînakar e.
ROM.7.4	Bi vî awayî birayên min, hûn bi bedena Mesîh ji Şerîetê re mirin, da ku hûn bibin yên yekî din, yanî wî yê ku ji nav miriyan rabûye û em ji bo Xwedê ber bidin. 
ROM.7.5	Dema ku hê em li gor nefsê dijiyan, xwestekên guneh ên ku bi Şerîetê hişyar dibûn, di endamên bedena me de dixebitîn, da ku ji mirinê re ber bidin. 
ROM.7.6	Lê em li hember Şerîeta ku em girtin mirine, em niha jê hatin azadkirin, da ku em ne di riya kevin a herfên Şerîetê de, lê di riya nû ya Ruh de xizmetê bikin.
ROM.7.7	Îcar em çi bêjin? Ma Şerîet guneh e? Na, tu caran! Lê belê eger Şerîet nebûya, minê nezanibûya ku guneh çi ye. Çimkî eger Şerîetê negota: «Çavê xwe neavêjê tiştekî!»
ROM.7.8	Lê guneh bi rêberiya emir fersend dît û her cûreyê çavavêtinê di dilê min de peyda kir. Çimkî Şerîet tune be, guneh mirî ye. 
ROM.7.9	Ez bi xwe ji bo demekê bê Şerîet zindî bûm, lê gava emir hat, guneh vejiya 
ROM.7.10	û ez mirim. Ew emrê ku diviya jiyan bianiya, bû sedemê mirina min. 
ROM.7.11	Çimkî guneh bi rêberiya emir fersend dît, ez xapandim û bi destê wî ez kuştim. 
ROM.7.12	Îcar Şerîet pîroz e û emir pîroz, rast û qenc e.
ROM.7.13	Nexwe, ma tiştê qenc ji min re mirin anî? Na, tu caran! Lê guneh, ji bo kifş bibe ku guneh e, bi tiştê qenc ji min re mirin anî, da ku bi saya emir guneh hê bêtir gunehkarî bê dîtin. 
ROM.7.14	Çimkî em dizanin ku Şerîet ruhanî ye, lê ez nefsanî me û wek xulamekî ji guneh re hatime firotin. 
ROM.7.15	Ez nizanim ku ez çi dikim. Çimkî tiştê ku ez dixwazim ez nakim, lê belê tiştê ku ez jê nefret dikim, ez dikim.
ROM.7.16	Lê eger tiştê ku ez naxwazim ez dikim, ez erê dikim ku Şerîet qenc e. 
ROM.7.17	Nexwe, hingê yê ku vî tiştî dike ne ez im, lê belê ew gunehê ku di dilê min de rûdine, dike. 
ROM.7.18	Çimkî ez dizanim ku di dilê min de, yanî di nefsa min de, tiştekî qenc nasekine. Daxwaza min heye, lê ez nikarim tiştê qenc pêk bînim 
ROM.7.19	Tiştê qenc ê ku ez dixwazim, ez nakim; lê belê tiştê xerab ê ku ez naxwazim, ez dikim. 
ROM.7.20	Îcar, eger ez tiştê ku ez naxwazim dikim, hingê yê ku dike ne ez im, lê belê ew gunehê ku di dilê min de ye dike. 
ROM.7.21	Nexwe ez ji vê yekê vê qanûnê dertînim: Gava ku ez dixwazim ya qenc bikim, ya xerab li ber min amade ye. 
ROM.7.22	Li gor mirovê hundir kêfa min ji Şerîeta Xwedê re tê, 
ROM.7.23	lê ez di endamên bedena xwe de qanûneke din dibînim. Ev jî bi qanûna ku hişê min qebûl dike re şer dike û min ji qanûna guneh re ya ku di endamên min de ye, dike hêsîr. 
ROM.7.24	Ez çi mirovekî reben im! Kî wê min ji vê bedena mirinê rizgar bike? 
ROM.7.25	Bi saya Xudanê me Îsa Mesîh, şikir ji Xwedê re!
ROM.7.25	Îcar ez bi hişê xwe ji qanûna Xwedê re, lê bi nefsa xwe ji qanûna guneh re xulamtiyê dikim.
ROM.8.1	Ji ber vê yekê, niha ji bo wan ên ku bi Mesîh Îsa re ne, tu sûcdarderketin tune. 
ROM.8.2	Çimkî qanûna Ruhê ku bi Mesîh Îsa jiyanê dide, ez ji Şerîeta guneh û mirinê azad kirim. 
ROM.8.3	Ew tiştê ku Şerîetê nikaribû bike, ji ber ku ji sedemê nefsê ji hêz ketibû, Xwedê kir: Wî Kurê xwe di şiklê bedena gunehkar de şand, da ku bibe goriya gunehan û bi vî awayî guneh di nefsa mirov de sûcdar derxist. 
ROM.8.4	Wisa ku rastdariya ku Şerîet dixwaze, di jiyana me yên ku ne li gor nefsê, lê belê li gor Ruh rêve diçin de, bê cih. 
ROM.8.5	Çimkî yên ku li gor nefsê dijîn, li ser tiştên nefsê difikirin, lê yên ku li gor Ruh dijîn, li ser tiştên Ruh difikirin. 
ROM.8.6	Dawiya fikirîna li gor nefsê mirin e, lê dawiya fikirîna li gor Ruh jiyan û aştî ye. 
ROM.8.7	Çimkî fikirîna li gor nefsê dijminahiya li hember Xwedê ye, ew bi ya Şerîeta Xwedê nake û hem jî nikare bike. 
ROM.8.8	Îcar yên ku li gor nefsê dijîn, nikarin li Xwedê xweş bên.
ROM.8.9	Lê hûn ne li gor nefsê, lê li gor Ruh dijîn, çimkî Ruhê Xwedê di dilê we de rûdine. Kesê ku Ruhê Mesîh pê re tune be, ew ne yê Mesîh e. 
ROM.8.10	Û eger Mesîh di dilê we de ye, beden ji ber guneh mirî ye, lê Ruh ji ber rastdariyê jiyanê dide. 
ROM.8.11	Û eger Ruhê wî yê ku Îsa ji nav miriyan rakir, di dilê we de rûniştiye, ewê ku Mesîh ji nav miriyan rakir, wê bi Ruhê xwe yê ku di dilê we de rûdine, bedenên we yên mirindar jî vejîne.
ROM.8.12	Îcar birano, madem ku wisa ye, em deyndar in, lê ne deyndarên nefsê ne ku em li gor wê bijîn. 
ROM.8.13	Çimkî eger hûn li gor nefsê bijîn, hûnê bimirin; lê eger hûn kirinên bedenê bi Ruh bikujin, hûnê bijîn.
ROM.8.14	Hemû yên ku bi Ruhê Xwedê tên rêvebirin, kurên Xwedê ne. 
ROM.8.15	Çimkî we ruhê xulamtiyê yê ku careke din we dibe tirsê nestand, lê belê we ruhê kurîtiyê stand. Û em bi vî Ruhî «Abba
ROM.8.16	Ruh bi xwe, bi ruhê me re şahidiyê dike ku em zarokên Xwedê ne. 
ROM.8.17	Madem ku em zarok in, hingê em wêris in jî, em wêrisên Xwedê û hemwêrisên Mesîh in. Û madem ku em bi wî re cefayê dikişînin, emê bi wî re bên birûmetkirin jî.
ROM.8.18	Ez dihesibînim ku ev cefayê vî wextî, li ber wê rûmeta ku wê ji me re bê eşkerekirin, qet ne tiştek e. 
ROM.8.19	Çimkî afirandin, bi bendewariyeke kelegerm li hêviya xuyabûna zarokên Xwedê disekine. 
ROM.8.20	Ji ber ku afirandin ne bi daxwaza xwe, lê belê ji ber wî yê ku ew bindest kiriye, li ber pûçîtiyê hatiye bindestkirin. Lê belê hêvî heye
ROM.8.21	ku afirandin bi xwe jî, ji xulamtiya rizîbûnê azad bibe û bigihîje azadiya zarokên Xwedê ya bi rûmet. 
ROM.8.22	Çimkî em dizanin ku tevahiya afirandinê heta niha bi hev re dinale û wek êşa zarokanînê êşê dikişîne. 
ROM.8.23	Û ne bi tenê afirandin, lê em bi xwe jî, em ên ku me Ruh wek para pêşî standiye, ji kûr ve dinalin û li benda kurîtiyê û azadbûna bedena xwe ne.
ROM.8.24	Çimkî em bi hêviyê xilas bûn. Lê hêviya ku tê dîtin, ne hêvî ye. Ma tiştê ku mirov dibîne çawa hêvî dike? 
ROM.8.25	Lê eger em, tiştê ku em nabînin hêvî dikin, em bi sebir li bendê dimînin.
ROM.8.26	Bi vî awayî Ruh jî di qelsiya me de alîkariyê dike. Çimkî em nizanin ka divê em çawa dua bikin; lê belê Ruh bi xwe bi nalînên ku nayên îfadekirin ji bo me mehderê dike. 
ROM.8.27	Û Xwedayê ku li dilan dikole bi fikirîna Ruh dizane. Çimkî Ruh li gor daxwaza Xwedê ji bo pîrozan mehderê dike.
ROM.8.28	Îcar em dizanin ji bo wan ên ku ji Xwedê hez dikin û li gor mebesta wî hatine gazîkirin, hemû tişt bi hev re ji bo qenciyê dixebitin. 
ROM.8.29	Çimkî Xwedê ew ên ku ji berê ve bijartine, ji berê ve kifş jî kirin ku di sûretê Kurê wî de bin. Wisa ku Kur di nav gelek birayan de yê nixurî be. 
ROM.8.30	Û Xwedê yên ku ji berê ve kifş kiribûn gazî jî kirin, yên gazîkirî rastdar jî derxistin û yên rastdar derxistî bi rûmet jî kirin.
ROM.8.31	Îcar em li ser van tiştan çi bêjin? Eger Xwedê ji aliyê me ye, kî dikare li hember me be? 
ROM.8.32	Ewê ku Kurê xwe nedirixand, lê belê ji bo me hemûyan ew teslîm kir, ma ewê çawa bi wî re her tiştî nede me. 
ROM.8.33	Ma kî dikare bijartiyên Xwedê sûcdar bike? Yê ku wan rast derdixe Xwedê ye. 
ROM.8.34	Ma kî dikare sûcdar derxe? Mesîh Îsa yê ku mir û ji vê jî zêdetir ji nav miriyan rabû, li milê Xwedê yê rastê ye û mehdera me dike. 
ROM.8.35	Ma kî dikare me ji hezkirina Mesîh veqetîne? Ma cefa, an tengahî, an êşandin, an xela, an tazîbûnî, an talûke, an ku şûr? 
ROM.8.36	Wek ku hatiye nivîsîn:
ROM.8.36	«Tevahiya rojê em di ber te de tên kuştin,
ROM.8.36	Wek miyên şerjêkirinê tên hesibandin.»
ROM.8.37	Lê belê bi saya wî yê ku ji me hez dike, em di van hemûyan de hê bêtir bi ser dikevin. 
ROM.8.38	Çimkî ez piştrast im ku ne mirin, ne jiyan, ne milyaket, ne serwerî, ne tiştên niha heyî, ne tiştên ku bên, ne hêz, 
ROM.8.39	ne bilindahî, ne kûrahî û ne jî afirînekî din dikare me ji hezkirina Xwedê ya ku bi Xudanê me Mesîh Îsa ye, veqetîne.
ROM.9.1	Ez yê Mesîh, rastiyê dibêjim, ez derewan nakim û wijdana min jî bi Ruhê Pîroz vê yekê ji min re erê dike: 
ROM.9.2	Xemgîniyeke min a mezin û di dilê min de êşeke bêrawestin heye. 
ROM.9.3	Çimkî min dixwest ku ez ji dêl birayên xwe, hemnîjadên xwe red bibûma û ji Mesîh dûr biketama. 
ROM.9.4	Ew Îsraêlî ne; kurîtî, rûmet, peyman, dayîna Şerîetê, perizîn û soz ên wan in. 
ROM.9.5	Bav û kal, yên wan in û li gor bedenê Mesîh ji wan e. Mesîh li ser hemûyan e, Xwedayê her û her pîroz e. Amîn.
ROM.9.6	Lê ev nayê wê manê ku peyva Xwedê pûç derketiye. Çimkî hemû yên ku ji dûndana Îsraêl in, ne Îsraêlî ne. 
ROM.9.7	Ew ji dûndana Birahîm bin jî, hemû ne zarokên wî ne. Lê hatiye gotin: «Ji Îshaq dûndana te wê zêde bibe.»
ROM.9.8	Yanî ne zarokên bedenê zarokên Xwedê ne, lê belê zarokên sozê dûndan tên hesibandin. 
ROM.9.9	Çimkî gotina sozê ev bû: «Saleke din, di vê demê de ezê vegerim û wê kurekî Sara hebe.»
ROM.9.10	Ne bi tenê ev, lê zarokên Rebeka jî ji yek bavî, ji bavê me Îshaq bûn. 
ROM.9.11+ROM.9.12	Hê ku zarok çênebûbûn û tiştekî qenc an xerab nekiribûn, ji wê re hat gotin ku: «Yê mezin wê ji yê biçûk re xulamtiyê bike.»
ROM.9.13	Wek ku hatiye nivîsîn: «Min ji Aqûb hez kir, lê ji Esaw nefret kir.»
ROM.9.14	Îcar em çi bêjin? Ma gelo neheqî li ba Xwedê heye? Na, tu caran! 
ROM.9.15	Çimkî ew ji Mûsa re dibêje:
ROM.9.15	«Yê ku ez rehmê lê dikim, ezê rehmê lê bikim
ROM.9.15	Û yê ku dilê min pê dişewite, wê pê bişewite.»
ROM.9.16	Îcar ev ne bi xwestin û bezîna mirov, lê belê bi rehma Xwedê ye. 
ROM.9.17	Çimkî di Nivîsara Pîroz de ji Firewn re weha tê gotin: «Ji bo vê yekê min tu rakirî, da ku ez hêza xwe li ser te nîşan bidim û navê min li seranserê dinyayê bê danbihîstin.»
ROM.9.18	Loma ew bixwaze rehmê li kê bike, dike û bixwaze dilê kê hişk bike, hişk dike.
ROM.9.19	Îcar tê ji min re bêjî: «Nexwe çima Xwedê hê li qusûra mirov dinêre? Ma kî dikare li hember daxwaza wî raweste?» 
ROM.9.20	Lê camêr, tu kî yî ku tu li hember Xwedê bersîvê didî? Gelo tiştê ku ji herriyê hatiye çêkirin, ji yê ku ew çêkiriye re dibêje: «Te çima ez weha çêkirim?»
ROM.9.21	Ma desthilatiya cerçêker li ser herriyê tune ku ji eynî loda herriyê firaxekê ji bo karên bi rûmet û yeke din jî ji bo karên bêrûmet çêke? 
ROM.9.22	Eger Xwedê ji ber ku dixwest xezeba xwe nîşan bide û hêza xwe bide zanîn, bi bîhnfirehiyeke mezin li hember wan firaxên ku hêjayî xezebê ne û ji bo helakbûnê amade ne, ragirtibe, em çi bêjin? 
ROM.9.23	Wî wisa kir, da ku dewlemendiya rûmeta xwe ji firaxên rehmê re bide zanîn, yên ku wî ji berê ve ew ji bo rûmetê amade kirin. 
ROM.9.24	Em jî di nav wan de ne, yên ku wî ne tenê ji nav Cihûyan, lê ji nav miletên din jî gazî kirin. 
ROM.9.25	Wek ku ew di nivîsara Hoşêya pêxember de jî dibêje:
ROM.9.25	«Ji yên ku ne gelê min in re ezê bêjim: ‹Gelê min›
ROM.9.25	Û ji ya heznekirî re ezê bêjim: ‹Hezkiriya min.›»
ROM.9.26	Û «li dera ku ji wan re hatiye gotin: ‹Hûn ne gelê min in›,
ROM.9.26	Li wê derê wê ji wan re bê gotin: ‹Zarokên Xwedayê jîndar.›»
ROM.9.27	Îşaya pêxember jî li ser Îsraêl weha diqîre: «Hejmara zaryên Îsraêl bi qasî seylaka ber deryayê be jî, bi tenê jêmayiyeke wan wê xilas bibe. 
ROM.9.28	Çimkî Xudan wê fermana xwe zûka û bi carekê ser rûyê erdê pêk bîne.»
ROM.9.29	Wek ku Îşaya ji berê ve gotiye: «Eger Xudanê Ordiyan ji me re dûndanek nehişta, emê bibûna wek Sodomê û bimînana Gomorayê.»
ROM.9.30	Îcar em çi bêjin? Ew miletên ku li pey rastdariyê neçûn, gihîştin rastdariyê, yanî gihîştin wê rastdariya ku ji baweriyê tê. 
ROM.9.31	Lê gelê Îsraêl ê ku li pey şerîeta ku rastdariyê pêşkêş dike diçû, negihîşt wê şerîetê. 
ROM.9.32	Çima? Ji ber ku ew ne bi baweriyê, lê belê wek ku wê bi kirinan çêbe lê geriyan. Ew li kevirê terpilînê ketin û terpilîn. 
ROM.9.33	Wek ku hatiye nivîsîn:
ROM.9.33	«Va ye, ez li Siyonê kevirekî terpilînê,
ROM.9.33	Lateke hilterpilînê datînim.
ROM.9.33	Lê ku baweriyê bi wî bîne, nayê şermkirin.»
ROM.10.1	Birano, daxwaza dilê min û lavakirina min a ji Xwedê ji bo xilasiya Îsraêliyan e. 
ROM.10.2	Ez ji bo wan şahidiyê dikim ku xîreta wan ji bo Xwedê heye, lê belê xîreta wan ne bi zanîn e. 
ROM.10.3	Çimkî wan rastdariya ku ji Xwedê tê, fêm nekir û xebitîn ku ya xwe bi xwe ava bikin û serî li ber rastdariya Xwedê danenîn. 
ROM.10.4	Çimkî Mesîh dawiya Şerîetê ye, da ku ji bo her kesê ku bawer bike rastdarî hebe.
ROM.10.5	Mûsa li ser rastdariya ku ji Şerîetê tê weha dinivîse: «Mirovê ku van tiştan bike, wê bi wan bijî.»
ROM.10.6	Lê rastdariya ku ji baweriyê ye weha dibêje: «Di dilê xwe de nebêje: Kî wê hilkişe ezmên?» – yanî, ji bo ku Mesîh bîne xwarê – 
ROM.10.7	an jî: «Kî wê dakeve diyarê miriyan?» – ji bo ku Mesîh ji nav miriyan derîne. – 
ROM.10.8	Lê belê çi dibêje? Dibêje: «Peyv» – yanî peyva baweriyê ya ku em didin bihîstin – «nêzîkî te ye, li ser zimanê te û di dilê te de ye».
ROM.10.9	Eger tu bi devê xwe eşkere bikî ku Îsa Xudan e û di dilê xwe de bawer bikî ku Xwedê ew ji nav miriyan rakiriye, tê xilas bibî. 
ROM.10.10	Çimkî ji bo rastdariyê bi dil tê bawerkirin û ji bo xilasbûnê jî bi dev tê eşkerekirin. 
ROM.10.11	Nivîsara Pîroz dibêje: «Her kesê ku baweriyê bi wî bîne, nayê şermkirin.»
ROM.10.12	Di navbera Cihû û miletên din de cihêtî tune; eynî Xudan Xudanê hemûyan e û ji hemûyên ku gazî wî dikin re merd e. 
ROM.10.13	Çimkî: «Her kî ku gazî navê Xudan bike, wê xilas bibe.»
ROM.10.14	Lê ewê çawa gazî wî yê ku bawerî pê neanîne bikin? Û ewê çawa baweriyê bi wî yê ku li ser nebihîstine bînin? Îcar bêyî ku yek bide bihîstin, ewê çawa bibihîzin? 
ROM.10.15	Û eger ew neyên şandin, ewê çawa Mizgîniyê bidin? Wek ku hatiye nivîsîn: «Lingên wan ên ku Mizgîniya xêrê tînin çi spehî ne.»
ROM.10.16	Lê belê hemûyan li gor Mizgîniyê nekir. Çimkî Îşaya dibêje: «Ya Xudan, kê bi xebera ku me da, bawer kir?»
ROM.10.17	Îcar bawerî ji bihîstinê tê û tiştê bihîstî ji peyva Mesîh e. 
ROM.10.18	Lê belê ez dibêjim: Ma wan nebihîst? Belê, bêguman bihîstin; çimkî: «Dengê wan gihîşt tevahiya erdê û peyvên wan gihîştine kujên dinyayê.»
ROM.10.19	Dîsa ez dibêjim: Ma Îsraêl ev fêm nekir? Pêşî Mûsa dibêje:
ROM.10.19	«Ezê we, bi wan ên ku ne milet in bînim xîretê
ROM.10.19	Û bi miletekî fêmkor hêrsa we rakim.»
ROM.10.20	Îşaya bê tirs weha dibêje:
ROM.10.20	«Ez ji aliyê wan ên ku li min nedigeriyan ve hatim dîtin,
ROM.10.20	Ez li yên ku li min nedipirsîn xuya bûm.»
ROM.10.21	Lê li ser Îsraêl weha dibêje: «Tevahiya rojê min destên xwe dirêjî miletekî rikdar û neguhdar kir.»
ROM.11.1	Îcar ez dipirsim: Ma Xwedê gelê xwe red kir? Na, tu caran! Ez bi xwe jî yekî Îsraêlî me, ji dûndana Birahîm û ji eşîra Binyamîn im.
ROM.11.2	Xwedê gelê xwe yê ku ji berê ve bijartiye red nekir. An ma hûn nizanin ku Nivîsara Pîroz li ser Êlyas çi dibêje û ew çawa li ber Xwedê giliyê Îsraêl dike? 
ROM.11.3	Ew dibêje: «Ya Xudan, wan pêxemberên te kuştin, gorîgehên te hilweşandin. Ez bi tenê mam û li kuştina min jî digerin.»
ROM.11.4	Lê bersîva ku Xwedê dide wî, çi ye? «Min heft hezar mirovên ku li ber Baal neçûne ser çokan, ji xwe re veqetandine.»
ROM.11.5	Wisa, di vî wextî de jî jêmayiyeke ku bi keremê hatiye hilbijartin heye. 
ROM.11.6	Îcar, eger ev bi keremê ye, êdî ne bi kirinan e; an nexwe kerem êdî nabe kerem.
ROM.11.7	Îcar çi? Îsraêl negihîşt tiştê ku lê digeriya. Lê yên bijartî gihîştinê û dilê yên din hişk bû, 
ROM.11.8	wek ku hatiye nivîsîn:
ROM.11.8	«Xwedê ruhekî tevizîbûnê daye wan,
ROM.11.8	Heta roja îro jî çavên ku nabînin
ROM.11.8	Û guhên ku nabihîzin dane wan.»
ROM.11.9	Û Dawid dibêje:
ROM.11.9	«Bila sifra wan ji bo wan bibe
ROM.11.9	Daf û xefik, ceza û terpilîn.
ROM.11.10	Bila çavên wan tarî bibin, da ku nebînin
ROM.11.10	Û herdem pişta wan xwar be.»
ROM.11.11	Îcar ez dipirsim: Ma ji bo ku ew bikevin, ew terpilîn? Na, tu caran! Lê belê bi terpilîna wan xilasî ji miletan re hat, da ku Îsraêlî bihesidin. 
ROM.11.12	Îcar, eger terpilîna wan ji dinyayê re û şikestina wan ji miletan re bûbe dewlemendî, temambûna hejmara wan hê çiqas bêtir wê bibe dewlemendî!
ROM.11.13	Lê niha ez ji we miletan re dibêjim: Madem ku ez Şandiyê miletan im, ez xizmeta xwe bilind dikim, 
ROM.11.14	da ku ez bi riyekê, yên ku ji gelê min in bihesidînim û hinekan ji wan xilas bikim. 
ROM.11.15	Çimkî eger redbûna wan bûbe lihevhatina dinyayê ya bi Xwedê re, hingê qebûlbûna wan ne jiyana ji nav miriyan be, wê çi be?
ROM.11.16	Eger hevîrê pêşî pîroz be, tevahiya hevîr pîroz e. Eger ra pîroz be, çiqil jî pîroz in.
ROM.11.17	Lê eger hin çiqil hatin birrîn û tu yê ku dara zeytûnê ya bejik î û bi wan ve hatiyî tamandin û bûyî hevparê ra û qelewiya dara zeytûnê, 
ROM.11.18	li hember wan çiqilan pesnê xwe nede. Lê eger tu pesnê xwe didî, bîne bîra xwe ku ne tu ra hildigirî, lê belê ra te hildigire. 
ROM.11.19	Belkî jî tu bêjî: «Çiqilên darê hatin birrîn, da ku ez bêm tamandin.» 
ROM.11.20	Erê, rast e. Ew ji ber bêbaweriya xwe hatin birrîn, lê belê tu bi baweriyê disekinî. Îcar pozbilind nebe, lê bitirse. 
ROM.11.21	Çimkî eger Xwedê, çiqilên darê yên xweheyî nedirixandin, te jî nadirixîne. 
ROM.11.22	Îcar bala xwe bide qencî û hişkiya Xwedê. Ew li hember ên ketî hişk e; lê ji te re qenc e – eger tu di qenciya wî de bimînî. An na tu jî, tê bêyî birrîn. 
ROM.11.23	Û eger Îsraêlî jî di bêbaweriyê de nemînin, wê bên tamandin; çimkî Xwedê dikare wan careke din bitamîne. 
ROM.11.24	Çimkî eger tu ji dareke zeytûnê ya ku di xweheyiya xwe de bejik e, hatiyî birrîn û bervajiyê xweheyiyê bi dara zeytûna qenc ve hatiyî tamandin, ew ên ku çiqilên xweheyî ne, wê hê çiqas zêdetir bi dara xwe ya zeytûnê ve bên tamandin!
ROM.11.25	Birano, ez naxwazim ku hûn ji vê sirê bêhay bin, da ku hûn xwe zana nebînin. Sir ev e ku dilê pareke gelê Îsraêlê hişk bû, heta ku hejmara miletên ku wê xilas bibin temam bibe. 
ROM.11.26	Û bi vî awayî tevahiya Îsraêlê wê xilas bibe, wek ku hatiye nivîsîn:
ROM.11.26	«Rizgarkar wê ji Siyonê bê,
ROM.11.26	Ewê nepakiyê ji Aqûb dûr bixe.
ROM.11.27	Çaxê ku ez gunehên wan rakim,
ROM.11.27	Peymana min a bi wan re ev e.»
ROM.11.28	Ji aliyê Mizgîniyê ve ew ji bo feyda we dijmin in, lê ji aliyê bijartinê ve ew ji bo xatirê bav û kalan hezkirî ne. 
ROM.11.29	Çimkî diyariyên Xwedê û gazîkirina wî bi şûn ve nayên standin. 
ROM.11.30	Çawa ku demekê we bi ya Xwedê nekir û niha bi neguhdariya wan hûn gihîştin rehmê; 
ROM.11.31	bi vî awayî niha ev bûn neguhdar, da ku bi wê rehma ku li we bûye, ew jî bigihîjin rehmê. 
ROM.11.32	Çimkî Xwedê hemû kirin girtiyên neguhdariyê, da ku li hemûyan rehmê bike.
ROM.11.33	Ey kûrahiya dewlemendî, şehrezayî û zanîna Xwedê! Ma kî dikare dîwankirina wî fêm bike! Ma kî dikare riyên wî salix bide!
ROM.11.34	«Ma kê bi fikra Xudan zaniye?
ROM.11.34	An kî jê re bû şîretkar?»
ROM.11.35	«Ma kê pêşî tiştek daye wî,
ROM.11.35	Ku bi şûn ve bistîne?»
ROM.11.36	Çimkî her tişt ji wî ye, bi wî ye û ji bo wî ye. Bila rûmet her û her ji wî re be. Amîn.
ROM.12.1	Ji bo vê yekê birano, ez ji ber rehma Xwedê ji we hêvî dikim ku hûn bedena xwe wek goriyeke zindî, pîroz û ji bo Xwedê meqbûl pêşkêş bikin. Perizîna we ya ruhanî ev e. 
ROM.12.2	Hûn li gor vê dinyayê nekin, lê belê bi nûbûna hişê xwe werin guhertin, da ku hûn fêm bikin daxwaza Xwedê – tiştên qenc, meqbûl û bêkêmahî – çi ye.
ROM.12.3	Ez bi wê kerema ku ji min re hatiye dayîn ji her yekî ji we re dibêjim: Bila tu kes ji ya ku pêwist e zêdetir li ser xwe nefikire, lê bila li gor pîvana baweriya ku Xwedê li her kesî leva kiriye, bi sergiranî bifikire. 
ROM.12.4	Çimkî wek ku di bedena me de gelek endam hene û karê hemû endaman cihê ye, 
ROM.12.5	wisa jî em ên ku gelek in, em bi Mesîh yek beden in û em hemû endamên hev in. 
ROM.12.6	Û li gor kerema ku ji me re hatiye dayîn, diyariyên me yên cihê hene. Eger diyariya yekî pêxemberîtî ye, bila li gor pîvana baweriyê bike. 
ROM.12.7	Eger xizmet e, bila xizmetê bike; eger mamoste ye, bila hîn bike. 
ROM.12.8	Eger şîretkar e, bila şîretkariyê bike. Yê ku dide, bila bi merdî bide. Yê ku serweriyê dike, bila bi xîretkêşî bike. Yê ku dilovaniyê dike, bila bi rûgeşî bike.
ROM.12.9	Bila hezkirin bê durûtî be. Ji ya xerab nefret bikin, xwe li ya qenc bigirin. 
ROM.12.10	Di biraheziyê de, bi dilovanî ji hevdû hez bikin. Di hurmetgirtinê de ji xwe bêtir hurmeta hevdû bigirin. 
ROM.12.11	Di xîretkêşiyê de sist nebin, di ruh de kelegerm bin, ji Xudan re xizmetê bikin. 
ROM.12.12	Di hêviyê de şa bin, di tengahiyê de sebir bikin, di duayê de bi xîret bin. 
ROM.12.13	Ji hewcedariyên pîrozan re alîkar bin, xwe bidin mêvanperweriyê. 
ROM.12.14	Yên ku tengahiyê didin we, ji wan re qenciyê bixwazin; qencîxwaz bin û nifiran li wan nekin.
ROM.12.15	Bi yên ku şa dibin re, şa bin, bi yên ku digirîn re bigirîn. 
ROM.12.16	Li hember hev hemfikir bin. Ne pozbilind bin, lê bi yên ku kêm tên dîtin re, hevaltiyê bikin; xwe zana nebînin.
ROM.12.17	Di şûna xerabiyê de li tu kesî xerabiyê nekin; lê li ber hemû mirovan hay ji kirina tiştên qenc hebin. 
ROM.12.18	Eger bibe, heta ku ji destê we bê, bi hemû mirovan re di aştiyê de bin. 
ROM.12.19	Hezkirîno, heyfa xwe nestînin, lê rê bidin xezeba Xwedê. Çimkî hatiye nivîsîn: «Heyfhilanîn ya min e. Xudan dibêje: ‹Ezê bergîdana wê bidim.›»
ROM.12.20	Lê belê: «Eger dijminê te birçî ye, xwarinê bidê; tî ye, avê bidê. Çimkî bi kirina vê yekê, tê pelên êgir bi serê wî de kom bikî.»
ROM.12.21	Bila xerabî te bindest neke; lê belê tu bi qenciyê xerabiyê bindest bike.
ROM.13.1	Bila her kes bi ya hukûmeta li ser xwe bike; çimkî hukûmeta ku ne ji aliyê Xwedê ve ye tune û yên heyî ji aliyê Xwedê ve hatine danîn. 
ROM.13.2	Ji ber vê yekê, yê ku li hember desthilatiyê derkeve, ew li ber sazûmana Xwedê radibe û yên ku li ber radibin, wê dîwankirina xwe bînin. 
ROM.13.3	Çimkî hukumdar ne ji bo karê qenc, lê belê ji bo karê xerab tirsdar in. Ma tu dixwazî ku ji hukûmetê netirsî? Tu ya qenc bike, tê ji aliyê wê ve bêyî pesindan. 
ROM.13.4	Çimkî ew ji bo qenciya te xizmetkarê Xwedê ye. Lê eger tu ya xerab bikî, bitirse; ji ber ku ew badîhewa şûr hilnagire. Ew xizmetkarê Xwedê ye, da ku xezebê li yê ku xerabiyê dike bibarîne û wan ceza bike. 
ROM.13.5	Loma ne tenê ji ber xezebê, lê belê ji ber wijdanê jî divê serî bê danîn. 
ROM.13.6	Ji ber vê yekê hûn bacê jî didin, çimkî ew xizmetkarên Xwedê ne û karê wan ev e.
ROM.13.7	Heqê her kesî bidinê: Yê ku heqê wî yê bacê heye, bacê bidinê yê ku heqê wî yê gumrikê heye, gumrikê; yê ku heqê wî yê tirsê heye, tirsê û yê ku heqê wî yê siyanetê heye, siyaneta wî bigirin.
ROM.13.8	Ji hevhezkirinê pê ve ji bo tu tiştî nebin deyndarê tu kesî. Çimkî yê ku ji yê din hez dike, Şerîet pêk aniye. 
ROM.13.9	Ew emrê ku dibêje: «Zînayê neke», «Nekuje», «Nedize», «Çavê xwe neavêjê tiştekî»
ROM.13.10	Hezkirin xerabiyê li cîran nake; loma hezkirin pêkanîna Şerîetê ye.
ROM.13.11	Vê yekê bikin, çimkî hûn dizanin ku çi wext e; êdî saet hat ku hûn ji xewê hişyar bibin, ji ber ku niha xilasiya me, ji dema ku me bawerî anî nêzîktir e. 
ROM.13.12	Şev pêşve çûye, roj nêzîk bûye. Îcar rabin, em karên tariyê ji ser xwe bavêjin û xwe bi çekên ronahiyê rapêçin. 
ROM.13.13	Wek ku bi roj e, em bi awayekî serfiraz rêve herin; ne bi kêfkirina bi harîtî û serxweşî, ne bi fuhûşî û şehwetê, ne bi pevçûn û ne jî bi çavnebariyê. 
ROM.13.14	Lê belê xwe bi Xudan Îsa Mesîh rapêçin û ji bo xwestekên nefsê tu tiştî peyda nekin.
ROM.14.1	Yê ku di baweriyê de qels e qebûl bikin, lê li ser fikrên xumalî bi wî re devjeniyê nekin. 
ROM.14.2	Baweriya yekî rê dide ku her tiştî bixwe, lê yê ku baweriya wî qels e, bi tenê pincarê dixwe. 
ROM.14.3	Bila yê ku dixwe, wî yê ku naxwe kêm nebîne û yê ku naxwe bila wî yê ku dixwe dadbar neke; çimkî Xwedê ew qebûl kiriye. 
ROM.14.4	Tu kî yî ku tu xizmetkarê yekî din dadbar dikî? Ew dikeve an disekine, mîrzayê wî dizane; lê ewê bisekine, çimkî Xudan dikare wî bisekinîne.
ROM.14.5	Yek, rojekê di ser roja din re digire, yê din hemû rojan wekhev dibîne. Bila her yek ji dîtina xwe piştrast be. 
ROM.14.6	Yê ku rojekê di ser rojeke din re digire, ji bo Xudan digire û yê ku dixwe jî ji bo Xudan dixwe, çimkî ji Xwedê re şikir dike. Û yê ku naxwe jî ji bo Xudan naxwe û ji Xwedê re şikir dike.
ROM.14.7	Ji me tu kes ji bo xwe najî û tu kes ji bo xwe namire. 
ROM.14.8	Eger em bijîn, em ji bo Xudan dijîn; eger em bimirin, em ji bo Xudan dimirin. Îcar em bijîn jî, em bimirin jî, em ên Xudan in. 
ROM.14.9	Ji ber ku Mesîh ji bo vê yekê mir û vejiya, da ku ew hem bibe Xudanê miriyan û hem jî yê zindiyan.
ROM.14.10	Îcar tu çima birayê xwe dadbar dikî? An tu çima birayê xwe kêm dibînî? Em hemû, emê li ber kursiyê Xwedê yê dîwanê rawestin.
ROM.14.11	Çimkî hatiye nivîsîn:
ROM.14.11	«Xudan dibêje: Bi heyîna min, her çok wê li ber min bitewe
ROM.14.11	Û her ziman wê eşkere bike û bêje: ‹Tu Xwedê yî.›»
ROM.14.12	Îcar her yek ji me wê li ser xwe hesab bide Xwedê.
ROM.14.13	Loma êdî em hevdû dadbar nekin. Lê hê zêdetir, biryarê bidin ku hûn astengekê daneynin pêşiya birayekî ku biterpile an ji rê derkeve. 
ROM.14.14	Ez dizanim û di baweriya Xudan Îsa de piştrast im ku tu tişt ji ber xwe ne murdar e. Lê çaxê ku yek tiştekî murdar bihesibîne, ew ji bo wî murdar e. 
ROM.14.15	Îcar, eger ji ber tiştê ku tu dixwî, birayê te xemgîn dibe, êdî tu li gor hezkirinê rêve naçî. Wî yê ku Mesîh ji bo wî miriye, bi xwarina xwe helak neke. 
ROM.14.16	Îcar bila li ser vê yeka ku hûn qenc dibînin, bi xerabî neyê peyivîn. 
ROM.14.17	Çimkî Padîşahiya Xwedê ne xwarin û vexwarin e, lê belê rastdarî, aştî û şahiya bi Ruhê Pîroz e. 
ROM.14.18	Yê ku bi vê yekê ji Mesîh re xizmetê dike, li Xwedê xweş tê û ji aliyê mirovan ve tê erêkirin. 
ROM.14.19	Madem ku wisa ye, em bikevin pey tiştên ku ji bo aştiyê û avakirina hevdû ne. 
ROM.14.20	Ji bo xwarinê karê Xwedê xera neke. Erê, her tişt helal e, lê belê yê ku bi tiştên ku dixwe dibe sedemê terpilîna hinekên din, ew xerabiyê dike. 
ROM.14.21	Ya qenc ew e ku tu goşt nexwî, şerabê venexwî û tu tiştê ku birayê te pê diterpile nekî. 
ROM.14.22	Bîr û baweriya te, bila li ber Xwedê ji bo te be. Xwezî bi wî yê ku di tiştê ku erê dike de, xwe bi xwe dadbar nake. 
ROM.14.23	Lê yê ku dudilî ye û dixwe, sûcdar tê derxistin, çimkî ne ji baweriyê ye. Her tiştê ku ne ji baweriyê ye, guneh e.
ROM.15.1	Em ên ku xurt in, em deyndar in ku em qelsiyên wan ên ku di baweriyê de lewaz in, hilgirin û li dilxweşkirina xwe negerin. 
ROM.15.2	Bila her yek ji me ji bo qenciya cîranê xwe dilê wî xweş bike, da ku ew bê avakirin. 
ROM.15.3	Çimkî Mesîh jî ne dilê xwe bi xwe xweş kir, lê belê çawa ku hatiye nivîsîn: «Bêsiyanetkirina wan ên ku te bêsiyanet dikin, hat ser min.»
ROM.15.4	Îcar ji berê ve her çi hatibe nivîsîn, ji bo perwerdebûna me hatiye nivîsîn, da ku bi sebir û bi handana Nivîsarên Pîroz hêviya me hebe. 
ROM.15.5	Û bila Xwedayê sebir û handanê, bike ku hûn li gor Mesîh Îsa hemfikir bin, 
ROM.15.6	da ku hûn hemû bi yek dil û bi yek devî, pesnê Xwedê, Bavê Xudanê me Îsa Mesîh bidin.
ROM.15.7	Ji ber vê yekê ji bo rûmeta Xwedê çawa ku Mesîh hûn qebûl kirin, hevdû qebûl bikin. 
ROM.15.8	Ez ji we re dibêjim ku Mesîh di ber rastiya Xwedê de, ji Cihûyan re bû xizmetkar, da ku sozên ji bav û kalan re rast derîne 
ROM.15.9	û milet ji bo rehma wî pesnê Xwedê bidin. Çawa ku hatiye nivîsîn: «Ji ber vê yekê ezê di nav miletan de ji te re şikir bikim, ji navê te re lavijeyan bêjim.»
ROM.15.10	Û ew dîsa dibêje: «Ey miletno, bi gelê wî re şa bibin.»
ROM.15.11	Û careke din:
ROM.15.11	«Ey hemû miletno, pesnê Xudan bidin
ROM.15.11	Û bila hemû gel wî bilind bikin.»
ROM.15.12	Îşaya pêxember jî dibêje:
ROM.15.12	«Rayê Yêşa wê derkeve, ewê rabe,
ROM.15.12	Da ku serokatiyê li ser miletan bike
ROM.15.12	Û milet wê hêviya xwe bi wî ve girê bidin.»
ROM.15.13	Îcar bila Xwedayê hêviyê, di baweriyê de dilê we bi hemû şahî û aştiyê tije bike, da ku bi hêza Ruhê Pîroz hêviya we zêde bibe.
ROM.15.14	Birayên min, ez bi xwe ji we piştrast im ku hûn bi xwe jî bi qenciyê tije ne, bi her zanînê rapêçandî ne û hûn dikarin şîretan li hevdû bikin. 
ROM.15.15	Dîsa jî bi wê kerema ku ji aliyê Xwedê ve ji min re hatiye dayîn, min bi dilawêrî li ser çend tiştan ji we re nivîsiye, da ku ez wan careke din bînim bîra we. 
ROM.15.16	Ev kerem ji min re hat dayîn, da ku ez ji bo miletan xizmetkarê Mesîh Îsa bim, yanî ez ji bo Mizgîniya Xwedê karê kahîntiyê dikim, da ku milet bibin pêşkêşeke bi Ruhê Pîroz pîrozbûyî û meqbûl. 
ROM.15.17	Loma ez bi saya Mesîh Îsa ji bo xizmeta xwe ya ji Xwedê re serbilind im. 
ROM.15.18	Ji bilî wan tiştên ku Mesîh bi destên min kirin, da ku milet bi ya wî bikin, ez newêrim li ser tiştekî din bipeyivim. Wî ev bi gotin û kirinê, 
ROM.15.19	bi hêza nîşan û karên mezin, bi hêza Ruhê Xwedê kiriye. Wisa ku, ji Orşelîmê bigire heta bi Îlîryayê ez geriyam û min Mizgîniya Mesîh bi tevahî da bihîstin. 
ROM.15.20	Armanca min ev e ku ez li dera ku navê Mesîh hê lê nehatiye bihîstin Mizgîniyê belav bikim; ne ku ez li ser bingeha ku hinekên din danîne ava bikim. 
ROM.15.21	Lê çawa ku hatiye nivîsîn:
ROM.15.21	«Yên ku li ser wî ji wan re nehatiye gotin, wê bibînin,
ROM.15.21	Û yên ku li ser wî nebihîstine, wê fêm bikin.»
ROM.15.22	Ji ber vê yekê gelek caran asteng ji hatina min a ba we re derketin. 
ROM.15.23	Lê niha ji ber ku êdî li van deran cihê ku ez bixebitim nema û ji gelek salan ve ez dixwazim bêm ba we, 
ROM.15.24	çaxê ku ez herim Spanyayê, ez dixwazim bêm ba we. Hêviya min ew e ku çaxê ez di wir re derbas bibim, ez we bibînim, pêşî piçekê ji dîtina we têr bibim û paşê ji aliyê we ve bêm bi rê kirin. 
ROM.15.25	Lê niha ez diçim Orşelîmê, da ku ez ji pîrozên li wir re xizmetê bikim. 
ROM.15.26	Çimkî ji dilê bawermendên Mekedonya û Axayayê hat ku ji bo belengazên nav pîrozên Orşelîmê alîkariyekê bikin. 
ROM.15.27	Erê, ev li wan xweş hat û bi rastî jî ew deyndarên wan in. Madem milet bûn hevparên tiştên ruhanî yên Cihûyan, ew deyndar in ku bi tiştên cismanî jî ji wan re xizmetê bikin. 
ROM.15.28	Îcar piştî ku min ev anî serî û ev diyariya ku hatiye civandin gihand destê wan, ezê bêm ba we û ji nav we herim Spanyayê. 
ROM.15.29	Û ez dizanim ku gava ez bêm ba we, ezê bi tijetiya bereketa Mesîh bêm.
ROM.15.30	Birano, ez bi Xudanê me Îsa Mesîh û bi hezkirina Ruh ji we hêvî dikim ku hûn bi min re, li ber Xwedê bi xîret ji bo min dua bikin. 
ROM.15.31	Wisa ku ez ji wan ên ku li Cihûstanê bawer nakin rizgar bibim û xizmeta min a li Orşelîmê ji pîrozan re meqbûl be, 
ROM.15.32	û ez bi daxwaza Xwedê bi şahî bêm ba we û bi we re bîhna xwe vedim. 
ROM.15.33	Xwedayê aştiyê bi we hemûyan re be. Amîn.
ROM.16.1	Ez xwişka me Fîbiyê ji we re tewsiye dikim. Ew bi xwe alîkara civîna bawermendan a li Kenxêryayê ye. 
ROM.16.2	Wê bi navê Xudan, bi awayekî ku li pîrozan tê, qebûl bikin û çi hewcedariya wê bikeve ba we, alîkariya wê bikin. Çimkî ew jî ji gelekan re û ji min re jî bû alîkar.
ROM.16.3	Silavan li Priskîla û Akîlas bikin, ku bi saya Mesîh Îsa hevalkarên min in. 
ROM.16.4	Wan di ber min de stûyê xwe danîn. Ne bi tenê ez, lê belê hemû civînên bawermendan ên di nav miletan de jî ji wan re spasdar in. 
ROM.16.5	Silavan li civîna ku li mala wan dicive jî bikin. Silavan li hevalê min ê hezkirî Apênetos bikin. Ew ji wan ên ku li herêma Asyayê bawerî bi Mesîh anîne, yê pêşî ye.
ROM.16.6	Silavan li Meryema ku ji bo we gelek xebitiye bikin. 
ROM.16.7	Silavan li Andronîkos û li Yûnya bikin, ku di nav Şandiyan de giranbiha ne, mirovên min û bi min re girtî ne û hê beriya min bawerî bi Mesîh anîne. 
ROM.16.8	Silavan li Ampliyatos bikin ê ku bi saya Xudan hezkiriyê min e. 
ROM.16.9	Silavan li hevalkarê me yê bi Mesîh Urbanos û li hezkiriyê min Staxîs bikin. 
ROM.16.10	Silavan li Apêlîs ê ku bi Mesîh hatiye erêkirin, bikin. Silavan li maliyên Arîstopolos bikin. 
ROM.16.11	Silavan li mirovê min Hêrodiyon bikin. Silavan li maliyên Narkîs bikin ên ku di baweriya Xudan de ne. 
ROM.16.12	Silavan li Trîfênayê û li Trîfosayê bikin, yên ku di xizmeta Xudan de dixebitin. Silavan li Persîsa delal a ku di xizmeta Xudan de gelek ked daye bikin. 
ROM.16.13	Silavan li bijartiyê Xudan Rûfos û diya wî ya ku ji min re jî dêyîtî kiriye, bikin. 
ROM.16.14	Silavan li Asînkrîtos, Flêgon, Hermîs, Patrobas, Hermas û li birayên ku bi wan re ne bikin. 
ROM.16.15	Silavan li Fîlologos, Yûliya, Nêrews û xwişka wî, li Olîmpas û hemû pîrozên ku bi wan re ne bikin. 
ROM.16.16	Bi ramûsana pîroz silavan li hevdû bikin. Hemû civînên bawermendan ên Mesîh silavan li we dikin.
ROM.16.17	Îcar, birano, ez ji we hêvî dikim ku haya we ji wan mirovan hebe yên ku li hember wê hîndariya ku hûn hîn bûne, dubendiyê çêdikin û xelkê diterpilînin. Ji wan dûr bin. 
ROM.16.18	Çimkî yên weha ne ji Xudanê me Mesîh re, lê belê ji zikê xwe re xizmetê dikin. Bi gotinên xweş û xemilandî dilê mirovên saf dixapînin. 
ROM.16.19	Guhdana we gihîşt guhê hemûyan. Loma ez ji bo we şa dibim. Lê ez dixwazim ku hûn ji bo kirinên qenc jîr û ji bo yên xerab saf bin. 
ROM.16.20	Xwedayê aştiyê wê di demeke kurt de Îblîs di bin lingên we de biperçiqîne. Kerema Xudanê me Îsa li ser we be.
ROM.16.21	Hevalkarê min Tîmotêyos û mirovên min Lûkyos, Yason û Sosîpatros silavan li we dikin. 
ROM.16.22	Ez Tertiyos, yê ku ev name nivîsiye, bi navê Xudan silavan li we dikim. 
ROM.16.23+ROM.16.24	Gayosê ku mêvandarê min û tevahiya civînê ye silavan li we dike. Xiznedarê bajêr Erastos û birayê me Kuwartos silavan li we dikin.
ROM.16.25	Îcar bila rûmet ji wî Xwedayî re be yê ku dikare li gor Mizgîniya min û danezana Îsa Mesîh we qayîm bike; ew sira ku ji demên berê ve hatibû veşartin 
ROM.16.26	niha eşkere bûye û bi nivîsarên pêxemberan li gor emrê Xwedayê herheyî hatiye dazanîn da ku hemû milet bi ya baweriyê bikin. 
ROM.16.27	Bila bi saya Îsa Mesîh her û her rûmet ji Xwedê re be, ew Xwedayê ku bi tenê zana ye. Amîn.
1CO.1.1	Ji Pawlosê ku bi daxwaza Xwedê hatiye gazîkirin ku bibe Şandiyê Mesîh Îsa û ji birayê me Sostênîs,
1CO.1.2	ji civîna bawermendan a Xwedê ya li Korîntê, ji yên ku bi Mesîh Îsa hatine pîrozkirin û ji bo pîrozbûnê hatine gazîkirin û ji hemûyên ku li her derê gazî navê Îsa Mesîhê ku Xudanê me û yê wan e dikin re:
1CO.1.3	Ji Bavê me Xwedê û ji Xudan Îsa Mesîh, kerem û aştî li ser we be.
1CO.1.4	Ji bo kerema Xwedê ya ku bi Mesîh Îsa ji we re hatiye dayîn, ez hergav ji bo we ji Xwedayê xwe re spas dikim. 
1CO.1.5+1CO.1.6	Çimkî ka çawa şahidiya Mesîh di nav we de qayîm bûye, hûn bi wî di her tiştî de, di peyivîn û di zanînê de dewlemend bûne. 
1CO.1.7	Wisa ku di tu diyariya ruhanî de kêmahiya we tune û hûn li hêviya xuyabûna Xudanê me Îsa Mesîh disekinin. 
1CO.1.8	Ew jî wê we heta dawiyê qayîm bike, da ku hûn di Roja Xudanê me Îsa Mesîh de bêqusûr bin. 
1CO.1.9	Xwedê dilsoz e: ji aliyê wî ve hûn hatine gazîkirin, da ku hevpariya we bi Kurê wî, Xudanê me Îsa Mesîh re hebe.
1CO.1.10	De îcar xwişk û birano, ez bi navê Xudanê me Îsa Mesîh hêvî ji we dikim, hûn hemû eynî tiştî bifikirin, bila di nav we de dubendî tune be; lê li ser eynî fikrê û eynî dîtinê bibin yek. 
1CO.1.11	Çimkî xwişk û birano, ji aliyê mirovên Xiloyê ve ji min re hat gotin ku di nav we de pevçûn heye. 
1CO.1.12	Yanî ez li ser vê dibêjim: Her yek ji we dibêje: «Ez yê Pawlos im» an: «Ez yê Apolos im» an: «Ez yê Kîfas im» an jî: «Ez yê Mesîh im.»
1CO.1.13	Ma Mesîh hatiye parve kirin? Ma Pawlos ji bo we hat xaçkirin? An ku hûn bi navê Pawlos imad bûn? 
1CO.1.14	Ez ji Xwedê re şikir dikim ku min ji Krîspos û Gayos pê ve tu kes ji we imad nekiriye; 
1CO.1.15	wisa ku tu kes nebêje ku hûn bi navê min imad bûne. 
1CO.1.16	– Belê min maliyên Stefanas jî imad kirin, ji vê zêdetir ez nizanim ku min kesek din imad kiriye an na. – 
1CO.1.17	Çimkî Mesîh ez neşandim ku ez imad bikim, lê belê ez şandim ku ez Mizgîniyê bidim. Min ev yek bi şehrezayiya gotinan nekir, da ku xaça Mesîh hêza xwe winda neke.
1CO.1.18	Erê, peyva li ser xaçê ji bo yên ku helak dibin bêaqilî ye, lê ji bo me yên ku rizgar dibin hêza Xwedê ye. 
1CO.1.19	Çimkî hatiye nivîsîn:
1CO.1.19	«Ezê zanebûna zaneyan tune bikim,
1CO.1.19	Ezê fêmdariya fêmdaran betal bikim.»
1CO.1.20	Ma yê zana li ku derê ye? Yê Şerîetzan li ku derê ye? Devjenîkerê şehreza yê vê dinyayê li ku derê ye? Ma Xwedê şehrezayiya dinyayê venegerand bêaqiliyê? 
1CO.1.21	Madem ku dinyayê li gor şehrezayiya Xwedê, bi şehrezayiya xwe Xwedê nas nekir, li Xwedê xweş hat ku yên baweriyê tînin bi bêaqiliya Mizgîniyê rizgar bike. 
1CO.1.22	Cihû nîşanan dixwazin û Yewnanî li şehrezayiyê digerin, 
1CO.1.23	lê em, Mesîhê ku hatiye xaçkirin didin bihîstin. Ew ji bo Cihûyan terpilînek û ji bo miletan bêaqilî ye; 
1CO.1.24	lê ji bo yên ku hatine gazîkirin, hem ji bo Cihû û hem jî ji bo Yewnaniyan, ev Mesîh hêza Xwedê û şehrezayiya Xwedê ye. 
1CO.1.25	Çimkî bêaqiliya xwedayî di ser şehrezayiya mirovan re û bêhêziya Xwedê jî di ser hêza mirovan re ye.
1CO.1.26	Îcar birano, li gazîkirina xwe binêrin: Di nav we de li gor fikrên mirovan gelekên şehreza, gelekên hêzdar, gelekên esilzade ne hatine gazî kirin. 
1CO.1.27	Lê belê Xwedê, ji bo ku şehrezayan bide şermkirin, tiştên dinyayê yên bêaqil bijartin; û Xwedê, ji bo ku yên hêzdar bide şermkirin, tiştên dinyayê yên qels bijartin. 
1CO.1.28	Xwedê, ji bo ku tiştên ku hene betal bike, tiştên dinyayê yên bê rûmet û kêm tên dîtin, tiştên ku tunin jî, bijartin. 
1CO.1.29	Wisa ku tu kes li ber Xwedê pesnê xwe nede. 
1CO.1.30	Bi saya Xwedê hûn bi Mesîh Îsa re ne, yê ku ji aliyê Xwedê ve ji bo me bû şehrezayî, rastdarî, pîrozî û rizgarî. 
1CO.1.31	Ji bo vê yekê çawa ku hatiye nivîsîn: «Yê ku pesnê xwe dide, bila bi Xudan pesnê xwe bide.»
1CO.2.1	Birano, çaxê ku ez hatim ba we ku ez sira Xwedê ji we re diyar bikim, ez ne bi peyvên xemilandî an şehrezayî hatim. 
1CO.2.2	Çimkî gava ku ez di nav we de bûm, min biryar da ku ez ji Îsa Mesîhê ku hatî xaçkirin pê ve tiştekî din nezanibim. 
1CO.2.3	Ez bi qelsî û bi tirs hatim ba we; ez gelek jî dilerizîm. 
1CO.2.4	Peyv û danezana min, ne bi qanîkirina peyvên şehrezayiyê, lê bi berçavanîna hêza Ruh bû, 
1CO.2.5	da ku baweriya we ne li ser şehrezayiya mirovan be, lê li ser hêza Xwedê be.
1CO.2.6	Erê, em di nav yên gihîştî de şehrezayiyê dibêjin. Lê ev şehrezayî ne ya vê dinyayê ye û ne jî ya serokên wê ne, yên ku wê ji holê bên rakirin. 
1CO.2.7	Lê belê em şehrezayiya Xwedê ya bi sir û veşartî dipeyivin, a ku Xwedê ji beriya dem û zemanan ve ji bo rûmeta me kifş kiriye. 
1CO.2.8	Tu kesî ji serokên vê dinyayê bi vê nezanî. Eger bizanibûna, wê Xudanê rûmetê xaç nekirana. 
1CO.2.9	Lê belê çawa ku hatiye nivîsîn:
1CO.2.9	«Tiştên ku çavan nedîtine û guhan nebihîstine
1CO.2.9	Û di fikra mirov re derbas nebûne,
1CO.2.9	Xwedê ew ji bo wan ên ku ji wî hez dikin, amade kirine.»
1CO.2.10	Lê Xwedê ew bi Ruh ji me re kifş kirin. Çimkî Ruh li her tiştî, li tiştên Xwedê yên kûr jî dikole. 
1CO.2.11	Ma tiştên mirov, ji ruhê mirov ê ku di hundirê mirov de ye pê ve, kî dizane? Wisa jî ji Ruhê Xwedê pê ve, tu kes bi tiştên Xwedê nizane. 
1CO.2.12	Îcar me ne ruhê dinyayê, lê belê Ruhê ku ji Xwedê tê stand, da ku em wan tiştên ku Xwedê ji me re kirine diyarî, bizanin.
1CO.2.13	Em van, ne bi peyvên ku bi şehrezayiya mirovî hatine hînkirin, lê belê bi peyvên ku Ruh hîn kirine dibêjin. Em tiştên ruhanî ji mirovên ruhanî re eşkere dikin. 
1CO.2.14	Lê mirovê nefsanî tiştên Ruhê Xwedê qebûl nake, ev jê re bêaqilî ne. Nikare wan bizane jî, ji ber ku ev tişt bi riyên ruhanî tên fêmkirin. 
1CO.2.15	Yê ruhanî dikare her tiştî fêm bike, lê ew ji aliyê tu kesî ve nayê fêm kirin.
1CO.2.16	«Ma kê bi fikra Xudan zaniye
1CO.2.16	Ku hînî wî bike?»
1CO.2.16	Lê fikra Mesîh bi me re ye.
1CO.3.1	Îcar birano, min nikaribû wek ku bi mirovên ruhanî re tê peyivîn, bi we re bipeyivim. Lê belê ez bi we re wek mirovên bedenî û zarokên di baweriya Mesîh de, peyivîm. 
1CO.3.2	Min ne xwarin, lê belê min şîr da we. Çimkî we hê nikaribû ku hûn ragirin û niha jî hûn nikarin. 
1CO.3.3	Çimkî hê jî hûn bedenî ne. Madem ku di nav we de çavnebarî û devjenî heye, ma hûn ne bedenî ne? Ma hûn wek mirovên din najîn? 
1CO.3.4	Gava ku yek bêje «Ez yê Pawlos im» û yê din bêje: «Ez yê Apolos im», ma hingê hûn ne mirov in?
1CO.3.5	Îcar Apolos kî ye, Pawlos kî ye? Li gor ku Xudan daye her yekî ji wan, ew xizmetkar in û we bi rêberiya wan bawerî aniye. 
1CO.3.6	Min çand, Apolos av da; lê belê Xwedê mezin kir.
1CO.3.7	Îcar ne yê ku çandiye û ne jî yê ku av daye tiştek e; lê belê Xwedê, yê ku mezin dike, girîng e. 
1CO.3.8	Yê ku çandiye û yê ku av daye yek in; her yek ji wan wê li gor keda xwe bergîdan bistîne. 
1CO.3.9	Çimkî em hevparên Xwedê yên xebatê ne, hûn zeviya Xwedê, avahiya Xwedê ne.
1CO.3.10	Li gor kerema Xwedê ya ku ji min re hat dayîn, min wek qesirbendekî şehreza bingeh danî, yekî din jî li ser ava dike. Bila her kes bala xwe bidiyê ku çawa li ser ava dike. 
1CO.3.11	Çimkî tu kes ji bingeha ku hatiye danîn, yanî ji Îsa Mesîh pê ve, nikare bingeheke din deyne. 
1CO.3.12	Eger yek li ser vê bingeha zêr, zîv, kevirên hêja, dep, giya, qirş ava bike, 
1CO.3.13	karê her kesî wê eşkere bibe. Çimkî ew Roj wê wî nîşan bide, çimkî kar wê bi êgir xuya bibe û agir bi xwe wê karê her kesî biceribîne ku çi cûre ye. 
1CO.3.14	Eger karê ku mirovekî li ser wê bingehê ava kiriye bimîne, ewê xelat bistîne; 
1CO.3.15	eger karê yekî bişewite, ewê zirarê bibîne. Lê ew bi xwe wê rizgar bibe, lê wek ku di agir re derbas bibe wê rizgar bibe.
1CO.3.16	Ma hûn nizanin ku hûn Perestgeha Xwedê ne û Ruhê Xwedê di hundirê we de rûdine?
1CO.3.17	Eger kesek Perestgeha Xwedê xera bike, Xwedê jî wê wî xera bike. Çimkî Perestgeha Xwedê pîroz e û ew Perestgeh hûn in.
1CO.3.18	Bila tu kes xwe nexapîne. Eger di nav we de yek xwe li vê dinyayê şehreza hesab bike, bila bêaqil be, da ku şehreza bibe. 
1CO.3.19	Çimkî şehrezayiya vê dinyayê li ba Xwedê bêaqilî ye. Wek ku hatiye nivîsîn: «Ew şehrezayan di hîleyên wan de digire»
1CO.3.20	Û dîsa hatiye nivîsîn: «Xudan dizane ku fikrên şehrezayan pûç in.»
1CO.3.21	Loma bila tu kes pesnê xwe bi mirovan nede. Çimkî her tişt yê we ye: 
1CO.3.22	Dixwazî bila Pawlos be, Apolos be, Kîfas be, dinya be, jiyan be, mirin be, dema niha be, dema ku bê be, hemû yên we ne; 
1CO.3.23	û hûn yên Mesîh in, Mesîh jî yê Xwedê ye.
1CO.4.1	Bila mirov me xizmetkarên Mesîh û şahneyên sirên Xwedê bihesibînin. 
1CO.4.2	Ne ev tenê, li vir ya ku ji şahneyan tê xwestin ew e ku ew mirovên dilsoz bin. 
1CO.4.3	Îcar ji aliyê we ve an jî ji aliyê dadgeheke mirovî ve, dîwana min bê kirin, ji bo min tiştekî pirr biçûk e. Ez bi xwe jî dîwana xwe nakim. 
1CO.4.4	Wijdana min rihet e, lê belê ev min bêsûc dernaxe. Dadgerê min Xudan e. 
1CO.4.5	Ji ber vê yekê, heta ku Xudan bê, beriya wext, dîwana tiştekî nekin. Xudan wê tiştên di tariyê de veşartî ronahî bike û niyeta dilan eşkere bike. Hingê pesnê her kesî wê ji Xwedê be.
1CO.4.6	Birano, ji bo qenciya we, ji bo ku ji we re bibe mînak min ev hemû li ser xwe û li ser Apolos anîn; da ku hûn ji me vê yekê hîn bibin: «Dernekevin derveyî ya nivîsandî», da ku kes ji bo yekî li hember yê din xwe mezin neke. 
1CO.4.7	Ma kî te ji yê din ferq dike? Ma çiyê te heye ku te ji Xwedê nestandiye? Madem te standiye, nexwe çima wek ku te nestandiye tu pesnê xwe didî?
1CO.4.8	Ji xwe hûn têr bûne, ji xwe hûn dewlemend bûne. Bêyî me we dest bi hukumdariyê kir. Xwezî we hukumdarî bikira, da ku me jî bi we re hukumdarî bikira. 
1CO.4.9	Çimkî ez dibêjim qey Xwedê em Şandî kirin ên herî kêm, wek ên ku ji bo kuştina li ber hemûyan, hatine pêşanîn. Çimkî em ji dinyayê re, ji milyaket û mirovan re bûn temaşe. 
1CO.4.10	Em di ber Mesîh de bêaqil in, lê hûn bi saya Mesîh bi aqil in. Em bêhêz in, lê hûn bihêz in. Hûn xweyî rûmet, lê em bêrûmet in. 
1CO.4.11	Heta vê saetê em tî û birçî ne û bêcil in; li me tê xistin û em bê cih û war in. 
1CO.4.12	Em bi destên xwe dixebitin û keda xwe didin. Gava ku çêrî me tê kirin, em duayên xêrê dikin; gava tengahî li me tê kirin, em sebir dikin. 
1CO.4.13	Gava ku buxtan li me tê kirin, em bi nermî dipeyivin. Heta niha em bûn mîna ziblê dinyayê û avriya her tiştî.
1CO.4.14	Ez van tiştan, ne ji bo ku we bidim şermkirin, lê ji bo ku ez wek zarokên xwe yên delal şîretan li we bikim dinivîsim. 
1CO.4.15	Çimkî di baweriya Mesîh de, eger deh hezar perwerdekarên we hebin jî, gelek bavên we tunin; bi Mizgîniyê di baweriya Mesîh Îsa de ez bûm bavê we. 
1CO.4.16	Loma ez hêvî ji we dikim ku hûn bibin mîna min.
1CO.4.17	Ji ber vê yekê min Tîmotêyos şand ba we. Ew bi saya Xudan zarokê min ê delal û dilsoz e. Ewê riyên min ên di baweriya Mesîh Îsa de bîne bîra we, yên ku ez li her derê, li her civîna bawermendan hîn dikim.
1CO.4.18	Wek ku ezê neyêm ba we, hinek ji we poz bilind bûne. 
1CO.4.19	Lê belê eger Xudan bixwaze, ezê di nêzîk de bêm ba we. Hingê ezê ne gotina wan ên ku poz bilind bûne, lê belê hêza wan bizanim. 
1CO.4.20	Çimkî Padîşahiya Xwedê ne bi gotinê ye, lê belê bi hêzê ye. 
1CO.4.21	Hûn çi dixwazin? Ma ez bi dar bêm ba we, an ku bi hezkirin û ruhê nerm?
1CO.5.1	Bi rastî tê gotin ku di nav we de zîna heye. Hem jî zînayek wisa ku di nav miletên xwedênenas de jî tune: Heta yekî, jina bavê xwe biriye.
1CO.5.2	Îcar şûna ku we şîn bigirta, da ku yê ev tişt kiriye ji nav we bihata rakirin, we ne girt, bi ser de jî hûn xwe dinepixînin!
1CO.5.3	Bi bedenê ez ne li ba we bim jî, bi ruh ez di nav we de me. Wek ku ez di nav we de bim, min bi navê Xudan Îsa ji xwe biryara dîwana wî yê ku weha kiriye, daye. 
1CO.5.4	Gava ku hûn bicivin û ruhê min jî bi we re, tevî hêza Xudanê me Îsa, 
1CO.5.5	ji bo helakkirina bedenê, vî mirovî bidin destê Îblîs da ku di Roja Xudan de ruhê wî rizgar bibe.
1CO.5.6	Ne qenc e ku hûn pesnê xwe didin. Ma hûn nizanin ku piçek hevîrtirşk tevahiya hevîr tirş dike? 
1CO.5.7	Xwe ji hevîrtirşkê kevin pak bikin ku hûn bibin hevîrê nû, wek ku hûn bê hevîrtirşk in. Çimkî berxê me yê Cejna Derbasbûnê Mesîh hatiye gorîkirin. 
1CO.5.8	Ji ber vê yekê em cejnê, ne bi hevîrtirşkê kevin, ne bi hevîrtirşkê kîn û xerabiyê, lê belê bi nanê şkeva yê dilpakî û rastiyê bikin.
1CO.5.9	Min di nameya xwe de ji we re nivîsî ku hûn bi zînakaran re nebin heval. 
1CO.5.10	Ez qet li ser zînakar, çavbirçî, nijdevan û pûtperestên vê dinyayê nabêjim. Eger wisa bûya, diviya ku hûn ji vê dinyayê derketana. 
1CO.5.11	Lê niha ez ji we re dinivîsim, bi yekî ku bira tê gotin, lê zînakar, çavbirçî, pûtperest, çêrker, serxweş an nijdevan be, pê re têkiliyê nekin, heta bi yekî weha re xwarinê jî nexwin. 
1CO.5.12	Ma çi karê min bi dîwankirina yên li derve heye? Ma nakeve ser we ku hûn dîwana yên hundir bikin? 
1CO.5.13	Xwedê wê dîwana yên derve bike. «Mirovê xerab ji nav xwe derxin.»
1CO.6.1	Dema di nav we de doza yekî bi yekî din re hebe, çawa diwêre ku ne li ber pîrozan, lê li ber neheqan dozê veke? 
1CO.6.2	Ma hûn nizanin ku pîroz wê dîwana dinyayê bikin? Madem ku hûnê dîwana dinyayê bikin, ma hûn têrê nakin ku li ser dozên herî biçûk biryarê bidin? 
1CO.6.3	Ma hûn nizanin ku emê dîwana milyaketan bikin? Îcar tiştên rojane li ku derê dimînin? 
1CO.6.4	Îcar çaxê dozên tiştên vê dinyayê di nav we de hebin, ma hûn wan ên ku ji aliyê civînê ve kêm tên dîtin, ji bo dîwankirinê rûdinînin? 
1CO.6.5	Ji bo ku hûn şerm bibin, ez van dibêjim. Ma di nav we de yekî şehreza peyda nabe, ku bikare di navbera birayan de dadgeriyê bike? 
1CO.6.6	Lê bira li hember bira dozê vedike, hem jî li ber bêbaweran!
1CO.6.7	Ya rast ji xwe li hember hevdû dozvekirina we, ji bo we bi tevahî binketin e. Ma ne çêtir e ku neheqî li we bê kirin? Ma ne çêtir e ku malê we bê xwarin? 
1CO.6.8	Lê belê hûn bi xwe neheqiyê dikin û malê kesên din dixwin. Hem jî hûn vê yekê bi birayên dikin. 
1CO.6.9	Ma hûn nizanin ku yên neheq Padîşahiya Xwedê mîras nastînin? Neyên xapandin! Yên ku fuhûşê dikin, an pûtperest, an zînakar, an qûnde, an qûngê, 
1CO.6.10	an diz, an çavbirçî, an serxweş, an çêrker an jî nijdevan, Padîşahiya Xwedê mîras nastînin. 
1CO.6.11	Û hin ji we weha bûn; lê belê bi navê Xudan Îsa Mesîh û bi Ruhê Xwedayê me hûn hatin şuştin, pîrozkirin û rastdarkirin.
1CO.6.12	«Ji bo min her tişt serbest e», lê belê her tişt ne bi kêr e. «Ji bo min her tişt serbest e», lê belê ez nabim bindestê tu tiştî. 
1CO.6.13	Xwarin ji bo zik e, zik jî ji bo xwarinê ye. Lê belê Xwedê wê hem zik û hem jî xwarinê wêran bike. Beden ne ji bo fuhûşê ye, lê ji bo Xudan e. Xudan jî ji bo bedenê ye. 
1CO.6.14	Xwedê hem Xudan rakir, hem jî wê bi hêza xwe me rake. 
1CO.6.15	Ma hûn nizanin ku bedenên we endamên Mesîh in? Ma ez endamên Mesîh bistînim û bikim endamên fahîşeyê? Na, tu caran! 
1CO.6.16	Ma hûn nizanin yê ku bi fahîşê ve bizeliqe, bi wê re dibe bedenek? Ji xwe hatiye gotin: «Herdu wê bibin bedenek.»
1CO.6.17	Lê yê ku bi Xudan ve bizeliqe, bi wî re dibe ruhek. 
1CO.6.18	Ji fuhûşê birevin. Her gunehê ku mirov bike, li derveyî bedenê ye, lê yê ku fuhûşê dike, li hember bedena xwe guneh dike. 
1CO.6.19	An ma hûn nizanin ku bedena we Perestgeha Ruhê Pîroz ê ku di hundirê we de ye, ku we ji Xwedê standiye? Hûn ne yên xwe bi xwe ne.
1CO.6.20	Çimkî hûn bi bihayekî hatin kirrîn; ji ber vê yekê Xwedê di bedena xwe de bilind bikin.
1CO.7.1	Îcar em bên ser tiştên ku we ji min re nivîsîne: «Ji bo mêr qenc e ku dest nede jinê.» 
1CO.7.2	Lê ji ber fuhûşê, bila jina her mêrî bi xwe û mêrê her jinê bi xwe hebe. 
1CO.7.3	Bila mêr heqê jina xwe, bi eynî awayî jin jî heqê mêrê xwe bide. 
1CO.7.4	Li ser bedena jinê bi xwe ne desthilatiya wê, lê belê ya mêrê wê heye. Bi vî awayî li ser bedena mêr bi xwe jî ne desthilatiya wî, lê belê desthilatiya jina wî heye. 
1CO.7.5	Hevdû mehrûm nekin; lê eger ji bo ku hûn xwe bidin duakirinê û bi dilê herdu aliyan be û ji bo demekê be, hingê çêdibe. Piştre dîsa herin ba hev, da ku Îblîs ji ber xwenegirtina we, we neceribîne. 
1CO.7.6	Ez vê gotinê ne wek emir, lê wek destûrekê dibêjim. 
1CO.7.7	Ez dixwazim ku hemû mirov wek min bi xwe bin. Lê belê hin bi vî awayî, hin bi wî awayî ne; diyariya her kesî bi xwe ji Xwedê heye.
1CO.7.8	Ez ji yên nezewicî û jinebiyan re dibêjim: Eger wek min bimînin ji bo wan qenc e. 
1CO.7.9	Lê eger nikarin xwe bigirin, bila bizewicin. Çimkî ji dêla ku ew bişewitin, çêtir e ku bizewicin.
1CO.7.10	Ji yên zewicî re jî ez emir dikim, lê ne ez, Xudan emir dike: Bila jin dev ji mêrê xwe bernede.
1CO.7.11	Eger dev jê berde jî, bila bê mêr bimîne, an jî bila bi mêrê xwe re li hev bê. Bila mêr jî jina xwe bernede.
1CO.7.12	Lê ji yên din re ne Xudan, ez dibêjim: Eger jina birayekî ya ku baweriyê nayne hebe û jinik razî be ku bi mêrê xwe re bimîne, bila mêrê wê, wê bernede. 
1CO.7.13	Û eger mêrê jinekê yê ku baweriyê nayne hebe û razî be ku bi wê re bimîne, bila wî bernede. 
1CO.7.14	Çimkî mêrê ku baweriyê nayne, bi jina xwe tê pîrozkirin, jina ku bawer nake jî bi wî birayê ku mêrê wê ye tê pîrozkirin. Nexwe zarokên we murdar diman; lê niha pîroz in. 
1CO.7.15	Lê eger yê ku baweriyê nayne dev jê berde, bila berde; bira an xwişkên di vê rewşê de, ne di bin hêsîrtiyê de ne. Xwedê hûn gazî aştiyê kirine. 
1CO.7.16	Ey jinê, tu ji ku derê dizanî ku tê mêrê xwe rizgar bikî? Ey mêro, tu ji ku derê dizanî ku tê jina xwe rizgar bikî?
1CO.7.17	Lê Xudan çawa li her kesî leva kiribe, Xwedê çawa gazî her kesî kiribe, bila wisa bijî. Ez vê li hemû civînên bawermendan emir dikim. 
1CO.7.18	Yek sinetbûyî hatibe gazîkirin? Bila ne sinetnebûyî be. Yek sinetnebûyî hatibe gazîkirin? Bila sinet nebe. 
1CO.7.19	Sinetbûn ne tiştek e, sinetnebûn jî ne tiştek e; ya girîng pêkanîna emrên Xwedê ye. 
1CO.7.20	Bila her kes di rewşa ku tê de hatiye gazîkirin de bimîne. 
1CO.7.21	Gava ku tu hatî gazîkirin tu xulam bûyî? Xem nîne! Lê Eger tu bikarî azadiya xwe bi dest bixî, hê bêtir vê bi kar bîne. 
1CO.7.22	Çimkî xulamê ku ji aliyê Xudan ve hatiye gazîkirin, ew azadê Xudan e. Bi vî awayî jî yê ku azad e hatiye gazîkirin, xulamê Mesîh e. 
1CO.7.23	Hûn bi bihayekî hatin kirrîn, nebin xulamên mirovan. 
1CO.7.24	Birano, her yek di çi rewşê de hatibe gazîkirin, bila li ber Xwedê di wê rewşê de bimîne.
1CO.7.25	Li ser keçik û kurikan, ji Xudan emrê min tune. Lê ez wek yekî ku bi dilovaniya Xudan dilsoz e, nêrîna xwe dibêjim. 
1CO.7.26	Îcar ez guman dikim ku ev qenc e: Ji ber tengahiya vê demê, ji mirov re qenc e ku bimîne di wê rewşa ku tê de ye. 
1CO.7.27	Ma tu bi jinekê ve girêdayî yî? Li jêvebûnê negere. Tu bi jinekê ve negirêdayî yî? Li jinê negere. 
1CO.7.28	Lê eger tu jinê bînî, tu guneh nakî. Eger keçikek mêr bike, guneh nake. Lê di vê bedenê de tengahiyên van wê hebin; ez dixwazim we ji vê bidirixînim.
1CO.7.29	Birano, ez vê dibêjim: Wext kurt bûye. Ji niha û pê ve, yên ku jina wan heye jî wek ku jina wan tune, 
1CO.7.30	yên ku şînê digirin, wek ku şînê nagirin, yên ku şa dibin, wek ku şa nabin, yên ku dikirrin, wek ku malê wan tune 
1CO.7.31	û yên ku ji dinyayê îstifade dikin, wek ku jê îstifade nakin bin. Çimkî halê dinyayê yê niha derbas dibe.
1CO.7.32	Ez dixwazim ku hûn bê xem bin. Yê ku jin neaniye, ji bo tiştên Xudan xeman dixwe, ka wê çawa li Xudan xweş bê. 
1CO.7.33	Lê yê ku jin aniye ji bo tiştên dinyayê xeman dixwe, ka wê çawa li jina xwe xweş bê; 
1CO.7.34	û bi vî awayî dilê wî dibe du alî. Îcar jin û keçika ku mêr nekiriye, ji bo ku hem bi bedenê û hem jî bi ruh pîroz bibe, ji bo tiştên Xudan xeman dixwe. Lê jina mêrkirî, ji bo tiştên dinyayê xeman dixwe, ka wê çawa li mêrê xwe xweş bê. 
1CO.7.35	Ez vê ji bo feyda we dibêjim, ne ji bo ku ez dest û lingê we girêdim, lê ji bo ku hûn bi awayekî rêkûpêk bijîn û bê ku fikrên we belav bibin hûn ji Xudan re xizmetê bikin.
1CO.7.36	Lê eger yek difikire ku ew li keça xwe neheqiyê dike, eger jiyê keçikê pêşve çûbe û eger lazim be, bila ew tiştê ku dixwaze bike, ew guneh nake; bila wê bide mêr.
1CO.7.37	Lê eger yek ne dudilî be û ne di bin mecbûriyê de be, lê bikare xwe û di dilê xwe de biryar dabe ku ewê keça xwe li ba xwe bihêle, ew baş dike.
1CO.7.38	Îcar yê ku keça xwe bide mêr baş dike, yê ku nede mêr hê çêtir dike.
1CO.7.39	Jinek, heta ku mêrê wê sax e bi wî ve girêdayî ye. Lê eger mêrê wê bimire, hingê ew serbest e bi yê ku dixwaze re bizewice. Tenê bila ew kes girêdayiyê Xudan be. 
1CO.7.40	Lê li gor nêrîna min, ew jin wisa bimîne wê bextewartir be. Û ez dibêjim qey Ruhê Xwedê bi min re jî heye.
1CO.8.1	Niha em bên ser goriyên ku ji pûtan re tên pêşkêşkirin: Em dizanin ku zanîna me hemûyan heye. Zanîn qure dike, lê hezkirin, ava dike. 
1CO.8.2	Eger yek guman dike ku tiştekî dizane, hê ew tiştekî nizane, ka çawa divê ku ew bizane. 
1CO.8.3	Lê eger yek ji Xwedê hez dike, ew ji aliyê Xwedê ve tê nas kirin. 
1CO.8.4	Îcar, li ser xwarina goriyên ku ji pûtan re tên pêşkêşkirin, em dizanin ku pût li dinyayê ne tiştek e û ji yekî pê ve Xwedê tune. 
1CO.8.5	Eger li ser erdê an li ezmên yên ku ji wan re xwedê tê gotin hebin jî – çawa ku gelek xwedê û gelek xudan hene – 
1CO.8.6	ji bo me tenê Xwedayek heye, ew jî Bav e. Her tişt ji wî ye û em ji bo wî hene. Û tenê Xudanek heye, ew jî Îsa Mesîh e. Her tişt bi destê wî hat afirandin û em bi wî hene.
1CO.8.7	Lê belê her kes ne xwediyê vê zanînê ye. Hinek jî, ji ber hînbûna pûtan a heta niha, li ser goştê ku ji pûtan re hatiye gorîkirin, hê jî dibêjin: «Ev goşt ji pûtan re ye» û dixwin. Wisa ji ber ku wijdana wan qels e, qirêjî dibe. 
1CO.8.8	Xwarin me nêzîkî Xwedê nake. Em nexwin kêmahiya me çênabe, em bixwin jî zêdehiya me çênabe. 
1CO.8.9	Lê hay jê hebin, bila ev azadiya we ji bo yên qels bi tu awayî nebe sedemê terpilînê. 
1CO.8.10	Çimkî, eger yek te, tu yê ku zana yî li perestgeha pûtan li ser sifrê bibîne û ew bi xwe jî qels be, ma wijdana wî cesaretê nastîne ku goriyên ku ji pûtan re tên pêşkêşkirin bixwe? 
1CO.8.11	Îcar mirovê qels, ew birayê ku Mesîh di ber de miriye, bi zanîna te helak dibe. 
1CO.8.12	Û bi vî awayî bi gunehkirina li hember birayan û birîndarkirina wijdana wan a qels, hûn li hember Mesîh guneh dikin. 
1CO.8.13	Ji bo vê yekê eger xwarin bibe sedemê terpilîna birayê min, ji bo ku ez birayê xwe neterpilînim, ez qet goşt naxwim.
1CO.9.1	Ma ez ne azad im? Ma ez ne Şandî me? Ma min Xudanê me Îsa nedîtiye? Ma hûn di baweriya Xudan de ne berê xebata min in? 
1CO.9.2	Ez ji bo hinekên din ne Şandî bim jî, qet nebe ez ji bo we Şandî me. Çimkî hûn di baweriya Xudan de mora şandîtiya min in.
1CO.9.3	Xweparastina min a li hember yên ku min dikişînin pirsê ev e. 
1CO.9.4	Ma heqê me tune ku em bixwin û vexwin? 
1CO.9.5	Ma heqê me tune ku em wek Şandiyên din û wek birayên Xudan û wek Kîfas, jineke bawermend bi xwe re bigerînin? 
1CO.9.6	An ma heqê min û Barnabas tenê nîne ku em nexebitin? 
1CO.9.7	Ma kî bi perê xwe leşkeriyê dike? Ma kî rezekî datîne û berê wî naxwe? Ma kî şivantiya keriyekî dike û ji şîrê wî venaxwe?
1CO.9.8	Ma ez van tiştên ha li gor mirovan dibêjim? An ma Şerîet jî van tiştan nabêje? 
1CO.9.9	Çimkî di Şerîeta Mûsa de hatiye nivîsîn: «Devê gayê ku gêrê dike girê nedin.»
1CO.9.10	an bi tevahî vê ji bo me dibêje? Erê, ev ji bo me hat nivîsîn. Çimkî yê ku cot dike, divê bi hêvî cot bike; û yê ku gêrê dike, divê bi hêviya ku ewê bibe hevpar, gêrê bike. 
1CO.9.11	Eger me tiştên ruhanî di hundirê we de çandin, nexwe em tiştên cismanî ji we bidirûn jî, gelek e? 
1CO.9.12	Eger hinekên din di desthilatiyê de li ser we pardar bin, ma heqê me hê bêtir tune? Lê belê me ev desthilatiya xwe bi kar neanî. Îcar ji bo ku em astengekê ji Mizgîniya Mesîh re dernexin, em her tiştî radigirin.
1CO.9.13	Ma hûn nizanin, yên ku di karê Perestgehê de dixebitin, ji Perestgehê dixwin û yên ku di gorîgehê de xizmetê dikin, parê ji gorîgehê distînin?
1CO.9.14	Bi vî awayî, Xudan emir kir, yên ku Mizgîniyê belav dikin, ji Mizgîniyê abora xwe bikin.
1CO.9.15	Lê min qet yek ji van heqan bi kar neanî. Û ez van tiştan nanivîsim ku weha ji bo min bê kirin. Çimkî ji dêla ku yek pesindana min pûç derxe, mirin ji bo min çêtir e. 
1CO.9.16	Eger ez Mizgîniyê bidim, ew ji bo min nabe pesindan. Çimkî ev barê pişta min e. Wey li min, eger ez Mizgîniyê belav nekim! 
1CO.9.17	Îcar, eger ez vê bi daxwaz bikim, xelata min heye. Eger ez ne bi daxwaz bikim, wekîltî li min hatiye spartin. 
1CO.9.18	Nexwe xelata min çi ye? Ev e ku çaxê ez Mizgîniyê belav dikim, ez Mizgîniyê bê bergîdan bidim, da ku ez desthilatiya xwe ya ku di Mizgîniyê de ye bi kar neynim.
1CO.9.19	Bi ser ku ez ji her kesî azad im, ji bo ku ez hê bêtir mirovan bi dest bixim, min xwe kir xulamê her kesî. 
1CO.9.20	Bi Cihûyan re ez bûm wek Cihûyan, da ku ez Cihûyan bi dest bixim. Bi wan re yên ku di bin Şerîetê de ne, ez bûm wek ên ku di bin Şerîetê de ne, da ku ez wan ên di bin Şerîetê de ne bi dest bixim. – Heçî ew e, ez bi xwe ne di bin Şerîetê de me. 
1CO.9.21	Ez bi wan ên bê Şerîet re bûm wek ku ez bê Şerîet im, da ku ez wan ên bê Şerîet bi dest bixim. – Heçî ew e, ez li hember Xwedê ne bê Şerîet im, lê ez di bin Şerîeta Mesîh de me. 
1CO.9.22	Bi lewazan re ez bûm lewaz, da ku ez yên lewaz bi dest bixim. Bi her kesî re ez bûme her tişt, da ku ez bi her awayî hinekan bi dest bixim. 
1CO.9.23	Ez van hemûyan ji bo Mizgîniyê dikim, da ku para min di wê de hebe.
1CO.9.24	Ma hûn nizanin ku di meydana bezê de, ji hemûyên ku dikevin hevbezînê tenê yek xelatê distîne. Hûn jî wisa bibezin, da ku hûn xelatê bistînin. 
1CO.9.25	Her kesê ku dikeve berhevdanê, di her tiştî de nefsa xwe digire. Ew ji bo çelengeke pûç vê dikin, lê em ji bo yeke nepûç dikin. 
1CO.9.26	Ji bo vê yekê ez bêarmanc nabezim, ez badîhewa kulma xwe navêjim hewayê. 
1CO.9.27	Ez cefayê didim bedena xwe û wê bindest dikim, da ku piştî min hinekên din hîn kirin, ez bi xwe neyêm redkirin.
1CO.10.1	Birano, ez naxwazim ku hûn ji vê yekê bêhay bin, ku bav û kalên me hemû di bin ewr de bûn û hemû di deryayê re derbas bûn 
1CO.10.2	û hemû di ewr de û di deryayê de imad bûn ku bibin yên Mûsa û 
1CO.10.3	hemûyan eynî xwarina ruhanî xwar û
1CO.10.4	hemûyan eynî vexwarina ruhanî vexwar. Çimkî ji lata ruhanî ya ku li pey wan dihat vedixwarin. Û ev lat Mesîh bû.
1CO.10.5	Lê belê Xwedê ji pirraniya wan razî nebû, loma termê wan li çolê hatin raxistin.
1CO.10.6	Niha ev bûyer ji bo me bûn mînak, da wek ku dilê wan çû tiştên xerab, dilê me jî neçe tiştên xerab.
1CO.10.7	Wek hinekan ji wan, hûn nebin pûtperest; çawa ku hatiye nivîsîn: «Gel li ser xwarin û vexwarinê rûnişt û rabû da lotikan.»
1CO.10.8	Em fuhûşiyê nekin, wek hinekan ji wan fuhûşî kir û di rojekê de bîst û sê hezar kes ketin.
1CO.10.9	Û em Mesîh neceribînin wek ku hinekan ji wan kir û ji aliyê maran ve hatin helakkirin.
1CO.10.10	Pitepit nekin wek ku hinekan ji wan kir pitepit û ji aliyê helakker ve hatin helakkirin.
1CO.10.11	Ev tiştên ha bi mînaktî hatin serê wan û ji bo ku ji me yên ku gihîştin dawiya deman re bibin şîret, hatine nivîsîn. 
1CO.10.12	Ji ber vê yekê, yê ku guman dike ku qayîm disekine, bila hay ji xwe hebe, ku nekeve! 
1CO.10.13	Hûn ji tiştên mirovî pê ve neketin tu ceribandinên din. Xwedê dilsoz e û destûrê nade ku hûn ji karîna xwe zêdetir bên ceribandin. Lê belê ji bo ku hûn bikarin ragirin, ewê bi ceribandinê re riya jêderketinê jî pêk bîne.
1CO.10.14	Ji ber vê yekê hezkirîno, ji pûtperestiyê birevin. 
1CO.10.15	Ez wek ku ji kesên aqilmend re dibêjim, dipeyivim. Ya ku ez dibêjim, biwezinînin. 
1CO.10.16	Kasa pîroziyê ya ku em pîroz dikin, ma ne hevpariya xwîna Mesîh e? Nanê ku em dişikênin, ma ne hevpariya bedena Mesîh e?
1CO.10.17	Madem ku nan yek e, bi ser ku em gelek in jî em bedenek in. Çimkî em hemû ji nanekî parê distînin.
1CO.10.18	Li gelê Îsraêl binêrin, ma yên ku goriyan dixwin ne hevparên gorîgehê ne?
1CO.10.19	Nexwe ez çi dibêjim? Ma goriya ku ji pûtan re tê dayîn tiştek e? An jî pût tiştek e? 
1CO.10.20	Na! Ez vê dibêjim, pûtperest qurbanên xwe ne ji Xwedê re, lê belê ji cinan re pêşkêş dikin. Îcar ez naxwazim ku hûn bi cinan re bibin hevpar.
1CO.10.21	Hûn nikarin hem ji kasa Xudan û hem ji kasa cinan vexwin. Hûn nikarin hem ji sifra Xudan û hem ji sifra cinan parê bistînin. 
1CO.10.22	Ma em dixwazin Xudan hêrs bikin? Ma em ji wî hêzdartir in?
1CO.10.23	«Her tişt serbest e», lê belê her tişt ne bi feyde ye. «Her tişt serbest e», lê belê her tişt ava nake. 
1CO.10.24	Bila her kes ne li qenciya xwe, lê belê li qenciya yên din bigere. 
1CO.10.25	Her tiştê ku li çarşiya qesaban tê firotin, bêyî ku ji bo wijdanê hûn lê bipirsin, bixwin. 
1CO.10.26	«Çimkî erd û hemû tiştên ku tê de ne, yên Xudan in.»
1CO.10.27	Eger yekî ku baweriyê nayne gazî we bike û hûn bixwazin herin, her tiştê ku danîn ber we, bêyî ku hûn ji bo wijdanê lê bipirsin, bixwin. 
1CO.10.28	Lê eger yek ji we re bêje: «Ev goştê goriyê ye», ji bo yê ku vê dibêje û ji bo wijdanê nexwin. 
1CO.10.29	Çaxê ez li ser wijdanê dibêjim, ne li ser ya te, lê ez li ser ya mirovê din dibêjim. Gelo çima wijdana yekî din, azadiya min dadbar bike? 
1CO.10.30	Eger ez bi spasî dixwim, nexwe çima ji ber tiştê ku min ji bo wî spas kiriye, ez bêm sûcdarkirin? 
1CO.10.31	Loma hûn her çi bixwin, her çi vexwin, her çi bikin, her tiştî ji bo rûmeta Xwedê bikin. 
1CO.10.32	Ne ji bo Cihûyan, ne ji bo miletên din û ne jî ji bo civîna bawermendan a Xwedê, nebin sedemê terpilînê, 
1CO.10.33	çawa ku ez jî di her tiştî de dilê hemûyan xweş dikim. Ez ne li feyda xwe digerim, lê ez li feyda gelekan digerim da ku ew rizgar bibin.
1CO.11.1	Çawa ku ez mîna Mesîh dikim hûn jî mîna min bikin.
1CO.11.2	Ji ber ku hûn di her tiştî de min tînin bîra xwe û hînkirinên ku min spartine we diparêzin, ez pesnê we didim. 
1CO.11.3	Lê ez dixwazim hûn bizanin ku serê her zilamî Mesîh, serê jinê mêr û serê Mesîh jî Xwedê ye. 
1CO.11.4	Her zilamê ku sernixamtî dua an jî pêxemberîtiyê dike, ew serê xwe bê siyanet dike. 
1CO.11.5	Lê her jina ku servekirî dua an jî pêxemberîtiyê dike, serê xwe bê siyanet dike. Çimkî ev, wek ku serê wê hatiye kurkirin û eynî tişt e. 
1CO.11.6	Eger jin xwe nenixême, bila porê xwe jî bibire! Lê madem ji bo jinê porbirrîn an jî serkurkirin şerm e, bila serê xwe binixême. 
1CO.11.7	Divê mêr serê xwe nenixême çimkî ew wêne û rûmeta Xwedê ye. Lê jin rûmeta mêr e. 
1CO.11.8	Çimkî ne mêr ji jinê çêbû, lê belê jin ji mêr çêbû.
1CO.11.9	Îcar mêr ne ji bo jinê, lê belê jin ji bo mêr hat afirandin. 
1CO.11.10	Ji bo vê yekê û ji ber milyaketan, divê desthilatiya jinê li ser serê wê hebe. 
1CO.11.11	Lê dîsa li ba Xudan ne jin ji mêr û ne jî mêr ji jinê serbixwe ye. 
1CO.11.12	Çimkî, ka çawa jin ji mêr çêbû, mêr jî bi jinê tê dinyayê. Lê her tişt ji Xwedê ye. 
1CO.11.13	Hûn bi xwe biwezinînin: Ma li jinê tê ku servekirî li ber Xwedê dua bike? 
1CO.11.14	Ma tebîet jî hînî we nake ku mêr porê xwe dirêj bike ji bo wî bêhurmetî ye, 
1CO.11.15	lê pordirêjiya jinê ji bo wê rûmet e? Çimkî por ji bo nixamtinê ji wê re hatiye dayîn. 
1CO.11.16	Lê eger yek bixwaze devjeniyê bike, ne adeteke me ya weha heye, ne jî ya civînên bawermendan ên Xwedê.
1CO.11.17	Lê di van tiştên ku ez niha tembîh bikim de, ez pesnê we nadim, çimkî li hev civînên we ji dêla ku feydê bidin, ziyanê didin. 
1CO.11.18	Ya pêşî, ez dibihîzim dema ku hûn hemû li hev dicivin, di nav we de partîkarî hene û ez hinekê ji vê bawer dikim. 
1CO.11.19	Erê, divê di nav we de dubendî hebin, da ku di nav we de yên meqbûl eşkere bibin. 
1CO.11.20	Îcar gava ku hûn li hev bicivin, ev ne ji bo xwarina şîva Xudan e. 
1CO.11.21	Çimkî li ser xwarinê her yek dikeve ser şîva xwe û hin birçî dimînin, hin jî serxweş dibin. 
1CO.11.22	Ma ji bo xwarin û vexwarinê malên we tunin? An ku hûn civîna bawermendan a Xwedê biçûk dibînin û yên ku tiştekî wan tune, hûn didin şermkirin? Ma ez ji we re çi bêjim? Ma ez pesnê we bidim? Di vê yekê de ez pesnê we nadim!
1CO.11.23	Çimkî ya ku min ji Xudan stand min spart we: Şeva ku Xudan Îsa dan dest, wî rahişt nên, 
1CO.11.24	piştî ku şikir kir, şikand û got: «Ev bedena min a ji bo we ye. Ji bo bîranîna min vê bikin.» 
1CO.11.25	Bi vî awayî jî piştî xwarina şîvê wî rahişt kasê û got: «Ev kas Peymana Nû ya bi xwîna min e. Her cara ku hûn vexwin, ji bo bîranîna min vê bikin.»
1CO.11.26	Çimkî her cara ku hûn vî nanî bixwin û vê kasê vexwin, heta ku Xudan bê, hûn mirina wî didin zanîn.
1CO.11.27	Ji ber vê yekê, kî ku bi awayekî nehêja, nên bixwe, an ji kasa Xudan vexwe, ew li hember beden û xwîna Xudan sûcdar dibe. 
1CO.11.28	Îcar bila mirov xwe bi xwe hêre bike û piştre ji nên bixwe û ji kasê vexwe. 
1CO.11.29	Çimkî yê ku dixwe û vedixwe eger bedenê ferq neke, bi xwarin û vexwarinê xwe bi xwe dadbar dike. 
1CO.11.30	Ji ber vê yekê gelek ji we nexweş û lewaz in û hin jî mirine. 
1CO.11.31	Lê eger me xwe bi xwe hêre bikira, em nedihatin dadbarkirin. 
1CO.11.32	Lê gava ku dîwana me bê kirin, ji bo ku em bi dinyayê re sûcdar dernekevin, em ji aliyê Xudan ve tên terbiyekirin. 
1CO.11.33	Îcar birano, gava ku hûn ji bo xwarinê li hev bicivin, li benda hevdû bimînin. 
1CO.11.34	Eger yek birçî be, bila li mala xwe bixwe, da ku hatina we ya ba hev, nebe sedem ku hûn bên dîwankirin. Tiştên mayî, gava ku ez bêm ba we ezê serûber bikim.
1CO.12.1	Îcar heçî pirsa diyariyên ruhanî ye, birano, ez naxwazim ku hûn nezan bimînin. 
1CO.12.2	Gava ku hûn pûtperest bûn, hûn dizanin ka çawa bi xirandina hişê we hûn ber bi pûtên bêziman ve birin. 
1CO.12.3	Ji bo vê yekê ez bi we didim zanîn: Tu kes bi peyivîna ku bi Ruhê Xwedê ye nabêje: «Nifir li Îsa be!» Û eger ne bi Ruhê Pîroz be, tu kes nikare bêje: «Îsa Xudan e.»
1CO.12.4	Îcar cûreyên diyariyên ruhanî hene, lê Ruh eynî ye. 
1CO.12.5	Û cûreyên xizmetan hene, lê Xudan eynî ye. 
1CO.12.6	Û cûreyên kirinan jî hene, lê yê ku di hemûyan de her karî dike eynî Xwedê ye. 
1CO.12.7	Eşkerebûna Ruh ji bo berjewendiya gelemperî ji her kesî re tê dayîn. 
1CO.12.8	Bi saya Ruh ji yekî re peyva şehrezayiyê, ji yekî din re jî bi eynî Ruhî peyva zanînê tê dayîn, 
1CO.12.9	bi eynî Ruhî ji yekî re bawerî û bi Ruhê ku yek e ji yekî din re jî diyariyên qenckirina nexweşan tê dayîn. 
1CO.12.10	Ji yekî re hêza kirina kerametan, ji yekî re pêxemberîtî, ji yekî re karîna ji hev ferqkirina ruhan, ji yekî re zimanên cûr bi cûr, ji yekî re karîna wergerandina zimanan tê dayîn.
1CO.12.11	Yê ku van hemûyan pêk tîne, yek û eynî Ruh e. Ruh li gor daxwaza xwe van cihê cihê li her kesî belav dike.
1CO.12.12	Çawa ku beden yek e û gelek endamên wê hene û bi ser ku endamên bedenê gelek in jî, hemû yek beden in, Mesîh jî wisa ye.
1CO.12.13	Çimkî em, dixwazî Cihû, dixwazî Yewnanî, dixwazî xulam, dixwazî azad bin; em hemû bi yek Ruhî hatin imad kirin ku em bibin bedenek û ji me hemûyan re eynî Ruh hat dayîn ku em jê vexwin.
1CO.12.14	Ji xwe beden ne endamek e, lê gelek endam e. 
1CO.12.15	Eger ling bêje: «Ji ber ku ez ne dest im, ez ne ji bedenê me», ew bi vê yekê ne li derveyî bedenê ye. 
1CO.12.16	Eger guh bêje: «Ji ber ku ez ne çav im, ez ne ji bedenê me», ew bi vê yekê ne li derveyî bedenê ye. 
1CO.12.17	Eger hemû beden çav bûya, hingê bihîstin li ku derê dima? Eger hemû bihîstin bûya, bîhnkirin li ku derê dima? 
1CO.12.18	Lê Xwedê her yek ji endaman li gor daxwaza xwe di bedenê de bi cih kir. 
1CO.12.19	Îcar, eger hemû endamek bûya, beden li ku derê dima? 
1CO.12.20	Lê niha gelek endam, lê tenê bedenek heye. 
1CO.12.21	Çav nikare ji dest re bêje: «Hewcedariya min bi te tune!» Serî jî nikare ji lingan re bêje: «Hewcedariya min bi we tune!» 
1CO.12.22	Tam bervajiyê vê yekê, endamên bedenê yên ku lewaz tên dîtin, hê lazimtir in. 
1CO.12.23	Endamên bedenê yên ku em bêsiyanet dibînin, em bêtir siyaneta wan digirin û endamên me yên ku ne spehî ne hê bêtir hurmet ji wan re tê kirin, 
1CO.12.24	lê hewcedariya endamên me yên spehî bi vê yekê tune. Lê belê Xwedê beden weha bi hevdû ve danî: hê bêtir siyanetgirtin da yê kêm, 
1CO.12.25	da ku di bedenê de cihêtî nebe, lê belê endam bi eynî pîvanê xema hev bixwin. 
1CO.12.26	Eger endamek êşê bikişîne, hemû endam bi wî re êşê dikişînin. Eger siyaneta endamekî bê girtin, hemû endam bi hev re şa dibin.
1CO.12.27	Îcar hûn bedena Mesîh in û endamên wî yên cihê cihê ne. 
1CO.12.28	Xwedê di civîna bawermendan de, pêşî Şandî, duwem pêxember, sêwem mamoste, piştre yên ku kerametan dikin, yên ku nexweşan qenc dikin, yên ku alîkariya kesên din dikin, yên ku dikarin îdare bikin û yên ku zimanên din dipeyivin destnîşan kir.
1CO.12.29	Ma hemû Şandî ne? Ma hemû pêxember in? Ma hemû mamoste ne? Ma hemû kerametan dikin? 
1CO.12.30	Ma diyariya hemûyan heye ku nexweşan qenc bikin? Ma hemû bi zimanan dipeyivin? Ma hemû zimanan werdigerînin? 
1CO.12.31	Îcar hûn bi xîret diyariyên bilindtir bixwazin.
1CO.12.31	Û ezê riyeke hê çêtir nîşanî we bidim.
1CO.13.1	Eger ez bi zimanên mirov û milyaketan bêjim, lê hezkirina min tune be, ez bûme wek sifrekî ku deng derdixe an jî zengilekî ku dike çingeçing. 
1CO.13.2	Eger pêxemberîtiya min hebe û ez hemû siran û her zanayiyê bizanim û eger baweriya min a tam a ku çiyayan ji cihê wan rake hebe, lê hezkirina min tune be, ez qet ne tu tişt im.
1CO.13.3	Eger ez her tiştê xwe bi alîkarîtî bidim û bedena xwe ji bo şewitandinê teslîm bikim, lê hezkirina min tune be, qet feyda min jê tune.
1CO.13.4	Hezkirin sebir dike, hezkirin dilovaniyê dike. Hezkirin çavnebariyê nake, xwe mezin nake, pozbilindiyê nake, 
1CO.13.5	tiştên ne li rê nake, li feyda xwe nagere, hêrs nabe, li xerabiya kesî nagere; 
1CO.13.6	bi neheqiyê şa nabe, lê bi rastiyê şa dibe; 
1CO.13.7	bîhna xwe di her tiştî de fireh dike, ji her tiştî bawer dike, hêviya wê ji her tiştî heye, li her tiştî sebir dike.
1CO.13.8	Dawiya hezkirinê qet nayê; lê heçî pêxemberîtî ne, wê betal bibin; heçî zimanên ruhanî ne, wê rabin; heçî zanîn e, wê betal bibe. 
1CO.13.9	Çimkî zanîna me kêm e û pêxemberîtiya me kêm e. 
1CO.13.10	Lê çaxê ku bêkêmahîtî bê, ya kêm wê betal bibe. 
1CO.13.11	Çaxê ku ez zarok bûm, min wek zarokan digot; wek zarokan fêm dikir; ez wek zarokan difikirîm; çaxê ez bûm zilam, min dev ji tiştên zaroktiyê berda. 
1CO.13.12	Çimkî niha em di neynikê de, ne zelal dibînin, lê hingê emê rû bi rû bibînin. Niha ez hinekê dizanim, lê wî çaxî, çawa ku ez tam têm zanîn, ezê tam bizanim.
1CO.13.13	Îcar ev her sê dimînin: Bawerî, hêvî û hezkirin. Û ji van ya herî mezin hezkirin e.
1CO.14.1	Li pey hezkirinê bibezin û diyariyên ruhanî bi xîret bixwazin, lê hê bêtir pêxemberîtîkirinê. 
1CO.14.2	Çimkî yê ku bi zimanê ruhanî dibêje, ne ji mirovan re, lê ji Xwedê re dibêje. Kes wî fêm nake; ew bi ruh siran dibêje. 
1CO.14.3	Lê yê ku pêxemberîtiyê dike, ji bo avakirin, cesaretdan û handanê ji mirovan re dibêje. 
1CO.14.4	Yê ku bi zimanê din dipeyive, xwe bi xwe ava dike; lê yê ku pêxemberîtiyê dike, civîna bawermendan ava dike. 
1CO.14.5	Ez dixwazim ku hûn hemû bi zimanan bipeyivin; lê ez hê bêtir dixwazim ku hûn pêxemberîtiyê bikin. Yê ku pêxemberîtiyê dike, ji yê ku bi zimanan dipeyive mezintir e. Lê eger yê ku bi zimanan dipeyive ji bo avakirina civînê wergerîne, ev tiştek din e.
1CO.14.6	Îcar birano, eger ez bêm ba we û bi zimanan bipeyivim, lê ez peyxam, an zanîn, an pêxemberîtî an hînkirinê ji we re nebêjim, çi feyda min wê li we bibe? 
1CO.14.7	Eger tiştên ne zindî yên ku deng derdixin, bilûr be an jî çeng be, dengên cihê derneynin, ji ku derê wê bê zanîn makamê ku bi bilûrê an bi çengê tê lêxistin, çi ye? 
1CO.14.8	Eger borî jî dengekî nekifş derîne, kî wê xwe ji bo şer amade bike? 
1CO.14.9	Îcar hûn jî eger bi zimanê din peyvên zelal nebêjin, ya ku tê gotin çawa wê bê zanîn? Çimkî gotinên we wê li ber bayê herin. 
1CO.14.10	Bêguman li dinyayê gelek cûreyên zimanan hene û qet yek ji wan ne bêmane ye. 
1CO.14.11	Îcar, eger ez bi mana ziman nezanim, ezê ji bo yê ku dipeyive xerîb bim û yê ku dipeyive wê ji bo min xerîb be. 
1CO.14.12	Îcar madem ku hûn jî ji bo diyariyên ruhanî xîretkêş in, li vê yekê bigerin ku ji bo avakirina civîna bawermendan hûn di van de zêde bibin.
1CO.14.13	Ji bo vê yekê, yê ku bi zimanê din dipeyive, bila dua bike da ku bikare wergerîne. 
1CO.14.14	Çimkî, eger ez bi zimanê din dua dikim, ruhê min dua dike, lê hişê min bêber dimîne. 
1CO.14.15	Îcar ez çi bikim? Ezê bi ruh dua bikim û ezê bi hiş jî dua bikim; ezê bi ruh lavijeyan bêjim û ezê bi hiş jî lavijeyan bêjim. 
1CO.14.16	Çimkî eger tu bi ruh şikir bikî, yê ku ji diyariyên ruhanî fêm nake, ji ber ku nizane tu çi dibêjî, wê ji şikirkirina te re çawa «Amîn» bêje? 
1CO.14.17	Erê, tu qenc şikir dikî, lê yê din nayê avakirin. 
1CO.14.18	Şikir ji Xwedê re, ez ji we hemûyan bêtir bi zimanên din dipeyivim. 
1CO.14.19	Lê belê di civîna bawermendan de, ji dêla ku ez bi zimanê din deh hezar peyv bêjim, ji bo ku ez hînî yên din jî bikim, ez bi hişê xwe gotina pênc peyvan çêtir dibînim.
1CO.14.20	Birano, di aqil de zarok nebin. Di xerabiyê de bibin zarokên biçûk, lê di aqil de gihîştî bin. 
1CO.14.21	Di Şerîetê de ev hatiye nivîsîn: «Xudan dibêje:
1CO.14.21	‹Ezê bi yên ku zimanên biyanî dipeyivin
1CO.14.21	Û bi lêvên biyaniyan bi vî gelî re bipeyivim
1CO.14.21	Û dîsa jî ew guhdariya min nakin.›
1CO.14.22	Ji ber vê yekê ziman ne ji bo bawermendan, lê ji yên ku baweriyê naynin re, ji bo nîşanekê ne. Û pêxemberîtî ne ji bo yên ku baweriyê naynin, lê ji bo bawermendan e. 
1CO.14.23	Niha eger tevahiya civîna bawermendan li hev bicive û hemû bi zimanan bipeyivin û yên ku ji diyariyên ruhanî fêm nakin an jî yên ku baweriyê naynin bikevin hundir, ma nabêjin ku hişê we ji serê we çûye? 
1CO.14.24	Lê eger hemû pêxemberîtiyê bikin û yekî ku bawer nake an jî yekî ku ji diyariyên ruhanî fêm nake bikeve hundir, wê ji aliyê hemûyan ve bê qanî kirin û toqulandin; 
1CO.14.25	tiştên veşartî yên di dilê wî de wê eşkere bibin û ji ber vê yekê ewê bêje: «Bi rastî jî Xwedê di nav we de ye», ewê deverû here erdê û biperize Xwedê.
1CO.14.26	Birano, divê çawa be? Gava ku hûn dicivin, her yek ji we lavijeya wî, hînkirina wî, peyxama wî, zimanê wî, wergerandina wî heye. Bila ev hemû ji bo pêşveçûna civînê bin. 
1CO.14.27	Eger yek bi zimanê din bipeyive, dido an herî zêde bila sê kes bi dorê bipeyivin û yek jî wergerîne. 
1CO.14.28	Lê eger yê ku wergerîne tunebe, bila ew di civîna bawermendan de deng neke, bila di dilê xwe de ji Xwedê re bêje. 
1CO.14.29	Bila dido an sê pêxember bipeyivin, yên din jî gotinên wan baş ji hevdû ferq bikin. 
1CO.14.30	Lê eger ji yekî din ê rûniştî re peyxamek bê, bila yê pêşî bêdeng bimîne. 
1CO.14.31	Çimkî hûn hemû jî yek bi yek dikarin pêxemberîtiyê bikin, da ku hemû hîn bibin û cesaretê bistînin. 
1CO.14.32	Û ruhê pêxemberan bi ya pêxemberan dike. 
1CO.14.33	Ji ber ku Xwedê, ne Xwedayê tevliheviyê ye, lê yê aştiyê ye.
1CO.14.33	Wek di hemû civînên pîrozan de, 
1CO.14.34	bila jin di civînan de bêdeng bimînin. Çimkî ji bo wan destûra peyivînê tune. Wek ku şerîet jî dibêje bila serî deynin. 
1CO.14.35	Eger dixwazin tiştekî hîn bibin, bila li mal ji mêrê xwe bipirsin. Çimkî di civînê de ji bo jinê peyivîn şerm e.
1CO.14.36	Ma peyva Xwedê ji we derket? An ku gihîşt we tenê?
1CO.14.37	Eger yek guman bike ku ew pêxember an jî ruhanî ye, bila fêm bike, tiştê ku min ji we re nivîsiye emrê Xudan e. 
1CO.14.38	Lê yê ku van qebûl neke, bila neyê naskirin.
1CO.14.39	Ji ber vê yekê birano, li pey pêxemberîtîkirinê bibezin û ji peyivîna zimanan re nebin asteng. 
1CO.14.40	Lê bila her tişt li cih û bi rêkûpêk be.
1CO.15.1	Niha birano, ez wê Mizgîniya ku min da we û we jî qebûl kir û hûn tê de dimînin, bi we didim zanîn. 
1CO.15.2	Eger hûn wê Mizgîniya ku min daye we hişk bigirin, hûnê bi wê rizgar jî bibin; an na, we badîhewa bawer kiriye. 
1CO.15.3	Çimkî ya ku min stand, min berî her tiştî ragihand we. Wisa ku, Mesîh li gor Nivîsarên Pîroz, ji bo gunehên me mir
1CO.15.4	û hat veşartin û li gor Nivîsarên Pîroz roja sisiyan hat rakirin.
1CO.15.5	Ji Kîfas re, piştre ji diwanzdehan re xuya bû.
1CO.15.6	Piştî vê jî, di carekê de ji pênc sed birayî zêdetir kesî re xuya bû; û pirraniya wan hê dijîn, lê hin ji wan razane. 
1CO.15.7	Piştre ji Aqûb re xuya bû, piştre jî ji hemû Şandiyan re. 
1CO.15.8	Piştî hemûyan jî, ji min re jî xuya bû, ez ê ku mîna zarokekî jiberçûyî me.
1CO.15.9	Çimkî ez, ji Şandiyan yê herî biçûk im. Ez ne hêja me ku Şandî bêm gazîkirin; ji ber ku min tengahî da civîna bawermendan a Xwedê.
1CO.15.10	Lê ez çi bim, ez bi kerema Xwedê me. Û kerema wî ya li ser min badîhewa neçû, lê ez ji wan hemûyan bêtir xebitîm. Ya rast ne ez, lê belê kerema Xwedê ya bi min re xebitî. 
1CO.15.11	Îcar, eger ez an jî ew, em weha didin bihîstin û we jî weha bawer kir.
1CO.15.12	Eger tê danbihîstin ku Mesîh ji nav miriyan hat rakirin, çawa ji nav we hinek dibêjin: «Rabûna miriyan tune.» 
1CO.15.13	Eger rabûna miriyan tune be, Mesîh jî ne hatiye rakirin. 
1CO.15.14	Eger Mesîh nehatibe rakirin, hingê danezana me pûç û baweriya we jî pûç e. 
1CO.15.15	Hingê em şahidên Xwedê yên derewîn derdikevin. Çimkî me li ser Xwedê şahidî kir ku wî Mesîh ji nav miriyan rakir. Lê eger bi rastî mirî neyên rakirin, hingê Xwedê Mesîh jî ranekir. 
1CO.15.16	Çimkî eger mirî neyên rakirin, nexwe Mesîh jî nehatiye rakirin. 
1CO.15.17	Eger Mesîh nehatibe rakirin, baweriya we jî betal e, hê jî hûn di nav gunehên xwe de ne. 
1CO.15.18	Di vê rewşê de, yên ku di baweriya Mesîh de mirine jî helak bûne. 
1CO.15.19	Eger bi tenê ji bo vê jiyanê, me hêviya xwe bi Mesîh ve girêdabe, hingê em ji hemû mirovan bêtir di rewşeke reben de ne.
1CO.15.20	Lê rastî ev e ku Mesîh ji nav miriyan hatiye rakirin û ew berê pêşî yê razayiyan e. 
1CO.15.21	Madem ku mirin bi destê mirov hat, rabûna miriyan jî bi destê mirov çêbû. 
1CO.15.22	Çawa ku hemû bi Adem dimirin, wisa jî hemû wê bi Mesîh bên vejandin. 
1CO.15.23	Lê her kes di dora xwe de: Berê pêşî Mesîh; piştre, di hatina Mesîh de yên wî wê rabin. 
1CO.15.24	Piştre, çaxê ku Mesîh her hukumdarî û her desthilatî û hêzê betal bike û padîşahiyê bide destê Bav Xwedê, wê bibe dawî. 
1CO.15.25	Çimkî, divê Mesîh hukumdariyê bike heta ku Xwedê hemû dijminan bike bin lingên wî.
1CO.15.26	Dijminê dawî yê ku divê bê rakirin, mirin e. 
1CO.15.27	Çimkî «Xwedê her tişt xist bin lingên wî». Gava ku tê gotin, «Her tişt xist bin lingên wî»
1CO.15.28	Gava ku her tişt hat xistin bin lingên wî, hingên Kur jî wê serê xwe li ber yê ku her tişt xistin bin lingên wî deyne, da ku Xwedê di her tiştî de her tişt be.
1CO.15.29	Nexwe, yên ku ji bo miriyan imad dibin, wê çi bikin? Eger mirî tu caran neyên rakirin, hingê çima ji bo wan imad dibin? 
1CO.15.30	Îcar çima em her saet di nav talûkê de dimînin? 
1CO.15.31	Birano, ez her roj dimirim! Bi saya Xudanê me Îsa Mesîh ez bi we serbilind im û ev ji xwe wisa ye. 
1CO.15.32	Eger min li Efesê şer kir, wek ku min bi heywanên hov re kiribe, feyda vê ji bo min çi ye? Eger mirî neyên rakirin, «Em bixwin û vexwin, çimkî emê sibê bimirin.»
1CO.15.33	Neyên xapandin, «Hevaltiya xerab exlaqê spehî xera dike.»
1CO.15.34	Rast werin ser hişê xwe û guneh nekin. Çimkî li ba hinekan zanîna Xwedê tune. Ji bo ku hûn şerm bibin ez van dibêjim.
1CO.15.35	Lê belê yek dikare bêje: «Mirî çawa tên rakirin? Bi bedeneke çawa tên?» 
1CO.15.36	Bêaqilo, tiştê ku tu diçînî, heta ku nemire, şîn nabe! 
1CO.15.37	Tiştê ku tu diçînî, ne beden e ku wê çêbe, lê belê tovekî tazî, belkî genim an jî tovekî din e. 
1CO.15.38	Xwedê li gor daxwaza xwe bedenekê dide wî, yanî bedena her tovî dide wî. 
1CO.15.39	Her goşt ne yek e; lê belê goştê mirovan cihê ye, goştê heywanan cihê ye, goştê teyrikan cihê ye û goştê masiyan cihê ye. 
1CO.15.40	Bedenên ezmanî û bedenên dinyayî hene. Lê rûmeta bedenên ezmanî cihê ye, rûmeta yên dinyayî cihê ye. 
1CO.15.41	Rûmeta rojê cihê ye, rûmeta heyvê cihê ye û rûmeta stêran cihê ye. Di rûmetê de stêr ji stêrê jî cihê ye. 
1CO.15.42	Rabûna miriyan jî bi vî awayî ye. Di rizîbûnê de tê çandin, di nerizîbûnê de tê rakirin. 
1CO.15.43	Di şermezariyê de tê çandin, di rûmetê de tê rakirin; di lewaziyê de tê çandin, di hêzdariyê de tê rakirin. 
1CO.15.44	Bedena xweheyî tê çandin, bedena ruhanî tê rakirin. Çawa ku bedena xweheyî heye, wisa jî bedena ruhanî heye. 
1CO.15.45	Weha jî hatiye nivîsîn: «Mirovê pêşî Adem, bû canê jîndar.»
1CO.15.46	Lê belê ne bedena ruhanî, lê bedena xweheyî pêşî hat; ya ruhanî paşê hat. 
1CO.15.47	Mirovê pêşî ji erdê, yanî ji axê ye; mirovê diduyan ji ezmanan e. 
1CO.15.48	Yê ji axê çawa be, yên ku ji axê ne jî wisa ne. Yê ezmanî çawa be, yên ezmanî jî wisa ne. 
1CO.15.49	Çawa ku me wêneyê mirovê ji axê wergirtiye, wisa jî emê wêneyê mirovê ezmanî wergirin.
1CO.15.50	Birano, ez vê dibêjim: Xwîn û goşt nikarin Padîşahiya Xwedê mîras bistînin. Ne jî rizîbûn dikare nerizîbûnê mîras bistîne.
1CO.15.51	Va ye, ez ji we re sirekê dibêjim: Em hemû namirin, lê di lêxistina boriya dawî de emê hemû di kêlîkekê de, di girtin û vekirina çavan de, bên guhertin.
1CO.15.52	Çimkî borî wê bê lêxistin, mirî wê bi nerizîbûnîtî bên rakirin û emê bên guhertin. 
1CO.15.53	Çimkî divê evê ku dirize nerizîbûnê û evê ku dimire nemirinê li xwe bike. 
1CO.15.54	Îcar gava ku evê dirize nerizîbûnê û evê ku dimire nemirinê li xwe bike, ev peyva nivîsandî hingê wê bê cih: «Mirin di serketinê de hat daqurtandin.
1CO.15.55	Hey mirinê, kanê serketina te li ku derê ma? Hey mirinê, kanê derziya te li ku derê ma?»
1CO.15.56	Derziya mirinê guneh e; hêza guneh Şerîet e. 
1CO.15.57	Lê şikir ji Xwedê re yê ku bi destê Xudanê me Îsa Mesîh serketinê dide me. 
1CO.15.58	Ji bo vê yekê, ey birayên min ên hezkirî, veneleqin, nelebte bin, di karê Xudan de herdem xîretkêş bin; çimkî hûn dizanin ku bi Xudan re keda we ne badîhewa ye.
1CO.16.1	Îcar heçî alîkarî civandina ji bo pîrozan e, wek min li civînên bawermendan ên li Galatyayê tembîh kiriye, hûn jî wisa bikin. 
1CO.16.2	Bila her yek ji we di roja pêşî ya heftiyê de, li gor hatina xwe hinek pere bicivîne û li ba xwe hilîne, da ku gava ez bêm, civandina peran ne hewce be. 
1CO.16.3	Gava ku ez bêm, ezê wan kesên ku we li cih dîtine ku diyariya we bibin Orşelîmê, bi nameyan ve bişînim. 
1CO.16.4	Eger çûna min jî qenc be, ewê bi min re herin.
1CO.16.5	Gava ku ez di Mekedonyayê re derbas bibim ezê bêm ba we. Çimkî ezê di Mekedonyayê re derbas bibim. 
1CO.16.6	Îcar belkî ez li ba we bimînim an jî zivistanê li ba we derbas bikim; da ku, ez herim ku derê, hûn min bi rê bixin. 
1CO.16.7	Ez naxwazim ku niha we li ser lingan bibînim; eger Xudan destûrê bide, ez hêvî dikim ku demekê bi we re bimînim. 
1CO.16.8	Lê ezê heta Roja Pentîkostê li Efesê bimînim. 
1CO.16.9	Çimkî ji bo xebatê deriyekî fireh li ber min vebûye û yên ku li hember radibin gelek in.
1CO.16.10	Çaxê ku Tîmotêyos bê, wisa bikin ku bêtirs li ba we bimîne. Çimkî ew jî wek min di karê Xudan de dixebite. 
1CO.16.11	Loma bila tu kes wî kêm nebîne. Ji bo ku bê ba min, wî bi aştî bi rê bixin. Çimkî bi birayan re ez li benda wî me.
1CO.16.12	Îcar heçî birayê me Apolos e, min pirr rica jê kir ku bi birayên din re bê ba we, lê daxwaza wî ya hatinê niha qet tune. Di demeke xweşkeys de ewê bê.
1CO.16.13	Hişyar bin, di baweriyê de hîmgirtî bin, mêrxas bin, hêzdar bin. 
1CO.16.14	Her tiştê ku hûn dikin, bila bi hezkirinê bê kirin.
1CO.16.15+1CO.16.16	Birano, daxwazeke min ji we heye; hûn dizanin, maliyên Stefanas, bawermendên pêşî yên herêma Axayayê ne. Bi ser de wan xwe ji xizmeta pîrozan re veqetandiye. Serî li ber yên weha û li ber hemûyên ku bi wan re dixebitin û keda xwe didin, deynin.
1CO.16.17	Ez şa dibim ku Stefanas, Fortunatos û Axayîkos hatin, çimkî wan cihê we girt 
1CO.16.18	û rihetî dan ruhê min û yê we jî. Loma, yên weha nas bikin.
1CO.16.19	Civînên bawermendan ên herêma Asyayê silavan li we dikin. Akîlas û Priskîla, bi civîna bawermendan a li mala xwe ve, bi navê Xudan gelek silavan li we dikin. 
1CO.16.20	Hemû bira silavan li we dikin. Bi ramûsana pîroz silavan li hevdû bikin.
1CO.16.21	Ez Pawlos, bi destê xwe silavên xwe dinivîsim. 
1CO.16.22	Eger yek ji Xudan hez neke, nifir li ser wî be. ‹Maranata›.
1CO.16.23	Kerema Xudan Îsa li ser we be. 
1CO.16.24	Hezkirina min, bi saya Mesîh Îsa bi we hemûyan re be. Amîn.
2CO.1.1	Ji Pawlosê ku bi daxwaza Xwedê, Şandiyê Mesîh Îsa ye û ji birayê me Tîmotêyos,
2CO.1.1	ji civîna bawermendan a Xwedê ya li Korîntê û ji tevahiya pîrozên li hemû Axayayê re:
2CO.1.2	Ji Bavê me Xwedê û ji Xudan Îsa Mesîh, kerem û aştî li ser we be.
2CO.1.3	Xwedayê ku Bavê Xudanê me Îsa Mesîh e, Bavê dilovaniyê û Xwedayê hemû handanê pîroz be. 
2CO.1.4	Ew di her tengahiya me de hanê dide me, da ku em bikarin bi wê handana ku em bi xwe ji aliyê Xwedê ve tên handan, hanê bidin wan ên ku di her cûreyê tengahiyê de ne. 
2CO.1.5	Çimkî çawa ku cefayên Mesîh li ser me zêde dibin, wisa jî em bi saya Mesîh zêde tên handan. 
2CO.1.6	Îcar, eger em di tengahiyê de bin, ev ji bo handan û xilasbûna we ye. Eger em bên handan, ev ji bo ku hûn bên handan e, da ku hûn bikarin wan eynî cefayên ku em jî dikişînin, ragirin. 
2CO.1.7	Hêviya me ya ji bo we qayîm e. Çimkî em dizanin, çawa ku hûn hevparên cefayên me ne, hûn wisa jî hevparên handana me ne.
2CO.1.8	Birano, em naxwazin ku hûn ji tengahiyên ku me li herêma Asyayê kişandin bêhay bin. Em ketin bin barekî giran ê di ser hêza xwe re, wisa ku me hêviya xwe ji jiyanê jî birrî. 
2CO.1.9	Bi rastî, fikra ku cezayê mirinê li ser me hatiye dayîn, hat dilê me. Ev çêbû, da ku em ne li xwe, lê li Xwedayê ku miriyan radike ewle bin. 
2CO.1.10	Wî em ji talûkeya mirinê ya ewqas mezin rizgar kirin û wê hê jî rizgar bike. Hêviya me ji wî heye 
2CO.1.11	ku bi alîkariya duayên we yên ji bo me, ewê dîsa jî me rizgar bike. Wisa ku, ji bo kerema ku bi saya duayên gelekan ji me re hat dayîn, li ser rûyê me, ji aliyê gelekan ve bê şikirkirin.
2CO.1.12	Pesindana me ev e: Wijdana me şahidiyê dike ku em bi sadebûnî û dilpakiya ku ji Xwedê tê, di dinyayê de û hê bêtir li ber we rêve çûn. Ev jî ne bi şehrezayiya mirovî, lê bi kerema Xwedê bû. 
2CO.1.13	Çimkî em ji tiştê ku hûn dikarin bixwînin û fêm bikin pê ve, tiştên din ji we re nanivîsin. 
2CO.1.14	Ez hêvî dikim, wek ku we em hinekî fêm kirine, hûnê tam fêm bikin. Wisa ku di Roja Xudanê me Îsa de em pesindana we ne, wek ku hûn jî pesindana me ne.
2CO.1.15	Bi vê ewlebûnê, ji bo ku ez we du caran şa bikim, min xist dilê xwe ku ez pêşî bêm ba we, 
2CO.1.16	piştre ji ba we derbasî Mekedonyayê bibim, ji Mekedonyayê dîsa vegerim ba we û ji aliyê we ve ber bi Cihûstanê ve bêm bi rê kirin.
2CO.1.17	Gava ku min ev xist dilê xwe, gelo min sivikahî kir? An ya ku min xist dilê xwe, ma min li gor fikra mirovî xwest? Ma min ji aliyekê ve «erê, erê» digot, ji aliyê din ve jî «na, na»? 
2CO.1.18	Lê çawa ku Xwedê dilsoz e, gotina me ya ji we re, ne hem «erê» û hem «na» ye. 
2CO.1.19	Çimkî Kurê Xwedê Îsa Mesîhê ku me di nav we de da bihîstin – yanî min û Sîlas û Tîmotêyos – ne hem «erê» û hem «na» bû. Lê di şexsê wî de tenê «erê» heye. 
2CO.1.20	Çimkî çiqas sozên Xwedê hebin, di şexsê Mesîh de «erê» ne. Ji ber vê yekê, em ji bo rûmeta Xwedê, bi wî «Amîn» dibêjin. 
2CO.1.21	Yê ku em bi we re di yekîtiya Mesîh de qayîm kirine û em mesh kirine, Xwedê ye. 
2CO.1.22	Wî em mor jî kirin û di dilê me de destberiya Ruhê Pîroz daye me.
2CO.1.23	Xwedê şahidê min e: Ji bo ku ez we bidirixînim, ez hê nehatime Korîntê. 
2CO.1.24	Ev, ne ji ber ku serweriya me li ser baweriya we heye, lê em alîkarên şahiya we ne. Çimkî hûn di baweriyê de hîmgirtî ne.
2CO.2.1	Loma min ji bo xwe biryar da ku ez careke din nayêm ku we xemgîn bikim. 
2CO.2.2	Çimkî, eger ez we xemgîn bikim, ji yê ku ji aliyê min ve hatiye xemgînkirin pê ve, yê ku min dilşa bike kî ye? 
2CO.2.3	Min ev eynî weha nivîsî, da ku gava ez bêm, ew ên ku divê min şa bikin, min xemgîn nekin. Ez li we hemûyan ewle me ku şahiya min şahiya we hemûyan e. 
2CO.2.4	Ne ji bo ku hûn xemgîn bibin, lê belê ji bo ku hûn hezkirina min a zêde ya ji bo we bizanin, min di nav gelek tengahî û êşa dil de û bi hêstirên çavan ji we re nivîsî.
2CO.2.5	Eger yekî xemgînî dabe, ne daye min, lê – ji bo ku ez mezin nekim – heta dereceyekê daye we hemûyan. 
2CO.2.6	Ew cezayê ku pirraniya we daye kesê weha, têrê dike. 
2CO.2.7	Niha divê hûn hê bêtir li wî bibihûrin û hanê bidin wî, da ku ev kes di nav xemgîniya zêde de nefetise 
2CO.2.8	Loma, ez ji we lava dikim ku hûn hezkirina xwe ya ji bo wî erê bikin. 
2CO.2.9	Min ji bo vê yekê nivîsî: Da ku ez we biceribînim, bizanim, ka hûn di her tiştî de bi ya min dikin an na. 
2CO.2.10	Hûn tiştekî li kê bibihûrin, ez jî lê dibihûrim. Eger ez li tiştekî bihûrtibim, ez ji bo we li ber Mesîh li vê jî bihûrtime. 
2CO.2.11	Da ku keysa Îblîs li me neyê, çimkî em ji gêrûfenên wî ne bêhay in.
2CO.2.12	Gava ku ez ji bo Mizgîniya Mesîh hatim Troyayê, ji aliyê Xudan ve deriyek li ber min hat vekirin, 
2CO.2.13	lê ji ber ku min birayê xwe Tîtos nedît, dilê min rihet nebû. Loma min xatir ji wan xwest, ez çûm Mekedonyayê.
2CO.2.14	Lê şikir ji wî Xwedayî re ku herdem me bi Mesîh, di rêveçûna serfiraziya serketinê de pêşve dibe û bi destê me bîhna xweş a zanîna xwe li her derê belav dike. 
2CO.2.15	Çimkî em, hem di nav yên ku xilas dibin û hem jî di nav yên ku helak dibin de, ji Xwedê re bîhna Mesîh a xweş in. 
2CO.2.16	Ji bo yên helakbûyî em bîhna ku ji mirinê dibe mirinê ne, ji bo yên xilasbûyî jî em bîhna ku ji jiyanê dibe jiyanê ne. Ma kî têra van tiştan dike? 
2CO.2.17	Çimkî em wek gelekan peyva Xwedê nakin destgehê bazirganiyê. Lê belê em wek mirovên ku ji aliyê Xwedê ve hatine şandin, di yekîtiya Mesîh de li ber Xwedê bi dilekî paqij dipeyivin.
2CO.3.1	Ma em dîsa dest pê dikin ku xwe tewsiye bikin? An jî wek hinekan ma nameyên tewsiyê ji bo we, an ji aliyê we ve ji me re lazim in? 
2CO.3.2	Nameya me ya ku ji aliyê hemû mirovan ve tê zanîn û tê xwendin û di dilê me de nivîsî ye, hûn in. 
2CO.3.3	Diyar e ku hûn nameyeke Mesîh in, ku bi xizmeta me hatiye amadekirin. Ew ne bi hibrê, lê bi Ruhê Xwedayê jîndar, ne li ser nivîsdekên kevirîn, lê li ser nivîsdekên dil ên ji goşt hatiye nivîsîn.
2CO.3.4	Bi saya Mesîh ewlehiyeke me ya weha bi Xwedê heye. 
2CO.3.5	Em têrê nakin wek ku tiştekî ji me bi xwe ye em bifikirin; lê belê karîna me ji Xwedê ye. 
2CO.3.6	Wî kir ku em têrê bikin, bibin xizmetkarên Peymana Nû; ne xizmetkarên herfan, lê belê yên Ruh. Çimkî herf dikuje, lê belê Ruh vedijîne.
2CO.3.7	Û eger xizmeta ku mirin aniye, yanî Şerîeta ku bi herfan li ser ferşan hatiye kolan bi rûmet hatibe – wisa ku zaryên Îsraêl, ji ber biriqîna rûyê Mûsa ya ku dibihûrî, nikaribûn bi baldarî li rûyê wî binêrîna –
2CO.3.8	hingê xizmeta Ruh çawa hê bêtir bi rûmet nabe? 
2CO.3.9	Çimkî eger rûmeta xizmeta ku mirov sûcdar derdixe hebe, rûmeta xizmeta ku rastdariyê tîne qat bi qat zêdetir e. 
2CO.3.10	Çimkî tiştê ku berê bi rûmet bû, rûmeta xwe li ber tiştê ku hê bêtir bi rûmet e, winda kiriye. 
2CO.3.11	Çimkî eger tiştê ku dema wî dibihûre, bi rûmet bûbe, tiştê ku mayîndar e, wê hê bêtir bi rûmet be.
2CO.3.12	Madem ku em xwediyê hêviyeke weha ne, em bi cesareteke mezin dipeyivin. 
2CO.3.13	Em wek Mûsa nakin; ji bo ku zaryên Îsraêl lê nenêrin û dawiya biriqîna tiştê ku derbas dibe û diçe nebînin, wî rûyê xwe bi xêliyê nixamt.
2CO.3.14	Lê hişê wan kor bû. Heta îro jî gava ku Peymana Kevin tê xwendin, ew eynî xêlî li ser fêmdariya wan e. Çimkî ew, tenê bi destê Mesîh tê hilanîn. 
2CO.3.15	Erê, heta îro jî gava ku Mûsa tê xwendin, xêlî li ser dilê wan dimîne. 
2CO.3.16	Lê kengê mirov li Xudan bizivire, ev xêlî tê rakirin.
2CO.3.17	Xudan Ruh e û Ruhê Xudan li ku derê be, li wê derê azadî heye. 
2CO.3.18	Û em hemû bi rûyê bêxêlî rûmeta Xudan dibînin, em ji rûmetê ber bi rûmetê ve li eynî sûretî tên guhertin. Ev jî bi saya Xudanê ku Ruh e, çêdibe.
2CO.4.1	Ji bo vê yekê, li gor ku Xwedê rehma xwe li me kiriye û ev xizmeta me heye, em nawestin. 
2CO.4.2	Me tiştên veşartî yên bi şerm red kirin. Em bi qurnaziyê rêve naçin û em peyva Xwedê naguherin. Lê belê, em rastiyê diyar dikin û li ber Xwedê xwe ji wijdana her mirovî re tewsiye dikin. 
2CO.4.3	Lê eger Mizgîniya ku em didin, nixamtî be jî, ji bo yên ku helak dibin nixamtî ye. 
2CO.4.4	Çimkî xwedayê vê dinyayê hişê bêbaweran kor kiriye, da ku ronahiya Mizgîniya rûmeta Mesîhê ku sûretê Xwedê ye, li ser wan dernekeve. 
2CO.4.5	Ji ber ku em ne xwe bi xwe, lê belê em Îsa Mesîh bi Xudantî û xwe jî ji bo Îsa xulamên we didin bihîstin. 
2CO.4.6	Çimkî, Xwedayê ku got: «Bila ji tariyê ronahî bibiriqe», di dilê me de jî biriqî, da ku ronahiya zanîna rûmeta Xwedê ya li ser rûyê Îsa Mesîh, bide me.
2CO.4.7	Em di firaxên herrî de xwediyê vê xezînê ne; da ku bê zanîn, mezinahiya zêde ya hêzê ne ji me ye, lê ji Xwedê ye. 
2CO.4.8	Em bi her awayî di tengahiyê de ne, lê em ne perçiqî ne; em heyirî dimînin, lê em ne bêhêvî ne. 
2CO.4.9	Tengahiyê didin me, lê dev ji me nehatiye berdan; em li erdê hatine xistin, lê em ne helakbûyî ne. 
2CO.4.10	Ji bo ku jiyana Îsa jî di bedena me de bê dîtin, em mirina Îsa herdem di bedena xwe de hildigirin. 
2CO.4.11	Çimkî, ji bo ku jiyana Îsa di bedena me ya mirindar de bê dîtin, em ên ku dijîn di ber Îsa de herdem teslîmî mirinê tên kirin. 
2CO.4.12	Wisa ku mirin di hundirê me de, lê jiyan di hundirê we de dixebite. 
2CO.4.13	Wek ku hatiye nivîsîn: «Min bawer kir, loma ez peyivîm»
2CO.4.14	Çimkî em dizanin: «Xwedayê ku Xudan Îsa rakir, wê me jî bi Îsa re rake û bi we re derîne ber xwe.» 
2CO.4.15	Erê ev hemû ji bo we ne. Da ku kerem hê di nav gelekan de zêde bibe û ji bo rûmeta Xwedê şikirdariyê zêdetir bike.
2CO.4.16	Ji ber vê yekê em nawestin, lê her çiqas mirovê me yê derve birize jî, mirovê me yê hundir roj bi roj nûvejen dibe. 
2CO.4.17	Çimkî tengahiyên me yên sivik û ji bo demekê ji me re rûmeteke giran û herheyî ya gelek û hê gelektir pêk tînin. 
2CO.4.18	Îcar em ne li tiştên ku tên dîtin, lê belê li yên ku nayên dîtin dinêrin. Çimkî yên ku tên dîtin ji bo demekê ne, lê belê yên ku nayên dîtin herheyî ne.
2CO.5.1	Em dizanin, eger mala me, yanî konê me yê dinyayî hilweşe, li ezmanan ji Xwedê avahiyeke me, maleke me ya herheyî ya ku bi dest nehatiye çêkirin, heye. 
2CO.5.2	Çimkî bi rastî di vî konî de em axînan dikişînin û bêriya lixwekirina mala xwe ya ji ezmên dikin. 
2CO.5.3	Wisa ku çaxê em li xwe bikin, em tazî namînin. 
2CO.5.4	Çimkî em ên ku di vî konî de ne, em di bin barekî giran de axînan dikişînin. Em naxwazin vî ji xwe bikin, lê belê em dixwazin di ser re li xwe bikin, da ku tiştê mirindar ji aliyê jiyanê ve bê daqurtandin. 
2CO.5.5	Yê ku em tam ji bo vê yekê amade kirine û Ruh bi destberîtî daye me, Xwedê ye.
2CO.5.6	Loma em hergav ewle ne û em dizanin heta ku em di bedenê de ne, em ji Xudan dûr in. 
2CO.5.7	Çimkî em ne bi dîtinê, lê bi baweriyê rêve diçin. 
2CO.5.8	Erê, ewlehiya me heye û em hê bêtir dixwazin ku ji bedenê dûr û li ba Xudan bin. 
2CO.5.9	Ji bo vê yekê dixwazî bila em di bedenê de bijîn, dixwazî jî bila em ji bedenê dûr bin, armanca me ev e ku em li Xudan xweş bên. 
2CO.5.10	Çimkî divê em hemû li ber kursiyê Mesîh ê dîwanê xuya bibin, da ku her kes li gor tiştên ku hê ew di bedenê de bû, kirine – qenc bin an jî xerab bin – bistîne.
2CO.5.11	Îcar, ji ber ku em dizanin tirsa Xudan çi ye, em dixwazin baweriya mirovan bînin. Em ji Xwedê ve eşkere ne û hêviya min heye ku em ji wijdana we ve jî eşkere ne. 
2CO.5.12	Em ji nû ve xwe ji we re tewsiye nakin, lê em fersendê didin we ku hûn bi me pesnê xwe bidin, da ku bersîveke we ji bo yên ku ne ji bo tiştên di dil de, lê ji bo nîşandana xwe pesnê xwe didin, hebe. 
2CO.5.13	Eger em ji ser hişê xwe çûbin, ev ji bo Xwedê ye; eger aqilê me li serê me be, ev ji bo we ye. 
2CO.5.14	Hezkirina Mesîh me didehfîne, çimkî bîr û baweriya me ev e ku yek ji bo hemûyan mir. Nexwe hemû mirin. 
2CO.5.15	Ew ji bo hemûyan mir, da ku yên dijîn êdî ne ji bo xwe, lê belê ji bo wî yê ku ji bo wan mir û hat rakirin, bijîn.
2CO.5.16	Êdî em ji niha û pê ve li gor fikra mirovan tu kesî nas nakin. Eger me Mesîh li gor fikra mirovan nas kiribe jî, êdî em niha wisa nas nakin. 
2CO.5.17	Nexwe eger yek di yekîtiya Mesîh de be, ew afirînekî nû ye; tiştên kevin derbas bûn û çûn, va ye, yên nû çêbûn. 
2CO.5.18	Evên ha hemû ji Xwedê ne. Wî bi destê Mesîh em bi xwe re li hev anîn û xizmeta lihevanînê da me. 
2CO.5.19	Yanî Xwedê di şexsê Mesîh de dinya bi xwe re li hev anî, neheqiyên wan li ser wan hesab nekir û peyva lihevanînê spart me. 
2CO.5.20	Îcar wek ku Xwedê bi devê me hêvî dike, em ji bo Mesîh qasidiyê dikin. Em ji bo Mesîh lava dikin: «Bi Xwedê re li hev werin.» 
2CO.5.21	Xwedê ewê ku guneh nedizanî ji bo me kir guneh, da ku em di şexsê wî de bibin rastdariya Xwedê.
2CO.6.1	Em ên ku hevparên Xwedê yên xebatê ne, em ji we lava dikin ku hûn kerema wî badîhewa qebûl nekin. 
2CO.6.2	Çimkî Xwedê dibêje:
2CO.6.2	«Min di dema minasib de tu bihîstî,
2CO.6.2	Û di roja xilasiyê de min alîkariya te kir.»
2CO.6.2	Va ye, dema meqbûl niha ye; va ye, roja xilasiyê niha ye. 
2CO.6.3	Em di tu tiştî de ji tu kesî re nebûn sedemê terpilînê, da ku lome ji xizmeta me neyê kirin. 
2CO.6.4	Lê belê bi xizmetkarîtiya Xwedê em di her tiştî de xwe pêşkêşî qîmanîna we dikin. Di ragirtina giran de, di tengahî, zehmetî û belayan de, 
2CO.6.5	di lêdan, zîndan, hengame, ked, bêxewî û di birçîbûnê de,
2CO.6.6	di dilpakî, zanîn, bîhnfirehî, qencî, Ruhê Pîroz û hezkirina bêdurûtî de, 
2CO.6.7	di peyivîna rastiyê de, di hêza Xwedê de; di destê rastê û çepê de şûr û mertalê rastdariyê; 
2CO.6.8	di serbilindî û şermezariyê de, di navdariya xerab û di ya qenc de; em wek xapînokan tên hesibandin, lê em rast in. 
2CO.6.9	Wek ên ku nayên naskirin, lê yên bi nav û deng; wek ên ku dimirin, lê va ye, em dijîn; wek ên cezakirî, lê nehatine kuştin. 
2CO.6.10	Em xemgîn in, lê em hergav şa ne. Em belengaz in, lê em gelekan dewlemend dikin. Wek ên ku tu tiştê wan tune, lê em xwediyê her tiştî ne.
2CO.6.11	Gelî Korîntiyan! Em eşkere bi we re peyivîn, dilê me ji we re fireh e. 
2CO.6.12	Dilê me ji bo we teng nebûye, lê dilê we bi xwe teng bûye. 
2CO.6.13	Wek ku ez ji zarokên xwe re dibêjim, ez dipeyivim; hûn jî weha dilê xwe ji me re fireh bikin.
2CO.6.14	Bi yên bêbawer re nekevin bin eynî nîrî. Ma çi hevkariya rastdariyê bi neheqiyê re heye? An çi danûstandina tariyê bi ronahiyê re heye? 
2CO.6.15	Ma di navbera Mesîh û Beliyal de çi hevparî heye? An çi para yê bawermend bi yê ku baweriyê nayne re heye?
2CO.6.16	Ma di navbera Perestgeha Xwedê û pûtan de çi lihevkirin heye? Çimkî em Perestgeha Xwedayê jîndar in. Wek ku Xwedê gotiye:
2CO.6.16	«Ezê di nav wan de rûnim
2CO.6.16	Û di nav wan de bigerim;
2CO.6.16	Ezê bibim Xwedayê wan
2CO.6.16	Û ew jî wê bibin gelê min.»
2CO.6.17	Xudan dibêje:
2CO.6.17	«Loma ji nav wan derkevin û veqetin,
2CO.6.17	Dest nedin tiştê murdar.
2CO.6.17	Hingê ezê we qebûl bikim.»
2CO.6.18	Xudanê karîndarê her tiştî dibêje:
2CO.6.18	«Ezê ji we re bibim Bav,
2CO.6.18	Û hûnê ji min re bibin kur û keç.»
2CO.7.1	Îcar hezkirîno, madem ku em xwediyê van sozan in, em xwe ji her cûreyê murdariya ruh û bedenê paqij bikin û bi tirsa Xwedê pîroziyê temam bikin.
2CO.7.2	Di dilê xwe de cih bidin me. Me neheqî li tu kesî nekir, me tu kes ji rê derneanî, me heqê tu kesî nexwar. 
2CO.7.3	Ez vê ne ji bo ku we sûcdar derxim dibêjim. Çimkî, wek ku min berî niha got, hûn di dilê me de ne, ku em bi hev re bimirin û bi hev re bijîn. 
2CO.7.4	Ez ji we gelek piştrast im, ez bi we gelek serbilind im, dilê min bi hanê tije ye. Di nav hemû tengahiyên me de şahiya min difûre.
2CO.7.5	Ji ber ku gava em hatin Mekedonyayê jî, bedena me qet rihetî nedît, lê em bi her awayî di tengahiyê de bûn. Li derve pevçûn, di dilê me de tirs hebû. 
2CO.7.6	Lê belê Xwedayê ku li hana şikestiyan tê, bi hatina Tîtos li hana me hat. 
2CO.7.7	Ne tenê bi hatina wî, lê bi wê hana ku wî ji we standibû jî em hatin handan. Gava ku Tîtos bêrîkirin, xemgînî û xîretkêşiya we ya ji bo min ji me re got, ez hê bêtir dilşa bûm. 
2CO.7.8	Çimkî eger min bi nameya xwe hûn xemgîn kiribin jî, ez ne poşman im. Eger ez poşman bûbim jî – çimkî ez dibînim, ji bo demekê be jî, wê nameyê hûn xemgîn kirine – 
2CO.7.9	niha ez şa me. Ne ji ber ku hûn xemgîn bûn, lê ji ber ku hûn ji bo tobekirinê xemgîn bûn, ez dilşa me. Hûn li gor Xwedê xemgîn bûn, wisa ku we di tu tiştî de ziyan ji me nedît. 
2CO.7.10	Çimkî xemgîniya li gor Xwedê, tobeya ku dibe xilasbûnê pêk tîne û poşmanî tê de tune. Lê heçî xemgîniya dinyayê ye, ew mirinê pêk tîne. 
2CO.7.11	Binêrin eynî vê xemgînbûna li gor Xwedê bi we re çi sergiranî, çi daxwaza li we neyê girtin, çi hêrs, çi hişyarbûn, çi bêrîkirin, çi xîret û çi cezakirina neheqiyê pêk anî. Di vê yekê de we bi her awayî pakbûniya xwe nîşan da. 
2CO.7.12	Min ew name ji we re ne ji bo yê ku neheqî kir, ne jî ji bo yê ku neheqî lê hat kirin, lê belê ji bo ku xîretkêşiya we ya ji bo me li ber Xwedê ji we re eşkere bibe, nivîsî. 
2CO.7.13	Em bi vê yekê hatin handan.
2CO.7.13	Di ser hana ku me stand re, em bi şabûna Tîtos bêtir dilşa bûn. Çimkî we hemûyan ruhê wî rihet kir. 
2CO.7.14	Min pesnê we ji wî re da û we ez şermezar nekirim. Çawa her tiştê ku me ji we re got, rast bû, pesindana me ya ji Tîtos re jî rast derket. 
2CO.7.15	Û gava ku guhdana we hemûyan tê bîra wî, ku çawa we ew bi tirs û lerizîn qebûl kir, hezkirina wî ya ji bo we hê zêdetir dibe. 
2CO.7.16	Ez şa me, ji ber ku ez di her tiştî de ji we piştrast im.
2CO.8.1	Îcar birano, em kerema Xwedê ya ku di civînên li Mekedonyayê de hatiye dayîn, bi we didin zanîn.
2CO.8.2	Di nav ceribandina tengahiya mezin de, şahiya wan a germ û belengaziya wan a kûr, bi dewlemendiya comerdiya wan fûriya. 
2CO.8.3	Ez şahidiyê dikim ku wan li gor karîna xwe, heta ji karîna xwe zêdetir jî bi daxwaza xwe dan. 
2CO.8.4	Ji me gelek lava kirin ku em vê qenciyê bi wan bikin ku em beşdarbûna wan a ji bo xizmeta pîrozan qebûl bikin. 
2CO.8.5	Bi qasî ku me hêvî dikir hê bêtir, wan pêşî xwe da Xudan û bi daxwaza Xwedê, xwe dan me. 
2CO.8.6	Wisa ku, me hêvî ji Tîtos kir ku vê kerema ku pêşî bi we dest pê kiriye, bîne serî. 
2CO.8.7	Wek ku hûn di baweriyê de, di peyvê de, di şehrezayî û her cûreyê xîretkêşiyê de, di hezkirina xwe ya ji bo me û di her tiştî de zêde bûne, bixebitin ku hûn di vê keremê de jî zêde bibin.
2CO.8.8	Ez vê wek emir nabêjim, lê belê ez bi xîretkêşiya yên din xwerûtiya hezkirina we diceribînim. 
2CO.8.9	Çimkî hûn kerema Xudanê me Îsa Mesîh dizanin. Bi ser ku ew dewlemend bû jî, ew bû belengaz, da ku hûn bi belengaziya wî dewlemend bibin. 
2CO.8.10	Di vê yekê de ez fikra xwe dibêjim. Çimkî ya ku ji bo we bi feyde ye, ev e: Ji sala par ve, hûn ne tenê di kirinê de, lê belê di xwestinê de jî yên pêşî bûn. 
2CO.8.11	Niha vî karî bînin sêrî, wisa ku, çawa hûn di dilxwaziyê de ji dil in, wisa jî çiqas ji destê we bê, temam bikin. 
2CO.8.12	Çimkî eger dilxwazî hebe, dayîna yekî ne li gor tiştê ku di destê wî de tune, lê li gor tiştê ku di destê wî de heye, meqbûl e. 
2CO.8.13	Armanca me ne ew e ku hinekên din bikevin firehiyê û hûn bikevin tengahiyê; dabaş wekhevî ye. 
2CO.8.14	Di dema niha de zêdehiya di destê we de bila ji bo kêmahiya wan be, da ku demeke din zêdehiya di destê wan de ji bo kêmahiya we be, wisa ku wekhevî çêbe. 
2CO.8.15	Çawa ku hatiye nivîsîn:
2CO.8.15	«Zêdehiya yê ku pirr civand çênebû
2CO.8.15	Û kêmahiya yê ku hindik civand jî çênebû.»
2CO.8.16	Îcar şikir ji Xwedê re yê ku ji bo we eynî xîret xist dilê Tîtos. 
2CO.8.17	Çimkî Tîtos hêvîkirina me qebûl kir, lê hê bêtir bi xîretkêşî û bi daxwaza xwe derdikeve ba we. 
2CO.8.18	Bi wî re em wî birayê ku di dayîna Mizgîniyê de, di hemû civînan de pesnê wî tê dayîn, dişînin. 
2CO.8.19	Bi ser de ev bira, ji aliyê civînan ve hat hilbijartin, da ku di xizmeta vê keremê de ji bo ku rûmeta Xudan û dilxwaziya me nîşan bide, bi me re bigere. 
2CO.8.20	Em hay ji xwe hebin ku di xizmeta me de, ku ji bo vê diyariya mezin e, tu kes tu lomeyan ji me neke. 
2CO.8.21	Çimkî em ne tenê li ber Xudan, lê belê li ber mirovan jî hay ji kirina tiştên qenc dimînin. 
2CO.8.22	Em bi van herduyan re birayê xwe dişînin. Me gelek caran ew ceribandiye û em dizanin ku di gelek tiştan de xîretkêş e. Û niha, ji ber ku li we gelek ewle ye, ew hê zêdetir xîretkêş e. 
2CO.8.23	Heçî Tîtos e, ew hevparê min û ji bo we hevalkarê min e; heçî birayên me yên din in jî, şandiyên civînên bawermendan in, rûmeta Mesîh in. 
2CO.8.24	De îcar hezkirina xwe û sedemê pesindana me ya ji bo we, li ber civînan nîşanî wan bidin.
2CO.9.1	Ne hewce ye ku ez li ser vê xizmeta ku ji pîrozan re tê kirin, ji we re binivîsim. 
2CO.9.2	Çimkî ez dilxwaziya we dizanim. Ez bi vê li ber Mekedoniyan pesnê xwe didim û dibêjim ku: «Herêma Axayayê ji par ve amade ye.» Xîreta we, gelek ji wan xistin xeptûleptê. 
2CO.9.3	Û ez birayan dişînim ba we, da ku xwepesindana me ya li ser we di vê yekê de pûç dernekeve, lê hûn wek ku min gotiye, amade bin. 
2CO.9.4	Nebe ku, hin ji Mekedoniyan bi min re bên û we amadenebûyî bibînin. Îcar ya me tune, hûnê di vê ewlehiyê de şermî bibin. 
2CO.9.5	Loma min pêwist dît ku ez ji birayan hêvî bikim ku ew pêşî bên ba we û diyariya we ya ji pêşî ve sozdayî, hingê berdest be. Wisa ku diyariya we, ne ji mecbûrî, lê wek diyariya dilxwaziyê amade be.
2CO.9.6	Lê vê bizanin: Yê ku hindik diçîne hindik didirû, yê ku pirr diçîne pirr didirû. 
2CO.9.7	Ne bi bêdilî an ji mecbûrî, lê bila her kes wek ku xistiye dilê xwe bide. Çimkî Xwedê ji yê ku bi rûgeşî dide, hez dike. 
2CO.9.8	Û Xwedê dikare ku her keremê bi zêdehî bide we, wisa ku hergav di her tiştî de têra we hebe û ji bo her karê qenc hê zêdetir hebe. 
2CO.9.9	Wek ku hatiye nivîsîn:
2CO.9.9	«Belav kir û da hejaran,
2CO.9.9	Rastdariya wî her û her dimîne.»
2CO.9.10	Yê ku ji cotkar re tov û ji bo xwarinê nên peyda dike, wê tovê ku hûn jî diçînin peyda bike û zêde bike û wê berê rastdariya we mezin bike.
2CO.9.11	Hûnê di her tiştî de, ji bo her comerdiya ku bi devê me ji Xwedê re şikirdariyê tîne, dewlemend bibin. 
2CO.9.12	Çimkî ev xizmeta ku hûn dikin ne tenê kêmahiyên pîrozan temam dike, lê belê bi gelek şikirkirinê ji Xwedê re zêde dibe. 
2CO.9.13	Gelek mirov ji ber xizmeta we ya kifşbûyî, ji bo guhdana we ya Mizgîniya Mesîh û eşkerekirina wê û ji bo camêriya we ya levakirina bi wan û yên din re, pesnê Xwedê didin. 
2CO.9.14	Ji ber wê kerema Xwedê ya ku bi zêdehî li ser we ye, ew ji bo we dua dikin û bêriya we dikin. 
2CO.9.15	Ji bo diyariya wî ya ku bi ziman nayê salixdan şikir ji Xwedê re.
2CO.10.1	Ez Pawlos bi xwe, yê ku çaxê di nav we de ye bê zirav, lê çaxê ku ji we dûr e li hember we bi zirav tê dîtin, ez bi nermî û keremdariya Mesîh hêvî ji we dikim. 
2CO.10.2	Ez lava dikim: Gava ku ez bêm, nebe ku ez mecbûr bimînim bi piştrastî biwêrim li hember hinekên ku difikirin, em li gor nefsê rêve diçin, rabim. 
2CO.10.3	Erê, em di bedenê de dijîn, lê em li gor hêza bedenê şer nakin. 
2CO.10.4	Çimkî çekên şerê me ne dinyayî ne, lê belê ji bo hilweşandina kelehan ew hêza xwedayî ne. Em raman 
2CO.10.5	û her tiştê bilind ê ku li hember zanîna Xwedê radibe, hildiweşînin û her fikrê dikin hêsîr ku serî li ber Mesîh deyne. 
2CO.10.6	Îcar gava ku guhdana we temam bibe, em amade ne ku her neguhdariyê ceza bikin.
2CO.10.7	Li tiştê li ber çavê xwe binêrin. Eger yek li xwe ewle ye ku ew yê Mesîh e, bila ew di dilê xwe de li ser vê yekê jî bifikire, ku ew bi xwe çawa yê Mesîh e, em jî wisa ne. 
2CO.10.8	Çimkî eger ez piçekê zêde bi wê desthilatiya ku Xudan daye me pesnê xwe bidim jî, ez şermî nabim. Wî ew ne ji bo hilweşandina we, lê ji bo avakirina we daye me. 
2CO.10.9	Ez naxwazim wek yekî ku we bi nameyên xwe ditirsîne bêm dîtin. 
2CO.10.10	Çimkî hin dibêjin: «Nameyên wî giran û hêzdar in, lê dîtina şexsê wî qels û peyivîna wî ne tiştek e.» 
2CO.10.11	Mirovekî weha bila bizane, ku em ji dûr ve bi nameyan di peyvê de çawa bin, emê di nav we de di kirinê de jî wisa bin.
2CO.10.12	Ji xwe em newêrin ku xwe bi hinekên ku xwe tewsiye dikin re yek bigirin an jî rû bi rû bikin; lê ew ên ku xwe bi hev re dipîvin û xwe bi hev re rû bi rû dikin, bêfêm in. 
2CO.10.13	Heçî em in, em di ser pîvanê re pesnê xwe nadin, lê belê li gor pîvana sînorê ku Xwedê daye me, ku digihîje heta ba we, em pesnê xwe didin. 
2CO.10.14	Çaxê em gihîştin we, em di ser pîvana vî sînorî re derbas nebûn, çimkî em ên pêşî bûn ku bi Mizgîniya Mesîh heta ba we jî hatin. 
2CO.10.15	Em ji pîvanê der, yanî bi keda hinekên din pesnê xwe nadin. Lê hêviya me ew e ku, bi mezinbûna baweriya we, meydana me ya xebatê di nav we de hê firehtir bibe, 
2CO.10.16	da ku em Mizgîniyê ji we hê wêvetir bidin. Wisa ku em pesnê xwe bi karê ku ji xwe di sînorê hinekên din de hatiye kirin, nedin. 
2CO.10.17	«Yê ku pesnê xwe dide, bila bi Xudan pesnê xwe bide.»
2CO.10.18	Çimkî ne yê ku xwe tewsiye dike, lê belê yê ku Xudan wî tewsiye dike, tê erêkirin.
2CO.11.1	Xwezî we di bêaqiliyê de piçekê ez ragirtama! Lê belê ji xwe hûn min radigirin. 
2CO.11.2	Ez bi hesûdiya Xwedê ji bo we hesûd im, çimkî min hûn ji mêrekî tenê re, ji Mesîh re nîşan kirin, da ku ez we wek keçikeke pak pêşkêşî wî bikim. 
2CO.11.3	Lê ka çawa mar bi qurnaziya xwe Hawa xapand, ez ditirsim ku fikrên we jî bên xirandin û ji sadebûn û dilpakiya ku ji bo Mesîh e veqetin.
2CO.11.4	Eger yek bê û Îsayekî din ê ku me nedaye bihîstin bide bihîstin, an eger hûn ruhekî din ê ku we nestandiye, an Mizgîniyeke din a ku we qebûl nekiriye bistînin, hûn qenc vê radigirin. 
2CO.11.5	Lê ez dibêjim qey di tu tiştî de ez ji wan şandiyên payebilind ne kêmtir im. 
2CO.11.6	Eger ez di peyvê de xeşîm bim jî, di zanînê de ez ne xeşîm im. Me ev bi her awayî, di her tiştî de ji we re eşkere kir.
2CO.11.7	Ji bo ku hûn bilind bibin, ma min guneh kir ku min xwe nizim kir? Çimkî min Mizgîniya Xwedê belaş da we. 
2CO.11.8	Min civînên din şêlandin û ji wan pere standin, da ku ez ji we re xizmetê bikim. 
2CO.11.9	Û çaxê ku ez di nav we de bûm û hewcedariya min hebû, ez ji tu kesî ji we re nebûm bar. Çimkî, gava ku bira ji Mekedonyayê hatin, tu kêmahiyên min nehiştin. Min di her tiştî de hay ji xwe hebû ku ez ji we re nebim bar û ezê hay ji xwe hebim jî.
2CO.11.10	Rastiya Mesîh bi min re ye, wisa ku li herêma Axayayê tu kes nikare devê min ji vê pesindanê bigire. 
2CO.11.11	Çima? Ma ji ber ku ez ji we hez nakim? Xwedê dizane ku ez ji we hez dikim.
2CO.11.12	Û tiştê ku ez dikim, ezê hê jî bikim, da ku ez fersendê nedim wan ên ku li fersendê digerin. Ew dixwazin di tiştê ku pesnê xwe pê didin de eynî wek me bên dîtin. 
2CO.11.13	Çimkî mirovên weha şandiyên qelp, karkerên hîlekar in; xwe dixin sûretê Şandiyên Mesîh. 
2CO.11.14	Ev ne tiştek e ku mirov lê şaş bimîne. Îblîs bi xwe jî xwe dixe sûretê milyaketê ronahiyê. 
2CO.11.15	Loma eger xizmetkarên wî jî xwe bixin sûretê xizmetkarên rastdariyê, ev ne tiştek mezin e; dawiya wan wê li gor kirinên wan be.
2CO.11.16	Ez careke din dibêjim: Bila tu kes min bêaqil guman neke. Lê eger hûn guman dikin, min di bêaqiltiyê de jî qebûl bikin ku ez jî piçekê pesnê xwe bidim. 
2CO.11.17	Ev tiştê ku ez dibêjim, ez ne li gor Xudan, lê wek di bêaqiltiyê de, bi piştrastiya ku ji pesindanê tê, dibêjim. 
2CO.11.18	Madem ku gelek li gor fikrên mirovî pesnê xwe didin, ez jî, ezê pesnê xwe bidim. 
2CO.11.19	Hûn wûsa biaqil in ku hûn bi dilxweşî bêaqilan radigirin! 
2CO.11.20	Çimkî eger yek we bike xulam, eger yek ji we bixwe, eger yek feydê ji we bibîne, eger yek li we quretiyê bike, eger yek li rûyê we bixe, hûn van tiştan radigirin. 
2CO.11.21	Ez bi şermî dibêjim: «Hêza me tunebû ku em weha bikin.» Lê eger yek di tiştekî de biwêre ku pesnê xwe bide – ez bi bêaqilî dipeyivim – ez jî diwêrim ku pesnê xwe bidim. 
2CO.11.22	Ma ew Îbranî ne? Ez jî. Ma Îsraêlî ne? Ez jî. Ma ji dûndana Birahîm in? Ez jî. 
2CO.11.23	Ma ew xizmetkarên Mesîh in? Ez wek yekî ku aqilê wî tune bipeyivim – ez hê zêdetir im. Min zêdetir ked daye, ez zêdetir ketime zîndanê, min bêtir lêdan xwar, ez pirr caran gihîştime ber mirinê. 
2CO.11.24	Ji Cihûyan, pênc caran çil kêm yek dar li min hatin xistin.
2CO.11.25	Sê caran bi daran li min hat xistin; carekê ez hatim kevirkirin; sê caran di deryayê de qeza hat serê min; şev û rojekê ez di deryaya kûr de mam.
2CO.11.26	Min gelek caran rêwîtî kir; ez di talûkeyên çeman re derbas bûm, di talûkeyên rêbiran de, di talûkeyên ji aliyê gelê xwe ve, di talûkeyên ji aliyê miletan ve, di talûkeyên di nav bajêr de, di talûkeyên di çolê de, di talûkeyên di deryayê de û ez di talûkeyên nav birayên qelp de derbas bûm.
2CO.11.27	Min ked û zehmet kişand; gelek caran ez di bêxewiyê de, di birçîbûn û tîbûnê de bûm; gelek caran bê xwarin, di nav serma û tazîbûnê de mam. 
2CO.11.28	Ji bilî tiştên ji derve, ku her roj min diperçiqîne, xemxwarina hemû civînan e. 
2CO.11.29	Ma kî lewaz dibe û ez lewaz nabim? Ma kî tê terpilandin û ez naşewitim?
2CO.11.30	Eger xwepesindan pêwist be, ezê bi tiştên ku bêhêziya min nîşan didin pesnê xwe bidim. 
2CO.11.31	Xwedê û Bavê Xudan Îsa yê ku her û her pîroz e, dizane ku ez derewan nakim. 
2CO.11.32	Li Şamê, waliyê Arêtas padîşah ji bo ku min bigire, hawirdora tevahiya bajarê Şamê girtibû.
2CO.11.33	Ez di pencereke ku di sûrê de bû, di selikê de hatim daxistin û ji destê wî reviyam.
2CO.12.1	Eger bêfeyde be jî, pesindan lazim e. Niha ezê bêm ser dîtinî û peyxamên Xudan. 
2CO.12.2	Ez bawermendekî Mesîhê ku berî çardeh salan heta bi ezmanê sisiyan hat hildan nas dikim. Ez nizanim ka di bedenê de bû, ka li derveyî bedenê bû; ez nizanim, Xwedê dizane. 
2CO.12.3	Ez dizanim ku ev mirov – di bedenê de, an li derveyî bedenê bû, ez nizanim; Xwedê dizane – 
2CO.12.4	heta bi bihiştê hat hildan. Wî li wir tiştên ku nayên îfadekirin, tiştên ku destûra mirov tune ku wan bêje, bihîstin. 
2CO.12.5	Ezê bi yekî weha pesnê xwe bidim; lê ji bêhêziyên xwe pê ve, ez li ser xwe pesnê xwe nadim. 
2CO.12.6	Lê eger ez bixwazim pesnê xwe bidim jî, ez nabim yekî bêaqil. Çimkî ezê rastiyê bêjim. Lê ez dipilikim ku kesek ji tiştê ku li ba min dîtiye an ji min bihîstiye zêdetir li ser min bifikire. 
2CO.12.7	Ji bo ku ez bi peyxamên pirr mezin qure nebim, di bedenê de ji min re stiriyek yanî milyaketekî Îblîs hat dayîn, ku min bide ber kulman, da ku ez qure nebim. 
2CO.12.8	Min sê caran ji bo vê ji Xudan hêvî kir, da ku ji min dûr bixe. 
2CO.12.9	Lê wî ji min re got: «Kerema min têra te dike. Çimkî hêza min di bêhêziyê de temam dibe.» Ji bo vê yekê ezê bi dilxweşî hê zêdetir bi bêhêziya xwe pesnê xwe bidim, da ku hêza Mesîh li ser min be. 
2CO.12.10	Ji ber vê yekê ez di ber Mesîh de bi lewazî, lome, dijwarî, cefa û tengahiyan kêfxweş im; çimkî kengê ez lewaz bim, hingê ez hêzdar im.
2CO.12.11	Min bêaqilî kir, we ez mecbûr kirim. Diviya ku ji aliyê we ve ez bihatama tewsiyekirin. Ji ber ku her çiqas ez ne tiştek bim jî, bi tu awayî tu kêmahiya min ji van şandiyên payebilind tune. 
2CO.12.12	Nîşanên şandiyekî, yanî nîşan, karên mezin û keramet, di nav we de bi hemû bîhnfirehiyê hatin pêkanîn. 
2CO.12.13	Ji vê yeka ku ez ji we re nebûm bar pê ve, ma di çi tiştî de hûn ji civînên din kêmtir man? Vê neheqiyê li min bibihûrin!
2CO.12.14	Va ye, ev cara sisiyan e ez amade me ku bêm ba we û ez ji we re nabim bar. Çimkî ez ne li ya ku bi we re ye, lê belê li we digerim. Çimkî divê ne zarok ji dê û bavê xwe re, lê belê dê û bav ji zarokan re mal bidin hev. 
2CO.12.15	Ezê ji bo we gelek bi dilxweşî tiştên xwe bimezêxim û bêm mezaxtin jî. Eger ez zêde ji we hez bikim, ma ezê kêmtir bêm hezkirin? 
2CO.12.16	Bila be, em bêjin ez ji we re nebûm bar; lê li gor hin ji we min di qurnaziya xwe de hûn bi hîlekarî bi dest xistine! 
2CO.12.17	Ma gelo min bi destê hin ji wan ên ku min şandine ba we, heqê we xwariye? 
2CO.12.18	Min ji Tîtos hêvî kir ku ew bê ba we û min birayê din jî pê re şand. Ma Tîtos feydeyek ji we standiye? Ma em ne di eynî ruhî de, di eynî şopê de rêve çûn?
2CO.12.19	Ma ev demeke dirêj e ku hûn difikirin, em xwe li ber we diparêzin? Em bi saya Mesîh li ber Xwedê dipeyivin, îcar hezkirîno, her tişt ji bo avabûna we ye. 
2CO.12.20	Çimkî ez ditirsim çaxê ku ez bêm, ez we ne wek ku ez dixwazim bibînim û hûn jî min ne wek ku hûn dixwazin bibînin, lê ez ditirsim ku pevçûn, çavnebarî, hêrs, hevrikî, ketme, paşgotinî, quretî û tevlihevî çêbin. 
2CO.12.21	Ez ditirsim ku gava ez dîsa bêm ba we, Xwedayê min, min li ber we bide şermê û ez ji bo gelekên ku berê guneh kirine û ji pîsîtî, fuhûşî û şehweta xwe tobe nekirine, şînê bigirim.
2CO.13.1	Ev cara sisiyan e ku ez têm ba we. «Divê her tişt bi devê dido an sê şahidan rast derkeve.»
2CO.13.2	Ji wan ên ku berî niha guneh kirine û ji hemûyên din re ez niha ji dûr ve tiştê ku min di serdana diduyan de gotibû, careke din dibêjim: Gava ez dîsa bêm, êdî ez tu kesî nadirixînim. 
2CO.13.3	Madem ku hûn li delîlan digerin, ka gelo Mesîh bi devê min dipeyive… Mesîh li hember we ne lewaz e, lê belê di nav we de hêzdar e. 
2CO.13.4	Rast e, ew bi lewazî hat xaçkirin, lê belê ew bi hêza Xwedê dijî. Em jî di yekîtiya wî de lewaz in, lê belê bi hêza Xwedê, emê bi wî re ji bo we bijîn.
2CO.13.5	Xwe bi xwe biceribînin û sihêtiya xwe bikin, ka gelo hûn di baweriyê de ne. Ma hûn nizanin ku Îsa Mesîh di dilê we de ye? An nexwe, hûn ji ceribandinê serfiraz dernakevin. 
2CO.13.6	Ez hêvîdar im hûnê fêm bikin ku em ne yên binketî ne. 
2CO.13.7	Îcar em li ber Xwedê dua dikin ku hûn tiştekî xerab nekin. Ev jî ne ew e ku em di ceribandinê de serketî bên dîtin, lê em wek ên serneketî bin jî, armanc ew e ku hûn ya qenc bikin. 
2CO.13.8	Çimkî ne li hember rastiyê, lê belê ji bo rastiyê em dikarin tiştekî bikin. 
2CO.13.9	Kengê em lewaz û hûn hêzdar bin, em şa dibin. Û dua me ev e ku hûn tam bigihîjin. 
2CO.13.10	Loma ez hê nehatî van tiştan dinivîsim, da ku, gava ez bêm, ez wê desthilatiya ku Xudan daye min, bi hişkî bi kar neynim. Çimkî ev desthilatî ne ji bo xerakirinê, lê ji bo avakirinê ji min re hatiye dayîn.
2CO.13.11	Birano, êdî di xweşiyê de bimînin. Kêmahiyên xwe temam bikin, hanê bidin hevdû, hemfikir bin, di aştiyê de bijîn û Xwedayê aştî û hezkirinê wê bi we re be. 
2CO.13.12	Bi ramûsana pîroz silavê li hev bikin. Hemû pîroz silavan li we dikin.
2CO.13.13	Kerema Xudan Îsa Mesîh, hezkirina Xwedê û hevpariya Ruhê Pîroz li ser we hemûyan be.
GAL.1.1	Ji Pawlosê Şandî yê ku ne ji mirovan û ne jî bi destê mirovan, lê belê bi destê Îsa Mesîh û Bav Xwedayê ku ew ji nav miriyan rakir, bûye Şandî 
GAL.1.2	û ji hemû birayên ku bi min re ne,
GAL.1.2	ji civînên bawermendan ên li Galatyayê re:
GAL.1.3	Ji Bavê me Xwedê û ji Xudan Îsa Mesîh, kerem û aştî li ser we be. 
GAL.1.4	Wî xwe di ber gunehên me de feda kir, da ku me ji dinya xerab xilas bike. Bi wî awayî wî daxwaza Bavê me Xwedê pêkanî. 
GAL.1.5	Rûmet her û her ji Xwedê re be! Amîn.
GAL.1.6	Ez li we şaş dimînim ku hûn çawa evqas zû dev ji yê ku bi kerema Mesîh gazî we kiriye, berdidin û li mizgîniyeke din dizivirin. 
GAL.1.7	Ya rast, mizgîniyeke din tune, lê hin kesên ku we tevlihev dikin û dixwazin Mizgîniya Mesîh xera bikin, hene. 
GAL.1.8	Lê belê eger em, an jî milyaketekî ji ezmên, ji wê Mizgîniya ku me ji we re gotiye pê ve, mizgîniyeke din ji we re bêje, bila nifir li wî be. 
GAL.1.9	Me berê çawa gotiye, ez niha dîsa dibêjim: Eger yek, ji Mizgîniya ku we qebûl kiriye pê ve, yeke din ji we re bêje, nifir li wî be.
GAL.1.10	Ma niha ez lê digerim ku li mirovan an li Xwedê xweş bêm? An ez dixebitim ku mirovan dilxweş bikim? Eger min hê bixwesta ku ez mirovan dilxweş bikim, ez nedibûm xulamê Mesîh.
GAL.1.11	Birano, ez bi we didim zanîn ku ew Mizgîniya ku ji aliyê min ve tê dayîn, ne ji mirovan e. 
GAL.1.12	Çimkî min ew ji mirovan nestand û ez ji aliyê wan ve nehatim hînkirin, lê belê min ew bi peyxama Îsa Mesîh stand.
GAL.1.13	We li ser jiyana min a berê ya di Cihûtiyê de bihîst. Hingê min pirr zêde tengahî dida civîna bawermendan a Xwedê û min dixwest ku ez wê ji holê rakim.
GAL.1.14	Ez di nav gelê xwe de, ji gelekên ku di emrê min de bûn, di Cihûtiyê de bêtir pêşve diçûm û ji bo adetên bav û kalên xwe bi zêdehî xîretkêş bûm. 
GAL.1.15	Lê hê ku ez di malzaroka diya xwe de bûm, Xwedê ez veqetandim û bi kerema xwe gazî min kir. 
GAL.1.16	Û çaxê li wî xweş hat ku Kurê xwe ji min re eşkere bike, da ku ez di nav miletên din de wî bidim bihîstin, ez bi xwîn û goşt neşêwirîm
GAL.1.17	û derneketim Orşelîmê, ba yên ku beriya min bûbûn Şandî. Lê belê ez çûm Erebistanê û careke din vegeriyam Şamê.
GAL.1.18	Paşê, piştî sê salan ji bo ku ez Kîfas nas bikim, ez derketim Orşelîmê û panzdeh rojan li ba wî mam.
GAL.1.19	Lê min ji Şandiyan kesek nedît; min bi tenê birayê Xudan Aqûb dît. 
GAL.1.20	Di tiştên ku ez ji we re dinivîsim de, va ye, li ber Xwedê ez derewan nakim. 
GAL.1.21	Piştî wê ez hatim herêmên Sûriye û Kîlîkyayê. 
GAL.1.22	Lê ez bi xwe, ji aliyê civînên bi Mesîh ên li Cihûstanê ve rû bi rû nehatibûm naskirin. 
GAL.1.23	Wan bi tenê dibihîst: «Wî mirovê ku demekê tengahî dida me, ew niha wê baweriya ku demekê dixwest ji holê rake, hîn dike.» 
GAL.1.24	Û ji bo min pesnê Xwedê didan.
GAL.2.1	Piştî çardeh salan, min Tîtos jî hilda ba xwe û bi Barnabas re careke din ez derketim Orşelîmê.
GAL.2.2	Ez li gor peyxamê çûm. Loma ji bo ku ez badîhewa nebezim an nebezî bim, min ew Mizgîniya ku ez di nav miletan de didim bihîstin, ji wan re got, di civîneke bi taybetî de pêşkêşî yên xweyî siyanet kir. 
GAL.2.3	Tîtosê ku bi min re bû, bi ser ku Yewnanî bû jî, nehat zorkirin ku sinet bibe. 
GAL.2.4	Ev yek jî ji rûyê birayên qelp derket, yên ku ew kirin hundir û ketin nav me, da ku bi muxbîrî azadiya me ya bi Mesîh Îsa hîn bibin, me bikin dîl. 
GAL.2.5	Lê ji bo ku rastiya Mizgîniyê herdem bi we re be, me ji bo saetekê jî li ber wan serî dananî.
GAL.2.6	Lê yên ku giregir tên dîtin – demekê çi bûn, ji bo min ferq nake. Xwedê li şexsê mirovan nanêre – ez dibêjim yên giregir, tiştekî zêde hînî min nekirin. 
GAL.2.7	Lê bervajiyê vê: Wan dît, wek ku li Petrûs hatiye spartin ku Mizgîniyê bide Cihûyan, li min hatiye spartin ku ez Mizgîniyê bidim miletên din. 
GAL.2.8	Çimkî yê ku di jiyana Petrûs de xebitî ku ew ji Cihûyan re bibe Şandî, di jiyana min de jî xebitî ku ez ji miletan re bibim Şandî. 
GAL.2.9	Aqûb, Kîfas û Yûhenna yên ku stûn dihatin hesabkirin, gava bi kerema ku ji min re hatiye dayîn derxistin, ji bo hevpariyê destên xwe yên rastê dan min û Barnabas û erê kirin ku em herin miletên din û ew jî herin Cihûyan. 
GAL.2.10	Bi tenê ji me xwestin ku em belengazan bînin bîra xwe. Min jî xîretkêşî kir ku ez vê yekê bikim.
GAL.2.11	Lê gava ku Kîfas hat Entakyayê, ez bi eşkereyî li ber wî rabûm. Ji ber ku sûcdar bû. 
GAL.2.12	Çimkî, beriya ku hin kes ji aliyê Aqûb ve bên, Kîfas bi bawermendên ku ji miletan bûn re xwarin dixwar. Lê piştî ku ew hatin, Kîfas ji yên ku li pey sinetbûnê diçin tirsiya, xwe da paş û ji wan veqetiya. 
GAL.2.13	Cihûyên Mesîhî yên din jî bi wî re durûtî kirin, wisa ku Barnabas jî bi durûtiya wan hat girtin. 
GAL.2.14	Lê gava min dît ku ew li gor rastiya Mizgîniyê rêve naçin, min li pêş hemûyan ji Kîfas re got: «Eger tu Cihû yî û tu bi xwe ne wek Cihûyan, lê wek miletan dijî, tu çawa miletan mecbûr dikî ku bibin Cihû?»
GAL.2.15	Her çiqas em bi eslê xwe Cihû ne û em ne ji gunehkarên miletên din in, 
GAL.2.16	em dizanin mirov, ne bi kirina Şerîetê, lê bi baweriya ku bi Îsa Mesîh e rastdar derkeve. Û me jî bawerî bi Mesîh Îsa aniye, da ku em ne bi kirina Şerîetê, lê bi baweriya bi Mesîh rastdar derkevin. Çimkî tu kes, bi kirina Şerîetê rastdar dernakeve.
GAL.2.17	Lê çaxê em dixebitin ku em bi Mesîh rastdar bên hesabkirin û em jî di vê yekê de gunehkar bên dîtin, qey Mesîh xizmetkarê guneh e? Na, tu caran! 
GAL.2.18	Çimkî, eger ez wan tiştên ku min hilweşandine ji nû ve ava bikim, ez kifş dikim ku ez sûcdar im. 
GAL.2.19	Lê ez bi Şerîetê ji bo Şerîetê mirim, da ku ez ji bo Xwedê bijîm. Ez bi Mesîh re hatim xaçkirin 
GAL.2.20	û êdî ez najîm, lê Mesîh di dilê min de dijî. Ew jiyana ku niha ez di bedenê de dijîm, ez bi baweriya bi Kurê Xwedê yê ku ji min hez dike û ji bo min xwe feda kir, dijîm. 
GAL.2.21	Ez kerema Xwedê betal nakim. Çimkî eger rastdarî bi Şerîetê be, Mesîh badîhewa miriye.
GAL.3.1	Ey Galatiyên bêhiş! Kê sêrbazî li we kir? Ma li ber çavên we, Îsa Mesîh xaçkirî ji we re nehat sûretkirin? 
GAL.3.2	Ez dixwazim tenê vê ji we hîn bibim: Ma we Ruhê Xwedê bi kirina Şerîetê an bi bihîstin û bawerkirinê stand? 
GAL.3.3	Ma hûn evqas bêhiş in? We bi Ruh dest pê kir, ma niha hûn dixebitin ku bi hêza xwe bibin sêrî? 
GAL.3.4	Ma hûn badîhewa di evqas tecrûbeyan re derbas bûn? – Eger ev bi rastî badîhewa bû. 
GAL.3.5	Nexwe yê ku Ruh dide we û di nav we de kerametan dike, ma vê bi kirina Şerîetê an bi bihîstin û bawerkirina we dike?
GAL.3.6	Li Birahîm binêrin: «Wî ji Xwedê bawer kir û ev jê re rastdarî hat hesabkirin.»
GAL.3.7	Loma bizanin, yên ku bawer dikin, kurên Birahîm ew in.
GAL.3.8	Nivîsara Pîroz ji berê ve dît ku Xwedê wê miletan bi baweriyê rastdar derxe û ji berê ve ev Mizgînî da Birahîm: «Hemû milet wê bi te bên pîrozkirin.»
GAL.3.9	Wisa ku, yên bawer dikin, wê bi Birahîmê ku bawer kiriye re bên pîrozkirin.
GAL.3.10	Çimkî hemû yên ku pişta xwe bi kirina Şerîetê ve girêdane, di bin nifirê de ne. Ji ber ku weha hatiye nivîsîn: «Her kesê ku di hemû tiştên ku di Kitêba Şerîetê de nivîsî ne, nesekine û neke, di bin nifirê de ye.»
GAL.3.11	Îcar eşkere ye ku tu kes li ba Xwedê bi Şerîetê rastdar dernakeve. Çimkî hatiye nivîsîn: «Yê rastdar wê bi baweriyê bijî.»
GAL.3.12	Şerîet ne ji baweriyê ye; lê belê hatiye nivîsîn: «Yê ku wan tiştan dike, wê bi wan bijî.»
GAL.3.13	Mesîh, em bi berdêl ji nifira Şerîetê kirrîn û rizgar kirin. Ew ji bo me ket bin nifirê; çimkî hatiye nivîsîn: «Her kesê ku bi dar ve daleqandî ye, di bin nifirê de ye.»
GAL.3.14	Ev hemû weha bû, da ku bi Mesîh Îsa pîrozbûniya Birahîm bê ser miletan û em bi baweriyê soza Ruh bistînin.
GAL.3.15	Birano, ez li gor mirovan dibêjim: Peymana ku hatiye erêkirin, tenê ya mirovekî be jî, tu kes nikare betal bike an tiştekî bi ser ve zêde bike. 
GAL.3.16	Îcar soz ji Birahîm û ji dûndana wî re hatin dayîn. Nayê gotin wek ku ji bo gelekan be: «Ji hemû dûndanê re», lê belê wek ku ji bo yekî bi tenê be, dibêje: «Ji dûndana te re»,
GAL.3.17	Îcar ez vê dibêjim: Şerîeta ku piştî çar sed û sî salan hat, nikare peymana ku Xwedê ji berê ve erê kiribû, rake û bi wî awayî sozê betal bike.
GAL.3.18	Çimkî eger mîras ji Şerîetê be, êdî ne ji sozê ye. Lê Xwedê ji kerema xwe ew bi sozê da Birahîm.
GAL.3.19	Nexwe Şerîet çima çêbû? Ew ji bo ku sûcan derxe meydanê, ser ve hatiye zêdekirin, da ku heta dûndana ku ji wî re hatibû sozdan bê, bimîne. Ew Şerîet bi rêberiya milyaketan bi destê navberkarekî hat sazkirin.
GAL.3.20	Navberkar ne ji bo yekî tenê ye, lê Xwedê yek e.
GAL.3.21	Nexwe Şerîet li hember sozên Xwedê ye? Na, tu caran! Çimkî eger Şerîeteke ku vedijîne bihata dayîn, hingê erê, rastdarî wê bi Şerîetê bûya. 
GAL.3.22	Lê belê Nivîsara Pîroz her tişt di bin guneh de girtiye, da ku soz bi baweriya ku bi Îsa Mesîh e, ji yên ku bawer dikin re bê dayîn.
GAL.3.23	Beriya ku ev bawerî bê, em di bin Şerîetê de girêdayî bûn, heta xuyabûna baweriya ku wê bihata, em di bin çavan de bûn. 
GAL.3.24	Bi vî awayî Şerîet heta bi hatina Mesîh, bû perwerdevanê me, da ku em bi baweriyê rastdar derkevin. 
GAL.3.25	Niha, ji ber ku bawerî hat, êdî em ne di bin destê perwerdevan de ne. 
GAL.3.26	Çimkî hûn hemû bi baweriyê bi saya Mesîh Îsa kurên Xwedê ne. 
GAL.3.27	Ji ber ku hûn hemû yên ku imad bûne, ku hûn bibin yên Mesîh, we Mesîh li xwe kir. 
GAL.3.28	Êdî ne Cihû û ne jî Yewnanî hene, ne xulam û ne jî azad hene, ne jî nêr û mê hene; çimkî di yekîtiya Mesîh Îsa de hûn hemû yek in. 
GAL.3.29	Îcar, eger hûn ên Mesîh in, hingê hûn dûndana Birahîm in û li gor sozê jî wêris in.
GAL.4.1	Lê ez vê jî dibêjim: Her çiqas ku wêris xwediyê her tiştî be jî, heta ku zarok e ferqa wî ji yê xulam tune. 
GAL.4.2	Heta dema ku bavê wî kifş kiriye, ew di bin destê raspêr û şahneyan de ye. 
GAL.4.3	Bi vî awayî jî gava ku em zarok bûn, em di bin hêzên ruhî yên vê dinyayê de bindest bûn. 
GAL.4.4	Lê gava ku dem temam bû, Xwedê Kurê xwe şand. Ew ji jinê çêbû û di bin Şerîetê de bû, 
GAL.4.5	da ku wan ên di bin Şerîetê de ne bi berdêl xilas bike û em kurîtiyê bistînin. 
GAL.4.6	Û ji ber ku hûn kur in, Xwedê Ruhê Kurê xwe yê ku gazî dike: «Abba
GAL.4.7	Loma êdî tu ne xulam î, lê tu kur î. Madem ku tu kur î, nexwe tu bi destê Xwedê wêris î jî.
GAL.4.8	Hingê, çaxê ku we Xwedê nas nedikir, we ji yên ku ji xwe ne xwedê ne re xulamtî kir. 
GAL.4.9	Lê niha piştî ku we Xwedê naskir, hê zêdetir: Hûn ji aliyê Xwedê ve hatin naskirin, êdî çawa dîsa hûn li wan hêzên ruhî yên bêhêz û reben vedigerin? Ma hûn dîsa dixwazin xulamtiyê ji wan re bikin? 
GAL.4.10	Hûn roj, meh, demsal û salan digirin. 
GAL.4.11	Ez ji we ditirsim ku xebata min a ji bo we badîhewa here.
GAL.4.12	Birano, ez hêvî ji we dikim: Bibin wek min, çimkî ez jî bûm wek we. We tu neheqî li min nekir. 
GAL.4.13	Hûn dizanin ku min cara pêşî, ji ber nexweşiyeke bedenê Mizgînî da we. 
GAL.4.14	Rewşa bedena min ji bo we tecrûbeyek bû, lê dîsa we ez kêm nedîtim û ez red nekirim, lê belê we ez wek milyaketekî Xwedê, wek Mesîh Îsa qebûl kirim. 
GAL.4.15	Îcar ew bextewariya we li ku derê ma? Çimkî ez ji bo we şahidiyê dikim ku, eger çêbûya, weyê çavê xwe derxista û bida min. 
GAL.4.16	Îcar ji ber ku min rastî ji we re got, ma ez bûm dijminê we?
GAL.4.17	Hinekên din ji bo we xeptûleptê dikin, lê ne bi nêta qenc. Ew dixwazin we ji me veqetînin, da ku hûn ji bo wan xeptûleptê bikin. 
GAL.4.18	Ne tenê gava ku ez li ba we bim, lê qenc e ku mirov hergav di tiştên qenc de xeptûleptê bike. 
GAL.4.19	Zarokên min, heta ku Mesîh di dilê we de sûret bistîne, ez careke din ji bo we êşa zarokanînê dikişînim. 
GAL.4.20	Lê min dixwest ku niha ez li ba we bûma û min dengê xwe biguherta, çimkî ez li ser we heyirî mame.
GAL.4.21	Ji min re bêjin, ey hûn ên ku dixwazin di bin Şerîetê de bin: Ma hûn Şerîetê nabihîzin? 
GAL.4.22	Hatiye nivîsîn ku du kurên Birahîm hebûn: Yek ji cêriyê û yek jî ji jina azad.
GAL.4.23	Lê yê ku ji cêriyê bû li gor bedenê û yê ku ji jina azad bû jî li gor soza Xwedê çêbûye. 
GAL.4.24	Di vê yekê de mînak heye: Ev herdu jin du peyman in. Yek ji wan peymanan ji Çiyayê Sînayê ye û ji bo koletiyê zarokan tîne; ew Hacer e.
GAL.4.25	Hacer, Çiyayê Sînayê yê li Erebistanê ye û bi Orşelîma niha re hemdeng e. Çimkî bi zarokên xwe ve koletiyê dike. 
GAL.4.26	Lê belê Orşelîma ezmanî azad e, diya me ew e. 
GAL.4.27	Ji ber ku hatiye nivîsîn:
GAL.4.27	«Ey jinika bêber, ey ya ku zarokan nayne, şa bibe!
GAL.4.27	Ey tu ya ku bi êşa zarokanînê nizanî,
GAL.4.27	Bi eşq û şahî dengê xwe bilind bike.
GAL.4.27	Çimkî kurên jina devjêberdayî,
GAL.4.27	Ji kurên ya ku mêrê wê heye, bêtir in.»
GAL.4.28	Îcar birano, em wek Îshaq zarokên sozê ne.
GAL.4.29	Lê, ka çawa hingê yê ku li gor bedenê çêbûye, tengahî da yê ku li gor Ruh çêbûye, niha jî weha ye.
GAL.4.30	Lê belê Nivîsara Pîroz çi dibêje? Dibêje:
GAL.4.30	«Cêriyê û kurê wê bavêje derve.
GAL.4.30	Çimkî kurê cêriyê,
GAL.4.30	Bi kurê ya azad re nabe wêris.»
GAL.4.31	Ji bo vê yekê birano, em ne zarokên cêriyê ne, lê em zarokên jina azad in.
GAL.5.1	Mesîh em ji bo azadiyê azad kirine; loma hîmgirtî bin û careke din nekevin bin nîrê xulamtiyê.
GAL.5.2	Va ye, ez Pawlos ji we re dibêjim: Eger hûn sinet bibin, tu feyda Mesîh ji we re tune. 
GAL.5.3	Ez careke din ji her mirovî re şahidiyê dikim: Yê ku sinet bûye divê tevahiya Şerîetê bike. 
GAL.5.4	Ey hûn ên ku dixwazin bi Şerîetê rastdar derkevin, hûn ji Mesîh veqetiyan û ji keremê dûr ketin. 
GAL.5.5	Lê em bi saya Ruh, bi baweriyê li benda hêviya rastdariyê ne. 
GAL.5.6	Çimkî di yekîtiya Mesîh Îsa de ne sinetbûn û ne jî sinetnebûn, lê tenê baweriya ku bi hezkirinê dixebite, bi kêr tê.
GAL.5.7	Îcar hûn baş dibezîn; kî ji we re bû asteng ku hûn bi ya rastiyê nekin? 
GAL.5.8	Ev serîpifdan ne ji yê ku gazî we dike ye. 
GAL.5.9	Piçek hevîrtirşk tevahiya hevîr tirş dike.
GAL.5.10	Ez bi saya Xudan ji we piştrast im ku hûn tiştekî din nafikirin; lê yê ku hûn tevlihev kirine, kî dibe bila bibe, wê cezayê xwe bikişîne.
GAL.5.11	Lê heçî ez im, birano, eger niha jî min sinetbûn hîn bikira, çima hê tengahî li min dihat kirin? Eger wisa bûya, wê astenga li ber xaçê ji holê rabûya. 
GAL.5.12	Xwezî wan ên ku serê we tevlihev kirine, xwe bi xwe nemêr bikirana.
GAL.5.13	Birano, hûn ji bo azadiyê hatin gazîkirin, tenê bila azadî ji bo nefsê nebe fersend, lê belê bi hezkirinê ji hevdû re xizmetê bikin. 
GAL.5.14	Çimkî tevahiya Şerîetê di gotinekê de, yanî di vê de temam dibe: «Wek ku tu ji xwe hez dikî, ji cîranê xwe hez bike.»
GAL.5.15	Lê eger hûn hevdû gez bikin û bixwin, hay ji xwe hebin ku hûn ji aliyê hevdû ve neyên telefkirin.
GAL.5.16	Ez vê dibêjim: Bi Ruh rêve herin, hingê hûn tu caran xwestekên nefsê naynin cih. 
GAL.5.17	Çimkî nefs li hember Ruh û Ruh li hember nefsê daxwaz dike; ev li hember hev in, wisa ku tiştên hûn dixwazin bikin, hûn nekin.
GAL.5.18	Îcar, eger hûn ji aliyê Ruh ve tên rêvebirin, hingê hûn ne di bin Şerîetê de ne. 
GAL.5.19	Heçî kirinên nefsê ne, ew eşkere ne: Ew fuhûşî, pîsîtî, şehwet, 
GAL.5.20	pûtperestî, sêrbazî, dijminahî, pevçûn, çavnebarî, hêrs, hevrikî, dubendî, partîkarî, 
GAL.5.21	zikreşî, serxweşî, kêfkirina bi harîtî û sefahet û tiştên wek van in. Wek ku min berê ji we re got, ez careke din dibêjim: Yên ku tiştên weha dikin, Padîşahiya Xwedê mîras nastînin.
GAL.5.22	Lê berê Ruh, hezkirin, şahî, aştî, bîhnfirehî, dilovanî, qencî, dilsozî, 
GAL.5.23	nermî û xwegirtin e. Li hember tiştên weha Şerîet tune. 
GAL.5.24	Heçî yên Mesîh Îsa ne, wan nefs bi xwestek û daxwazên wê ve birine ser xaçê.
GAL.5.25	Madem ku em bi Ruh dijîn, hingê em bi Ruh rêve jî herin. 
GAL.5.26	Em quretiyê nekin, ji hev re meydanê nexwînin û çavnebariya hev nekin.
GAL.6.1	Birano, eger yek di neheqiyekê de bê girtin, hûn ên ku ruhanî ne, yekî weha bi ruhê nermîtiyê bînin ser rê. Tu jî hay ji xwe hebe, da ku tu neyî ceribandin. 
GAL.6.2	Barên hevdû hilgirin û bi vî awayî Şerîeta Mesîh pêk bînin. 
GAL.6.3	Çimkî eger yek ne tiştek be û xwe tiştek hesab bike, ew xwe bi xwe dixapîne. 
GAL.6.4	Bila her kes karê xwe biceribîne. Hingê mirov ne bi kirinên hinekên din, lê tenê bi kirinên xwe dikare pesnê xwe bide. 
GAL.6.5	Çimkî her kes wê barê xwe hilgire.
GAL.6.6	Yê ku di peyvê de hatiye hînkirin, bila di hemû tiştên qenc de parê bide wî yê ku hîn dike. 
GAL.6.7	Neyên xapandin! Tinaz bi Xwedê nayê kirin. Çimkî, mirov çi biçîne, wê wî bidirû. 
GAL.6.8	Yê ku li nefsa xwe biçîne, wê ji nefsê rizîbûnê bidirû. Lê yê ku li Ruh biçîne, wê ji Ruh jiyana herheyî bidirû. 
GAL.6.9	Û em ji qencîkirinê newestin, çimkî eger em sist nebin, emê di demsala wê de bidirûn. 
GAL.6.10	Nexwe heta ku fersenda me hebe, em ji hemûyan re, bi taybetî jî ji xwişk û birayên bawermend re qenciyê bikin.
GAL.6.11	Binêrin, ez bi destê xwe ji we re bi çi herfên mezin dinivîsim. 
GAL.6.12	Yên ku zorê li we dikin ku hûn sinet bibin, ew kes in ku dixwazin xwe bi tiştên bedenê derxin pêş. Ew bi tenê weha dikin, da ku mirov di ber xaça Mesîh de tengahiyê nedin wan. 
GAL.6.13	Her çiqas ew sinetbûyî ne jî, ew bi xwe Şerîetê pêk naynin, lê belê dixwazin ku hûn sinet bibin, da ku bi bedena we pesnê xwe bidin. 
GAL.6.14	Lê ji min dûr be ku ez ji xaça Xudanê me Îsa Mesîh pê ve bi tiştekî din pesnê xwe bidim. Bi wê xaçê dinya ji bo min hatiye xaçkirin û ez jî ji bo dinyayê. 
GAL.6.15	Çimkî ne sinetbûn, ne jî sinetnebûn, bi tenê afirandina nû tiştek e. 
GAL.6.16	Aştî û rehm li ser hemûyên ku li gor vê qeydeyî rêve herin û li ser Îsraêlê Xwedê be.
GAL.6.17	Bila ji niha û pê ve tu kes zehmet nede min, çimkî cih-birînên Îsa li ser bedena min in.
GAL.6.18	Birano, kerema Xudanê me Îsa Mesîh bi ruhê we re be. Amîn.
EPH.1.1	Ji Pawlosê ku bi daxwaza Xwedê Şandiyê Mesîh Îsa ye,
EPH.1.1	ji pîrozên li Efesê re yên ku bi saya Mesîh Îsa dilsoz in:
EPH.1.2	Ji Bavê me Xwedê û ji Xudan Îsa Mesîh, kerem û aştî li ser we be.
EPH.1.3	Xweda û Bavê Xudanê me Îsa Mesîh pîroz be. Wî em bi saya Mesîh, bi her bereketa ruhanî ya li cihên ezmanî pîroz kirine. 
EPH.1.4	Wî em ji beriya damezrandina dinyayê bi Mesîh bijartin, da ku em li ber wî di hezkirinê de pîroz û bêleke bin. 
EPH.1.5	Li gor kêf û daxwaza xwe, wî em ji pêşî ve kifş kirin, da ku em bi saya Îsa Mesîh jê re bibin zarok. 
EPH.1.6	Wisa ku kerema wî ya bi rûmet a ku wî bi Hezkiriyê xwe ji me re kiriye xelat, bê pesindan. 
EPH.1.7	Bi saya wî em bi berdêla xwîna wî rizgar bûne, me lêbihûrtina neheqiyên xwe standiye. Ev li gor dewlemendiya kerema wî ye
EPH.1.8	ya ku wî bi her şehrezayî û fêmdariyê bi zêdehî daye me. 
EPH.1.9	Wî sira daxwaza xwe ya ku li gor dilê xwe bi Mesîh saz kiribû, bi me da zanîn. 
EPH.1.10	Yanî li gor vê plana ku gava wextê wê hat ewê pêk bîne, ewê hemû tiştan, hem yên li ezmanan, hem jî yên li ser erdê di bin destê Mesîh de bike yek. 
EPH.1.11	Li gor mebesta Xwedayê ku her tiştî li gor biryar û daxwaza xwe saz dike, em ji berê ve hatin kifşkirin û bi Mesîh hatin bijartin, 
EPH.1.12	da ku em ên ku me pêşî hêviya xwe bi Mesîh ve girêdaye, ji bo pesindana rûmeta wî bijîn. 
EPH.1.13	Gava we peyva rastiyê, Mizgîniya xilasiya xwe bihîst û bawerî bi wî anî, hûn jî bi Ruhê Pîroz ê ku hatibû sozdan, di şexsê wî de hatin morkirin. 
EPH.1.14	Ruh, heta dema rizgariya wan ên ku yên Xwedê ne, destberiya mîrasa me ye. Şikir ji rûmeta Xwedê re!
EPH.1.15	Ji bo vê yekê ji dema ku min baweriya we ya bi Xudan Îsa û hezkirina we ya ji bo hemû pîrozan bihîstiye ve, 
EPH.1.16	ez we di duayên xwe de tînim bîra xwe û bê rawestin ji bo we şikir dikim, 
EPH.1.17	da ku Xwedayê Xudanê me Îsa Mesîh, Bavê rûmetê, ruhê peyxam û şehrezayiyê bide we, ku hûn wî hê çêtir nas bikin; 
EPH.1.18	çavên dilê we ronahî bibin, da ku hûn bizanin hêviya ku hûn ji bo wê hatine gazîkirin çi ye û dewlemendiya rûmeta mîrasa wî ji bo pîrozan çi ye 
EPH.1.19	û mezinahiya hêza wî ya bêsînor a ku ji bo me yên ku bawer dikin, li gor qewet û karîna wî dixebite, çi ye. 
EPH.1.20	Ev hêz, hêza wî ye, yê ku Mesîh ji nav miriyan rakir û li cihên ezmanî, li milê xwe yê rastê da rûniştin.
EPH.1.21	Xwedê, Mesîh ne tenê di vê dinyayê de, lê di dinya ku bê de jî derxist ser her serwerî, desthilatî, hêz û xudantiyê û derxist ser her navê ku tê bîranîn. 
EPH.1.22	Û Xwedê «her tişt xist bin lingên wî»
EPH.1.23	Ev bedena wî ye, tijetiya wî ye, yê ku li her derê her tiştî tije dike.
EPH.2.1	Hûn jî ji ber neheqî û gunehên xwe mirî bûn.
EPH.2.2	Hingê hûn li gor çerxa vê dinyayê, li gor serokê hukumdariya hewayê, yanî li gor wî ruhê ku niha di nav mirovên neguhdar de dixebite, rêve çûn. 
EPH.2.3	Demekê em jî, em hemû di nav wan de, me bi daxwaza fikir û bedena xwe kir, em li gor xwestekên nefsê rêve çûn. Ji xwe em jî wek ên din, zarokên xezebê bûn. 
EPH.2.4	Lê Xwedayê ku bi rehmê dewlemend e, ji ber hezkirina xwe ya mezin a ku bi wê ji me hez kir, 
EPH.2.5	hê ku em ji ber neheqiyên xwe mirî bûn jî, em bi Mesîh re vejandin. Hûn bi keremê xilas bûn. 
EPH.2.6	Xwedê em di şexsê Mesîh Îsa de bi wî re rakirin û li cihên ezmanî bi wî re dan rûniştin. 
EPH.2.7	Wî ev yek kir, da ku dewlemendiya kerema xwe ya bêsînor bi wê qenciya ku bi Mesîh Îsa ji bo me ye, di demên ku bên de nîşan bide. 
EPH.2.8	Çimkî hûn bi riya baweriyê, bi keremê xilas bûn û ev ne ji we ye, diyariya Xwedê ye. 
EPH.2.9	Ev ne ji kirinan e, da ku tu kes pesnê xwe nede. 
EPH.2.10	Çimkî em berhema Xwedê ne û em bi Mesîh Îsa hatine afirandin, da ku em di van karên qenc ên ku Xwedê ji pêşî ve amade kirine de, rê ve herin.
EPH.2.11	Loma bînin bîra xwe – hûn ên ku li gor bedenê milet in – ku hûn demekê ji aliyê wan ên ku bi dest di bedenê de hatine sinetkirin û ji xwe re sinetbûyî dibêjin ve, «sinetnebûyî» dihatin gotin. 
EPH.2.12	Di wê demê de hûn bê Mesîh bûn, hûn ji hemwelatiya gelê Îsraêl der û ji peymanên sozê re xerîb, li dinyayê bê hêvî û bê Xwedê bûn. 
EPH.2.13	Lê niha hûn ên ku demekê dûr bûn, di yekîtiya Mesîh Îsa de, bi saya xwîna Mesîh nêzîk bûne. 
EPH.2.14	Çimkî aştiya me ew e; wî herdu, Cihû û miletên din kirin yek û bi bedena xwe dîwarê navbirkê, yanî dijminahî hilweşand. 
EPH.2.15	Wî Şerîet bi emir û qeydeyên wê ve betal kir, da ku di şexsê xwe de ji herduyan, ji Cihû û ji miletên din, mirovekî nû biafirîne û bi wî awayî aştiyê çêke
EPH.2.16	û bi xaçê herduyan di yek bedenê de bi Xwedê re li hev bîne û bi vê yekê dijminahiyê bikuje.
EPH.2.17	Îcar ew hat, Mizgîniya aştiyê hem ji we yên ku dûr bûn re û hem jî ji yên nêzîk re da.
EPH.2.18	Çimkî bi rêberiya wî em herdu dikarin bi yek Ruhî derkevin ber Bav. 
EPH.2.19	Îcar êdî hûn ne xerîb û biyanî ne, lê belê hûn hemwelatiyên pîrozan û maliyên Xwedê ne. 
EPH.2.20	Hûn li ser bingeha Şandî û pêxemberan avakirî ne û Mesîh Îsa bi xwe kevirê riknê bingehê ye. 
EPH.2.21	Bi wî hemû avahî hevdû digire û ji bo ku bi Xudan bibe perestgeheke pîroz, mezin dibe. 
EPH.2.22	Bi wî hûn jî bi hev re di Ruh de tên avakirin, da ku hûn bibin warê Xwedê.
EPH.3.1	Ji bo vê yekê ez Pawlos, ji bo we miletan di ber Mesîh Îsa de girtî me. 
EPH.3.2	Bêguman we bihîstiye ku ev şahnetiya keremê ji aliyê Xwedê ve ji bo we ji min re hatiye dayîn. 
EPH.3.3	Wek ku min berî niha jî bi kurtî nivîsîbû, ev sir bi peyxamê ji min re hat dayîn. 
EPH.3.4	Gava ku hûn vê bixwînin, hûnê bikarin têbigihîjin ku ez sira Mesîh çawa fêm dikim. 
EPH.3.5	Ev sir di nifş û qernên berê de ji mirovan re nehat dazanîn, wek ku niha ji Şandiyên wî yên pîroz û ji pêxemberên wî re bi Ruh hatiye eşkere kirin. 
EPH.3.6	Sir ev e, ku miletên din bi saya Mizgîniyê hemwêris in, endamên eynî bedenê û hevparên soza Xwedê ne ya ku bi Mesîh Îsa ye.
EPH.3.7	Li gor diyariya kerema Xwedê ya ku bi xebata hêza wî ji min re hatiye dayîn, ez bûm xizmetkarê vê Mizgîniyê. 
EPH.3.8	Bi ser ku ez di nav hemû pîrozan de yê herî kêm im jî, ev kerem ji min re hat dayîn, da ku ez Mizgîniya dewlemendiya Mesîh a ku nayê salixdan ji miletan re bidim 
EPH.3.9	û plana bi sira ku ji demên bê destpêk ve li ba Xwedayê ku her tişt afirandiye veşartî bû, ji hemûyan re derxim ber ronahiyê, ku ew çi ye. 
EPH.3.10	Wisa ku şehrezayiya Xwedê ya pirr alî, bi navgîniya Civînê, ji serwerî û desthilatiyên li cihên ezmanî re bê dazanîn. 
EPH.3.11	Ev li gor mebesta Xwedê ya ji demên bêdestpêk ve bû, ku wî bi saya Xudanê me Mesîh Îsa pêk anî. 
EPH.3.12	Di yekîtiya Mesîh de û bi baweriya bi wî, em dikarin bi cesaret û ewlehî derbasî ber Xwedê bibin. 
EPH.3.13	Ji ber vê yekê, ez ji we hêvî dikim ku hûn, ji ber cefayên ku ez ji bo we dikişînim, dilsar nebin; ew ji bo we rûmet in.
EPH.3.14	Ji bo vê yekê, ez li ber Bavê ku 
EPH.3.15	li erd û ezmanan her bavikî nav jê standiye, diçim ser çokan. 
EPH.3.16	Bila ew li gor dewlemendiya rûmeta xwe, qewetê bide we ku hûn bi Ruhê wî, di mirovê hundir de xurt bibin, 
EPH.3.17	da ku bi baweriyê Mesîh di dilê we de rûne û hûn di hezkirinê de ra bidin û hîmgirtî bin, 
EPH.3.18	da ku hûn bikarin bi hemû pîrozan re firehî, dirêjahî, bilindahî û kûrahiya vê hezkirinê fêm bikin. 
EPH.3.19	Bi vî awayî, hûn hezkirina Mesîh a ku gelek di ser zanînê re ye bizanin û bi hemû tijetiya Xwedê tije bibin.
EPH.3.20	Ji wî yê ku dikare li gor hêza xwe ya ku di hundirê me de dixebite, ji tiştê ku em dixwazin an jî em difikirin hê gelek zêdetir bike re, 
EPH.3.21	di Civînê de û bi saya Mesîh Îsa heta hemû nifşan û her û her rûmet be. Amîn.
EPH.4.1	Îcar ez yê ku di ber Xudan de girtî me, ez ji we hêvî dikim ku hûn di jiyana xwe de bi awayê ku hêjayî gazîkirina we ye, rêve herin. 
EPH.4.2	Di hezkirinê de bi hemû nefsbiçûkî û nermiyê bi bîhnfirehî hevdû ragirin.
EPH.4.3	Xîretkêşiyê bikin ku hûn yekîtiya Ruh bi hevgirêdana aştiyê biparêzin. 
EPH.4.4	Wek ku Xwedê hûn gazî yek hêviyê kirine, beden yek e, Ruh yek e 
EPH.4.5	Xudan yek e, bawerî yek e, imad yek e. 
EPH.4.6	Xwedê yek e, bavê hemûyan e; ew di ser hemûyan re ye, bi hemûyan re ye û di nav hemûyan de ye.
EPH.4.7	Û li gor pîvana diyariya Mesîh ji her yekî ji me re kerem hat dayîn. 
EPH.4.8	Loma dibêje:
EPH.4.8	«Gava ku hilkişiya, derket jor,
EPH.4.8	Hêsîr li pey xwe birin,
EPH.4.8	Û diyarî dan mirovan.»
EPH.4.9	Ev «derket jor» tê mana çi? Dixwaze bêje ku pêşî ew daketibû derên erdê yên jêr. 
EPH.4.10	Yê ku daketiye û ji bo ku her tiştî tije bike derketiye jor, di ser hemû ezmanan re eynî ew e. 
EPH.4.11	Wî bi xwe diyarî da, ku hinek bibin Şandî, hinek pêxember, hinek mizgînvan, hinek jî şivan û mamoste, 
EPH.4.12	da ku yên pîroz ji bo xebata xizmetkirinê bên rapêçan û bedena Mesîh bê avakirin 
EPH.4.13	heta ku em hemû bigihîjin yekîtiya bawerî û naskirina Kurê Xwedê û bibin mirovê gihîştî, bigihîjin pîvana bejna Mesîh a temam û tije. 
EPH.4.14	Da ku êdî em nebin zarokên ku bi pêlan vir ve û wê ve tên kişkişandin, li ber her bayê hîndariya mirovên xapînok diçin û bi qurnaziya hîlekariyên wan ji rê derdikevin. 
EPH.4.15	Lê em bi hezkirinê rastiyê bêjin, di her tiştî de ber bi wî ve mezin bibin ku serî ew e, Mesîh e. 
EPH.4.16	Bi wî hemû beden hevdû digire û bi alîkariya her movikê girêdayî ye; bi wî her endam li gor qeweta xwe dixebite û bi vî awayî beden mezin dibe û di hezkirinê de tê avakirin.
EPH.4.17	Loma ez vê dibêjim û bi navê Xudan li ser disekinim: Êdî wek miletên din ên ku di fikirîna xwe ya pûç de rêve diçin, hûn neçin. 
EPH.4.18	Têgihîştina wan tarî ye; ew ji ber xeşîmî û hişkîtiya dilê xwe, ji jiyana Xwedê re biyanî ne. 
EPH.4.19	Wan her pêhesîn winda kiriye û ji bo ku bi çavbirçîtî her pîsîtiyê bikin, xwe dane destê bêedebiyê. 
EPH.4.20	Lê we Mesîh bi vî awayî nas nekir. 
EPH.4.21	Bêguman we li ser wî bihîstiye û hûn li gor wî hatine hînkirin, wek ku rastî bi Îsa ye, 
EPH.4.22	ku hûn mirovê kevin ê li gor jiyana we ya berê, ku bi xwestekên xapînok dirize, ji ser xwe bavêjin
EPH.4.23	û di ruh û hişê xwe de nû bibin 
EPH.4.24	û mirovê nû li xwe bikin ê ku di rastdarî û pîroziya rastiyê de li gor Xwedê hatiye afirandin.
EPH.4.25	Loma derewan ji xwe dûr bixin û «her yek ji we bi cîranê xwe re rastiyê bipeyivin,»
EPH.4.26	«Hêrs bibin, lê guneh nekin;»
EPH.4.27	Ne jî rê bidin Îblîs. 
EPH.4.28	Yê ku dizî kiriye, divê êdî diziyê neke, lê bila bi destê xwe tiştê qenc bike û bixebite, da ku tiştekî wî hebe ku bide yê hewcedar. 
EPH.4.29	Bila qet gotina xerab ji devê we dernekeve, lê belê ji bo perwerdekirinê çi qenc e – wek ku lazim e – wê bêjin, da ku ew ji guhdaran re keremdar be. 
EPH.4.30	Ruhê Xwedê yê Pîroz ê ku hûn ji bo roja rizgariyê bi wî hatine morkirin, xemgîn nekin. 
EPH.4.31	Bila bi her xerabiyê re her tehlî, hêrs, xezeb, qîrîn û buxtan ji we dûr kevin. 
EPH.4.32	Li hember hev keremdar û dilovan bin û wek ku Xwedê bi Mesîh li we bihûrtiye, li hevdû bibihûrin.
EPH.5.1	Ji bo vê yekê, wek zarokên delal mîna Xwedê bikin. 
EPH.5.2	Çawa ku Mesîh ji me hez kir û ji bo me xwe feda kir û xwe wek pêşkêş û goriyeke bîhnxweş pêşkêşî Xwedê kir, hûn jî wisa di hezkirinê de rêve herin. 
EPH.5.3	Bi awayê ku li pîrozan tê, divê di nav we de, navê fuhûşiyê û her cûreyê nepakî an çavbirçîtiyê qet neyê gotin jî. 
EPH.5.4	Û divê peyivîna bêedebî û bi ehmeqî, an henekên zir, yanî tiştên ku ne hêja ne, nebin, lê hê bêtir hûn şikirdar bin. 
EPH.5.5	Vê yekê qenc bizanin ku di Padîşahiya Mesîh û Xwedê de mîrasa tu mirovê fuhûşker, nepak an jî mirovê çavbirçî yanî pûtperest, tune.
EPH.5.6	Bila tu kes we bi peyvên pûç nexapîne, çimkî xezeba Xwedê ji ber van tiştan tê ser kurên neguhdariyê. 
EPH.5.7	Îcar hûn nebin hevparên wan. 
EPH.5.8	Demekê hûn tarîtî bûn, lê niha hûn bi Xudan ronahî ne. Îcar wek zarokên ronahiyê rêve herin, 
EPH.5.9	ji ber ku berê ronahiyê di her qencî, rastî û rastdariyê de ye. 
EPH.5.10	Tiştê ku li xweşa Xudan diçe, kifş bikin. 
EPH.5.11	Nebin hevparên karên tariyê yên bêber, lê hê bêtir wan tiştan eşkere bikin. 
EPH.5.12	Çimkî tiştên ku ew bi dizî dikin, eyb e ku bên gotin jî. 
EPH.5.13	Lê her tiştê ku dikeve ber ronahiyê, xuya dibe. 
EPH.5.14	Çimkî her tiştê ku xuya dibe, ronahî ye. Loma tê gotin:
EPH.5.14	«Ey yê ku radize, hişyar bibe!
EPH.5.14	Ji nav miriyan rabe û
EPH.5.14	Mesîh wê ji te re bibiriqe.»
EPH.5.15	Loma bala xwe bidinê ka hûn çawa rêve diçin, ne wek ên neşehreza, lê belê wek ên şehreza herin. 
EPH.5.16	Îcar ji fersenda vê demê îstifade bikin, çimkî roj xerab in.
EPH.5.17	Loma ne bêaqil bin, lê belê fêm bikin ka daxwaza Xudan çi ye. 
EPH.5.18	Û bi şerabê serxweş nebin, di wê de bêedebî heye; lê bi Ruh tije bibin. 
EPH.5.19	Ji hev re Zebûr, lavije û stranên ruhanî bêjin, di dilê xwe de ji Xudan re stran û lavijeyan bistrînin.
EPH.5.20	Hergav ji bo her tiştî bi navê Xudanê me Îsa Mesîh ji Bav Xwedê re şikir bikin.
EPH.5.21	Bi tirsa Mesîh bi ya hev bikin. 
EPH.5.22	Ey jinno! Wek ku hûn bi ya Xudan dikin, wisa bi ya mêrê xwe bikin.
EPH.5.23	Çimkî çawa Mesîh serê Civînê ye, mêr serê jinê ye û Mesîh bi xwe Xilaskarê Civînê, yanî bedenê ye. 
EPH.5.24	Îcar çawa ku Civîn bi ya Mesîh dike, bila jin jî bi vî awayî di her tiştî de bi ya mêrê xwe bike. 
EPH.5.25	Ey mêrno! Wek ku Mesîh ji Civînê hez kir û xwe di ber wê de feda kir, bila her kes ji jina xwe hez bike.
EPH.5.26	Wî xwe feda kir, da ku Civînê bi peyva xwe pîroz bike û bi şuştina avê paqij bike, 
EPH.5.27	da ku Civînê bi rewneqiya wê ve pêşkêşî xwe bi xwe bike, ku tu leke an qermîçek an tiştekî wek van li ser wê nebe, lê belê ew pîroz û bêleke be. 
EPH.5.28	Bi vî awayî her mêr jî deyndar e ku wek bedena xwe, ji jina xwe hez bike. Yê ku ji jina xwe hez dike, ji xwe hez dike. 
EPH.5.29	Çimkî tu kesî, tu caran ji bedena xwe nefret nekiriye, lê ew bedena xwe xweyî dike û xema wê dixwe, wek ku Mesîh jî Civînê xweyî dike û xema wê dixwe. 
EPH.5.30	Çimkî em endamên bedena wî ne. 
EPH.5.31	«Loma mêr wê dê û bavê xwe berde, bi jina xwe re bibe yek û herdu jî wê bibin bedenek.»
EPH.5.32	Ev sir mezin e; lê ez vê li ser Mesîh û li ser Civînê dibêjim. 
EPH.5.33	Loma bila her yek ji we jî wek ku ji xwe hez dike, ji jina xwe hez bike û bila jin siyaneta mêrê xwe bigire.
EPH.6.1	Zarokno, li gor Xudan li ber dê û bavê xwe serî deynin, çimkî ev rast e.
EPH.6.2	«Qedrê dê û bavê xwe bigire» – emrê pêşî yê bi sozê, ev e: 
EPH.6.3	«Da ku qencî li te bibe û li ser erdê emrê te dirêj be.»
EPH.6.4	Bavno! Hûn jî hêrsa zarokên xwe ranekin, lê wan bi terbiye û şîreta Xudan perwerde bikin.
EPH.6.5	Xulamno, wek ku hûn li ber Mesîh serî datînin, bi tirs û lerizîn û ji dil û can li ber mîrzayên xwe yên li ser dinyayê serî deynin.
EPH.6.6	Vê yekê ne bi xizmeta ku li ber çav tê kirin ku li mirovan xweş bê, lê belê wek xizmetkarên Mesîh, daxwaza Xwedê ji dil û can bînin cih. 
EPH.6.7	Ne wek ji mirovan re, lê wek ku ji Xudan re tê kirin ji dil û can xizmetê bikin. 
EPH.6.8	Û hûn dizanin ku her kî çi qenciyê bike, wê bergîdanê ji Xudan bistîne, dixwazî bila xulam be, dixwazî bila azad be.
EPH.6.9	Hûn jî, mîrzano eynî tiştan ji wan re bikin û êdî dev ji gefxwarinê berdin, çimkî hûn dizanin ku Xudanê we û yê wan li ezmanan e û li ba wî xatirgirtin tune.
EPH.6.10	Bi kurtî, bi Xudan û bi qeweta karîna wî bi hêz bibin. 
EPH.6.11	Ji bo ku hûn bikarin li hember hîleyên Îblîs rawestin, hemû çekên Xwedê li xwe bikin. 
EPH.6.12	Çimkî cenga me ne li hember xwîn û goşt e, lê belê li hember serweriyan, li hember desthilatiyan, li hember hukumdarên gerdûnê yên vê taristaniyê, li hember ordiyên ruhî yên xerabiyê yên li cihên ezmanî ye. 
EPH.6.13	Ji ber vê yekê hemû çekên Xwedê bistînin, da ku hûn bikarin di roja xerab de li ber xwe bidin û piştî ku we her tişt kir, li cihê xwe rawestin. 
EPH.6.14	Îcar, pişta xwe bi rastiyê bipêçin û zirxê rastdariyê li xwe bikin
EPH.6.15	û lingên xwe ji bo Mizgîniya aştiyê bi amadebûnê pêlav bikin û li cihê xwe bisekinin.
EPH.6.16	Bi ser hemûyan de, mertalê baweriyê ku hûn pê bikarin hemû tîrên agirî yên Yê Xerab bitemirînin, bigirin destê xwe. 
EPH.6.17	Û rahêjin kumzirxê xilasiyê û şûrê Ruh ê ku peyva Xwedê ye.
EPH.6.18	Bi her dua û lavakirinê, herdem bi Ruh dua bikin. Ji bo vê yekê hişyar bimînin û ji bo hemû pîrozan herdem bi berdewamî lava bikin. 
EPH.6.19	Ji bo min jî dua bikin, da ku, gava ez devê xwe vekim, peyv ji min re bê dayîn û ez sira Mizgîniyê bi ziravî bidim zanîn. 
EPH.6.20	Di ber wê de ez bi zincîran girêdayî qasidiyê dikim. Dua bikin, da ku ez bê tirs, wek ku pêwist e, wê bêjim.
EPH.6.21	Ji bo ku hûn jî bizanin ez çawa me û çi dikim, birayê hezkirî û di yekîtiya Xudan de xizmetkarê dilsoz Tixîkos wê her tiştî bi we bide zanîn. 
EPH.6.22	Ez wî ji bo vê yekê dişînim ba we, da ku hûn tiştên li ser me bizanin û ew cesaretê bide dilê we.
EPH.6.23	Bila aştî û bi baweriyê hezkirin ji Bav Xwedê û Xudan Îsa Mesîh ji birayan re be. 
EPH.6.24	Kerem li ser wan hemûyan be, yên ku bi hezkirina nemir ji Xudanê me Îsa Mesîh hez dikin.
PHP.1.1	Ji xulamên Mesîh Îsa, ji Pawlos û ji Tîmotêyos,
PHP.1.1	ji hemû pîrozên Mesîh Îsa yên li Filîpyayê re û tevî wan ji çavdêr û alîkaran re:
PHP.1.2	Ji Bavê me Xwedê û ji Xudan Îsa Mesîh, kerem û aştî li ser we be.
PHP.1.3	Her cara ku ez we tînim bîra xwe, ez şikir ji Xwedayê xwe re dikim. 
PHP.1.4	Hergav di hemû duakirina xwe de ez bi şahî ji bo we hemûyan daxwaz dikim. 
PHP.1.5	Çimkî ji roja pêşî û heta niha hûn ji bo pêşveçûna Mizgîniyê bi min re hevpariyê dikin. 
PHP.1.6	Ez piştrast im, yê ku di dilê we de dest bi karê qenc kiriye, wê heta Roja Mesîh Îsa wî bîne serî. 
PHP.1.7	Ji bo min rast e ku ez li ser we hemûyan weha bifikirim, çimkî hûn di dilê min de ne. Hem di girtina min de û hem jî di parastin û rastderxistina min a Mizgîniyê de, hûn hemû bi min re hevparên keremê ne. 
PHP.1.8	Xwedê şahidê min e ku çawa ez bi dilovaniya Mesîh Îsa bêriya we hemûyan dikim. 
PHP.1.9	Dua min ev e ku hezkirina we bi zanîn û hemû têgihîştina di her tiştî de hê û hê zêdetir bibe, 
PHP.1.10	da ku hûn ya herî qenc hilbijêrin û di Roja Mesîh de paqij û bêqusûr bin. 
PHP.1.11	Wisa ku hûn, ji bo rûmet û pesnê Xwedê bi berê rastdariyê yê ku ji Îsa Mesîh tê, tije bibin.
PHP.1.12	Birano, ez dixwazim ku hûn bizanin, tiştên ku hatin serê min, hê bêtir ji pêşveçûna Mizgîniyê re bûn alîkar. 
PHP.1.13	Wisa ku ji hemû berevanên qesrê û ji hemûyên din re jî eşkere bû ku ez di ber Mesîh de girtî me. 
PHP.1.14	Gelek birayan ji girtina min ewlehî ji Xudan stand û ji bo ku bêtirs peyva Xwedê bêjin, hê bêtir bi zirav bûn.
PHP.1.15	Erê, hinek ji çavnebarî û hemberiyê Mizgîniya Mesîh didin bihîstin, lê hinek jî bi niyeteke qenc. 
PHP.1.16	Evên ha ji hezkirinê Mizgîniyê didin, çimkî dizanin ku ez ji bo parastina Mizgîniyê di girtîgehê de me. 
PHP.1.17	Lê yên din ne bi dilekî pak, lê ji hevrikiyê, Mesîh didin bihîstin. Ew guman dikin ku wê tengahiyên min di girtîgehê de zêde bikin.
PHP.1.18	Xem tune! Dixwazî bila bi hêcetan be, dixwazî jî bila ji dil be, bi her awayî Mesîh didin bihîstin û bi vê ez şa dibim. Erê, ezê bi vê şa bibim jî, 
PHP.1.19	çimkî ez dizanim ku bi duayên we û bi alîkariya Ruhê Îsa Mesîh ev yek wê ji bo xilasiya min çêbe. 
PHP.1.20	Hêvî û bendewariya min ev e ku ez di tu tiştî de neyêm şermkirin, lê bi cesareteke temam, eger bi mirina min an jî bi jiyana min be, wek hergav niha jî Mesîh wê bi bedena min bê bilindkirin. 
PHP.1.21	Çimkî ji bo min jiyan Mesîh e û mirin jî qezenc e. 
PHP.1.22	Lê eger jiyana di bedenê de ji bo xebata min ber bîne, hingê ez nizanim kîjanê bibijêrim. 
PHP.1.23	Ez di navbera herduyan de ketime tengahiyê; ez dixwazim veqetim û bi Mesîh re bim, çimkî ev hê gelek çêtir e. 
PHP.1.24	Lê mayîna min a di bedenê de ji bo we bêtir pêwist e. 
PHP.1.25	Ez bi vê piştrast im û dizanim ku ezê bimînim û bi we hemûyan re bim, da ku hûn pêşve herin û di baweriyê de şa bibin. 
PHP.1.26	Wisa ku, gava ez dîsa bêm ba we, hûn bi Mesîh Îsa hê bêtir bi min pesnê xwe bidin.
PHP.1.27	Lê bila jiyana we hêjayî Mizgîniya Mesîh be, da ku ez bêm we bibînim, an neyêm jî, ez bibihîzim ku hûn di ruhekî de hîmgirtî ne û bi dil û can bi hev re ji bo baweriya Mizgîniyê tekoşînê dikin 
PHP.1.28	û di tu tiştî de ji wan ên ku li hember we radiwestin, natirsin. Ev yek ji bo wan nîşana helakbûnê ye, lê ji bo we, ya xilasiyê ye û ev jî ji Xwedê ye. 
PHP.1.29	Çimkî di ber Mesîh de kerem li we hatiye kirin ku hûn ne tenê baweriyê bi wî bînin, lê belê di ber wî de cefayê jî bikişînin. 
PHP.1.30	Îcar hûn jî di eynî tekoşînê de ne, wek ku we ez tê de dîtim û niha jî hûn li ser min dibihîzin.
PHP.2.1	Eger cesaretdaneke bi Mesîh, handaneke ji hezkirinê, hevpariyeke we bi Ruh, hezkirineke ji dil û dilovaniyek heye, 
PHP.2.2	şahiya min temam bikin. Bila fikra we yek be, eynî hezkirina we hebe, fikra we û dilê we yek be. 
PHP.2.3	Tu tiştî bi hevrikiyê an bi pesindana pûç nekin. Lê bila bi nefsbiçûkî her yek ji we yên din di ser xwe re bigire. 
PHP.2.4	Bila her yek ji we ne tenê li karê xwe, lê belê li karê yên din jî binêre. 
PHP.2.5	Bila ew fikirîn bi we re hebe, ku bi Mesîh Îsa re jî bû:
PHP.2.6	Bi ser ku ew di xasîtiya Xwedê de bû jî,
PHP.2.6	Wî wekheviya bi Xwedê re xenîmetek hesab nekir.
PHP.2.7	Lê belê wî mezinahiya xwe ji xwe xist,
PHP.2.7	Xasîtiya xulam stand û bû mîna mirovan,
PHP.2.7	Di şiklê mirovan de xuya bû.
PHP.2.8	Wî xwe nizim kir, îtaet kir û çû mirinê,
PHP.2.8	Heta çû mirina li ser xaçê.
PHP.2.9	Ji bo vê yekê Xwedê ew gelek bilind kir
PHP.2.9	Û navê di ser her navî re da wî.
PHP.2.10	Da ku bi navê Îsa,
PHP.2.10	Hemû yên li ezmên, li erdê û di bin erdê de,
PHP.2.10	Herin ser çokan
PHP.2.11	Û ji bo rûmeta Bav Xwedê,
PHP.2.11	Her ziman eşkere bike û bêje ku Îsa Mesîh Xudan e.
PHP.2.12	Ji ber vê yekê, hezkirîno, çawa ku we hergav bi ya min kiribe, niha jî, ne tenê di dema ku ez li ba we me, lê belê hê bêtir di dema ku ez ne di nav we de me jî, bi ya min bikin; bi tirs û lerizînê xilasiya xwe pêk bînin. 
PHP.2.13	Çimkî Xwedê ye yê ku di dilê we de dixebite, da ku hem daxwaz û hem jî kirina we li wî xweş bê.
PHP.2.14	Her tiştî bê pitepitkirin û bê devjenî bikin, 
PHP.2.15	da ku hûn bêqusûr û pak bin. Di nav vî nifşê xwehr û jirêketî de ku hûn di nav wan de wek stêrên ezmên ronahiyê didin, zarokên Xwedê yên bêleke bin
PHP.2.16	û peyva jiyanê hişk bigirin. Wisa ku, di Roja Mesîh de ji min re bibe pesin, da ku ez badîhewa nebezîbim û min badîhewa keda xwe nedabe. 
PHP.2.17	Lê belê, eger xwîna min li ser gorî û xizmeta baweriya we wek pêşkêşekê bê rijandin jî, ezê şa bim û ezê bi we hemûyan re şa bim. 
PHP.2.18	Bi vî awayî hûn jî şa bin û bi min re şa bibin.
PHP.2.19	Îcar hêviya min ji Xudan Îsa heye ku ez di demeke nêzîk de Tîmotêyos bişînim ba we, da ku ez jî halê we bizanim û dilê min rihet bibe. 
PHP.2.20	Çimkî tu kesê min ê ku mîna wî bi dil û can li ser we bifikire û ji bo hal û rewşa we xemê bixwe tune; 
PHP.2.21	yên din hemû ne li tiştên Îsa Mesîh, lê li feyda xwe digerin. 
PHP.2.22	Lê hûn dilsoziya wî ya ceribandî dizanin û hûn dizanin ku wek kurekî bi bav re, ew bi min re di xizmeta Mizgîniyê de dixebitî. 
PHP.2.23	Îcar çaxê ez bibînim ka rewşa min wê çawa çêbe, ez hêvî dikim ku ezê zûka wî bişînim ba we. 
PHP.2.24	Û ez li Xudan ewle me ku di demeke nêzîk de ez bi xwe jî, ezê bêm.
PHP.2.25	Lê min pêwist dît ku ez birayê xwe, hevalkar û hevalleşkerê xwe Êpafrodîtos ê ku we şandiye, da ku ew di hewcedariya min de bibe alîkar, bişînim ba we. 
PHP.2.26	Çimkî wî bêriya we hemûyan dikir û ji ber ku we bihîstibû ku nexweş e, ew pirr xemgîn e. 
PHP.2.27	Ew wisa nexweş bû ku gihîşt ber mirinê. Lê belê Xwedê li wî hat rehmê; ne tenê li wî, li min jî hat rehmê, da ku ji min re xemgînî li ser xemgîniyê çênebe. 
PHP.2.28	Loma ez wî hê zûtir dişînim, da ku hûn dîsa bi dîtina wî şa bibin û xemgîniya min nemîne. 
PHP.2.29	Îcar bi şahiyeke mezin wî bi navê Xudan qebûl bikin û siyaneta yên weha bigirin. 
PHP.2.30	Çimkî ew ji bo karê Mesîh nêzîkî mirinê bû, ji bo xizmeta ku we nikaribû hûn ji bo min bikin, wî canê xwe xist talûkê.
PHP.3.1	Bi kurtî birano, bi saya Xudan şa bibin. Îcar nivîsîna eynî tiştan min aciz nake, lê ewlehiyê dide we.
PHP.3.2	Hay ji yên wek kûçikan, hay ji karkerên xerab û hay ji sineta seqet hebin. 
PHP.3.3	Çimkî yên bi sineta rast em in, em bi Ruhê Xwedê diperizin, em bi saya Mesîh Îsa pesnê xwe didin û em li tiştên bedenê ewle nabin. 
PHP.3.4	Eger wisa bûya, min bi xwe jî dikaribû ku ez li tiştên bedenê ewle bibim. Eger yekî din bifikire ku li tiştên bedenê ewle bibe, ez hê bêtir dikarim. 
PHP.3.5	Ez roja heştan hatime sinetkirin, ji gelê Îsraêl, ji eşîra Binyamîn im, ez Îbraniyekî xas Îbranî me. Ez di kirina Şerîetê de Fêrisî û
PHP.3.6	wisa xîretkêş bûm ku min tengahî dida civînê. Li gor rastdariya Şerîetê, ez bêkêmahî me.
PHP.3.7	Lê belê her tiştê ku ji bo min qezenc bû, min di ber Mesîh de zirar hesab kir. 
PHP.3.8	Hê zêdetir, ez ji bo feyda zanîna bilind a Xudanê xwe Mesîh Îsa, her tiştî zirar hesab dikim. Di ber wî de min dev ji her tiştî berdaye û ez wan wek zibil hesab dikim, da ku ez Mesîh qezenc bikim 
PHP.3.9	û bi wî re bibim yek. Êdî rastdariya min ne ji kirina Şerîetê, lê ji baweriya ku bi Mesîh e, tê. Ev rastdarî ne ji min e, ji Xwedê ye û bingeha wê bawerî ye. 
PHP.3.10	Ez dixwazim Mesîh û hêza vejîna wî bizanim û bibim hevparê cefayên wî û bi mirina wî bibim wek wî, 
PHP.3.11	da ku ez bi riyekê bigihîjim rabûna ji nav miriyan.
PHP.3.12	Ji xwe hê ez negihîştime vê armancê an jî bêkêmahîtiyê, lê ez li pey vê yekê dibezim, da ku ez ya ku Mesîh Îsa ez ji bo wê bi dest xistime, bi dest bixim. 
PHP.3.13	Birano, ez xwe hê gihîştî hesab nakim, lê ya ku ez dikim ev e: Ez tiştên çûyî ji bîr dikim û xwe dirêjî yên pêş dikim. 
PHP.3.14	Ez ji bo qezenckirina xelata ku Xwedê di gazîkirina xwe ya ezmanî de bi Mesîh Îsa pêşkêş dike, ber bi armancê ve dibezim. 
PHP.3.15	Loma em hemû yên gihîştî wisa bifikirin û eger hûn li ser tiştekî bi awayekî din bifikirin, Xwedê wê vê jî ji we re kifş bike. 
PHP.3.16	Bi tenê, em li gor tiştê ku em gihîştinê pêşve herin.
PHP.3.17	Birano, bibin wek min û qenc li wan binêrin, yên ku di jiyana xwe de wek ku em ji we re bûne mînak, rêve diçin.
PHP.3.18	Çimkî wek ku min berê jî gelek caran ji we re gotiye û niha jî ez bi girîn dibêjim, gelek hene ku di jiyana xwe de dijminên xaça Mesîh in. 
PHP.3.19	Dawiya van helakbûn e, xwedayê wan zikê wan e û rûmeta wan şermezariya wan e. Ew tiştên vê dinyayê difikirin. 
PHP.3.20	Lê heçî em in, welatê me li ezmanan e û ji wir jî em li hêviya Xilaskar, Xudan Îsa Mesîh disekinin. 
PHP.3.21	Ewê bi wê qeweta xwe ya ku dikare her tiştî bindest bike, bedena me ya reben biguhere û bike wek bedena xwe ya bi rûmet.
PHP.4.1	Îcar xwişk û birayên min ên hezkirî yên ku ez bêriya wan dikim, hûn şahiya min û taca serê min in, bi vî awayî bi saya Xudan qayîm bimînin.
PHP.4.2	Ez ji Eyodiyayê hêvî dikim û ji Sintîxayê hêvî dikim ku di yekîtiya Xudan de bibin hemfikir. 
PHP.4.3	Erê, ez ji te jî dixwazim, ey hevalê min ê dilsoz, ji wan jinan re bibe alîkar; çimkî ew bi Klêmens û hevalkarên min ên din re ku navê wan di Kitêba Jiyanê de ye, di karê Mizgîniyê de bi min re gelek zehmet kişandine.
PHP.4.4	Hergav bi Xudan şa bibin; ez careke din dibêjim, şa bibin! 
PHP.4.5	Bila berbiwêriya we ji hemû mirovan re eşkere be. Xudan nêzîk e.
PHP.4.6	Ji bo tu tiştî xeman nexwin. Lê belê di her tiştî de bila daxwazên we bi dua û lavan û bi şikirkirinê ji Xwedê re bên gotin. 
PHP.4.7	Û aştiya Xwedê ya ku di ser her têgihîştinê re ye, wê dilê we û hişê we bi Mesîh Îsa biparêze.
PHP.4.8	Bi kurtî birano, çi tiştê rast hebe, çi tiştê rêzdar hebe, çi tiştê dadperwer, çi tiştê paqij hebe, çi tiştê delal hebe, çi tiştê bi rûmet hebe û eger tiştekî hêjabilind û tiştekî hêjayî pesindanê hebe, hûn li ser wan bifikirin. 
PHP.4.9	Wan tiştên ku hûn ji min hîn bûne, we ji min standine, we ji min bihîstine û we di jiyana min de dîtine, bikin û Xwedayê aştiyê wê bi we re be.
PHP.4.10	Ez bi saya Xudan gelek dilşa bûm ku we piştî evqas dem ji nû ve xema min xwar. Bi rastî, hûn li ser vê yekê difikirîn, lê we fersend nedidît. 
PHP.4.11	Gotina min ne li ser hewcedariyê ye, çimkî ez hîn bûme ku ez qîma xwe bi halê xwe bînim. 
PHP.4.12	Ez hem bi zehfheyînê û hem bi neyînê dizanim. Dixwazî bila ez têr bim, dixwazî bila ez birçî bim, dixwazî bila ez di firehiyê de bim, dixwazî bila ez di hewcedariyê de bim, ez di her rewşê û di her tiştî de sira vê yekê hîn bûme. 
PHP.4.13	Ez dikarim her tiştî bi destê wî yê ku hêzê dide min, bikim. 
PHP.4.14	Lê we qenc kir ku hûn bûn hevparên tengahiya min.
PHP.4.15	Ey Filîpîno, hûn bi xwe jî dizanin ku di destpêka dayîna Mizgîniyê de, gava ku ez ji Mekedonyayê derketim, di mijara danûstandinê de, ji we pê ve tu civînê hevpariya min nekir. 
PHP.4.16	Çimkî gava ku ez li Selanîkê jî bûm, we carek du caran tiştê ku hewcedariya min pê hebû, ji min re şand.
PHP.4.17	Ne ku ez li pey diyariyê me, lê ez dixwazim ku qezenca hesabê we zêde bibe, yanî diyariya we ber bide. 
PHP.4.18	Min her tişt stand û ez di firehiyê de me. Min ew diyariyên ku we bi destê Êpafrodîtos şandibûn, girtin û tu kêmahiya min nema. Ew diyariya we pêşkêşiyeke bîhnxweş û goriyeke ku ji aliyê Xwedê ve hatiye qebûlkirin e û li wî xweş tê. 
PHP.4.19	Û Xwedayê min, wê her hewcedariya we, bi Mesîh Îsa li gor dewlemendiya xwe ya bi rûmet bide we. 
PHP.4.20	Rûmet her û her ji Bavê me Xwedê re be. Amîn.
PHP.4.21	Silavan li her pîrozê Mesîh Îsa bikin. Ew birayên ku bi min re ne, silavan li we dikin. 
PHP.4.22	Hemû pîroz, bi taybetî jî yên ji mala Qeyser silavan li we dikin.
PHP.4.23	Kerema Xudan Îsa Mesîh bi ruhê we re be.
COL.1.1	Ji Pawlosê ku bi daxwaza Xwedê, Şandiyê Mesîh Îsa ye û ji birayê me Tîmotêyos,
COL.1.2	ji pîroz û ji birayên dilsoz ên ku bi Mesîh re ne û li Koloseyê ne:
COL.1.2	Ji Bavê me Xwedê, kerem û aştî li ser we be.
COL.1.3	Gava ku em ji bo we dua dikin, em ji Xwedê, ji Bavê Xudanê xwe Îsa Mesîh re hergav şikir dikin. 
COL.1.4	Çimkî me li ser baweriya we ya bi Mesîh Îsa û hezkirina we ya ji bo hemû pîrozan bihîst. 
COL.1.5	Ev, ji hêviya ku li ezmanan hilanî ye tê. We ev hêvî berê di peyva rastiyê de, di Mizgîniya ku gihîştiye we de bihîst. 
COL.1.6	Ev Mizgînî wek ku di hemû dinyayê de ber dide û mezin dibe, ji roja ku we bihîstiye û kerema Xwedê bi hemû rastiya wê ve fêm kiriye û vir ve, di nav we de jî ber dide û mezin dibe. 
COL.1.7	Hûn vê ji xizmethevalê me yê hezkirî Êpafras hîn bûn. Ew ji bo we jî xizmetkarekî Mesîh ê dilsoz e. 
COL.1.8	Wî jî hezkirina we ya ji aliyê Ruh ve, ji me re got.
COL.1.9	Ji ber vê yekê, ji roja ku me ev bihîstiye û vir ve, me dev ji duakirin û xwestina ji bo we bernedaye, da ku hûn bi hemû şehrezayî û têgihîştina ruhanî, daxwaza Xwedê tam bizanin 
COL.1.10	û bi awayekî ku hêjayî Xudan e rêve herin, hûn bi her awayî li wî xweş bên, di her karê qenc de ber bidin û di naskirina Xwedê de bigihîjin. 
COL.1.11	Wisa ku hûn li gor hemû hêza wî ya ku ji karîna wî ya bi rûmet tê, xurt bibin, her tiştî bi bîhnfirehî ragirin û bi şahî 
COL.1.12	ji Bav re şikir bikin. Wî têrêkirin daye me, ku em di ronahiyê de bibin hevparê mîrasa pîrozan. 
COL.1.13	Wî em ji desthilatiya tariyê rizgar kirin û em derbasî Padîşahiya Kurê xwe yê hezkirî kirin. 
COL.1.14	Rizgarî, yanî lêbihûrtina gunehên me bi wî ye.
COL.1.15	Ew, sûretê Xwedayê ku nayê dîtin,
COL.1.15	Nixuriyê hemû afirînê ye.
COL.1.16	Çimkî hemû tiştên li erdê û li ezmanan,
COL.1.16	Tiştên ku tên dîtin û nayên dîtin,
COL.1.16	Dixwazî bila text, dixwazî bila hukumdarî
COL.1.16	Dixwazî bila serwerî, dixwazî bila desthilatî be,
COL.1.16	Bi saya wî hatin afirandin;
COL.1.16	Her tişt bi saya wî û ji bo wî hat afirandin.
COL.1.17	Ew bi xwe beriya her tiştî ye
COL.1.17	Û her tişt bi wî bi hev ve girêdayî ye.
COL.1.18	Ew serê bedenê, yanî serê Civînê ye,
COL.1.18	Destpêk û nixuriyê ji nav miriyan e,
COL.1.18	Da ku di her tiştî de ew yê pêşî be.
COL.1.19	Çimkî li Xwedê xweş hat ku
COL.1.19	Hemû tijetiya wî di şexsê wî de be,
COL.1.20	Û bi wî her tiştî,
COL.1.20	Hem tiştên li ser erdê,
COL.1.20	Hem jî yên li ezmanan,
COL.1.20	Bi xwe re li hev bîne
COL.1.20	Û bi xwîna wî ya ku li ser xaçê rijayî aştiyê çêke.
COL.1.21	Hûn jî demekê bi kirinên xwe yên xerab di fikrên xwe de ji Xwedê re xerîb û dijmin bûn. 
COL.1.22	Lê niha wî hûn bi mirina Mesîh a di bedenê de, bi xwe re li hev anîn, da ku we li ber xwe pîroz, bêleke û bêqusûr derxe. 
COL.1.23	Tenê hûn di baweriyê de hîmgirtî bin û veneleqin û ji hêviya Mizgîniya ku we bihîst nelebitin. Ev Mizgînî ji hemû afirînên li ser rûyê erdê re hatiye dayîn û ez Pawlos bûm xizmetkarê wê.
COL.1.24	Ez niha bi cefayên ku ez ji bo we dikişînim, şa dibim û wan tengahiyên Mesîh ên ku mane, di bedena xwe de ji bo Bedena wî ya ku Civîn e, temam dikim. 
COL.1.25	Ez ji wê Civînê re bûm xizmetkar, li gor wî karê ku Xwedê ji bo we spartiye min, da ku ez peyva Xwedê, 
COL.1.26	yanî wê sira ku ji dem û nifşên berê ve hatiye veşartin, lê niha ji pîrozên wî re hatiye eşkerekirin, bi tevahî bêjim. 
COL.1.27	Xwedê xwest ku bi pîrozên xwe bide zanîn ku dewlemendiya rûmeta vê sirê di nav miletan de çiqas mezin e. Ev sir ew e ku Mesîh di dilê we de ye; ew hêviya gihîştina rûmetê ye. 
COL.1.28	Îcar em wî didin bihîstin, em şîretan li her kesî dikin û bi hemû şehrezayiyê her kesî hîn dikin, da ku em her kesî di yekîtiya Mesîh de gihîştî pêşkêş bikin. 
COL.1.29	Ji bo vê yekê ez li gor hemû hêza wî ya ku di hundirê min de dixebite, xeptûlept û tekoşînê dikim.
COL.2.1	Ez dixwazim ku hûn bizanin ez çiqas ji bo we, ji bo yên ku li Lawdikyayê ne û ji bo hemûyên ku rû bi rû ez nedîtime tekoşînê dikim.
COL.2.2	Ez dixwazim ku dilê wan bê handan û ew di hezkirinê de bibin yek, da ku bigihîjin dewlemendiya têgihîştina bêkêmahî û sira Xwedê ya ku Mesîh e, bizanin. 
COL.2.3	Di şexsê wî de hemû xezîneyên zanîn û şehrezayiyê veşartî ne. 
COL.2.4	Ez vê yekê dibêjim, da ku tu kes we bi peyvên devnermiyê nexapîne. 
COL.2.5	Çimkî her çiqas ez bi bedenê ne li ba we bim jî, dîsa bi ruh bi we re me û ez bi dîtina serûberî û baweriya we ya qayîm a bi Mesîh şa dibim.
COL.2.6	Îcar we çawa Xudan Mesîh Îsa qebûl kiribe, wisa bi wî re girêdayî rêve herin. 
COL.2.7	Bi wî ve ra bidin û ava bibin; wek ku hûn hatine hînkirin, di baweriyê de qayîm bibin û bila şikirdariya we zêde bibe.
COL.2.8	Hay ji xwe hebin, bila tu kes we bi felsefe û xapandina pûç li gor adetên mirovan dîl negire. Ew li gor hêzên ruhî yên vê dinyayê ne, ne li gor Mesîh in. 
COL.2.9	Çimkî hemû tijetiya Xwedêtiyê bi bedenî di Mesîh de ye. 
COL.2.10	Ew serê her serwerî û desthilatiyê ye û hûn bi wî temam bûne. 
COL.2.11	Hûn bi wî sinet bûn, ne bi sineta ku bi dest hatiye kirin, lê ji aliyê Mesîh ve hûn hatine sinetkirin û we bedena xwe ya gunehkar ji xwe kiriye. 
COL.2.12	Di imadê de hûn bi wî re hatin veşartin û di imadê de hûn bi wî re hatin rakirin jî, çimkî we baweriya xwe bi qeweta Xwedayê ku ew ji nav miriyan rakir, anî.
COL.2.13	Û çaxê hûn hê di nav neheqiyan û di beden û dilê xwe yê sinetnebûyî de mirî bûn, Xwedê hûn bi Mesîh re vejandin û li hemû sûcên me bihûrt.
COL.2.14	Seneda deynên me ya ku bi qeydeyan li hember me bû, xîş kir, li xaçê xist û ji holê rakir.
COL.2.15	Bi vê yekê wî serwer û desthilatî bêçek kirin û li ser xaçê li hember wan bi serfirazî bi ser ket, bi eşkereyî wî ew raxistin ber çavan.
COL.2.16	Loma bila tu kes di pirsa xwarin, an vexwarin, an cejn, an meha nû, an jî roja Şemiyê de, we dadbar neke.
COL.2.17	Evên ha siya wan tiştên ku wê bên in, lê ya rast Mesîh e. 
COL.2.18	Nebe yekî ku ji nefsbiçûkiya qelp û perizîna milyaketan, ji dîtiniyên ku dîtine û ji quretiya pûç a aqilê xwe yê dinyayî hez dike, we ji xelata we bike. 
COL.2.19	Yên weha xwe bi Serî ve nagirin. Bi wî Seriyî tevahiya bedenê, bi movik û pêgirêkan girêdayî tê xweyîkirin û bi mezinbûna ji Xwedê, mezin dibe.
COL.2.20	Madem hûn bi Mesîh re li hember hêzên ruhî yên vê dinyayê mirine, nexwe hûn çima weha dijîn wek ku hûn ên vê dinyayê ne û li gor rêz û tertîb dikin ên ku dibêjin: 
COL.2.21	«Vê negire, vê tam neke, dest nede vê!» 
COL.2.22	Evên ha hemû bi karanînê dirizin û diçin, ew li gor emir û hînkirina mirovan in. 
COL.2.23	Rast e, di dîndariya ji ber xwe çêkirî, di nefsbiçûkiya qelp û di eziyetkirina bedenê de ev wek şehrezayiyê tên dîtin, lê ji bo rawestandina xwestekên nefsê tu qîmeta wan tune.
COL.3.1	Madem ku hûn bi Mesîh re hatine rakirin, li tiştên li jor bigerin. Li wê derê Mesîh li milê Xwedê yê rastê rûniştiye.
COL.3.2	Ne tiştên li ser rûyê erdê, lê tiştên li jor bifikirin. 
COL.3.3	Çimkî hûn mirin û jiyana we bi Mesîh re li ba Xwedê hilanî ye. 
COL.3.4	Çaxê Mesîh ê ku jiyana we ye xuya bibe, hûn jî, hûnê hingê bi wî re di rûmetê de xuya bibin.
COL.3.5	Loma xwestekên xwe yên dinyayî, fuhûşî, pîsîtî, şehwet, xwesteka xerab û çavbirçîtiya ku pûtperestî ye, bikujin. 
COL.3.6	Ji ber van, xezeba Xwedê tê ser wan ên ku bi ya wî nakin. 
COL.3.7	Demekê gava ku hûn di van tiştan de rêve diçûn, we jî dema xwe bi wan derbas dikir.
COL.3.8	Lê niha hûn van hemûyan, xezebê, hêrsbûnê, xerabiyê, buxtanê û devpîsîtiyê ji xwe bikin. 
COL.3.9	Derewan li hev nekin, çimkî we mirovê kevin bi kirinên wî ve ji ser xwe avêtiye û
COL.3.10	we mirovê nû yê ku ji bo zanîna temam li gor sûretê Afirandarê xwe tê nûkirin, li xwe kiriye.
COL.3.11	Êdî Yewnanî û Cihû, sinetkirî û sinetnekirî, Îskît û hovên din, xulam û azad tune; lê belê Mesîh her tişt e û bi her kesî re ye.
COL.3.12	Îcar wek bijartiyên Xwedê yên pîroz û hezkirî, hûn dilovanî, qencî, nefsbiçûkî, nermî û bîhnfirehiyê li xwe bikin.
COL.3.13	Li hember hev bîhnfireh bin, eger gazina yekî ji yê din hebe, çawa ku Xudan li we bihûrtiye, hûn jî wisa li hevdû bibihûrin.
COL.3.14	Îcar li ser van hemûyan hezkirina ku girêdana bêkêmahîtiyê ye li xwe bikin. 
COL.3.15	Bila aştiya Mesîh di dilê we de serwer be. Hûn wek endamên bedenekê ji bo vê aştiyê hatine gazîkirin û şikirdar bin. 
COL.3.16	Bila peyva Mesîh bi hemû dewlemendiya xwe ve, di dilê we de cih bigire. Bi hemû şehrezayiyê hevdû hîn bikin, şîretan li hev bikin; bi gotina Zebûran, lavije û stranên ruhanî, di dilê xwe de bi şikirdarî ji Xwedê re bistrînin. 
COL.3.17	Her tiştê ku hûn dikin, bi gotinê be an bi kirinê be, bi navê Xudan Îsa bikin û bi saya wî ji Bav Xwedê re şikir bikin.
COL.3.18	Jinno, bi awayê ku hêjayî Xudan e, bi ya mêrê xwe bikin
COL.3.19	Mêrno, bila her kes ji jina xwe hez bike û bi wê re ne hişk be.
COL.3.20	Zarokno, di her tiştî de serî li ber dê û bavê xwe deynin, çimkî ev li Xudan xweş tê.
COL.3.21	Bavno, zarokên xwe neêşînin, da ku cesareta wan neşkê.
COL.3.22	Xulamno, di her tiştî de serî li ber mîrzayên xwe yên li ser dinyayê deynin. Vê jî, ne ji bo ku hûn li ber çavê mirovan xweş bên dîtin, lê belê bi hemû dilê xwe û bi tirsa Xudan bikin.
COL.3.23	Hûn her çi bikin, wek ku hûn ne ji mirovan re, lê ji Xudan re dikin, bi dil û can bikin. 
COL.3.24	Hûn dizanin xelata ku mîras e, hûnê ji Xudan bistînin. Çimkî hûn ji Xudan Mesîh re xizmetê dikin. 
COL.3.25	Lê yê ku neheqiyê dike, ewê wê neheqiya ku kiriye bistîne û xatirgirtin tune.
COL.4.1	Mîrzano, ji xulamên xwe re bi edalet û wekhevîparêz bin; hûn dizanin ku li ezmên mîrzayekî we jî heye.
COL.4.2	Hergav xwe bidin duayê û bi şikirdariyê di duayê de hişyar bimînin. 
COL.4.3	Bi vê yekê re ji bo me jî dua bikin, da ku Xwedê ji bo peyvê deriyekî li ber me veke, ku em sira Mesîh a ku ez di ber wê de di girtîgehê de me, bêjin. 
COL.4.4	Û dua bikin, da ku wek ji min re pêwist e ku ez bêjim, ez vê sirê bi zelalî eşkere bikim.
COL.4.5	Li hember yên ku ji baweriyê der in, bi şehrezayî rêve herin û ji fersenda vê demê îstifade bikin.
COL.4.6	Bila peyva we, wek ku bi xwê hatiye terbiyekirin, herdem bi keremdarî be, wisa ku hûn bizanin ka divê çawa hûn bersîva her kesî bidin.
COL.4.7	Birayê hezkirî Tixîkos ê ku xizmetkarekî dilsoz û di yekîtiya Xudan de xizmethevalê min e, wê her tiştê min ji we re bêje. 
COL.4.8	Ji bo ku hûn tiştên li ser me bizanin û ew hanê bide dilê we, ez wî dişînim ba we. 
COL.4.9	Ez bi wî re, birayê hezkirî û dilsoz ê ku yek ji we ye, Onîsîmos jî dişînim. Ewê li ser hemû tiştên vir ji we re bêjin.
COL.4.10	Erîstarxosê ku bi min re girtî ye û xwarziyê Barnabas Marqos jî silavan li we dikin. We di derheqê Marqos de emir stand, eger ew bê ba we, wî qebûl bikin. 
COL.4.11	Yêşûyê ku jê re Yûstos dibêjin jî silavan li we dike. Ji wan ên ku ji bo Padîşahiya Xwedê hevalkarên min in, evên ha bi tenê ji nav Cihûyan in û ew ji min re bûn han. 
COL.4.12	Êpafrasê ku yek ji we ye û xulamê Mesîh Îsa ye, silavan li we dike. Ji bo ku hûn di her daxwaza Xwedê de bêkêmahî û tam bi piştrastî bisekinin, ew hergav bi xîretkêşî ji bo we dua dike. 
COL.4.13	Ez ji bo wî şahidiyê dikim ku hem ji bo we û hem ji bo yên li Lawdikya û Hiyerapolîsê gelek kedê dide. 
COL.4.14	Hekîmê hezkirî Lûqa û Dîmas silavan li we dikin.
COL.4.15	Li birayên ku li Lawdikyayê ne, li Nîmfayê û civîna li mala wê silavan bikin. 
COL.4.16	Piştî ku ev name di nav we de hat xwendin, wisa bikin ku li civîna Lawdikyayê jî bê xwendin û nameya ku ji Lawdikyayê wê bidin we, hûn jî bixwînin.
COL.4.17	Ji Arxîpos re bêjin: «Hay jê hebe da tu wê xizmeta ku te ji Xudan standiye, pêk bînî.»
COL.4.18	Ez Pawlos, vê silavê bi destê xwe dinivîsim. Bînin bîra xwe ku ez girêdayî me. Kerem li ser we be.
1TH.1.1	Ji Pawlos, Sîlas û Tîmotêyos,
1TH.1.1	ji civîna bawermendan a Selanîkiyan re, ku bi Bav Xwedê û bi Xudan Îsa Mesîh e:
1TH.1.1	Kerem û aştî li ser we be.
1TH.1.2	Em hergav ji bo we hemûyan ji Xwedê re şikir dikin û di nav duayên xwe de bê rawestin we tînin bîra xwe. 
1TH.1.3	Em li ber Bavê xwe Xwedê kirinên we yên ji baweriya we, keda we ya ji hezkirinê û ragirtina we ya ji hêviya ku bi Xudanê me Îsa Mesîh e, tînin bîra xwe. 
1TH.1.4	Ya birayên ku hezkiriyên Xwedê ne, em dizanin ku wî hûn bijartin, 
1TH.1.5	çimkî Mizgîniya me ne tenê bi peyvê, lê belê bi hêzê, bi Ruhê Pîroz û bi piştrastiyeke mezin gihîşt we. Hûn dizanin ku em ji bo we, di nav we de mirovên çawa bûn. 
1TH.1.6	Û hûn bûn mirovên ku mîna me û mîna Xudan dikin; we di nav gelek tengahiyan de bi şahiya Ruhê Pîroz peyv qebûl kir.
1TH.1.7	Bi vî awayî hûn ji bo hemû bawermendên Mekedonya û Axayayê bûn mînak. 
1TH.1.8	Çimkî peyva Xudan ji nav we derket û ne bi tenê di nav Mekedonya û Axayayê de belav bû, lê belê baweriya we ya bi Xwedê gihîşt her cihî, wisa ku êdî ne hewce ye ku em tiştekî ser ve zêde bikin. 
1TH.1.9	Çimkî ew li ser me dibêjin, ka we çawa em qebûl kirine û çawa hûn ji pûtan li Xwedê vegeriyane, ku hûn xulamtiyê ji Xwedayê jîndar û rast re bikin 
1TH.1.10	û li hêviya hatina Kurê wî ya ji ezmanan bin. Ev, ew Îsa ye, ku Xwedê ew ji nav miriyan rakiriye û ew e yê ku me ji xezeba ku tê xilas dike.
1TH.2.1	Birano, hûn bi xwe jî dizanin ku hatina me ya ba we ne badîhewa bû. 
1TH.2.2	Lê bi ser ku me pêşî li Filîpyayê cefa kişand û em hatin riswakirin jî, dîsa me ji Xwedayê xwe cesaret stand ku em di nav gelek dijraberiyê de, Mizgîniya Xwedê ji we re bêjin.
1TH.2.3	Çimkî hêvîkirina me ne ji xeletiyê, ne ji nepakiyê û ne jî bi hîleyê ye. 
1TH.2.4	Lê belê çawa ku em ji aliyê Xwedê ve hatin erêkirin ku ew Mizgîniyê bispêre me, em wisa dipeyivin. Em ne li gor dilê mirovan, lê li gor daxwaza wî Xwedayê ku dilê me diceribîne dipeyivin. 
1TH.2.5	Wek ku hûn dizanin, me tu caran di gotinên xwe de zimanhilûtî nekiriye û ne jî em bi niyeta çavbirçîtiyê peyivîne. Xwedê şahidê me ye! 
1TH.2.6	Ji ber ku em Şandiyên Mesîh bûn, me dikarî em giraniya xwe li ser we deynin. Lê em ji mirovan li rûmeta xwe negeriyan, ne ji we û ne jî ji yên din; 
1TH.2.7	Lê belê wek ku dayikeke zaroşîr zarokên xwe xweyî dike, me xwe di nav we de nerm kir. 
1TH.2.8	Em bi hezkirineke wisa bi we ve hatibûn girêdan ku êdî me dixwest em ne bi tenê Mizgîniya Xwedê bidin we, lê jiyana xwe jî bi we re leva bikin, çimkî hûn bûbûn hezkiriyên me. 
1TH.2.9	Birano, ew ked û zehmetê me tê bîra we? Çaxê ku me Mizgîniya Xwedê ji we re dida, em şev û roj dixebitîn ku em ji kesek ji we re nebin bargiranî.
1TH.2.10	Hûn bi xwe şahid in û Xwedê jî şahid e, ku em bi we bawermendan re çawa bi awayekî paqij, rast û bêqusûr, rabûn û rûniştin. 
1TH.2.11	Hûn qenc dizanin, çawa ku bav bi zarokên xwe re dide û distîne, me wisa bi her yekî ji we re da û stand. 
1TH.2.12	Me hûn şidandin, em di ber dilê we de hatin û em li ser sekinîn, ku hûn hêjayî wî Xwedayê ku hûn gazî Padîşahî û rûmeta xwe kirine, rêve herin.
1TH.2.13	Û ji bo vê yekê jî em bê rawestin şikir ji Xwedê re dikin ku çaxê we ji me peyva Xwedê bihîst, we ew ne wek peyva mirovan, lê wek peyva Xwedê qebûl kir. Bi rastî jî wisa ye, ev jî di nav we, bawermendan de dixebite. 
1TH.2.14	Çimkî birano, hûn jî ketin eynî rewşa wan civînên bawermendan ên Xwedê yên ku li Cihûstanê bi Mesîh Îsa ne, we jî eynî cefa ji destê miletê xwe kişand, wek ku wan ji destê Cihûyan kişand.
1TH.2.15	Wan hem Xudan Îsa, hem jî pêxember kuştin û tengahî dan me jî. Xwedê ji wan ne razî ye û ew dijraberên hemû mirovan in. 
1TH.2.16	Ew ji me re dibin asteng, da ku em ji miletan re Mizgîniyê nedin, ku ew xilas bibin. Bi vî awayî ew hergav kasa gunehên xwe tije dikin û êdî heta dawiyê ew di bin xezebê de ne.
1TH.2.17	Lê birano, heçî em in, em ji bo demeke kurt ji we hatin veqetandin – ne ku dilê me, lê rûyê me ji hev dûr ket – û me bi daxwazeke mezin xîretkêşî kir ku em rûyê we bibînin. 
1TH.2.18	Ji bo vê yekê me dixwest ku em bên ba we, ez Pawlos, min bi xwe jî çend caran xwest ku ez bêm, lê Îblîs ji me re bû asteng. 
1TH.2.19	Ma di hatina Xudanê me Îsa de, li ber wî, hêviya me an şahiya me an taca me ya pesindanê çi ye? Erê, ma ne hûn in? 
1TH.2.20	Çimkî, rûmet û şahiya me hûn in.
1TH.3.1	Ji bo vê yekê êdî me nikaribû em xwe bigirin. Me qîma xwe anî ku em li Atînayê bimînin tenê
1TH.3.2	û me Tîmotêyosê ku birayê me ye û di dayîna Mizgîniya Mesîh de hevalkarê Xwedê ye, şand ba we, da ku di baweriyê de we qayîm bike û cesaretê bide we, 
1TH.3.3	da ku di van tengahiyan de tu kes veneleqe. Hûn bi xwe dizanin ku em ji bo vê yekê hatine hilbijartin. 
1TH.3.4	Û çaxê em li ba we bûn, me ji pêşî ve ji we re gotibû ku emê tengahiyan bikişînin û wek ku hûn dizanin wisa jî çêbû. 
1TH.3.5	Ji bo vê yekê, êdî min nikaribû ez xwe bigirim, min Tîmotêyos şand ku ez baweriya we bizanim. Nebe ku Yê Diceribîne hûn ceribandibin û keda me badîhewa çûbe.
1TH.3.6	Lê niha Tîmotêyos ji ba we vegeriya û Mizgîniya bawerî û hezkirina we da me. Wî got ku we hergav bi qencî em dianîn bîra xwe û wek ku em bêriya we dikin, hûn jî wisa bêriya me dikin.
1TH.3.7	Ji bo vê yekê birano, di nav hemû zehmet û tengahiyên me de, bi baweriya we, dilê me li ser we rihet bû. 
1TH.3.8	Madem ku hûn bi Xudan nelebte ne, êdî em dijîn. 
1TH.3.9	Ma ji bo hemû şahiya ku em ji bo we li ber Xwedayê xwe pê şa dibin, em dikarin ji bo we çi şikiriyê bidin Xwedê? 
1TH.3.10	Em şev û roj bi dil û can dua dikin, da ku em rûyê we bibînin û kêmahiyên baweriya we temam bikin.
1TH.3.11	De bila Bavê me Xwedê bi xwe û Xudanê me Îsa berê riya me bide we. 
1TH.3.12	Û ka çawa hezkirina me ji bo we zêde ye, bila Xudan hezkirina we ji bo hevdû û ji bo hemûyan mezin û zêde bike, 
1TH.3.13	da ku dilê we xurt bike, ku çaxê Xudanê me Îsa bi hemû pîrozên xwe ve bê, hûn li ber Bavê me Xwedê di pîroziyê de bêkêmahî bin.
1TH.4.1	Ji vê pê ve birano, hûn ji me hîn bûn ku divê hûn çawa rêve herin, da ku hûn li Xwedê xweş bên, çawa ku hûn rê ve diçin jî. Em bi navê Xudan Îsa ji we hêvî dikin û we dişidînin ku hûn di vê yekê de hê bêtir pêşve herin. 
1TH.4.2	Hûn dizanin ku me ji aliyê Xudan Îsa ve çi tembîh dane we. 
1TH.4.3	Çimkî daxwaza Xwedê ev e: Ku hûn pîroz bibin, yanî hûn xwe ji fuhûşê bidin paş; 
1TH.4.4+1TH.4.5	ne wek miletên ku Xwedê nas nakin di xwestekên şehwetê de, lê bila her yek ji we bizane ku di paqijî û şîrhelaliyê de li bedena xwe bibe xweyî. 
1TH.4.6	Û di vê yekê de tu kes heqê birayê xwe nexwe û li hember wî sûc neke. Wek ku me pêşî ji we re got û tembîh li we kir, Xudan ji bo van hemû tiştan heyfê hiltîne. 
1TH.4.7	Çimkî Xwedê ne ji bo pîsîtiyê, lê ji bo pîroziyê gazî me kirine. 
1TH.4.8	Îcar yê ku vê yekê red dike, ew ne mirov red dike, lê ew wî Xwedayê ku Ruhê xwe yê Pîroz dide we, red dike.
1TH.4.9	Lê ji bo biraheziyê, hewcedariya we tune ku em ji we re binivîsin, çimkî hûn bi xwe ji aliyê Xwedê ve hatine hînkirin, ku hûn ji hevdû hez bikin. 
1TH.4.10	Ji xwe hûn vê yekê ji bo hemû xwişk û birayên li seranserê Mekedonyayê ne, dikin. Lê xwişk û birano, em hêvî ji we dikin ku hûn di vê yekê de hê bêtir pêşve herin. 
1TH.4.11	Bixebitin ku jiyana we bêpêjin be û wek ku me tembîh li we kir, hûn bi xebata xwe ve mijûl bibin û bi destên xwe bixebitin, 
1TH.4.12	da ku hûn li hember yên ku li derve ne, bi awayekî serfiraz rêve herin û hewcedarê tiştekî nebin.
1TH.4.13	Xwişk û birano, em naxwazin ku hûn li ser yên razayî nezan bimînin, da ku hûn wek wan ên din ku hêviya wan tune xemgîn nebin.
1TH.4.14	Madem ku em bawer dikin Îsa mir û rabû, bi wî awayî jî Xwedê wê wan ên ku di baweriya Îsa de razane bi wî re bîne.
1TH.4.15	Em vê yekê bi peyva Xudan ji we re dibêjin: Em ên ku dijîn û heta hatina Xudan sax dimînin, em qet nakevin pêşiya yên razayî. 
1TH.4.16	Çimkî Xudan bi xwe wê bi gazîkirineke fermanî, bi dengê serekmilyaket û bi lêxistina boriya Xwedê ji ezmên bê xwar û pêşî miriyên ku yên Mesîh in, wê rabin. 
1TH.4.17	Piştre, em ên ku dijîn û sax mane, emê bi wan re di ewran de bên rahiştin, da ku di hewayê de em herin pêşiya Xudan û bi vî awayî emê her û her bi Xudan re bin.
1TH.4.18	Îcar bi van peyvan di ber dilê hev de werin.
1TH.5.1	Lê ji bo dem û wextan birano, ne hewce ye ku em tiştekî ji we re binivîsin. 
1TH.5.2	Hûn bi xwe qenc dizanin, ka diz bi şev çawa tê, Roja Xudan wê wisa bê.
1TH.5.3	Gava xelk dibêjin: «Dinya aştî û ewledarî ye», hingê wek êşa jina bizaro, helak wê ji nişkê ve bê ser wan û qet nikarin birevin. 
1TH.5.4	Lê hûn birano, hûn ne di tariyê de ne, ku ew roj wek dizan bi ser we de bigire. 
1TH.5.5	Çimkî hûn hemû zarokên ronahiyê û zarokên rojê ne. Em ne ji şevê û ne jî ji tariyê ne. 
1TH.5.6	Nexwe em wek ên din ranezin, lê em hişyar û li ser hişê xwe bin. 
1TH.5.7	Çimkî ew ên ku radizin, bi şev radizin û ew ên ku serxweş dibin, bi şev serxweş dibin. 
1TH.5.8	Lê ji ber ku em ji rojê ne, divê em li ser hişê xwe bin û zirxê bawerî û hezkirinê wergirin û kumzirxê hêviya xilasiyê bidin serê xwe.
1TH.5.9	Çimkî Xwedê em ne ji bo xezebê nîşan kirine, lê em nîşan kirine, da ku em bi Xudanê me Îsa Mesîh bigihîjin xilasiyê. 
1TH.5.10	Ew ji bo me mir, da ku, dixwazî em hişyar an jî razayî bin, em bi wî re bijîn.
1TH.5.11	Ji bo vê yekê, wek ku hûn niha dikin, di ber dilê hev de werin û hevdû ava bikin.
1TH.5.12	Îcar em hêvî ji we dikin birano, bizanin ew ên ku di nav we de dixebitin, di baweriya Xudan de serweriyê li we dikin û şîretan li we dikin, kî ne! 
1TH.5.13	Ji bo xebata wan ji wan hez bikin û bi zêdehî siyaneta wan bigirin. Bi hev re di aştiyê de bin. 
1TH.5.14	Birano, ji bo vê yekê em ji we hêvî dikin: Şîretan li yên ku jiyana wan bêserûber e bikin, hanê bidin bêziravan, ji yên lewaz re bibin piştevan, li hember hemû mirovan bîhnfireh bin. 
1TH.5.15	Hay jê hebin, bila tu kes di şûna xerabiyê de xerabiyê li yekî neke, lê hergav bikevin pey qenciyê, hem ji bo hev, hem jî ji bo hemû mirovan.
1TH.5.16	Hergav şa bibin, 
1TH.5.17	bê rawestin dua bikin, 
1TH.5.18	di her tiştî de şikir bikin, çimkî daxwaza Xwedê, bi Mesîh Îsa ji bo we ev e. 
1TH.5.19	Ruhê Pîroz netemirînin. 
1TH.5.20	Pêxemberîtiyan kêm nebînin. 
1TH.5.21	Her tiştî ji hev derxin, tiştê qenc hişk bigirin. 
1TH.5.22	Xwe ji her cûreyê xerabiyê dûr bixin.
1TH.5.23	De bila Xwedayê aştiyê bi xwe we bi tevahî pîroz bike û hemû ruhê we, canê we û bedena we ji bo hatina Xudanê me Îsa Mesîh, bêqusûr bê parastin. 
1TH.5.24	Ewê ku gazî we dike, dilsoz e û ewê bike jî.
1TH.5.25	Birano! Ji bo me jî dua bikin.
1TH.5.26	Bi ramûsana pîroz silavan li hemû birayan bikin. 
1TH.5.27	Ez li ber Xudan tembîh li we dikim ku ev name, li ber hemû birayan bê xwendin.
1TH.5.28	Kerema Xudanê me Îsa Mesîh li ser we be.
2TH.1.1	Ji Pawlos, Sîlas û Tîmotêyos,
2TH.1.1	ji civîna bawermendan a Selanîkiyan re, ku bi Bavê me Xwedê û bi Xudan Îsa Mesîh e:
2TH.1.2	Ji Bav Xwedê û ji Xudan Îsa Mesîh, kerem û aştî li ser we be.
2TH.1.3	Ya birano, em deyndar in, ku hergav ji bo we ji Xwedê re şikir bikin. Û ev yek li cih e jî, çimkî baweriya we gelek mezin dibe û hezkirina her yekî ji we ji bo hevdû zêde dibe. 
2TH.1.4	Wisa ku em bi xwe jî di nav civînên Xwedê yên bawermendan de, ji bo semax û baweriya we ya li hember wan hemû cefa û tengahiyên ku hûn dikişînin, pesnê xwe bi we didin. 
2TH.1.5	Ev yek nîşana dîwankirina Xwedê ya dadperwer e. Wisa ku hûn hêjayî Padîşahiya Xwedê bin, ku hûn di ber de tengahiyê dikişînin. 
2TH.1.6	Çimkî, ev di çavê Xwedê de rast e ku tengahiyê bide wan ên ku tengahiyê didin we 
2TH.1.7	û we bi me re rihet bike, hûn ên ku tengahiyê dikişînin. Ev wê weha be: Gava Xudan Îsa bi milyaketên xwe yên bihêz ve di pêta êgir de ji ezmên xuya bibe, 
2TH.1.8	hingê ewê heyfê ji wan ên ku Xwedê nas nakin û ji wan ên ku bi ya Mizgîniya Xudanê me Îsa nakin, bistîne. 
2TH.1.9	Ew mirov wê ji ba Xudan û ji rûmeta qeweta wî bên avêtin û cezayê helakbûna herheyî bikişînin. 
2TH.1.10	Wê Rojê gava ew bê, ewê di nav pîrozên xwe de bê birûmetkirin û ji aliyê hemû bawermendan ve bi heyranî bê dîtin. Hûn jî, hûnê di nav wan de bin, çimkî we baweriya xwe bi şahidiya me anî.
2TH.1.11	Ji bo vê yekê em hergav ji bo we dua dikin, ku Xwedayê me we bike hêjayî vê gazîkirinê û bi hêza xwe her daxwaza we ya qenc û kirinên we yên ji baweriyê pêk bîne. 
2TH.1.12	Wisa ku li gor kerema Xwedayê me û Xudan Îsa Mesîh, navê Xudanê me Îsa Mesîh bi we bê birûmetkirin û hûn bi wî bên birûmetkirin.
2TH.2.1	Îcar li ser hatina Xudanê me Îsa Mesîh û kombûna me ya li ba wî ye, em hêvî ji we dikin birano 
2TH.2.2	ku hûn ne bi ruh, ne bi gotinê, ne jî bi nameyeke wek ku ji me be, bi gotinên wek, «Niha êdî Roja Xudan hatiye», di fikrên xwe de zû veneleqin û şaş nebin.
2TH.2.3	Bila tu kes bi tu awayî we nexapîne, çimkî heta ku pêşî ew vegerîna ji baweriyê çênebe û ew mirovê bêqanûniyê yê ku kurê helakê ye, eşkere nebe, ew roj nayê. 
2TH.2.4	Ewê li hember her tiştê ku jê re xwedê tê gotin an tê perizîn rabe û xwe di ser her tiştî re bigire, heta ewê di Perestgeha Xwedê de rûne û bêje: «Ez Xwedê me.»
2TH.2.5	Ma nayê bîra we gava ku ez hê li ba we bûm, min ev tiştên ha ji we re digotin? 
2TH.2.6	Hûn dizanin, ji bo ku ew mirov di wextê xwe de xuya bibe, niha tiştê ku dibe asteng çi ye. 
2TH.2.7	Çimkî sira bêqanûniyê ji xwe dixebite, lê yê ku niha dibe asteng wê bibe asteng heta ku ew ji holê bê rakirin. 
2TH.2.8	Û hingê yê bêqanûn wê xuya bibe, ku Xudan Îsa wê bi hilma devê xwe wî bikuje û wê bi şewqa hatina xwe wî helak bike.
2TH.2.9	Hatina yê bêqanûn wê li gor xebata Îblîs be, wê bi hemû hêz û bi nîşan û kerametên derewîn be
2TH.2.10	û ji bo yên ku helak bibin, wê bi hemû xapandina neheqiyê be; çimkî wan ji bo xilasbûna xwe hezkirina rastiyê qebûl nekir. 
2TH.2.11	Û ji ber vê yekê Xwedê xapandineke xurt bi ser wan de dişîne ku baweriya xwe bi wê derewê bînin, 
2TH.2.12	da ku ew hemû yên ku baweriya xwe bi rastiyê neanîne, lê kêfa wan ji neheqiyê re hatiye, bên dîwankirin.
2TH.2.13	Ey birayên ku ji aliyê Xudan ve tên hezkirin, em deyndar in ku hergav ji bo we ji Xwedê re şikir bikin. Çimkî Xwedê hê ji destpêkê ve hûn bijartin, da ku hûn bi pîrozkirina Ruh û bi baweriya rastiyê xilas bibin. 
2TH.2.14	Wî bi Mizgîniya me hûn gazî vê rizgariyê kirin, da ku hûn bigihîjin rûmeta Xudanê me Îsa Mesîh. 
2TH.2.15	Îcar, madem ku wisa ye birano, nelebte bin û wê hîndariya ku bi gotinên me an jî bi nameyên me hûn hîn bûne, hişk bigirin.
2TH.2.16	Bila Xudanê me Îsa Mesîh bi xwe û Bavê me Xwedê yê ku ji me hez kiriye û bi keremê hana herheyî û hêviya qenc daye me, 
2TH.2.17	di ber dilê we de bê û we di hemû kirin û gotinên qenc de qayîm bike.
2TH.3.1	Ji vê pê ve xwişk û birano, ji bo me dua bikin, da ku peyva Xudan wek ku di nav we de çêbû, zû pêşve here û bi rûmet bibe. 
2TH.3.2	Dua bikin, da ku em ji mirovên dijraber û xerab xilas bibin, çimkî hin hene ku baweriya wan tune. 
2TH.3.3	Lê Xudan dilsoz e, ewê we qayîm bike û ji Yê Xerab biparêze. 
2TH.3.4	Em bi saya Xudan ji we piştrast in ku çi tiştên me li we tembîh kirine, hûn dikin û hûnê bikin jî. 
2TH.3.5	Îcar bila Xudan dilê we ber bi hezkirina Xwedê û sebira Mesîh ve bibe.
2TH.3.6	Îcar birano, em bi navê Xudanê xwe Îsa Mesîh emir li we dikin ku hûn xwe ji her birayê ku ne li gor wê hînkirina ku we ji me standiye, lê bi awayekî bêserûber dijî, dûr bixin. 
2TH.3.7	Hûn bi xwe dizanin ku divê hûn bibin mîna me, çimkî em di nav we de bi awayekî bêserûber nejiyan. 
2TH.3.8	Me nanê belaş ji tu kesî nexwar, lê em bi ked û zehmet şev û roj dixebitîn, da ku em ji kesekî ji we re nebin bargiranî. 
2TH.3.9	Ne ji ber ku desthilatiya me tunebû, lê ji bo ku em ji we re bibin mînak, me ev kir, da ku hûn bibin mîna me. 
2TH.3.10	Çimkî, gava ku em hê li ba we bûn, me di vê yekê de tembîh li we dikir: «Eger yek nexwaze bixebite, bila xwarinê jî nexwe.» 
2TH.3.11	Niha em dibihîzin ku di nav we de hinek hene, bi awayekî bêserûber dijîn, tu xebatê nakin, bi ser de jî tevli karûberên yên din jî dibin. 
2TH.3.12	Em bi navê Xudan Îsa Mesîh emir li yên weha dikin û wan dişidînin ku ew bêpêjin bixebitin û nanê xwe bixwin.
2TH.3.13	Lê hûn, xwişk û birano, ji qencîkirinê newestin. 
2TH.3.14	Îcar, eger yek guhdariya gotinên me yên ku di vê nameyê de ne neke, wî nîşan bikin û hevaltiyê bi wî re nekin, da ku şermî bibe. 
2TH.3.15	Wî wek dijmin nehesibînin, lê belê wek bira şîretan lê bikin.
2TH.3.16	Îcar bila Xudanê aştiyê bi xwe, hergav û bi her awayî aştiyê bide we. Xudan bi we hemûyan re be.
2TH.3.17	Ez Pawlos, vê silavê bi destê xwe dinivîsim. Ev nîşan di her nameya min de ye, ez weha dinivîsim. 
2TH.3.18	Kerema Xudanê me Îsa Mesîh li ser we hemûyan be.
1TI.1.1	Ji Pawlosê ku li gor emrê Xilaskarê me Xwedê û Mesîh Îsa yê ku hêviya me ye, Şandiyê Mesîh Îsa ye,
1TI.1.2	ji Tîmotêyos re, yê ku di baweriyê de kurê min ê rast e:
1TI.1.2	Ji Bav Xwedê û ji Xudanê me Mesîh Îsa rehm, kerem û aştî li ser te be.
1TI.1.3	Gava ez diçûm Mekedonyayê, min zor da te, ku tu li Efesê bimînî, da ku tu tembîhê bidî hinekan, ku hîndariyên dijber hîn nekin 
1TI.1.4	û xwe nedin çîrok û navnameyên malbatî yên ku dawiya wan nayê. Ew ji pêkanîna karê Xwedê yê ku bi baweriyê ye zêdetir, dibin sedemê devjeniyan. 
1TI.1.5	Lê armanca tembîhê ew hezkirin e ku ji dilekî paqij, wijdaneke qenc û ji baweriya bêdurûtî tê. 
1TI.1.6	Hinek, ji van tiştan varî bûn û ketin pey gotinên pûç. 
1TI.1.7	Ew dixwazin bibin mamosteyên Şerîetê, lê ew bi xwe nizanin ku çi dibêjin û ne jî wan tiştên ku didin pêş fêm dikin.
1TI.1.8	Em vê dizanin: Eger mirovek Şerîetê bi awayê rast bi kar bîne, Şerîet qenc e. 
1TI.1.9	Em dizanin ku Şerîet ne ji bo yên rast tê dayîn, lê ji bo yên neheq û serhişkan, ji bo jixwedênetirs û gunehkaran, ji bo nepaqij û nepakan, ji bo dêkuj û bavkujan, ji bo mêrkuj û 
1TI.1.10	fuhûşkaran, ji bo qûngê û dizên mirovan, ji bo derewkar û yên ku bi derew sond dixwin û ji bo her tiştê din ê ku li hember hîndariya saxlem radibe, tê dayîn.
1TI.1.11	Ev yek li gor Mizgîniya birûmet a Xwedayê pîroz a ku li min hatiye spartin, weha ye.
1TI.1.12	Ez ji Xudanê me Mesîh Îsa re şikir dikim ê ku hêz daye min, çimkî wî ez dilsoz hesab kirim û ez danîm ser vê xizmetê. 
1TI.1.13	Bi ser ku min berê çêrî wî dikir, ez cefaker û kustax bûm, rehm li min hat kirin, çimkî min di bêbaweriyê de bi nezanî kir.
1TI.1.14	Kerema Xudanê me bi wê bawerî û hezkirina ku bi Mesîh Îsa ye li ser min zêde bû. 
1TI.1.15	Ev peyv dilsoz e û bi her awayî hêjayî qebûlkirinê ye, ku dibêje: «Mesîh Îsa hatiye dinyayê, da ku gunehkaran xilas bike» û ji wan ê herî gunehkar ez im. 
1TI.1.16	Îcar rehm li min hat kirin ku Mesîh Îsa, li ser gunehkarekî wek min xerab, sebra xwe ya herheyî nîşan bide, da ku ez bibim mînaka wan ên ku wê ji bo jiyana herheyî baweriya xwe bi wî bînin. 
1TI.1.17	Îcar ji wî Padîşahê herheyî yê ku namire û li çavan xuya nabe, ji Xwedayê tenê re her û her hurmet û rûmet be! Amîn.
1TI.1.18	Ey kurê min Tîmotêyos, ez li gor wan pêxemberîtiyên ku ji pêşî ve li ser te hatibûn kirin, vê tembîhê dispêrim te, da ku tu bi wan tekoşîna qenc bikî 
1TI.1.19	û baweriyê û wijdana qenc biparêzî. Hinekan guh nedan dengê wijdanê, di aliyê baweriyê de xewirîn û çûn. 
1TI.1.20	Hîmenayos û Skender ji van in, min ew dan destê Îblîs, da ku ew hîn bibin çêrî Xwedê nekin.
1TI.2.1	Îcar berî her tiştî ez ji we dixwazim ku ji bo hemû mirovan lava, dua, mehder û spasî bê kirin, 
1TI.2.2	wisa jî ji bo padîşahan û ji bo hemû serweran bikin, da ku em bi hemû tirsa Xwedê û bi rêz û edeb jiyaneke bêhengame û bê teq û req bijîn. 
1TI.2.3	Li ber Xilaskarê me Xwedê ev qenc e û bi dilê wî ye; 
1TI.2.4	ew dixwaze ku hemû mirov xilas bibin û bigihîjin zanîna rastiyê.
1TI.2.5	Çimkî tenê Xwedayek heye û di nav Xwedê û mirovan de jî bi tenê navberkarek heye, ew jî Mesîh Îsayê mirov e, 
1TI.2.6	yê ku xwe ji bo hemûyan kir berdêl. Şahidiya ku di wextê xwe de hatiye dayîn ev e. 
1TI.2.7	Û ez ji bo vê yekê peyvbêj û Şandî hatim kifşkirin – ez rast dibêjim, ez derewan nakim – ku ez ji miletan re bûme mamosteyê bawerî û rastiyê.
1TI.2.8	Loma ez dixwazim ku zilam li her derê destên xwe yên ji guneh bêrî hildin, bê hêrs û bê gotûbêj dua bikin.
1TI.2.9	Bi vî awayî jî bila jin bi wergirtina xwerû, bi şerm û bi edeb xwe bixemilînin, ne bi honandina porê xwe, bi zêr, an duran, an jî bi cilên biha,
1TI.2.10	lê bi kirinên qenc, wek li wan jinan tê, yên ku eşkere dikin ku ew di riya Xwedê de diçin. 
1TI.2.11	Bila jin bêdeng û tam bi guhdanê hîn bibe. 
1TI.2.12	Ez destûrê nadim jinê ku hîn bike, an jî serweriyê li mêran bike, lê bila bêdeng be. 
1TI.2.13	Çimkî pêşî Adem hat afirandin û paşê Hawa. 
1TI.2.14	Adem nehat xapandin, lê jin hat xapandin û sûc kir.
1TI.2.15	Lê eger bi edebê di bawerî, hezkirin û pîroziyê de bimîne, bi anîna zarokan wê xilas bibe.
1TI.3.1	Ev peyv dilsoz e: Eger yek ji dil çavdêriyê bixwaze, ew karekî qenc dixwaze. 
1TI.3.2	Îcar divê çavdêr bêqusûr be, mêrê jinek tenê be, di hedê xwe de, sergiran, birêz, mêvanperwer û di hînkirinê de jêhatî be, 
1TI.3.3	ne bindestê şerabê be, ne zordar be, lê berbiwêr be, ne şerûd be û ji peran hez neke. 
1TI.3.4	Bila ew qenc xweyîtiyê li mala xwe bike, edeba zarokên wî tam be û peyva xwe bi wan bide kirin. 
1TI.3.5	Çimkî eger yek nezane xweyîtiyê li mala xwe bike, ewê çawa xema civîna bawermendan a Xwedê bixwe? 
1TI.3.6	Bila ew ne bawermendekî nû be, da ku qure nebe û wek Îblîs neyê dîwankirin. 
1TI.3.7	Ji bilî vê, divê di nav yên li derve jî navê wî bi qencî derketibe, da ku lome li wî neyên kirin û ew nekeve xefika Îblîs.
1TI.3.8	Wisa jî bila alîkar birêz bin, ne peyvguhêr bin, xwe nedin vexwarina şerabê, li pey qezenca nerast nekevin, 
1TI.3.9	bi wijdana paqij xwediyê sira baweriyê bin. 
1TI.3.10	Û evên ha jî bila pêşî bên ceribandin; eger bêqusûr bin, hingê bila xizmetkariyê bikin. 
1TI.3.11	Bi vî awayî bila jin jî birêz bin, ne buxtanker, lê di hedê xwe de bin û di her tiştî de dilsoz bin.
1TI.3.12	Bila alîkar, mêrê jinek tenê be, qenc xweyîtiyê li mala xwe û li zarokên xwe bike. 
1TI.3.13	Çimkî yên ku xizmetkariya qenc dikin, ji xwe re cihekî qenc û di wê baweriyê de, ku bi Mesîh Îsa ye, cesareteke mezin qezenc dikin.
1TI.3.14	Ez van tiştan bi hêviya ku ezê zû bêm ba te ji te re dinivîsim, 
1TI.3.15	da ku eger ez bi derengî bikevim jî, tu bizanî, divê çawa di mala Xwedê de bê rabûn û rûniştin. Ew, Civîna Xwedayê jîndar e û stûn û hîmê rastiyê ye. 
1TI.3.16	Bêguman, sira jiyana xwedayî mezin e:
1TI.3.16	Ew di bedenê de xuya bû,
1TI.3.16	Ji aliyê Ruh ve rast hat derxistin,
1TI.3.16	Ji aliyê milyaketan ve hat dîtin,
1TI.3.16	Di nav miletan de hat danbihîstin.
1TI.3.16	Di dinyayê de hat bawerkirin
1TI.3.16	Û bi rûmet hat hilkişandin.
1TI.4.1	Ruh bi eşkereyî dibêje ku di demên paşê de, hinek wê ji baweriyê bikevin û guh bidin ruhên xapînok û hînkirinên cinan. 
1TI.4.2	Ew hînkirin ji wan ên ku wijdana wan bi durûtiya derewkaran hatiye daxdan, derdikeve. 
1TI.4.3	Ew nahêlin ku mirov bizewicin û dixwazin ku mirov xwe ji wan xwarinan dûr bixin, yên ku Xwedê afirandine, da ku ew ji aliyê bawermend û rastîzanan ve bi şikirdarî bên standin. 
1TI.4.4	Her tiştê ku Xwedê afirandiye qenc e û eger bi şikirî bê qebûlkirin, ne hewce ye tu tişt bê redkirin, 
1TI.4.5	çimkî ew bi peyva Xwedê û bi duayê, pîroz dibe.
1TI.4.6	Eger tu van tiştan raxî ber çavên birayan, tê bibî xizmetkarekî qenc ê Mesîh Îsa û tê bi wan peyvên baweriyê û bi hîndariya qenc a ku tu li pey çûyî, bêyî xweyîkirin. 
1TI.4.7	Lê xwe ji çîrokên nepak û yên pîrejinan dûr bixe. Xwe di jiyana xwedayî de perwerde bike. 
1TI.4.8	Çimkî îdmana bedenî bi kêrî hindik tiştî tê, lê jiyana xwedayî bi kêrî her tiştî tê; soza wê hem ji bo jiyana vê dinyayê û hem jî ji bo jiyana wê dinyayê heye. 
1TI.4.9	Ev peyv dilsoz e û bi her awayî hêjayî qebûlkirinê ye. 
1TI.4.10	Ji bo vê yekê em dixebitin û li ber xwe didin, çimkî me hêviya xwe bi Xwedayê jîndar ve girêdaye, ku Xilaskarê hemû mirovan e, bi taybetî yê bawermendan e.
1TI.4.11	Van tiştan tembîh bike û hîn bike. 
1TI.4.12	Bila tu kes xortaniya te kêm nebîne, lê tu di peyivînê de, di rabûn û rûniştinê de, di hezkirinê de, di bawerî û dilpakiyê de ji bawermendan re bibe mînak. 
1TI.4.13	Heta ku ez bêm, xwe bidê ku tu ji wan re nivîsarên pîroz bixwînî, şîretan li wan bikî û hîn bikî. 
1TI.4.14	Çaxê rihspiyan destên xwe danîn ser te, diyariyeke ruhanî bi pêxemberîtiyê ji te re hat dayîn. Xemsariyê li wê neke! 
1TI.4.15	Di van tiştan de xîretkêş be û xwe bide wan, da ku pêşveçûna te ji hemûyan re eşkere be. 
1TI.4.16	Hay ji xwe û ji hînkirina xwe hebe. Di nav wan de berdewam bike, çimkî eger tu wisa bikî, tê hem xwe û hem jî guhdarên xwe xilas bikî.
1TI.5.1	Li zilamê pîr nehile, lê wek ku bav e, pê re bide û bistîne. Bi yên xort re wek birayan,
1TI.5.2	bi jinên pîr re wek diyên xwe û bi jinên ciwan re wek xwişkên xwe, bi hemû dilpakiyê bide û bistîne.
1TI.5.3	Qedrê wan jinebiyan bigire yên ku bi rastî jinebî ne. 
1TI.5.4	Lê eger zarok, an neviyên jinebiyekê hebin, bila ew hîn bibin ku pêşî bi maliyên xwe re bi jiyana xwedayî bijîn û deynê dê û bavê xwe li wan vegerînin, çimkî ev yek bi dilê Xwedê ye. 
1TI.5.5	Ya ku bi rastî jinebî ye û tenê maye, wê hêviya xwe bi Xwedê ve girêdaye û şev û roj bi lava û duakirinê berdewam dike. 
1TI.5.6	Lê ya ku xwe dide kêfê, sax be jî mirî ye. 
1TI.5.7	Van tiştan tembîh bike, da ku ew bêqusûr bin. 
1TI.5.8	Lê eger yek li mirovên xwe, bi taybetî li maliyên xwe nenêre, wî bawerî înkar kiriye û ew ji bêbaweran jî xerabtir e.
1TI.5.9	Jinebiya ku emrê wê ne di bin şêst salan re be, mêrek tenê kiribe 
1TI.5.10	û li ser wê bê gotin ku wê karên qenc kirine: Eger wê zarok mezin kiribin, eger mêvan qebûl kiribin, eger lingê pîrozan şuştibe, eger alîkariya tengezaran kiribe û li pey her karên qenc çûbe, bila navê wê di defterê de bê nivîsîn.
1TI.5.11	Lê jinebiyên ku hê ciwan in qebûl neke, çimkî gava ew bi xwestekên xwe ji ba Mesîh tên xirandin, ew dixwazin mêr bikin 
1TI.5.12	û bi vî awayî ew dîwankirina xwe tînin, çimkî soza pêşî şikandine. 
1TI.5.13	Ji vê pê ve ew hîn dibin, torîtorî mal bi mal digerin. Û ne tenê torîtorî digerin, lê dibin pirrbêj, pozê xwe dixin xebata yên din û tiştên ku nayên gotin dibêjin. 
1TI.5.14	Ji bo vê yekê ez dixwazim ku ew jinebiyên ciwan mêr bikin, zarokan bînin û xweyîtiyê li malê bikin, da ku fersendê nedin neyarê baweriyê ku buxtanan bike. 
1TI.5.15	Çimkî ji xwe hin ji rê derketin û li pey Îblîs çûn. 
1TI.5.16	Eger jinebiyên jineke bawermend hebin, bila ew alîkariya wan bike û ji civînê re nebe bar, da ku civîn bikare alîkariya wan ên ku bi rastî jinebî mane bike.
1TI.5.17	Ew rihspiyên ku serweriya qenc dikin, bi taybetî ew ên ku di ber peyivîn û hînkirinê de zehmet dikişînin, bila du qat hêjayî siyanetê bên dîtin. 
1TI.5.18	Çimkî Nivîsara Pîroz dibêje: «Devê gayê ku gêrê dike, girênede»
1TI.5.19	Heta ku ne bi şahidiya dido an sisiyan be, sûcdariya li hember rihspiyekî qebûl neke.
1TI.5.20	Wan ên ku guneh dikin, li ber hemûyan dengê xwe li wan hilde, da ku tirsa yên din jî hebe.
1TI.5.21	Ez li ber Xwedê, li ber Mesîh Îsa û li ber milyaketên bijartî tembîh li te dikim ku tu van tiştan bê alîgirtin biparêzî û tu tiştî ji bo xatir nekî.
1TI.5.22	Destê xwe bi lez daneyne ser tu kesî, ne jî bibe hevparê gunehên hinekên din. Xwe paqij bigire.
1TI.5.23	Êdî tenê avê venexwe, lê ji bo zikê xwe û ji bo nexweşiyên xwe yên ku pirr caran tên, hinek şerab jî bixe nav.
1TI.5.24	Gunehên hin mirovan kifş in û ji berî wan diçin ber dîwanê, lê gunehên hinekan jî li pey wan tên. 
1TI.5.25	Bi vî awayî kirinên qenc jî kifş in û ew ên ku ne kifş in jî nabe ku veşartî bimînin.
1TI.6.1	Hemû yên ku di bin nîrê xulamtiyê de ne, bila axayên xwe tam hêjayî hurmetê hesab bikin, da ku ji navê Xwedê û ji hîndariyê re peyvên xerab neyên gotin. 
1TI.6.2	Ew ên ku axayên wan bawermend in, ji ber ku ew bira ne, bila wan kêm nebînin. Lê bila hê bêtir xizmetê bikin, çimkî yên ku ji vê xizmetkariyê feydê distînin, bawermend û hezkirî ne.
1TI.6.2	Van tiştan hîn bike û şîret bike. 
1TI.6.3	Eger yek tiştekî din hîn bike û qîma xwe bi gotinên Xudanê me Îsa Mesîh ên saxlem û bi hîndariya ku li gor jiyana xwedayî ye neyne, 
1TI.6.4	ew qure ye û tiştekî nizane, lê ew nexweşê gengeşî û devjeniya peyvan e. Çavnebarî, pevçûn, buxtan, gumanên xerab 
1TI.6.5	û devjeniyên bêrawestin ên wan mirovên ku hişê wan xera bûye û ji rastiyê bêpar bûne, ji van tiştan derdikevin. Ew guman dikin ku jiyana xwedayî riya qezencê ye.
1TI.6.6	Lê eger bi qinyatê be, jiyana xwedayî qezenceke mezin e. 
1TI.6.7	Me tiştek neaniye dinyayê û em nikarin tiştekî ji dinyayê bibin jî.
1TI.6.8	Lê eger xwarin û wergirtina me hebe, em bi wan razî bin.
1TI.6.9	Lê ew ên ku dixwazin dewlemend bibin, dikevin ceribandinê, xefikê û pey gelek xwestekên bêhiş û ziyanker, yên ku mirov dixewirînin nav helakbûn û wêranbûnê.
1TI.6.10	Çimkî hezkirina peran çavkaniyeke her cûreyê xerabiyê ye. Hinekan dilê xwe birin vê yekê, ji baweriyê ketin û bi gelek êşan cefa dan xwe bi xwe.
1TI.6.11	Lê tu, ey mirovê Xwedê, ji van tiştan bireve û bikeve pey rastdariyê, jiyana xwedayî, bawerî, hezkirin, ragirtin û nermiyê. 
1TI.6.12	Te li ber gelek şahidan şahidiya qenc da. Tekoşîna qenc a baweriyê bike û wê jiyana herheyî ya ku tu ji bo wê hatiyî gazîkirin bigire. 
1TI.6.13	Li ber Xwedayê ku jiyanê dide hemû afirînan û li ber Mesîh Îsayê ku li ber Pontiyos Pîlatos şahidiya qenc da, ez tembîh li te dikim
1TI.6.14	ku tu vî emrî heta xuyabûna Xudanê me Îsa Mesîh bêleke û bêqusûr bigirî. 
1TI.6.15	Xwedê wê di wextê xwe de wî bide xuyakirin. Ew Desthilatdarê yekta û Pîroz e, Padîşahê padîşahan û Xudanê xudanan e. 
1TI.6.16	Ew bi tenê bêmirin e û di ronahiya ku tu kes nikare nêzîk bibe de rûdine. Û ji mirovan tu kesî ew nedîtiye û nikare bibîne. Hurmet û karîna herheyî ji wî re be! Amîn.
1TI.6.17	Tembîhê li dewlemendên vê dinyayê bike, ku bilind nefirin û hêviya xwe bi dewlemendiya bê ewlehî ve girênedin, lê bila hêviya xwe bi Xwedê ve girêdin, ku her tiştî bi zêdehî dide me, ku em pê şa bibin.
1TI.6.18	Bila ew qenciyê bikin, bi kirinên qenc dewlemend bin, merd û ji bo levakirinê amade bin.
1TI.6.19	Bi vî awayî ewê ji xwe re xezînekê bicivînin ku ji bo dema bê ji wan re bibe bingeheke saxlem, wisa ku ew jiyana rastîn bi dest bixin.
1TI.6.20	Ey Tîmotêyos! Tiştê ku li te hatiye spartin, biparêze. Xwe ji gotinên pûç û nepak û ji hevnegirtiniyên ku bi derew ji wan re «zanîn» tê gotin, bide paş. 
1TI.6.21	Hinekan ev yek dan pêş û ji baweriyê ketin.
1TI.6.21	Kerem li ser we be.
2TI.1.1	Ji Pawlosê ku bi daxwaza Xwedê li gor soza jiyana ku bi Mesîh Îsa ye, Şandiyê Mesîh Îsa ye,
2TI.1.2	ji kurê min ê delal Tîmotêyos re:
2TI.1.2	Ji Bav Xwedê û ji Xudanê me Mesîh Îsa, rehm, kerem û aştî li ser te be.
2TI.1.3	Ez hergav şev û roj di duayên xwe de te tînim bîra xwe û ji Xwedayê ku ez ji bav û kalan ve bi wijdana paqij diperizimê re şikir dikim 
2TI.1.4	Ez hêstirên çavên te tînim bîra xwe û ez bêriya te dikim, da ku dilê min tije şahî bibe. 
2TI.1.5	Ez wê baweriya te ya ji dil tînim bîra xwe, ku pêşî di dilê dapîra te Loyîsê û diya te Evnîkê de bû û ez piştrast im ku di dilê te de ye jî.
2TI.1.6	Ji bo vê yekê ez tînim bîra te, ku tu agirê diyariya Xwedê gur bikî, ku bi destdanîna min a li ser te, ji te re hatiye dayîn. 
2TI.1.7	Çimkî Xwedê ne ruhê tirsonekiyê, lê belê Ruhê karîn, hezkirin û xwegirtinê daye me. 
2TI.1.8	Îcar şerm neke, ku tu ji bo Xudanê me şahidiyê bikî, ne jî ji min şerm bike, ez ê ku di ber wî de girtî me. Lê li gor hêza Xwedê, bi min re ji bo Mizgîniyê tengahiyê bikişîne.
2TI.1.9	Xwedê em xilas kirin,
2TI.1.9	Û ji bo pîroziyê gazî me kir
2TI.1.9	Ne ji ber kirinên me,
2TI.1.9	Lê li gor mebest û kerema xwe.
2TI.1.9	Ev kerem bi destê Mesîh Îsa,
2TI.1.9	Ji beriya destpêka deman ve ji me re hat dayîn.
2TI.1.10	Lê niha ew bi xuyabûna Xilaskarê me
2TI.1.10	Mesîh Îsa eşkere bû; wî mirin betal kir,
2TI.1.10	Jiyan û nemirinî bi Mizgîniyê derxist ber ronahiyê.
2TI.1.11	Ez ji vê Mizgîniyê re peyvbêj, Şandî û mamoste hatime kifşkirin. 
2TI.1.12	Û ji ber vê yekê jî ez vî cefayî dikişînim. Îcar ez şermî nabim, çimkî ez dizanim ku min bi kê baweriya xwe aniye û ez piştrast im, ew dikare tiştê ku spartiye min, heta wê rojê jî biparêze. 
2TI.1.13	Wan peyvên saxlem ên ku te ji min bihîstine, bi bawerî û hezkirina ku bi Mesîh Îsa ye ji xwe re bike mînak. 
2TI.1.14	Wan tiştên qenc ên ku li te hatine spartin, bi Ruhê Pîroz ê ku di dilê me de rûdine, biparêze.
2TI.1.15	Tu dizanî, hemû yên ku di herêma Asyayê de ne, dev ji min berdan; Fûgelos û Hêrmoxênîs jî ji wan in. 
2TI.1.16	Bila Xudan rehma xwe li mala Onîsîforos bike, çimkî wî gelek caran dilê min rihet kir û ji girtîbûna min şerm nekir, 
2TI.1.17	lê gava ku hat Romayê, bi xîretkêşî li min geriya û ez dîtim. 
2TI.1.18	Xudan bike, ku di wê rojê de ew rehmê ji Xudan bibîne. Tu qenc dizanî ku li Efesê wî ji min re çiqas xizmet kir.
2TI.2.1	Îcar kurê min, tu bi wê kerema ku bi Mesîh Îsa ye, bi hêz bibe. 
2TI.2.2	Û wan tiştên ku te li ber gelek şahidan ji min bihîstine, bispêre wan mirovên dilsoz ên ku wê bikarin hînî hinekên din bikin. 
2TI.2.3	Wek leşkerekî qenc ê Mesîh Îsa bi min re tengahiyê bikişîne. 
2TI.2.4	Yê ku leşkeriyê dike, tevli karên vê jiyanê nabe, da ku li wî yê ku ew gazî leşkeriyê kiriye, xweş bê. 
2TI.2.5	Sporvanek jî heta li gor rêbazan nekeve hevbezînê, çelenga serfiraziyê nastîne. 
2TI.2.6	Û cotkarê ku zehmet dikişîne, divê ew pêşî ji berê erdê par bistîne. 
2TI.2.7	Li ser bifikire ku ez çi dibêjim, çimkî Xudan wê di her tiştî de fêmdariyê bide te.
2TI.2.8	Îsa Mesîh bîne bîra xwe, ku ji nav miriyan hat rakirin û ji dûndana Dawid e. Mizgîniya ku ez didim zanîn ev e. 
2TI.2.9	Ji ber vê Mizgîniyê ez wek sûcdarekî hatime girêdan û tengahiyê dikişînim, lê belê peyva Xwedê ne girêdayî ye. 
2TI.2.10	Loma ez ji bo xatirê bijartiyan her tiştî radigirim, da ku ew bi rûmeta herheyî bikevin wê xilasiya ku bi Mesîh Îsa ye. 
2TI.2.11	Ev peyv dilsoz e:
2TI.2.11	Eger em bi wî re mirine,
2TI.2.11	Emê bi wî re bijîn jî.
2TI.2.12	Eger em ragirin,
2TI.2.12	Emê bi wî re padîşahiyê jî bikin.
2TI.2.12	Eger em wî înkar bikin,
2TI.2.12	Ew jî wê me înkar bike.
2TI.2.13	Eger em dilsoz nemînin jî,
2TI.2.13	Ewê dilsoz bimîne,
2TI.2.13	Çimkî ew nikare xwe bi xwe înkar bike.
2TI.2.14	Van tiştan bîne bîra wan û wan li ber Xwedê hişyar bike, da ku li ser peyvan devjeniyê nekin. Feyda vê yekê tune, bi tenê guhdaran hildiweşîne. 
2TI.2.15	Xîretkêşiyê bike ku tu xwe karkerekî bi dilê Xwedê û yekî ku neyê şermkirin pêşkêşî wî bikî; peyva rastiyê rast bi kar bîne. 
2TI.2.16	Xwe ji peyivîna nepak û pûç dûr bixe, çimkî ew ên ku xwe dane vê yekê, wê di jiyana nepakiyê de hê pêşvetir herin 
2TI.2.17	û peyvên wan, wê wek penceşêrê belav bibin. Hîmenayos û Filîtos jî ji wan in.
2TI.2.18	Ew ji rastiyê derketin û dibêjin, ku vejîn êdî çêbûye û baweriya hinekan serobino dikin. 
2TI.2.19	Lê belê bingeha ku Xwedê danî, saxlem disekine û ev mor li ser e: «Xudan, yên xwe nas dike»
2TI.2.20	Di maleke mezin de ne bi tenê firaxên ji zêr û zîv hene, lê yên ji dar û ji herriyê jî hene; hinek ji bo karên birûmet û hinek jî ji bo karên bêrûmet in. 
2TI.2.21	Îcar, eger yek xwe ji wan tiştan paqij bike, ewê bibe firaxeke ji bo karên birûmet, pîrozkirî û ji bo bikaranîna xwediyê xwe xweşkeys û ji bo hemû karên qenc amade. 
2TI.2.22	Ji xwestekên xortaniyê bireve û bi wan ên ku ji dilekî paqij gazî Xudan dikin re li pey rastdarî, bawerî, hezkirin û aştiyê bibeze. 
2TI.2.23	Tu xwe ji munaqeşeyên bêaqil û bêfêm dûr bixe, çimkî tu dizanî ku şer ji wan derdikeve. 
2TI.2.24	Divê xulamê Xudan ji pevçûnê dûr be, lê belê li hember hemûyan nerm be, ji bo hînkirinê jêhatî û bîhnfireh be. 
2TI.2.25	Divê ew bi nermî şîretan li yên dijraber bike, belkî Xwedê fersendê bide wan ku tobe bikin û rastiyê bizanin 
2TI.2.26	û bi ser hişê xwe ve bên, wisa ku ji xefika Îblîsê ku ji bo daxwaza xwe ew girtine, xilas bibin.
2TI.3.1	Lê vê bizane ku di rojên dawîn de wextên dijwar wê bên. 
2TI.3.2	Çimkî mirov wê bibin xwehez, perehez, pesinker, pozbilind, çêrker, neguhdarên dê û bavan, nankor, nepak, 
2TI.3.3	bêdilovanî, bêrehm, buxtankar, çilek, har, neyarên qenciyê, 
2TI.3.4	xayîn, rikdar, qure û wê ji Xwedê bêtir ji kêfê hez bikin. 
2TI.3.5	Wê şiklê jiyana xwedayî nîşan bidin, lê wê hêza wê înkar bikin. Tu xwe ji yên weha dûr bixe. 
2TI.3.6	Yên ku bi qurnazî dikevin nav malan û wan jinên gêjik ên ku bi guneh hatine barkirin û bi her cûreyê xwestekên xerab tên ajotin bindest dikin, ji van in. 
2TI.3.7	Ew jinên gêjik hergav hîn dibin, lê tu caran nikarin bigihîjin zanîna rastiyê. 
2TI.3.8	Çawa Yanîs û Yambrîs li ber Mûsa rabûn, wisa jî ev mirov li dijî rastiyê radiwestin. Fikrên van mirovên ha xera bûne û di baweriyê de hatine redkirin.
2TI.3.9	Lê ew gelekî pêşve naçin, çimkî bêfêmiya wan jî wê ji hemûyan re kifş bibe, çawa ya wan herduyan jî kifş bû.
2TI.3.10	Lê haya te ji hînkirina min, rabûn û rûniştina min, mebesta min, baweriya min, bîhnfirehî û hezkirina min, ragirtina min, 
2TI.3.11	tengahî û cefayên min heye. Tu dizanî li Entakyayê, li Qonyayê, li Lîstrayê çi tişt hatin serê min. Min di çi cefayan de ragirt! Lê Xudan ez ji hemûyan rizgar kirim.
2TI.3.12	Erê, hemû yên ku dixwazin bi Mesîh Îsa re jiyana xwedayî bijîn, wê tengahiyê bikişînin.
2TI.3.13	Lê mirovên xerab û derewîn wê di xerabiyê de hê bêtir pêşve herin, wê bixapînin û bên xapandin. 
2TI.3.14	Lê heçî tu yî, tu di nav wan tiştên ku tu hîn bûyî û te qenc bawerî bi wan aniye de bimîne. Çimkî tu dizanî tu ji kê û kê hîn bûyî. 
2TI.3.15	Tu ji zaroktiya xwe ve bi Nivîsarên Pîroz dizanî û ew dikarin te şehreza bikin, da ku tu bi baweriya ku bi Mesîh Îsa ye xilas bibî. 
2TI.3.16	Tevahiya Nivîsara Pîroz ji bîhna Xwedê ye û ji bo hînkirin, lêhilatin, rastkirin û ji bo perwerdekirina di riya rastdariyê de bi kêr tê, 
2TI.3.17	da ku mirovê Xwedê, ji bo her karê qenc bêkêmahî û rapêçandî be.
2TI.4.1	Îcar ez li ber Xwedê û li ber Mesîh Îsayê ku wê dîwana mirî û zindiyan bike û ji bo xatirê hatina wî û Padîşahiya wî tembîh li te dikim: 
2TI.4.2	Peyva Xwedê bide bihîstin, bi dem û bê dem li ser wê bisekine, bi hemû bîhnfirehî û hînkirinê hişyar bike, dengê xwe li wan hilde û cesaretê bide wan. 
2TI.4.3	Çimkî wext wê bê ku nexwazin guhê xwe bidin hîndariya saxlem, lê ewê di cihê vê de li gor xwestekên xwe, ji xwe re gelek mamosteyan bicivînin, yên ku tiştên li guhên wan xweş bên hîn bikin. 
2TI.4.4	Îcar ewê guhên xwe ji rastiyê bizivirînin û bikevin pey çîrokan. 
2TI.4.5	Lê heçî tu yî, tu di her tiştî de li ser hişê xwe be, di tengahiyê de sebir bike, karê mizgînvaniyê bike, xizmeta xwe bibe serî.
2TI.4.6	Çimkî ji xwe ez dibim gorî û wextê çûyîna min hatiye. 
2TI.4.7	Min tekoşîna qenc kir, min hevbezîna xwe qedand û min bawerî parast. 
2TI.4.8	Û niha taca rastdariyê ji bo min amade ye, ku dadgerê dadperwer Xudan, wê rojê wê bide min û ne tenê min, lê wê bide wan hemûyan jî yên ku bêriya xuyabûna wî dikin.
2TI.4.9	Bilezîne ku tu bêyî ba min. 
2TI.4.10	Çimkî Dîmas ji vê dinyayê hez kir û dev ji min berda, çû Selanîkê. Kireskîs çû Galatyayê, Tîtos jî çû Dalmetyayê. 
2TI.4.11	Tenê Lûqa li ba min e. Marqos hilde û bi xwe re bîne, çimkî ew ji bo xizmetê bi kêrî min tê. 
2TI.4.12	Min Tixîkos şand Efesê. 
2TI.4.13	Gava ku tu bêyî, wî ebayê ku min li Troyayê li ba Karpos hiştiye, bi xwe re bîne, wisa jî nivîsarên lihevpêçayî, bi taybetî yên çermîn. 
2TI.4.14	Skenderê sifirker gelek xerabî li min kir. Xudan wê li gor kirinên wî bide wî. 
2TI.4.15	Tu jî hay ji wî hebe, çimkî ew gelek li hember gotina me rabû.
2TI.4.16	Di parastina min a pêşî de tu kesî pişta min negirt, hemûyan ez tenê hiştim. Bila ev yek ji wan re guneh neyê hesabkirin! 
2TI.4.17	Lê Xudan li ba min rawesta û hêz da min, da ku bi saya min Mizgînî bi tevahî bê gotin û hemû milet bibihîzin. Îcar ez ji devê şêr rizgar bûm. 
2TI.4.18	Xudan wê min ji her tiştê xerab rizgar bike û ji bo Padîşahiya xwe ya ezmanî xilas bike. Rûmet her û her ji wî re be. Amîn.
2TI.4.19	Silavan li Priskîla û Akîlas û herweha li mala Onîsîforos jî bike. 
2TI.4.20	Erastos li Korîntê ma, Trofîmos jî min li Mîletosê nexweş hişt. 
2TI.4.21	Bilezîne ku tu beriya zivistanê bêyî. Eybûlos, Pûdês, Lînos, Klawdiya û hemû bawermend silavan li te dikin. 
2TI.4.22	Xudan bi ruhê te re be. Kerem li ser we be.
TIT.1.1	Ji Pawlosê xulamê Xwedê û Şandiyê Îsa Mesîh: Ji bo baweriya bijartiyên Xwedê û zanîna rastiya bi jiyana xwedayî ve girêdayî ye, ez hatime gazîkirin. 
TIT.1.2	Ev ji hêviya jiyana herheyî tê. Xwedayê ku derewan nake, ji beriya destpêka deman ve jiyana herheyî soz da 
TIT.1.3	û di wextê xwe de bi danezana peyva xwe eşkere kir. Li gor emrê Xilaskarê me Xwedê xizmeta belavkirina vê daxuyaniyê bi ewlehî ji min re hat dayîn.
TIT.1.4	Ji Tîtos re, ku di baweriya me ya hevpar de kurê min ê rast e:
TIT.1.4	Kerem û aştî ji Bav Xwedê û ji Xilaskarê me Mesîh Îsa li ser te be.
TIT.1.5	Min ji bo vê yekê tu li Girîtê hiştî, da ku tu kêmahiyan sererast bikî û wek ku min ji te re gotiye tu di her bajarî de rihspiyan rakî. 
TIT.1.6	Divê rihspî bêqusûr be, mêrê jinek tenê be, zarokên wî bawermend bin û navê wan bi bêedebî û bi neguhdarî derneketibe. 
TIT.1.7	Çimkî çavdêrekî ku şahneyê Xwedê be, divê bêqusûr be, xwe dernexe pêş, zû hêrs nebe, ne bindestê şerabê be, ne zordar be, li pey qezenca ne rast nekeve; 
TIT.1.8	lê divê mêvanperwer be, xêrxwaz be, sergiran be, dadperwer be, pak be, bikare nefsa xwe, 
TIT.1.9	ji dil û can wek ku hatiye hînkirin, bi peyva dilsoz ve girêdayî be; da ku hem di hîndariya saxlem de perwerdekar be û hem jî bikare şaşiyên ên ku li hember derdikevin derew derxe.
TIT.1.10	Gelek mirovên serhişk, kelkelo û xapînok jî hene; bi taybetî yên ku ji nav Cihûyan hatin. 
TIT.1.11	Divê devê wan bê girtin, çimkî ew ji bo qezenca xwe ya qirêjî tiştên ku divê neyên hînkirin, hîn dikin û malan bi tevahî xera dikin. 
TIT.1.12	Yekî ji wan, pêxemberekî wan gotiye: «Girîtî hergav derewkar in, cenawirên xerab û tiralên xwera ne.» 
TIT.1.13	Ev şahidî rast e. Ji ber vê yekê bi hişkî dengê xwe li wan hilde, da ku ew di baweriyê de saxlem bin. 
TIT.1.14	Tu guhê xwe nede çîrokên Cihûyan û emrên wan ên ku rastiyê red dikin. 
TIT.1.15	Ji paqijan re her tişt paqij e, lê ji nepakan û bêbaweran re tu tişt ne paqij e; hem hişê wan û hem jî wijdana wan nepak bûye. 
TIT.1.16	Bi eşkereyî dibêjin ku ew Xwedê nas dikin, lê ew bi kirinên xwe wî înkar dikin. Ew lewitî ne, neguhdar in û ji bo her karê qenc bêkêr in.
TIT.2.1	Lê heçî tu yî, çi li hîndariya saxlem tê, tu wê bêje. 
TIT.2.2	Ji zilamên pîr re bêje bila di hedê xwe de bin, giran û sergiran bin û di bawerî, hezkirin û bîhnfirehiyê de saxlem bin. 
TIT.2.3	Bi vî awayî, ji jinên pîr re jî bêje ku bila ew di kirinên xwe de hurmetkar bin. Bila ne buxtanê bikin û ne jî bibin bindestê şerabê, bila ya qenc hîn bikin. 
TIT.2.4	Bi vî awayî bila jinên ciwan terbiye bikin, ku ji mêrê xwe û zarokên xwe hez bikin, 
TIT.2.5	sergiran bin, dilpak bin, mala xwe baş îdare bikin, qenc bin û bi ya mêrê xwe bikin, da ku çêrî peyva Xwedê neyê kirin.
TIT.2.6	Bi vî awayî, şîretan li xortan jî bike ku sergiran bin. 
TIT.2.7	Di her tiştî de ji bo kirinên qenc bibe mînak. Di hînkirina xwe de durust û giran be, 
TIT.2.8	bila tu kes nekare rexne li peyva te bigire, wisa ku yên li hember me ne, şermî bibin û tiştekî xerab ê ku li ser me bêjin tunebe. 
TIT.2.9	Ji xulaman re bêje ku bi ya axayên xwe bikin û di her tiştî de li wan xweş bên û bersîva wan nedin. 
TIT.2.10	Nedizin, dilsoziyeke tam û baş nîşan bidin, da ku di her tiştî de hînkirina Xilaskarê me Xwedê bê xemilandin.
TIT.2.11	Çimkî kerema Xwedê ya ku ji hemû mirovan re xilasiyê tîne, xuya bû 
TIT.2.12	û me perwerde dike ku em nepakiyê û xwestekên dinyayê red bikin û rast, sergiran û bi tirsa Xwedê li vê dinyayê bijîn 
TIT.2.13	û li benda hêviya pîroz û xuyabûna rûmeta Xwedayê mezin û Xilaskarê xwe Îsa Mesîh bimînin. 
TIT.2.14	Wî xwe ji bo me feda kir, da ku me ji her neheqiyê rizgar bike û ji xwe re paqij bike û bike gelê ku ji bo kirinên qenc bi xîret e. 
TIT.2.15	Bi hemû desthilatiyê van tiştan hîn bike, wan bişidîne û bala wan bikişîne ser sûcê wan. Bila tu kes te kêm nebîne.
TIT.3.1	Bîne bîra wan ku desthilatiya serok û hukûmetan qebûl bikin, bi ya wan bikin û ji bo her karê qenc amade bin. 
TIT.3.2	Bila çêrî kesî nekin, şerûd nebin, nerm bin û ji hemû mirovan re berbiwêr bin. 
TIT.3.3	Çimkî demekê em bi xwe jî bêfêm, neguhdar, xapiyayî, xulamên kêf û xwestekên cûr bi cûr bûn. Me jiyana xwe bi xerabî û çavnebariyê derbas dikir; her kesî ji me nefret dikir û cênika me jî ji hev diçû. 
TIT.3.4	Lê çaxê ku qencî û hezkirina Xilaskarê me Xwedê xuya bû, 
TIT.3.5	wî em, ne ji ber kirinên rast ên ku me kirine, lê li gor rehma xwe, em bi şuştina jinûveçêbûnê û bi nûkirina Ruhê Pîroz xilas kirin. 
TIT.3.6	Xwedê, bi destê Xilaskarê me Îsa Mesîh, ew Ruh bi zêdehî bi ser me de rijand, 
TIT.3.7	da ku bi kerema wî em rastdar derkevin û li gor wê hêviyê em bibin wêrisên jiyana herheyî. 
TIT.3.8	Ev peyv dilsoz e.
TIT.3.8	Ez dixwazim ku tu li ser van tiştan rawestî, da ku yên bawerî bi Xwedê tînin, girîngiyê bidin kirinên qenc. Ev tişt ji bo mirovan qenc û bi kêr in. 
TIT.3.9	Lê tu xwe ji devjeniyên bêaqil, navnameyên malbatî, şer û pevçûnên li ser Şerîetê dûr bixe. Çimkî ev bêkêr û pûç in. 
TIT.3.10	Piştî ku te carek du caran şîret kir, xwe ji mirovê cudaker dûr bixe. 
TIT.3.11	Tu dizanî ku yekî weha ji rê derketiye, gunehkar e û wî bi xwe, xwe sûcdar derxistiye.
TIT.3.12	Gava ez Artemas an Tixîkos bişînim ba te, bilezîne, da ku tu bêyî Nîkopolîsê ba min. Çimkî min biryar da ku ez zivistanê li wir derbas bikim. 
TIT.3.13	Xîret bike, Zênasê qanûnzan û Apolos bi rê bixe, hay jê hebe ku tu kêmahiya wan nebe. 
TIT.3.14	Bila yên me jî hîn bibin ku xwe bidin kirinên qenc, da ku ji bo hewcedariyên pêwist bikarin bidin û bêber nemînin.
TIT.3.15	Hemû yên ku bi min re ne silavan li te dikin. Silavan li wan ên ku di baweriyê de ji me hez dikin, bike. Kerem li ser we hemûyan be.
PHM.1.1	Ji Pawlosê ku di ber Mesîh Îsa de girtî ye û birayê me Tîmotêyos,
PHM.1.1	ji hevalkarê me yê hezkirî Filêmon re, 
PHM.1.2	ji xwişka me Afiya, ji hevalleşkerê me Arxîpos û ji civîna li mala we re:
PHM.1.3	Ji Bavê me Xwedê û ji Xudan Îsa Mesîh, kerem û aştî li ser we be.
PHM.1.4	Gava ku ez te di duayên xwe de tînim bîra xwe, ez hergav ji Xwedayê xwe re şikir dikim. 
PHM.1.5	Çimkî ez li ser hezkirina te ya ji bo hemû pîrozan û baweriya te ya bi Xudan Îsa dibihîzim. 
PHM.1.6	Duaya min ew e ku ew hevpariya ruhanî ya ku ji baweriya te tê, bandûra xwe nîşan bide, da ku tu bi Mesîh hemû qenciyê bizanî. 
PHM.1.7	Hezkirina te gelek şahî û han da min. Çimkî dilê pîrozan bi saya te rihetî dît, ey birayê min.
PHM.1.8	Ji bo vê yekê, bi ser ku pirr cesareta min bi Mesîh heye ku ez, ya lazim li te emir bikim jî, 
PHM.1.9	ez dixwazim ji bo xatirê hezkirinê ji te hêvî bikim. Ez Pawlos, zilamekî navsere û niha jî di ber Mesîh Îsa de girtî, 
PHM.1.10	ez ji bo kurê xwe Onîsîmos ji te hêvî dikim ku ez di dema girtîbûna xwe de jê re bûm bav.
PHM.1.11	Demekê ew ji bo te bêkêr bû, lê niha ew hem ji bo min û hem jî ji bo te bi kêr e. 
PHM.1.12	Ez wî, yanî dilê xwe, ji te re bi şûn ve dişînim. 
PHM.1.13	Min dixwest ku ez wî li ba xwe bihêlim, da ku ew di vê dema ku ez ji ber Mizgîniyê girêdayî me, di cihê te de ji min re xizmetê bike. 
PHM.1.14	Lê min nexwest ku ez bê dilê te tiştekî bikim, da ku qenciya te bi dil be, ne ku ji mecbûrî be. 
PHM.1.15	Belkî jî sedemê ku ew demekê ji te dûr ket ev bû, ku ew her û her bibe yê te. 
PHM.1.16	Ji niha û pê ve, ew êdî ne wek xulamekî ye, lê ji xulamekî hêjatir, birayekî hezkirî ye; bi taybetî ji bo min, lê bêtir ji bo te, hem bi mirovî û hem jî di baweriya Xudan de.
PHM.1.17	Îcar, eger tu min hevparê xwe dihesibînî, wî wek min qebûl bike. 
PHM.1.18	Eger wî di tiştekî de neheqî li te kiribe, an deyndar be, vê li ser hesabê min binivîse. 
PHM.1.19	Ez Pawlos, ez vê bi destê xwe dinivîsim: Ezê li te vegerînim – ez ji te re nebêjim ku tu xwe bi xwe jî deyndarê min î. 
PHM.1.20	Erê birayê min, bila ji bo Xudan ev feyda min ji te hebe: Ji bo xatirê Mesîh dilê min rihet bike.
PHM.1.21	Ji ber ku ez piştrast im, ku tê bi ya min bikî, ez ji te re dinivîsim û dizanim ku tê ji gotinên min zêdetir jî bikî. 
PHM.1.22	Di vê navê de, ji bo min cihekî amade bike. Çimkî ez hêvî dikim ku ezê bi duayên we ji we re bêm bexişandin.
PHM.1.23	Êpafrasê ku bi min re di ber Mesîh Îsa de girtî ye silavan li te dike. 
PHM.1.24	Hevalkarên min Marqos, Erîstarxos, Dîmas û Lûqa jî silavan li te dikin. 
PHM.1.25	Kerema Xudan Îsa Mesîh bi ruhê we re be.
HEB.1.1	Di demên berê de Xwedê gelek caran û bi gelek awayan, bi rêberiya pêxemberan ji bav û kalan re gotiye. 
HEB.1.2	Lê di van rojên dawîn de, ew bi Kurê xwe yê ku ew kiriye wêrisê her tiştî û bi destê wî erd û ezman çêkirine, ji me re peyivî. 
HEB.1.3	Ew şewqa rûmeta Xwedê û xuyabûna rastîn a cewhera wî ye. Ew her tiştî bi peyva xwe ya hêzdar hildigire. Piştî ku wî paqijbûna gunehan pêkanî, ew li jorê, li milê Yê Mezin ê rastê rûnişt. 
HEB.1.4	Navê ku wî mîras standiye ka çiqas di ser yê milyaketan re ye, ew jî ewqas ji wan bilindtir bû.
HEB.1.5	Çimkî ma Xwedê ji kîjan milyaketî re kengê gotiye:
HEB.1.5	«Tu Kurê min î,
HEB.1.5	Îro tu ji min re bûyî.»
HEB.1.5	An jî:
HEB.1.5	«Ezê ji wî re bibim Bav
HEB.1.5	Û ewê ji min re bibe Kur.»
HEB.1.6	Îcar çaxê Xwedê yê nixurî anî dinyayê, weha got:
HEB.1.6	«Bila hemû milyaketên Xwedê biperizin wî.»
HEB.1.7	Ji bo milyaketan jî Xwedê dibêje:
HEB.1.7	«Ew milyaketên xwe dike ba
HEB.1.7	Û xizmetkarên xwe dike pêta êgir.»
HEB.1.8	Lê ji bo Kur ew weha dibêje:
HEB.1.8	«Ya Xwedê, textê te herheyî û heta hetayê ye.
HEB.1.8	Gopalê padîşahiya te gopalê dadperweriyê ye.
HEB.1.9	Te ji rastiyê hez kir û ji neheqiyê nefret kir,
HEB.1.9	Ji ber vê yekê Xwedê, Xwedayê te,
HEB.1.9	Tu bi rûnê şahiyê ji hevalên te bêtir bilind kirî.»
HEB.1.10	Û li dereke din:
HEB.1.10	«Ya Xudan, di destpêkê de
HEB.1.10	Te bingeha erdê danî
HEB.1.10	Û ezman jî karên destê te ne.
HEB.1.11	Ewê wêran bibin, lê tê bimînî,
HEB.1.11	Ew hemû wê wek cilan kevin bibin.
HEB.1.12	Tê wan wek xiftan li hev bipêçî û
HEB.1.12	Ewê wek cilan bên guhertin.
HEB.1.12	Lê tu hergav eynî yî
HEB.1.12	Û salên te xilas nabin.»
HEB.1.13	Lê Xwedê ji kîjan milyaketî re kengê gotiye:
HEB.1.13	«Li milê min ê rastê rûne,
HEB.1.13	Heta ku ez dijminên te
HEB.1.13	Bikim pêgeha lingên te.»
HEB.1.14	Ma hemû milyaket ne ruhên xizmetkar in ku ji bo xizmeta wan ên ku wê xilasiyê mîras bistînin hatine şandin?
HEB.2.1	Ji ber vê yekê divê em hê zêdetir bala xwe bidin tiştên ku me bihîstine, da ku em averê nebin. 
HEB.2.2	Çimkî eger peyva ku bi rêberiya milyaketan hatiye gotin qayîm bûbe û her sûc û neguhdariyê cezayê ku heq kiriye standibe, 
HEB.2.3	eger em li ber vê xilasiya evqas mezin xemsar bin, emê çawa birevin û xilas bibin? Di destpêkê de Xudan ev xilasî da zanîn û ji aliyê yên ku ew bihîstine ve ji me re rast hat deranîn. 
HEB.2.4	Xwedê jî ji vê re bi nîşanan, bi karên mezin û kerametên cûr bi cûr û bi diyariyên Ruhê Pîroz ên ku li gor daxwaza xwe belav kirine, şahidî kir.
HEB.2.5	Xwedê, wê dinya bê ya ku em li ser dipeyivin, bi milyaketan ve girê neda. 
HEB.2.6	Lê yekî li derekê gotiye û şahidî kiriye:
HEB.2.6	«Mirov çi ye ku tu bînî bîra xwe,
HEB.2.6	An jî kurê mirov çi ye ku tu xema wî bixwî?
HEB.2.7	Te ew ji bo demekê ji milyaketan nizimtir kir,
HEB.2.7	Te taca rûmet û siyanetê da serê wî.
HEB.2.8	Te her tişt xist bin lingên wî.»
HEB.2.8	Îcar gava ku Xwedê her tişt xist bin lingên wî, tu tiştê ku nexist bin lingên wî nehişt. Lê niha em hê nabînin ku her tişt ketiye bin lingên wî. 
HEB.2.9	Lê em Îsayê ku ji ber cefayê mirinê taca rûmet û siyanetê wergirtiye, dibînin. Ew ji bo demekê ji milyaketan hat nizimtir kirin, da ku bi kerema Xwedê ji bo her kesî mirinê tam bike. 
HEB.2.10	Li ber Xwedayê ku her tişt ji bo wî ye û pê çêbûye baştir bû ku pêşengê xelasiyê bi cefayan bigihanda tekûziyê, da ku wî gelek kur bigihandana rûmetê. 
HEB.2.11	Çimkî yê ku pîroz dike û yên ku tên pîrozkirin, hemû ji Yekî ne. Ji ber vê yekê Îsa şerm nake ku ji wan re bêje ‹bira› 
HEB.2.12	û dibêje:
HEB.2.12	«Ezê navê te ji birayên xwe re bêjim,
HEB.2.12	Di nav civînê de ezê bi lavijeyan pesnê te bidim.»
HEB.2.13	û weha jî dibêje:
HEB.2.13	«Ezê ewlehiya xwe bi wî bînim.»
HEB.2.13	û weha jî:
HEB.2.13	«Va me, ez û zarokên ku Xwedê dane min!»
HEB.2.14	Loma çawa ku zarok xwîn û goşt in, ew bi xwe jî wisa di eynî tiştan de bû hevpar; da ku ew wî yê ku xwediyê hêza mirinê ye, yanî Îblîs, bi mirinê betal bike 
HEB.2.15	û wan ên ku di hemû jiyana xwe de bi tirsa mirinê bûne xulam, azad bike. 
HEB.2.16	Çimkî, bêguman ew ne alîkariya milyaketan, lê belê alîkariya dûndana Birahîm dike. 
HEB.2.17	Loma diviya di her tiştî de bibûya mîna birayên xwe, wisa ku ew li ber Xwedê Serokkahînekî dilovan û ewledar be, da ku gunehên gel bide bexişandin. 
HEB.2.18	Ji ber ku ew bi cefakişandinê hat ceribandin, ew dikare bê hawara wan ên ku tên ceribandin.
HEB.3.1	Ji ber vê yekê, ey birayên pîroz û hevparên gazîkirina ezmanî, bala xwe bidin Îsayê ku Şandî û Serokkahînê şahidiya me ye. 
HEB.3.2	Wek ku Mûsa ji tevahiya mala Xwedê re dilsoz bû, Îsa ji yê ku ew daniye ser kar re dilsoz e.
HEB.3.3	Ka çawa siyaneta yê ku xanî ava kiriye di ser ya xênî re ye, wisa jî Îsa ji Mûsa bêtir hêjayî rûmeta mezin hat dîtin. 
HEB.3.4	Çimkî her xanî ji aliyê yekî ve tê avakirin, lê avakarê her tiştî Xwedê ye. 
HEB.3.5	Rast e, Mûsa, ji bo şahidiya wan tiştan bike, ku wê piştre bihatana gotin, di tevahiya mala Xwedê de wek xizmetkarekî dilsoz bû. 
HEB.3.6	Lê Mesîh bi Kurîtî li ser mala Xwedê dilsoz bû. Û eger em cesareta xwe û pesindana ku ji hêviya me tê hişk bigirin, mala wî em in.
HEB.3.7	Loma, wek ku Ruhê Pîroz dibêje:
HEB.3.7	«Eger îro hûn dengê wî bibihîzin,
HEB.3.8	Dilê xwe hişk nekin,
HEB.3.8	Wek wê roja ku bav û kalên we serî hildan
HEB.3.8	Gava ku li çolê hatibûn ceribandin,
HEB.3.9	Li wir bav û kalên we ez ceribandim û sihêtî kirim
HEB.3.9	Bi ser ku çil salan kirinên min dîtin.
HEB.3.10	Ji ber vê yekê ez ji wî nifşî xeyidîm.
HEB.3.10	Û min got: ‹Ew hergav di dil de varî dibin.›
HEB.3.10	Û wan riyên min nezanîn.
HEB.3.11	Wek ku min di hêrsa xwe de sond xwar:
HEB.3.11	Ew tu caran nakevin rihetiya min.»
HEB.3.12	Birano, hay ji xwe hebin ku bi tu kesî ji we re dilekî xerab û bêbawer ê ku we ji Xwedayê jîndar bizivirîne, peyda nebe. 
HEB.3.13	Lê belê heta roja ku jê re dibêjin «îro» heye, her roj hevdû bişidînin, da ku dilê tu kesî ji we bi xapandina guneh hişk nebe. 
HEB.3.14	Çimkî em bûne hevparên Mesîh, lê bi tenê em ewlehiya xwe ya destpêkê heta dawiyê hişk bigirin. 
HEB.3.15	Çawa ku hatiye gotin:
HEB.3.15	«Eger îro hûn dengê wî bibihîzin
HEB.3.15	Dilê xwe hişk nekin wek wê roja ku bav û kalên we serî hildan.»
HEB.3.16	Îcar ew kî bûn, ku bihîstin û serî hildan? Ma ne ew hemû bûn ên ku bi rêberiya Mûsa ji Misrê derketin? 
HEB.3.17	Û Xwedê çil salan ji kê xeyidî? Ma ne ji wan ên ku guneh kirin û bedena wan li çolê ket? 
HEB.3.18	Û ji neguhdaran pê ve, ma Xwedê ji bo kê sond xwar ku ew nekevin rihetiya wî?
HEB.3.19	Îcar em dibînin ku wan ji ber bêbaweriya xwe nekarîn bikevinê.
HEB.4.1	Ji bo vê yekê, madem ku soza ketina nav rihetiya wî hê heye, em bitirsin ku yek ji we ji wê bi paş ve mayî xuya nebe. 
HEB.4.2	Çimkî, wek ku Mizgînî ji wan re hat dayîn, ji me re jî hat dayîn. Lê belê peyva ku bihîstin bi kêrî wan nehat, çimkî yên ku peyv bihîstibûn, bi baweriyê ve nekirin yek. 
HEB.4.3	Lê em ên ku me bawer kirine, emê bikevin wê rihetiyê, çawa ku Xwedê gotiye:
HEB.4.3	«Wek ku min di hêrsa xwe de sond xwar:
HEB.4.3	Ew tu caran nakevin rihetiya min.»
HEB.4.3	Lê karên wî ji damezrandina dinyayê ve xilas bûne. 
HEB.4.4	Çimkî wî di derekê de li ser roja heftan weha gotiye: «Di roja heftan de Xwedê ji hemû kirinên xwe bîhna xwe veda.»
HEB.4.5	Û li vê derê dîsa dibêje: «Ew tu caran nakevin rihetiya min.»
HEB.4.6	Îcar yên ku berê Mizgînî bihîstibûn, ji ber ku bi ya wê nekirin, neketin rihetiyê. Lê belê ketina vê rihetiyê ji bo hinekan hê parastî ye. 
HEB.4.7	Loma piştî demeke dirêj Xwedê bi devê Dawid dibêje «îro» û careke din rojekê destnîşan dike. Wek ku berî niha hatiye gotin:
HEB.4.7	«Eger îro hûn dengê wî bibihîzin,
HEB.4.7	Dilê xwe hişk nekin.»
HEB.4.8	Çimkî eger Yêşû rihetî dabûya wan, Xwedê piştre li ser rojeke din nedigot. 
HEB.4.9	Nexwe, ji bo gelê Xwedê rihetiyeke roja Şemiyê dimîne. 
HEB.4.10	Wek ku Xwedê ji kirinên xwe bîhna xwe veda, yê ku dikeve nav rihetiya Xwedê jî ji kirinên xwe bi xwe bîhna xwe vedide.
HEB.4.11	Loma ji bo ku tu kes bi eynî cûreyê neguhdariyê nekeve, em xîretkêşiyê bikin, da ku em bikevin wê rihetiyê.
HEB.4.12	Peyva Xwedê jîndar û bi bandûr e. Ji her şûrê dudev hê tûjtir e. Û heta can û ruh, hem jî movik û mejî ji hev veqetîne, lê diçe; dîwana niyet û ramanên dil dike. 
HEB.4.13	Tu afirîn tune ku ji wî veşartî ye. Lê her tişt li ber çavê yê ku divê em hesab bidinê tazî û vekirî ye.
HEB.4.14	Loma, madem ku Serokkahînê me yê mezin ê ku di ezmanan re derbas bûye, Kurê Xwedê Îsa heye, em wê baweriya ku em eşkere dikin hişk bigirin. 
HEB.4.15	Çimkî Serokkahînê me ne wisa ye ku di qelsiyên me de nekare hevpariya dilîniya me bike, lê guneh ne tê de bi her awayî wek me hatiye ceribandin. 
HEB.4.16	Loma em bi cesaret nêzîkî textê keremê bibin, da ku rehm li me bibe û ji bo dema ku em hewcedarê alîkariyê bin, em keremê bibînin.
HEB.5.1	Her Serokkahîn ji nav mirovan tê bijartin û ji bo wan li ser tiştên ku li ber Xwedê tên kirin, tê danîn, da ku ji bo gunehan diyarî û goriyan pêşkêş bike. 
HEB.5.2	Ew dikare bi nermî, bi nezan û bi averêbûyiyan re bide û bistîne, çimkî ew bi xwe jî bi qelsiyan hatiye rapêçan. 
HEB.5.3	Ji ber vê yekê, wek ku ji bo gel dike, ew deyndar e ku ji bo xwe jî di ber gunehan de goriyan pêşkêş bike.
HEB.5.4	Tu kes ji xwe bi xwe nikare vê rûmetê bistîne, lê bi tenê ewê ku wek Harûn ji aliyê Xwedê ve tê gazîkirin, distîne.
HEB.5.5	Bi vî awayî Mesîh jî ji bo ku bibe Serokkahîn xwe bi xwe bilind nekir, lê belê Xwedê ew bilind kir û jê re got:
HEB.5.5	«Tu Kurê min î,
HEB.5.5	Îro tu ji min re bûyî.»
HEB.5.6	Çawa ku ew di dereke din de jî dibêje:
HEB.5.6	«Li gor pergala Melkîsedek,
HEB.5.6	Tu her û her kahîn î.»
HEB.5.7	Îsa di jiyana xwe ya li ser erdê de bi gazî û hawar, bi hêstirên çavan dua û lavan pêşkêşî wî kir, ku dikarî ew ji mirinê xilas bikira û ji ber xwedêtirsiya xwe hatibû bihîstin.
HEB.5.8	Bi ser ku Kur bû jî, ji cefayên ku kişandin hînî guhdanê bû. 
HEB.5.9	Gava ku gihîşt bêkêmahîtiyê, ji hemûyên ku bi ya wî dikin re bû sedema xilasiya herheyî. 
HEB.5.10	Ji aliyê Xwedê ve, li gor pergala Melkîsedek bi serokkahîntî hat navkirin.
HEB.5.11	Gelek tişt hene ku em li ser vê yekê bêjin; lê ji ber ku guhên we giran bûne, şîrovekirina wan zehmet e. 
HEB.5.12	Diviya ku heta niha hûn bibûna mamoste, lê belê dîsa hewcedariya we heye ku yek dersên pêşî yên peyva Xwedê hînî we bike. Ne xwarina giran, lê belê hûn hê hewcedarê şîr in. 
HEB.5.13	Îcar her kesê ku bi şîr tê xweyîkirin, di peyva rastdariyê de bêtecrûbe ye; çimkî zarok e. 
HEB.5.14	Lê xwarina giran ji bo yên gihîştî ye. Têgihîştina wan bi karanînê hatiye perwerdekirin, da ku qencî û xerabiyê ji hev derxin.
HEB.6.1	Ji ber vê yekê em hîndariya pêşî ya li ser Mesîh bihêlin, ber bi bêkêmahîtiyê ve pêşve herin. Û em dîsa bingeha wan tiştan daneynin: Vegerîna ji karên mirî, baweriya bi Xwedê, 
HEB.6.2	hîndariya imadkirinê, destdanînserî, vejîna miriyan û dîwana herheyî. 
HEB.6.3	Xwedê destûrê bide, emê vê bikin. 
HEB.6.4	Çimkî yên ku carekê hatine ronahîkirin, ji diyariya ezmanî tam kirine, ji Ruhê Pîroz par standine, 
HEB.6.5	qenciya peyva Xwedê û hêzên dinya ku bê tam kirine 
HEB.6.6	û bi ser wan de ji rê derketine, êdî ji bo wan çênabe ku dîsa ji bo tobekirinê bên nûkirin. Çimkî ew ji bo xwe Kurê Xwedê ji nû ve xaç dikin û bêsiyanet dikin. 
HEB.6.7	Çimkî axa ku gelek caran baran li ser dibare û têr dibe û ji bo kê were çandin berên bi kêr dide, ji aliyê Xwedê ve tê bereketkirin. 
HEB.6.8	Lê eger ew stirî û diriyan bide, bêkêr e û nêzîkî nifirê ye, dawiya wê şewitandin e.
HEB.6.9	Hezkirîno, her çiqas me weha gotibe jî, em piştrast in ku rewşa we ji wan tiştan çêtir e û li gor xilasiyê ye. 
HEB.6.10	Çimkî Xwedê ne bê dadperwerî ye ku kirinên we, xizmeta ku we ji pîrozan re kiriye û hûn dikin û ew hezkirina ku we ji bo navê wî nîşan daye, ji bîr bike. 
HEB.6.11	Em pirr dixwazin ku her yek ji we heta dawiyê eynî xîretkêşiyê nîşan bide, da ku hûn bigihîjin piştrastiya temam a hêviya xwe. 
HEB.6.12	Wisa ku hûn nebin tiral, lê bibin mîna wan ên ku bi bawerî û bîhnfirehiyê bûn wêrisên sozên Xwedê.
HEB.6.13	Gava ku Xwedê soz da Birahîm, ji ber ku yekî mezintir nebû ku bi wî sond bixwe, wî bi xwe sond xwar 
HEB.6.14	û got:
HEB.6.14	«Bi rastî jî, ezê te bi zêdehî pîroz bikim
HEB.6.14	Û ezê bi zêdehî te zêde bikim.»
HEB.6.15	Û bi vî awayî Birahîm sebir kir û gihîşt sozê. 
HEB.6.16	Erê, mirov bi yekî ku ji wan mezintir e, sond dixwin; sond ji bo bawerîanînê dawiya her devjeniyê tîne. 
HEB.6.17	Bi vî awayî, çaxê Xwedê xwest ku hê bêtir nîşanî wêrisên sozê bide ku armanca wî nayê guhertin, wî soz da û bi ser de jî sond xwar. 
HEB.6.18	Wisa ku bi du tiştên ku nayên guhertin û çênabe ku Xwedê di wan de derewan bike, cesareteke me ya xurt hebe, da ku em vê hêviya ku li ber me hatiye danîn, bigirin.
HEB.6.19	Ev hêviya me wek lengerê can ê saxlem û ewledar e û derbasî aliyê perdê yê hundir dibe.
HEB.6.20	Îsa bi pêşîvanîtî ji bo me derbasî wê derê bûye. Ew li gor pergala Melkîsedek bûye Serokkahînê herheyî.
HEB.7.1	Çimkî ev Melkîsedek, «padîşahê Salêmê û kahînê Xwedayê Herî Berz bû. Gava ku Birahîm ji şikandina padîşahan vegeriya, hat pêşiya Birahîm û ew pîroz kir.»
HEB.7.2	Birahîm jî ji her tiştî dehyek da wî. Mana navê Melkîsedek pêşî: «Padîşahê Rastiyê», piştre jî: «Padîşahê Salêmê», yanî «Padîşahê Aştiyê» ye. 
HEB.7.3	Ne bavê wî, ne diya wî û ne jî bav û bavkalkên wî hene. Ne destpêka rojên wî û ne jî dawiya jiyana wî heye. Wek Kurê Xwedê ew her û her kahîn dimîne.
HEB.7.4	Îcar binêrin ku ew çiqas mezin e! Bavkalê mezin Birahîm dehyeka xenîmetan daye wî. 
HEB.7.5	Yên ku ji kurên Lêwî kahîntî standine bi ser ku ew ji dûndana Birahîm bûn jî, li gor Şerîetê emrê wan heye ku ji gel, yanî ji birayên xwe, dehyekê bistînin.
HEB.7.6	Lê ev mirovê ku ne ji dûndana wan e, dehyek ji Birahîm stand û wî ew ê ku soz jê re hatine dayîn pîroz kir. 
HEB.7.7	Bêguman yê ku pîroz dike di ser yê ku tê pîrozkirin re ye. 
HEB.7.8	Li vê derê mirovên ku dimirin dehyekê distînin, lê li wê derê yekî ku şahidî jê re tê kirin ku ew dijî, dehyekê distîne. 
HEB.7.9	Em dikarin bêjin ku Lêwî bi xwe jî, yê ku dehyekê distîne, bi destê Birahîm dehyek daye. 
HEB.7.10	Çimkî gava ku Melkîsedek hat pêşiya Birahîm, hê Lêwî di pişta bavkalê xwe Birahîm de bû.
HEB.7.11	Îcar, eger bi kahîntiya Lêwiyan bêkêmahîtî hebûya – çimkî gel di bin vê kahîntiyê de Şerîet standibû – êdî çi hewce bû, kahînekî din ne li gor pergala Harûn, lê li gor pergala Melkîsedek bihata? 
HEB.7.12	Çimkî gava ku kahîntî bê guhertin, hingê divê Şerîet jî bê guhertin. 
HEB.7.13	Û yê ku ev tişt li ser tên gotin, ji eşîreke din e. Ji vê eşîrê tu kesî li gorîgehê xizmet nekiriye. 
HEB.7.14	Îcar eşkere ye ku Xudanê me ji eşîra Cihûda hatiye û li ser kahîntiya vê eşîrê Mûsa tiştek negotiye.
HEB.7.15	Û bi hatina kahînekî din ê ku mîna Melkîsedek e, êdî ya ku em dibêjin hê bêtir eşkere ye. 
HEB.7.16	Ew ne li gor emrên malbavkî yên Şerîetê, lê belê li gor hêza jiyana herheyî bûye kahîn. 
HEB.7.17	Çimkî weha şahidî tê kirin ku:
HEB.7.17	«Li gor pergala Melkîsedek,
HEB.7.17	Tu her û her kahîn î.»
HEB.7.18	Îcar emrê pêşî ji ber qelsî û bêkêriya xwe betal bû. 
HEB.7.19	Çimkî Şerîetê tu tişt negihand bêkêmahîtiyê. Lê di şûna wê de hêviyeke hê çêtir hatiye anîn, ku bi wê em nêzîkî Xwedê dibin.
HEB.7.20	Û ev ne bêsond çêbû. Yên din bêsond bûbûn kahîn, 
HEB.7.21	lê Îsa bi sonda yê ku ev peyv jê re gotiye, bû kahîn.
HEB.7.21	«Xudan sond xwar û ji ya xwe venagere,
HEB.7.21	Tu her û her kahîn î.»
HEB.7.22	Bi vî awayî Îsa bûye kefîlê peymaneke hê çêtir. 
HEB.7.23	Kahînên din gelek bûn, çimkî mirinê nehişt ku ew bidomînin. 
HEB.7.24	Lê ji ber ku Îsa her û her dimîne, kahîntiya wî xilas nabe. 
HEB.7.25	Ji ber vê yekê ew dikare wan ên ku bi destê wî nêzîkî Xwedê dibin, bi tevahî xilas bike. Çimkî ew herdem dijî, da ku ji bo wan mehderê bike.
HEB.7.26	Çimkî ji me re Serokkahînekî pîroz, bêsûc, bêqusûr, ji gunehkaran veqetiyayî û ji ezmanan hê bilindtir bûyî diviya. 
HEB.7.27	Ji wî re nediviya ku ew her roj wek Serokkahînan, pêşî di ber gunehên xwe de û piştre di ber gunehên gel de goriyan pêşkêş bike. Çimkî çaxê ku xwe bi xwe pêşkêş kir, ev yek bi carekê anî cih.
HEB.7.28	Şerîet mirovên qels datîne ser karê Serokkahîntiyê. Lê peyva sondê ya ku piştî Şerîetê hat, Kurê ku heta bi herheyiyê hatiye bêkêmahî kirin, daniye ser karê serokkahîntiyê.
HEB.8.1	Niha, ji wan tiştên ku em dibêjin ya sereke ev e: Serokkahînekî me yê weha heye yê ku li ezmanan, li milê rastê yê textê Bilindahiyê rûniştiye. 
HEB.8.2	Ew karbidestê pîrozgehê, yanî konê rastîn e, ku ne mirovan, lê Xudan daniye. 
HEB.8.3	Çimkî her serokkahîn ji bo pêşkêşkirina diyarî û goriyan tê destnîşankirin. Ji bo vê yekê divê tiştekî ku Serokkahînê me jî pêşkêş bike hebe. 
HEB.8.4	Eger ew li ser dinyayê bûya, ew bi xwe nedibû kahîn, çimkî ji xwe yên ku li gor Şerîetê diyariyan pêşkêş dikin, hene. 
HEB.8.5	Evên ha di vê Perestgehê de xizmetê dikin a ku sûret û siya ya ezmanî ye. Çimkî gava ku Mûsa li ber çêkirina konê perizînê bû, ji aliyê Xwedê ve weha hat hişyarkirin: «Binêre ku tê her tiştî li gor mestereya ku li çiyê ji te re hatiye nîşandan çêkî.»
HEB.8.6	Lê Îsa xizmeteke hê bilindtir stand wek ku ew jî navberkarê peymaneke hê çêtir e, çimkî ew peyman li ser sozên çêtir hatiye danîn.
HEB.8.7	Eger ew peymana pêşî bêkêmahî bûya, hewcedarî bi ya diduyan nedima. 
HEB.8.8	Lê Xwedê gelê xwe biqusûr dibîne û dibêje:
HEB.8.8	«Xudan dibêje: ‹Va ye, roj tên
HEB.8.8	Ku ezê bi mala Îsraêl re
HEB.8.8	Û bi mala Cihûda re
HEB.8.8	Peymaneke Nû girêdim.
HEB.8.9	Ne wek wê peymana ku min
HEB.8.9	Bi bav û kalên wan re girêda,
HEB.8.9	Peymana wê roja ku min destê wan girt,
HEB.8.9	Ku ez wan ji diyarê Misrê derînim.›
HEB.8.9	Xudan dibêje:
HEB.8.9	‹Çimkî ew di peymana min de neman,
HEB.8.9	Min jî ji bo wan xem nexwar.›
HEB.8.10	Xudan dibêje: ‹Piştî wan rojan
HEB.8.10	Peymana ku ezê bi mala Îsraêl re girê bidim ev e:
HEB.8.10	Ezê qanûnên xwe bixim hişê wan
HEB.8.10	Û ezê wan li ser dilê wan binivîsim.
HEB.8.10	Ezê bibim Xwedayê wan,
HEB.8.10	Û ew jî wê bibin gelê min.
HEB.8.11	Êdî tu kes hemwelatiyê xwe,
HEB.8.11	Û tu kes birayê xwe hîn nake
HEB.8.11	Û nebêje: ‹Xudan nas bike!›,
HEB.8.11	Çimkî ji yê biçûk heta yê mezin
HEB.8.11	Ew hemû wê min nas bikin.
HEB.8.12	Çimkî ezê li hember neheqiyên wan dilovan bim
HEB.8.12	Û êdî ez gunehên wan tu caran naynim bîra xwe.›»
HEB.8.13	Bi gotina «Peymana Nû», Xwedê ya pêşî kevin kiriye. Îcar ya ku kevnar û kevin bûye, li ber windabûnê ye.
HEB.9.1	Erê, di peymana pêşî de jî qanûnên perizînê û Perestgeha li ser dinyayê hebû. 
HEB.9.2	Konek hatibû danîn: Di beşê wî yê pêşî yê ku jê re Cihê Pîroz digotin de şamdank, sifre û nanê pêşberiyê hebû.
HEB.9.3	Di pişt perda diduyan de, di hundir de, Cihê Herî Pîroz hebû.
HEB.9.4	Gorîgeha zêrîn ya şewitandina bixûrê û Sindoqa Peymanê ya ku ji her aliyî ve zêrkirî bû tê de bûn. Di hundirê sindoqê de şerbikê Manna yê zêrîn, şivdarê Harûn ê bişkivî û nivîsdekên Peymanê hebûn.
HEB.9.5	Li ser sindoqê Kerûbên rûmeta Xwedê yên ku li bexişîngehê dikirin sî hebûn. Lê niha em nikarin yek bi yek li ser van bipeyivin.
HEB.9.6	Ev tişt weha hatibûn sazkirin. Kahîn her car diketin beşê pêşî yê kon û xizmeta xwe dikirin.
HEB.9.7	Lê heçî beşê hundir e, salê carekê bi tenê Serokkahîn dikeve wî. Lê bêyî wê xwîna ku di ber wî û di ber gunehên gel ên bêhemdî de tê pêşkêşkirin, ew jî nikare bikeve wî.
HEB.9.8	Ruhê Pîroz bi vê yekê nîşan dide ku, heta konê pêşî bimîne, riya ku diçe Cihê Herî Pîroz hê nehatiye eşkerekirin. 
HEB.9.9	Ev ji bo dema niha mînakek e. Diyarî û goriyên ku tên pêşkêşkirin, nikarin wijdana mirovê ku diperize paqij bikin. 
HEB.9.10	Ew bi tenê bi xwarin, vexwarin û şuştinên cûr bi cûr ve girêdayî ne û qanûnên dinyayî ne yên ku heta wextê sazûmana nû dimînin.
HEB.9.11	Lê gava Mesîh, Serokkahînê tiştên qenc ên ku hatine, xuya bû, ew derbasî konê hê mezintir û hê tekûztir bû, ku ne bi destan hatiye çêkirin, yanî ne ji vê dinyayê ye. 
HEB.9.12	Ew ne bi xwîna nêrî û golikan, lê belê bi xwîna xwe, bi carekê ket Cihê Herî Pîroz û rizgariya herheyî peyda kir. 
HEB.9.13	Çimkî, eger xwîna nêrî û conegayan û xweliya noginan li yên murdar bê reşandin û wan paqij bike,
HEB.9.14	hingê xwîna Mesîhê ku bi Ruhê herheyî xwe bêleke pêşkêşî Xwedê kiriye, wê hê çiqas zêdetir wijdana me ji kirinên mirî paqij bike, da ku em biperizin Xwedayê jîndar!
HEB.9.15	Ji bo vê yekê Mesîh navberkarê Peymana Nû ye, da ku yên hatine gazîkirin, mîrasa herheyî ya ku hatiye sozdan bistînin. Çimkî mirina wî berdêla wan sûcan e yên ku di dema peymana pêşî de hatin kirin. 
HEB.9.16	Heçî wesiyet e, divê mirina yê ku wesiyet kiriye kifş bibe. 
HEB.9.17	Çimkî wesiyet piştî mirinê tê cih. Heta yê ku wesiyet kiriye sax be, desthilatiya wê tune. 
HEB.9.18	Loma peymana pêşî jî bê xwîn nehat girêdan. 
HEB.9.19	Çimkî piştî ku Mûsa her emrê Şerîetê ji tevahiya gel re got, bi hiriya sor û bi çiqilê gûrizê xwîna nêrî û conegayan bi avê re, li kitêbê bi xwe û li tevahiya gel reşand
HEB.9.20	û got: «Ev xwîna wê peymanê ye ku Xwedê li we emir kiriye.»
HEB.9.21	Bi vî awayî wî xwîn li kon û li hemû firaxên perizînê reşand.
HEB.9.22	Îcar li gor Şerîetê hema bêje her tişt bi xwînê tê paqijkirin û bê rijandina xwînê li gunehan nayê bihûrtin.
HEB.9.23	Loma diviya ku wêneyên tiştên li ezmanan bi van goriyan, lê belê yên ezmanî bi xwe bi goriyên hê çêtir bên paqijkirin. 
HEB.9.24	Çimkî Mesîh neket pîrozgeha ku bi destan hatiye çêkirin û sûretê ya rastîn e; lê belê ew ket ezmên bi xwe, da ku niha ji bo me li ber Xwedê raweste. 
HEB.9.25	Serokkahîn her sal carekê bi xwîna ku ne ya wî ye dikeve Cihê Herî Pîroz, lê belê Mesîh neketê ku xwe gelek caran pêşkêş bike. 
HEB.9.26	Eger wisa bûya, ji damezrandina dinyayê ve diviya wî gelek caran cefa bikişanda. Lê niha, di dawiya deman de ew bi carekê xuya bû, da ku bi xwegorîkirinê guneh ji holê rake. 
HEB.9.27	Û çawa ku ji bo mirovan carekê mirin û piştî wê dîwanbûn neçar e,
HEB.9.28	Mesîh jî ji bo ku gunehên gelekan hilgire carekê hat pêşkêşkirin. Cara diduyan, ew ne ji bo hilgirtina guneh, lê ji bo xilasbûna wan ên ku li hêviya wî disekinin, wê xuya bibe.
HEB.10.1	Şerîet ne xuyabûna rastîn a tiştên qenc ên ku wê bên, lê bi tenê siya wan e. Ji ber vê yekê Şerîet tu caran nikare bi wan eynî goriyên ku hergav sal bi sal tên pêşkêşkirin, wan ên ku nêzîk dibin, bigihîne bêkêmahîtiyê. 
HEB.10.2	Nexwe, eger paqij bibûna, wanê dev ji pêşkêşkirina wan berda. Çimkî eger yên ku diperizin bi carekê ji gunehên xwe paqij bibûna, êdî di wijdana wan de qet sûcdarkirina guneh nedima. 
HEB.10.3	Lê belê ew gorî sal bi sal gunehên mirovan tînin bîra wan. 
HEB.10.4	Çimkî xwîna conega û nêriyan nikare gunehan rake.
HEB.10.5	Loma çaxê ku Mesîh hat dinyayê, wî got:
HEB.10.5	«Te gorî û pêşkêş nexwestin,
HEB.10.5	Lê te ji min re bedenek amade kir.
HEB.10.6	Tu bi goriyên şewitandinê
HEB.10.6	Û bi goriyên ku di ber guneh de tên dayîn, razî nebûyî.
HEB.10.7	Hingê min got: ‹Wek ku di Kitêbê de li ser min hatiye nivîsîn:
HEB.10.7	Ya Xwedê, va ye, ez hatim da ku ez daxwaza te bînim cih.›»
HEB.10.8	Pêşî got: «Te gorî, pêşkêş, goriyên şewitandinê û goriyên ku di ber guneh de tên dayîn, nexwestin û tu ji van razî nebûyî» – heçî ev in, ew li gor Şerîetê tên dayîn. 
HEB.10.9	Hingê weha got: «Va ye, ez hatim da ku ez daxwaza te bînim cih.» Ew ya pêşî hiltîne, da ku ya diduyan deyne. 
HEB.10.10	Li gor vê daxwazê bi pêşkêşbûna bedena Îsa Mesîh ya bi carekê em hatin pîrozkirin.
HEB.10.11	Her kahîn roj bi roj radibe, xizmetê dike û gelek caran eynî goriyên ku qet nikarin guneh rakin, pêşkêş dike. 
HEB.10.12	Lê viyê ha ji bo her û her tenê goriyek di ber gunehan de pêşkêş kir û li milê Xwedê yê rastê rûnişt.
HEB.10.13	Ji hingê û pê ve, ew li bendê ye heta ku dijminên wî bibin pêgeha lingên wî. 
HEB.10.14	Çimkî wî bi pêşkêşiyekê ew ên ku tên pîrozkirin, her û her gihandine bêkêmahîtiyê.
HEB.10.15	Ruhê Pîroz jî li ser vê ji me re şahidiyê dike û dibêje:
HEB.10.16	«Xudan dibêje: ‹Piştî wan rojan
HEB.10.16	Peymana ku ezê bi wan re girê bidim ev e:
HEB.10.16	Ezê qanûnên xwe bixim dilê wan
HEB.10.16	Û ezê wan li ser hişê wan binivîsim.
HEB.10.17	Êdî ez gunehên wan û neheqiyên wan
HEB.10.17	Tu caran naynim bîra xwe.›»
HEB.10.18	Îcar li dera ku lêbihûrtina van heye, êdî pêwistiya pêşkêşa di ber guneh de namîne.
HEB.10.19	Ji bo vê yekê birano, bi xwîna Îsa em dikarin bi cesaret bikevin Cihê Herî Pîroz. 
HEB.10.20	Em di wê riya nû û jîndar re bikevinê ya ku wî ji bo me di bedena xwe de di perdê de vekiriye. 
HEB.10.21	Û li ser mala Xwedê kahînekî me yê mezin heye. 
HEB.10.22	Em bi dilê ku bi xwînreşandinê ji wijdana xerab paqij bûyî û bi bedena ku bi ava paqij hatî şuştin, bi piştrastiya temam a baweriyê, bi dilekî rastîn nêzîkî Xwedê bibin.
HEB.10.23	Em, hêviya ku em eşkere dikin hişk bigirin; çimkî ew ê ku soz daye ewledar e. 
HEB.10.24	Û em hay ji hev hebin, ku em hevdû ji bo hezkirin û kirinên qenc bişidînin. 
HEB.10.25	Wek ku hinekan ji xwe re kiriye adet, em dev ji civînên xwe bernedin, lê çawa ku hûn dibînin Roja Xudan nêzîk dibe, hê zêdetir cesaretê bidin hevdû.
HEB.10.26	Çimkî, piştî ku em gihîştin zanîna rastiyê, eger em bi zanîn guneh bikin, êdî ji bo gunehan tu gorî namîne, 
HEB.10.27	lê tenê libendêmayîneke tirsehêz ya dîwanê û agirê kelegerm ê ku dijminan dixwe û tune dike, dimîne. 
HEB.10.28	Yê ku Şerîeta Mûsa bişikanda, li ser şahidiya dido an sê kesan, bê rehm dihat kuştin.
HEB.10.29	Îcar di gumana we de yê ku Kurê Xwedê di bin lingan de biperçiqîne, xwîna Peymanê ya ku ew pê hatiye pîrozkirin, pîs bibîne û Ruhê keremê nizim bike, ewê cezayekî hê çiqas xerabtir heq bike?
HEB.10.30	Çimkî em wî yê ku ev gotiye nas dikin: «Heyfhilanîn ya min e, ezê bergîdana wê bidim.»
HEB.10.31	Tiştekî tirsehêz e ku mirov bikeve destê Xwedayê jîndar.
HEB.10.32	Îcar wan rojên pêşî yên piştî ku hûn hatin ronahîkirin, bînin bîra xwe: Gava hûn ketibûn tengahî û cefayên giran, we çawa ev ragirtibû. 
HEB.10.33	Carna hûn li ber çavan hatin şermezarkirin û hûn ketin tengahiyê. Carna jî hûn bi yên ku weha li wan hat kirin re bûn hevpar. 
HEB.10.34	Çimkî hûn bûn hevalparê derdê girtiyan û talankirina malên xwe bi şahî ragirt, çimkî we dizanibû ku malê çêtir û mayîndar ji bo we heye. 
HEB.10.35	Loma cesareta xwe neavêjin, xelata wê mezin e. 
HEB.10.36	Ragirtin ji we re lazim e, da ku hûn daxwaza Xwedê bikin û soza ku daye bistînin.
HEB.10.37	«Çimkî di demeke kurt de,
HEB.10.37	Yê ku tê wê bê
HEB.10.37	Û dereng namîne.
HEB.10.38	Lê yê min ê rast wê bi baweriyê bijî.
HEB.10.38	Lê eger ew xwe bi şûn ve bikişîne,
HEB.10.38	Canê min ji wî razî nabe.»
HEB.10.39	Lê belê em ne ji wan in ên ku xwe bi şûn ve dikişînin û helak dibin; lê em ji wan in ên ku ji bo rizgariya canê xwe bawer dikin.
HEB.11.1	Îcar bawerî, ewlebûna tiştên ku hêvî bi wan tê kirin e, piştrastbûniya tiştên ku nayên dîtin e. 
HEB.11.2	Bi vê baweriyê, bav û kalên me ji aliyê Xwedê ve hatin erêkirin.
HEB.11.3	Bi baweriyê, em fêm dikin ku erd û ezman bi peyva Xwedê hatiye damezrandin; wisa ku tiştên tên dîtin, ji tiştên nayên dîtin çêbûne.
HEB.11.4	Bi baweriyê, Habîl goriyeke ji ya Qayîn çêtir pêşkêşî Xwedê kir. Bi wê baweriyê ew mirovekî rast hat erêkirin, çimkî Xwedê diyariyên wî erê kirin. Rast e, Habîl mirî ye, lê bi saya baweriya xwe hê jî dipeyive.
HEB.11.5	Bi saya baweriyê, Henox ji bo ku mirinê nebîne, hat hilkişandin. «Ew nehat dîtin, çimkî Xwedê ew hilkişandibû». Û beriya hilkişandina wî, şahidî hat kirin ku ew li Xwedê xweş hatibû.
HEB.11.6	Û bê bawerî çênabe ku mirov li Xwedê xweş bê, çimkî yê ku nêzîkî Xwedê bibe, divê bawer bike ku Xwedê heye û wan ên ku li wî digerin xelat dike.
HEB.11.7	Bi baweriyê, Nûh, gava ew li ser tiştên ku hê nedihatin dîtin ji aliyê Xwedê ve hat hişyarkirin, bi tirsa Xwedê ji bo xilasiya mala xwe gemiyek çêkir. Bi vê baweriyê wî dinya sûcdar derxist û bû wêrisê wê rastdariya ku ji baweriyê tê.
HEB.11.8	Bi baweriyê, gava ku Birahîm hat gazîkirin, da ku here wî cihê ku wê bi mîrasî bistanda, wî li gor peyva Xwedê kir û bêyî ku bizane wê here ku derê, ket rê.
HEB.11.9	Bi baweriyê, wek yekî xerîb li welatê ku jê re hatibû soz dan, ma û bi hevparên eynî sozê, bi Îshaq û Aqûb re di konan de rûnişt.
HEB.11.10	Çimkî ew li hêviya bajarê bingeha wî saxlem dima yê ku avakar û çêkerê wî Xwedê ye.
HEB.11.11	Bi saya baweriyê Birahîm, bi ser ku ew pîr bû û Sarayê jî nedikarî zarokan bianiya, dîsa hêz dît ku bibe bav. Çimkî wî, yê ku soz dabû dilsoz dît.
HEB.11.12	Îcar ji yekî ku hema bêje mirî bû, bi qasî stêrên ezmên, wek seylaka ber devê deryayê bêhesab dûndan çêbû.
HEB.11.13	Evên ha hemû di baweriyê de mirin. Ew negihîştin sozên ku hatibûn dayîn, lê belê ew ji dûr ve dîtin û silav li wan kirin; wan eşkere kir ku ew li ser rûyê erdê xerîb û mêvan in.
HEB.11.14	Yên ku tiştên weha dibêjin, kifş dikin ku ew li welatekî digerin. 
HEB.11.15	Û bi rastî, eger wan bêriya dera ku jê derketibûn bikirana, ji bo vegerînê fersenda wan wê hebûya. 
HEB.11.16	Lê wan welatekî hê çêtir, yanî yê ezmanî dixwest. Ji ber vê yekê Xwedê şerm nake eger ew bêjin: «Ew Xwedayê me ye»; çimkî wî ji wan re bajarek amade kiriye.
HEB.11.17	Gava ku Birahîm hat ceribandin, bi baweriyê wî Îshaq pêşkêş kir. Wek yekî ku sozên Xwedê standiye, kurê xwê yê yekta pêşkêş dikir.
HEB.11.18	Ji wî re hatibû gotin: «Ji Îshaq dûndana te wê zêde bibe.»
HEB.11.19	Birahîm fikirî ku Xwedê dikare ji nav miriyan jî rake û wî bi awayekî mînakî wek ku Îshaq ji nav miriyan bistîne, ew bi şûn ve stand.
HEB.11.20	Bi baweriyê, Îshaq li ser tiştên ku wê bên ji bo Aqûb û Esaw duayên qenc kirin.
HEB.11.21	Bi baweriyê, Aqûb li ber mirinê ji bo herdu kurên Ûsiv duayên qenc kirin, «pala xwe da serê gopalê xwe û perizî Xwedê.»
HEB.11.22	Bi baweriyê, Ûsiv li ber mirinê, li ser derketina zaryên Îsraêl ya ji Misrê peyivî û li ser hestiyên xwe li wan emir kir.
HEB.11.23	Gava ku Mûsa çêbû, bi baweriyê, dê û bavê wî sê mehan ew veşartin. Çimkî dîtin ku zarok pirr xweşik e û ji fermana padîşah netirsiyan.
HEB.11.24	Gava ku Mûsa mezin bû, bi baweriyê red kir ku jê re kurê keça Firewn bê gotin.
HEB.11.25	Ji dêla ku ew demekê kêfa guneh bike, wî bi gelê Xwedê re cefakişandin bijart 
HEB.11.26	û şermezariya di ber Mesîh de ji xezîneyên Misrê dewlemendiyeke mezintir hesab kir. Çimkî wî li xelata ku wê bistanda dinêrî. 
HEB.11.27	Bi baweriyê, ew ji Misrê derket û ji hêrsa padîşah netirsiya. Çimkî wî, wek yê ku nayê dîtin dîtibe, tengahî radigirt. 
HEB.11.28	Wî bi baweriyê, Cejna Derbasbûnê cara pêşî pêk anî û emir kir ku xwîn li ser deriyan bê reşandin, da ku milyaketê ku nixurî dikuştin, dest nede wan.
HEB.11.29	Bi baweriyê, Îsraêlî wek ku di bejê re derbas bibin, di Derya Sor re derbas bûn. Gava ku Misriyan ev ceriband, di avê de xeniqîn.
HEB.11.30	Bi baweriyê, piştî ku Îsraêlî heft rojan li dora sûrên Erîhayê zivirîn, ew hilweşiyan.
HEB.11.31	Bi baweriyê, Rexaba fahîşe bi neguhdaran re nehat helakkirin, çimkî wê nêrevan bi aştî qebûl kiribûn.
HEB.11.32	Û hê ez çi bêjim? Eger ez tiştên li ser Gîdeyon, Baraq, Şimşon, Yêfta, Dawid, Samûêl û li ser pêxemberan bêjim, dema min têrê nake. 
HEB.11.33	Bi baweriyê ew li hember padîşahiyan bi ser ketin, wan dadperwerî anîn cih, gihîştin sozên ku hatibûn dayîn, devê şêran girtin,
HEB.11.34	hêza êgir temirandin, ji devê şûr filitîn, di bêhêziyê de hêz standin, di şer de bûn yên xurt, ordiyên biyaniyan belav kirin. 
HEB.11.35	Jinan, miriyên xwe bi vejînê bi şûn ve standin. Hinekan îşkence kişandin, lê azadî red kirin, da ku ji mirinê rabin û bigihîjin jiyaneke hê çêtir.
HEB.11.36	Hinekên din bi tinaz û qamçiyan, erê heta bi girêdan û zîndanê hatin ceribandin.
HEB.11.37	Hatin kevirkirin, bi birrekê hatin birrîn, ketin ber devê şûr û hatin kuştin. Bi postê miyan, bi çermê bizinan geriyan; belengazî kişandin, tengahî dîtin, xerabî li wan hat kirin.
HEB.11.38	Dinya ne hêjayî wan bû; li çolan û li çiyayan, di şkeftan û di kunên bin erdê de eware geriyan.
HEB.11.39	Îcar bi ser ku ew hemû bi baweriyê hatin erêkirin jî, ew negihîştin tiştên ku hatibûn sozdan. 
HEB.11.40	Çimkî, ji bo ku bêyî me ew negihîjin bêkêmahiyê, Xwedê ji me re tiştekî hê çêtir amade kiriye.
HEB.12.1	Îcar li gor ku ewrekî evqas mezin ê şahidan hawirdora me girtiye, em jî her giraniyê û gunehê ku bi hêsanî xwe li me dipêçe ji ser xwe bavêjin, bi bîhna fireh wê hevbezîna ku li ber me ye, bibezin. 
HEB.12.2	Em çavên xwe bidin ser pêşeng û temamkarê baweriya xwe Îsa. Wî ji bo şahiya ku li ber wî bû, xaç ragirt ser xwe û şermî bi tiştekî hesab nekir û li milê Xwedê yê rastê rûnişt.
HEB.12.3	Îcar li ser wî bifikirin ê ku dijraberiya mezin a gunehkaran ragirtiye, da ku hûn newestin û di dilê xwe de sist nebin.
HEB.12.4	We hê di şerê li hember guneh de li ber xwe nedaye heta ku xwîna we bê rijandin. 
HEB.12.5	Ma we ew şîreta ku li we kuran tê kirin, ji bîr kir? Dibêje:
HEB.12.5	«Kurê min, edebkirina Xudan biçûk nebîne,
HEB.12.5	Û çaxê ku ji aliyê wî ve li te bê hilatin, sist nebe.
HEB.12.6	Çimkî Xudan, wî yê ku jê hez dike, edeb dike
HEB.12.6	Û her kurê ku qebûl dike ceza dike.»
HEB.12.7	Ji bo terbiyebûnê hûn radigirin, çimkî Xwedê wek zarokên xwe bi we re dide û distîne. Ma kîjan kur ji aliyê bavê xwe ve nayê terbiyekirin?
HEB.12.8	Lê eger hûn ji terbiyekirina ku hemû pê tên terbiyekirin bêpar bin, hingê hûn ne kur in, lê hûn wek zarokên derveyî qanûnê ne. 
HEB.12.9	Îcar ji vê zêdetir bavên me yên vê dinyayê yên ku em terbiye dikirin hebûn û me ji wan re hurmet kir. Ma emê ne hê bêtir bi ya Bavê xwe yê ruhanî bikin û bijîn? 
HEB.12.10	Bavên me wek ku qenc didîtin, em ji bo demeke kurt terbiye dikirin, lê Xwedê ji bo feyda me, me terbiye dike, da ku em bibin hevparên pîroziya wî. 
HEB.12.11	Rast e, her terbiyekirin di sêrî de ne wek şahî, lê belê wek xemgîniyê tê dîtin. Lê belê piştre ev ji bo yên ku bi wê hatine perwerdekirin, berê aştî û rastdariyê tîne.
HEB.12.12	Ji ber vê yekê, destên xwê yên daketî û çokên xwe yên bêtaqet bişidînin,
HEB.12.13	ji bo lingên xwe riyên rast çêkin, da ku tiştê kulek ji movikê dernekeve, lê belê sax bibe.
HEB.12.14	Bikevin pey wê yeka ku hûn bi hemûyan re di aştiyê de bin û li pey jiyana pîroz a ku bê wê tu kes Xudan nabîne, herin. 
HEB.12.15	Hay ji xwe hebin, bila tu kes ji kerema Xwedê nemîne. Bila di nav we de tu rayê tehl ê ku we aciz bike û gelek pê murdar bibin, dernekeve. 
HEB.12.16	Nebe ku yek, zînakar an bê tirsa Xwedê be, wek Esaw ê ku mafê nixurîtiya xwe bi xwarinekê firot.
HEB.12.17	Hûn dizanin ku piştre wî xwest ku bereketa nixurîtiyê mîras bistîne, lê hat redkirin. Bi hêstirên çavan li pey geriya jî, wî nikaribû biryara ku hatiye dayîn biguhere.
HEB.12.18	Hûn nêzîkî wî çiyayê ku tê destdan û dişewite, bi mij, bi taristanî û bi bahoz e, nebûn;
HEB.12.19	hûn nêzîkî dengê boriyê û wan peyvên, yên ku ew bihîstin, lava kirin ku gotineke din ji wan re neyê gotin, nebûn.
HEB.12.20	Wan ew emrê ku digot: «Eger heywanek jî li çiyê bikeve, wê bê kevirkirin»
HEB.12.21	Dîtin wisa tirsehêz bû ku Mûsa got: «Ez gelek ditirsim û dilerizim.»
HEB.12.22	Lê hûn nêzîkî Çiyayê Siyonê û bajarê Xwedayê jîndar, yanî Orşelîma ezmanî bûn, ku li wir bi deh hezaran milyaket bi şahî beşdarî pîrozkirinê bûn. 
HEB.12.23	Hûn hatine Civîna nixuriyên ku navê wan li ezmanan nivîsî ye û nêzîkî dadgerê hemûyan Xwedê û ruhên kesên rast ên ku gihîştine bêkêmahiyê bûne. 
HEB.12.24	Hûn nêzîkî navberkarê Peymana Nû Îsa bûn ku xwîna wî ya reşandî ji ya Habîl çêtir dibêje.
HEB.12.25	Hay ji xwe hebin û yê ku dipeyive red nekin. Ew ên ku dengê wî yê ku ew li ser erdê hişyar kirin, red kirin, xilas nebûn. Îcar, eger em berê xwe ji wî yê ku ji ezmanan dibêje badin, em hê bêtir nikarin xilas bibin.
HEB.12.26	Hingê dengê wî erd hejand, lê belê niha soz daye û gotiye: «Êdî careke din, ezê ne tenê erdê, lê ezmên jî vehejînim.»
HEB.12.27	Bi gotina: «Careke din» jiholêrakirina tiştên ku vedihejin, yanî tiştên ku hatine afirandin, tê eşkerekirin; da ku tiştên ku venahejin mayîndar bin. 
HEB.12.28	Loma em şikir bikin ku em padîşahiyeke ku nayê vehejandin distînin û bi vî awayî em bi tirs û hurmetê biperizin Xwedê, wek ku li wî xweş tê. 
HEB.12.29	Çimkî Xwedayê me agirek e ku dixwe û tune dike.
HEB.13.1	Bila birahezî mayîndar be. 
HEB.13.2	Mêvanperweriyê ji bîr nekin. Çimkî bi vê yekê hinekan bê ku bizanin milyaket kirin mêvan.
HEB.13.3	Girtiyan bînin bîra xwe, wek ku hûn bi wan re girtî ne û cefakêşan jî bînin bîra xwe, wek ku di bedenê de hûn jî wek wan in. 
HEB.13.4	Bila her kes bi hurmet li zewacê binêre û bila nivîna zewacê bêleke be. Çimkî Xwedê wê dîwana fuhûşkar û zînakaran bike. 
HEB.13.5	Bila rabûn û rûniştina we ji hezkirina peran dûr be; bi tiştê ku di destê we de ye razî bin. Çimkî Xwedê gotiye:
HEB.13.5	«Ez tu caran te nahêlim,
HEB.13.5	Ez tu caran te bernadim.»
HEB.13.6	Wisa ku em bi ewlehî bêjin:
HEB.13.6	«Xudan alîkarê min e,
HEB.13.6	Ez natirsim.
HEB.13.6	Mirov wê çi bi min bike?»
HEB.13.7	Rêberên xwe, yên ku peyva Xwedê ji we re gotine, bînin bîra xwe. Dawiya jiyana wan bînin ber çavên xwe û baweriya wan ji xwe re bikin mînak. 
HEB.13.8	Îsa Mesîh, duh, îro û her û her eynî ye. 
HEB.13.9	Bi hîndariyên xerîb û cihê vir de wê de neyên kişkişandin, çimkî qenc e ku dil bi kerema Xwedê xurt bibe, ne bi xwarinên taybetî. Yên ku bi van mijûl bûn tu feyde nedîtin. 
HEB.13.10	Gorîgeheke me heye ku yên di kon de xizmetê dikin, desthilatiya wan tune ku jê bixwin.
HEB.13.11	Çimkî ew heywanên ku Serokkahîn xwîna wan ji bo guneh dibe nav Cihê Pîroz, termê wan li derveyî wargeh tê şewitandin.
HEB.13.12	Ji ber vê yekê Îsa jî, ji bo ku bi xwîna xwe gel pîroz bike, li derveyî dergeh cefa kişand. 
HEB.13.13	Ji bo vê yekê em jî herin derveyî wargeh ba wî û şermezariya wî deynin ser xwe. 
HEB.13.14	Çimkî li vir bajarekî me yê ku bimîne, tune; lê em, li yê ku wê bê digerin. 
HEB.13.15	Loma em bi saya Îsa hergav wek goriyekê, pesnê Xwedê bidin, yanî fêkiyê lêvên ku navê wî eşkere dikin, pêşkêş bikin.
HEB.13.16	Ji bîr nekin ku hûn qenciyê bikin û tiştên xwe li hev leva bikin. Çimkî goriyên weha li Xwedê xweş tên.
HEB.13.17	Bi ya rêberên xwe bikin û ji gotina wan dernekevin. Çimkî ew wek ên ku wê hesab bidin, berevaniya canê we dikin. Guh bidin wan, da ku ew vê yekê ne bi nalîn, lê bi dilxweşî bikin. An na, wê ji bo we bê kêr be.
HEB.13.18	Ji bo me dua bikin. Em piştrast in ku wijdana me paqij e û em dixwazin di her tiştî de bi awayekî rast rêve herin. 
HEB.13.19	Ez bi zêdehî hêvî ji we dikim ku hûn dua bikin, da ku ez zû li we bêm vegerandin.
HEB.13.20	Îcar Xwedayê aştiyê, Xudanê me Îsayê ku şivanê mezin ê miyan e, bi xwîna Peymana herheyî ji nav miriyan rakir, 
HEB.13.21	bila we bi her tiştên qenc rapêçe, da ku hûn daxwaza wî bînin cih û bila bi rêberiya Îsa Mesîh tiştê ku li wî xweş tê bi me bide kirin. Rûmet her û her ji wî re be. Amîn.
HEB.13.22	Îcar birano, ez hêvî ji we dikim, van peyvên şîretê ragirin. Çimkî min ji we re kurt nivîsî. 
HEB.13.23	Bizanin ku birayê me Tîmotêyos serbest hat berdan. Eger di nêzîk de bê, ezê bi wî re bêm, we bibînim.
HEB.13.24	Silavan li hemû rêberên xwe û li pîrozan bikin. Yên li Îtalyayê silavan li we dikin. 
HEB.13.25	Kerem li ser we hemûyan be. Amîn.
JAS.1.1	Aqûbê xulamê Xwedê û Xudan Îsa Mesîh, silavan li diwanzdeh eşîrên ku belav bûne dike.
JAS.1.2	Birayên min, kengê hûn bikevin ceribandinên cûr bi cûr, vê yekê şahiyeke temam hesab bikin. 
JAS.1.3	Çimkî hûn dizanin ceribandina baweriya we ragirtinê pêk tîne. 
JAS.1.4	Û bila ragirtin karê xwe temam bike, da ku hûn bibin mirovên temam û gihîştî û di tiştekî de kêmahiya we tune be. 
JAS.1.5	Eger şehrezayiya yekî ji we kêm be, bila ji Xwedayê ku bi camerî dide hemûyan û lê nahile, bixwaze û wê ji wî re bê dayîn. 
JAS.1.6	Lê bila bi bawerî bixwaze û dudilî nebe. Çimkî yê ku dudilî dibe, wek pêla deryayê ye ya ku ba lê dixe û şeqil dide. 
JAS.1.7	Mirovekî weha bila nefikire ku ewê tiştekî ji Xudan bistîne. 
JAS.1.8	Ew mirovekî dudilî û di hemû riyên xwe de bêbiryar e.
JAS.1.9	Birayê reben bila bi serbilindiya xwe, 
JAS.1.10	yê dewlemend jî bila bi rebeniya xwe pesnê xwe bide. Çimkî ewê wek kulîlka giyê derbas bibe.
JAS.1.11	Ji ber ku roj bi germiya xwe ya bi şewat hiltê û giyê hişk dike. Kulîlka giyê dikeve û spehîtiya wê namîne. Bi vî awayî yê dewlemend jî wê di nav kar û xebata xwe de biçilmise.
JAS.1.12	Xwezî bi wî mirovê ku ceribandinê radigire. Çimkî gava ku ji ceribandinê serfiraz derkeve, wê taca jiyanê ya ku Xwedê ji yên ku ji wî hez dikin re soz daye, bistîne. 
JAS.1.13	Gava ku tê ceribandin, bila tu kes nebêje: «Ez ji aliyê Xwedê ve têm ceribandin.» Çimkî Xwedê bi tiştên xerab nayê ceribandin û ew bi xwe jî tu kesî naceribîne. 
JAS.1.14	Lê her kes ji aliyê xwesteka xwe ve tê kaşkirin, xapandin û tê ceribandin. 
JAS.1.15	Di pey de xwestek avis dibe û guneh tîne. Û çaxê ku guneh digihîje, mirinê tîne.
JAS.1.16	Birayên min ên hezkirî, neyên xapandin! 
JAS.1.17	Her dayîna qenc û her diyariya bêkêmahî ji jor e, ji Bavê ronahiyan tê xwarê. Li ba wî guherîn û siya zivironekiyê tune. 
JAS.1.18	Wî li gor daxwaza xwe, bi peyva rastiyê jiyan da me, da ku em bibin cûreyeke berê pêşî yê afirînên wî.
JAS.1.19	Birayên min ên hezkirî, hûn vê bizanin: Bila her mirov di bihîstinê de bi lez be, di peyivîn û hêrsbûnê de giran be. 
JAS.1.20	Çimkî hêrsbûna mirov rastdariya Xwedê pêk nayne. 
JAS.1.21	Ji ber vê yekê her cûreyê pîsîtiyê û xerabiya ku pirr bûye ji ser xwe bavêjin. Bi nermî peyva ku di dilê we de hatiye çandin û dikare canê we xilas bike, qebûl bikin.
JAS.1.22	Xwe nexapînin û nebin yên ku tenê peyvê dibihîzin, lê peyvê bînin cih. 
JAS.1.23	Eger kesek guhdarê peyva Xwedê be û wê neyne cih, wek wî kesî ye ku di neynikê de li rûyê xwe yê rast dinêre. 
JAS.1.24	Ew li xwe dinêre, piştre diçe û di cih de ji bîr dike ka ew çawa ye. 
JAS.1.25	Lê belê yê ku li Şerîeta bêkêmahî ya ku azad dike, qenc dinêre û di wê de dimîne û tiştên ku dibihîze ji bîr nake, lê pêk tîne, ewê di karê xwe de bextewar be.
JAS.1.26	Eger yek xwe dîndar dihesibîne, lê zimanê xwe desgîn nake û dilê xwe dixapîne, dîndariya wî pûç e. 
JAS.1.27	Li ba Bav Xwedê, dîndariya paqij û bêleke ev e ku mirov di tengahiyên sêwî û jinebiyan de here serdana wan û xwe ji lekeyên dinyayê biparêze.
JAS.2.1	Birayên min, hûn ên ku baweriyê bi Xudanê me yê bi rûmet Îsa Mesîh tînin, cihêtiyê nexin nav mirovan. 
JAS.2.2	Mesela, eger yekî bi gustîlka zêrîn û bi cilên şewqdar bê civîna we û yekî belengaz jî bi cilên qirêjî bê 
JAS.2.3	û hûn xatirê wî yê ku cilên şewqdar wergirtine bigirin û bêjin: «Kerem ke, li vir, li jor rûne» û ji yê belengaz re bêjin: «Li vir raweste» an: «Li ber lingên min rûne», 
JAS.2.4	ma hûn hingê di nav xwe de cihêtiyê nakin û nabin dadgerên fikirxerab?
JAS.2.5	Birayên min ên hezkirî, guhdar bin. Ma Xwedê belengazên li dinyayê nebijartine ku di baweriyê de dewlemend bin û bibin wêrisên wê padîşahiya ku wî soz daye wan ên ku ji wî hez dikin? 
JAS.2.6	Lê belê, we yê belengaz bêrûmet kir. Ma yên ku serdestiyê li we dikin, ne yên dewlemend in? Ma ne ew in ku we dikişînin ber dadgehan? 
JAS.2.7	Ma ne ew in ku çêrî wî navê qenc dikin, ku li we hatiye kirin?
JAS.2.8	Eger hûn li gor Nivîsara Pîroz a ku dibêje: «Wek ku tu ji xwe hez dikî, ji cîranê xwe hez bike»
JAS.2.9	Lê eger hûn cihêtiyê bixin nav mirovan, hûn guneh dikin û hûnê ji aliyê Şerîetê ve sûcdar bên derxistin. 
JAS.2.10	Çimkî kî ku tevahiya Şerîetê pêk bîne û di tiştekî tenê de bikeve, li ber tevahiya wê sûcdar e. 
JAS.2.11	Çimkî yê ku gotiye: «Zînayê neke», gotiye: «Nekuje» jî.
JAS.2.12	Wek wan ên ku wê bi şerîeta ku azadiyê dide bên dîwankirin, weha bipeyivin û bikin. 
JAS.2.13	Çimkî dîwan, ji bo wî yê ku rehm nekiriye bê rehm e, lê rehm li hember dîwanê bi ser dikeve.
JAS.2.14	Birayên min, eger yek bêje ku baweriya wî heye, lê kirinên wî tunin, hingê çi feyde heye? Ma ew bawerî dikare wî xilas bike? 
JAS.2.15	Eger birayek an xwişkek tazî û bêyî xwarina rojane be 
JAS.2.16	û yek ji we ji wan re bêje: «Bi xêr û silamet herin, germ bibin û têr bibin», lê hûn hewcedariya wan a bedenê nedin wan, hingê çi feyde heye? 
JAS.2.17	Bi vî awayî baweriya bi serê xwe, eger kirinên wê tune bin, mirî ye.
JAS.2.18	Lê belê yek wê bêje: «Baweriya te heye, kirinên min hene!» Bê kirinên xwe baweriya xwe nîşanî min bide û ezê bi kirinên xwe ve baweriya xwe nîşanî te bidim. 
JAS.2.19	Ma tu bawer dikî ku Xwedê yek e? Tu qenc dikî. Cin jî bawer dikin – û dilerizin. 
JAS.2.20	Ey mirovê bêhiş, ma tu dixwazî ku ji te re bê eşkerekirin, baweriya bêyî kirinan, bêkêr e? 
JAS.2.21	Ma bavê me Birahîm, gava ku kurê xwe Îshaq li ser gorîgehê pêşkêş kir, ne bi kirinên xwe rastdar derket?
JAS.2.22	Tu dibînî ku baweriya wî bi kirinên wî re dixebitî û baweriya wî bi kirinên wî temam bû. 
JAS.2.23	Bi vî awayî gotina vê nivîsarê hat cih: «Birahîm ji Xwedê bawer kir û ev jê re rastdarî hat hesabkirin»
JAS.2.24	Hûn dibînin ku mirov bi kirinan rastdar derdikeve, ne tenê bi baweriyê. 
JAS.2.25	Bi vî awayî, Rexaba fahîşe jî gava ku nêrevan qebûl kirin û ew di riyeke din re şandin, ma ew ne bi kirinan rastdar derket?
JAS.2.26	Îcar çawa ku bedena bê ruh mirî ye, wisa jî baweriya bê kirinan be, mirî ye.
JAS.3.1	Birayên min, bila gelek ji we nebin mamoste, çimkî hûn dizanin em ên ku hîn dikin, emê di dîwana hê girantir re derbas bibin. 
JAS.3.2	Em hemû di gelek tiştan de diterpilin. Eger yek bi devê xwe nekeve, ew dikare hemû bedena xwe jî desgîn bike û ew mirovekî gihîştî ye. 
JAS.3.3	Ji bo ku li ber me serî deynin em lixabê dixin devê hespan û bi vî awayî em hemû bedena wan jî dizivirînin. 
JAS.3.4	An li gemiyan binêrin: Bi ser ku ewqas mezin in û bi bayên xurt tên kaşkirin, dilê kotelvan ku derê bixwaze, bi koteleke biçûk berê wê bi wî alî ve dike. 
JAS.3.5	Bi vî awayî ziman jî endamekî biçûk e, lê bi tiştên mezin pesnê xwe dide.
JAS.3.5	Binêrin, çirûskeke biçûk dikare daristaneke çiqas mezin bişewitîne! 
JAS.3.6	Wisa jî ziman agir e. Di nav endamên bedena me de ziman dinyayeke xerabiyê ye. Ew tevahiya mirov qirêjî dike, ji dojehê pêtê distîne û çerxa jiyana me dike pêta agir. 
JAS.3.7	Çimkî her cûre heywanên kûvî û teyr, yên ku dişêlin û afirîdên deryayê ji aliyê mirov ve tên girtin û hatine girtin. 
JAS.3.8	Lê ji mirovan tu kes nikare zimên bigire. Ziman, bi jehra mirinê tije ye, xerabiyeke bêrawestin e. 
JAS.3.9	Bi zimên em Bav Xudan pîroz dikin û bi zimên em nifiran li wan mirovên ku di mînaka Xwedê de hatine afirandin, dikin. 
JAS.3.10	Ji eynî devî pîrozkirin û nifir derdikeve. Birayên min, divê ev ne weha be. 
JAS.3.11	Ma ji çavkaniyekê hem ava şêrîn û hem jî ava tehl derdikeve? 
JAS.3.12	Birayên min, ma dara hêjîrê dikare zeytûnan, an jî mêw dikare hêjîran bide? Wisa jî kaniya ava şor nikare ava şêrîn bide.
JAS.3.13	Di nav we de yê fêmdar û şehreza kî ye? Bila ew bi awayê jiyana xwe ya qenc kirinên xwe di nav nermiya şehrezayiyê de nîşan bide. 
JAS.3.14	Lê eger di dilê we de çavnebariya tehl û hevrikî hebe, pesnê xwe nedin û li hember rastiyê derewan nekin. 
JAS.3.15	Ev şehrezayî ne ya ji jorê ye, lê belê şehrezayiya dinyayî, nefsanî û cinî ye. 
JAS.3.16	Çimkî li ku derê çavnebarî û hevrikî hebe, li wê derê tevlihevî û her kirina xerab hene. 
JAS.3.17	Lê şehrezayiya ku ji jor e, berî her tiştî paqij e; piştre aştîhez, berbiwêr û nerm e. Bi rehmê û berê qenc tije ye, alînegir û ne durû ye. 
JAS.3.18	Û berê rastdariyê ji bo aştîkeran di aştiyê de tê çandin.
JAS.4.1	Şer û pevçûnên di nav we de ji ku derê ne? Ma ev ne ji xwestekên we yên ku di endamên bedena we de şer dikin, tên? 
JAS.4.2	Çavê we li tiştekî ye, lê hûn bi dest naxin. Hûn dikujin û çavnebariyê dikin, lê hûn nikarin bigihîjin armanca xwe. Hûn şer û pevçûnê dikin. Hûn bi dest naxin, çimkî hûn ji Xwedê naxwazin. 
JAS.4.3	Hûn dixwazin û nastînin, çimkî hûn bi niyeta xerab dixwazin, da ku hûn ji bo kêfên xwe bimezêxin. 
JAS.4.4	Hey zînakarno! Ma hûn nizanin ku dostaniya bi dinyayê re, dijminahiya bi Xwedê re ye? Loma kî ku bixwaze bibe dostê dinyayê, xwe dike dijminê Xwedê. 
JAS.4.5	Ma hûn guman dikin ku Nivîsara Pîroz badîhewa dibêje: «Xwedê bi hesûdî ruhê ku daye me dixwaze». 
JAS.4.6	Lê keremeke hê mezintir dide. Loma dibêje:
JAS.4.6	«Xwedê li hember pozbilindan disekine,
JAS.4.6	Lê keremê li nefsbiçûkan dike.»
JAS.4.7	Loma bi ya Xwedê bikin. Li hember Îblîs bisekinin, ewê ji we bireve. 
JAS.4.8	Nêzîkî Xwedê bibin, ew jî wê nêzîkî we bibe. Gunehkarno, destên xwe paqij bikin. Dudilîno, dilê xwe safî bikin. 
JAS.4.9	Bi keder bin, şînê bigirin û bigirîn. Bila kenê we bibe şîn, şahiya we jî bibe melûlî. 
JAS.4.10	Xwe li ber Xudan nizim bikin, ewê we bilind bike.
JAS.4.11	Birayên min, ketma hev nekin. Yê ku ketma birayê xwe dike û wî dadbar dike, ew ketma Şerîetê dike û Şerîetê dadbar dike. Eger tu Şerîetê dadbar bikî, tu ne ew î ku Şerîetê pêk tîne, lê belê tu li ser Şerîetê dadger î. 
JAS.4.12	Yê ku Şerîet daniye û dîwanê dike, tenê yek e. Yê ku dikare xilas bike û helak bike ew e. Îcar tu kî yî ku tu cîranê xwe dadbar dikî?
JAS.4.13	De werin, hûn ên ku dibêjin: «Îro an sibê emê herin filan an bêvan bajarî, emê li wir salekê derbas bikin, kirrîn û firotinê bikin û peran qezenc bikin».
JAS.4.14	Lê hûn nizanin ku sibê jî wê çi çêbe. Jiyana we çi ye? Hûn hilmek in ku ji bo demeke kurt xuya dibe û di pey de winda dibe. 
JAS.4.15	Di cihê vê de, divê hûn weha bêjin: «Xwedê hez bike, emê bijîn û vî karî an wî karî bikin.» 
JAS.4.16	Lê hûn bi vî halê xwe, bi quretî pesnê xwe didin. Her pesindana weha xerab e. 
JAS.4.17	Loma yê ku bi ya qenc dizane û nake, jê re guneh e.
JAS.5.1	Îcar dewlemendno, niha werin û li ser rebeniya xwe ya ku wê bê serê we bigirîn û bikin qîrîn. 
JAS.5.2	Dewlemendiya we riziyaye û bizûzkan cilên we xwariye.
JAS.5.3	Zêr û zîvên we zengarî bûne. Zengara wan wê li hemberî we şahidiyê bike û wek êgir goştê we bixwe. Di rojên dawîn de we xezîne civandin. 
JAS.5.4	Va ye, heqê wan karkerên ku zeviyên we dirûtine û we bi hîle ji wan standiye, diqîre. Hawar hawara paleyan gihîştiye guhê Xudanê Ordiyan.
JAS.5.5	We li dinyayê xwe da kêf û şahiyê û we dilê xwe ji bo roja şerjêkirinê qelew kir. 
JAS.5.6	We yê rast ê ku li ber we ranabe, sûcdar derxist û kuşt.
JAS.5.7	Loma birano, heta hatina Xudan sebir bikin. Binêrin, cotkar li benda berê erdê yê hêja dimîne û ji bo vê yekê sebir dike heta barana biharê û ya payîzê li ser dibare. 
JAS.5.8	Hûn jî sebir bikin. Dilê xwe xurt bigirin, çimkî hatina Xudan nêzîk e. 
JAS.5.9	Birano, gazinan ji hev nekin, da ku hûn neyên dîwankirin. Va ye, dadger li ber derî rawestayî ye! 
JAS.5.10	Birano, pêxemberên ku bi navê Xudan peyv gotine ji bo xwe wek mînaka êşkişandin û sebrê bigirin. 
JAS.5.11	Binêrin, em wan ên ku tengahî ragirtine, bextewar hesab dikin. We ragirtina Eyûb bihîst û we dît ku Xudan di dawiyê de ji bo wî çi kir. Çimkî Xudan gelek dilovan û tije rehm e.
JAS.5.12	Îcar birayên min, berî her tiştî, sond nexwin. Ne bi erdê, ne bi ezmên û ne jî bi tiştekî din sond bixwin. Bila erêya we «Erê» û naya we «Na» be, da ku hûn neyên dîwankirin.
JAS.5.13	Eger di nav we de yek êşê dikişîne, bila dua bike. Eger yek dilşa ye, bila lavijeyan bêje. 
JAS.5.14	Eger di nav we de yek nexweş e, bila ew gazî rihspiyên civînê bike û ew li ser wî dua bikin û bi navê Xudan rûn li wî bidin.
JAS.5.15	Duaya ku bi bawerî tê kirin wê yê nexweş qenc bike û Xudan wê wî rake. Û eger wî guneh kiribe, wê lê bê bihûrtin. 
JAS.5.16	Loma gunehên xwe ji hevdû re eşkere bikin û ji bo hev dua bikin, da ku hûn sax bibin. Duaya yê rast, hêzdar û bi bandûr e. 
JAS.5.17	Êlyas jî mirovekî wek me bû. Ji bo ku baran nebare bi kelegermî dua kir û li ser rûyê erdê sê sal û şeş mehan baran nebarî. 
JAS.5.18	Piştre wî dîsa dua kir; ezmên baran da û erdê jî berê xwe da.
JAS.5.19	Birayên min, eger yek ji we ji rastiyê averê bibe û yekî din careke din wî li rastiyê bizivirîne, 
JAS.5.20	bila bizane, yê ku gunehkar ji riya wî ya averê bizivirîne, wê canekî ji mirinê xilas bike û gelek gunehan binixumîne.
1PE.1.1	Ji Şandiyê Îsa Mesîh Petrûs,
1PE.1.1	ji xerîbên belavbûyî yên li herêmên Pontos, Galatya, Kepedokya, Asya û Bîtînyayê re, 
1PE.1.2	yên ku li gor pêşzanîna Bav Xwedê hatine bijartin û ji aliyê Ruh ve hatine pîrozkirin, da ku bi ya Îsa Mesîh bikin û xwîna wî li ser wan bê reşandin:
1PE.1.2	Kerem û aştî li ser we zêde bibe.
1PE.1.3	Xwedê û Bavê Xudanê me Îsa Mesîh pîroz be. Wî li gor rehma xwe ya mezin em ji nû ve zayandin. Bi vejîna Îsa Mesîh a ji nav miriyan, wî em gihandin hêviyeke jîndar 
1PE.1.4	û mîraseke ku narize, bêleke ye û naçilmise. Ev mîras li ezmanan ji bo we hilanî ye. 
1PE.1.5	Îcar hûn bi hêza Xwedê bi riya baweriyê, ji bo xilasbûna ku amade ye di wextê dawî de bê eşkerekirin, tên parastin. 
1PE.1.6	Hûn bi vê yekê gelek şa ne, her çiqas niha divê ku hûn ji bo demeke kurt bi ceribandinên cûr bi cûr xemgîn bibin jî. 
1PE.1.7	Ew tên, da ku hêjabûna baweriya we kifş bibe û çaxê ku Îsa Mesîh xuya bibe ji we re bibe pesin, rûmet û serbilindî. Bi ser ku zêr tune dibe û diçe, dîsa di êgir de tê helandin. Û baweriya we ji zêr gelek hêjatir e. 
1PE.1.8	We ew nedîtiye, lê hûn ji wî hez dikin; niha hûn wî nabînin, lê dîsa jî hûn baweriyê bi wî tînin û hûn bi şabûneke ku nayê gotin dilşa dibin. 
1PE.1.9	Çimkî hûn di dawiya baweriya xwe de, digihîjin xilasiya canê xwe.
1PE.1.10	Li ser vê xilasbûnê, pêxemberên ku li ser kerema ku wê ji we re bihata anîn, pêxemberîtî kirin, bi baldarî lêkolîn kirin û lê geriyan. 
1PE.1.11	Ruhê Mesîh ê ku di dilê wan de bû, ji berê ve kifş dikir ku Mesîh wê cefayê bikişîne û piştre bi rûmet bibe. Wan lê kolan ku bizanin ka ev xilasî wê kengê an wextekî çawa bê. 
1PE.1.12	Ji wan re hat kifşkirin ku di van tiştan de ne ji xwe re, lê ji we re xizmet dikirin û ev niha bi destê Ruhê Pîroz ê ku ji ezmên hatiye şandin, ji aliyê yên ku Mizgîniyê didin ve, ji we re hat diyarkirin. Milyaket jî pirr dixwazin ku nêzîk bibin û li van tiştan binêrin.
1PE.1.13	Ji ber vê yekê li ser hişê xwe bin, amade û hişyar bin. Hemû hêviya xwe bi wê keremê ve girê bidin, ku hûnê bi xuyabûna Îsa Mesîh bistînin. 
1PE.1.14	Wek zarokên guhdar bin û li pey xwestekên xwe yên dema nezaniyê neçin. 
1PE.1.15	Lê belê, çawa yê ku gazî we kiriye pîroz e, hûn jî di hemû rabûn û rûniştina xwe de pîroz bin. 
1PE.1.16	Ji ber ku hatiye nivîsîn: «Pîroz bin, çimkî ez pîroz im.»
1PE.1.17	Eger hûn ji yê ku cihêtiyê naxe nav mirovan û her kesî li gor kirina wî dîwan dike re, dibêjin Bav, dema xwe ya xerîbiyê ya li ser dinyayê bi tirsa Xwedê derbas bikin. 
1PE.1.18	Çimkî hûn dizanin ku hûn ne bi berdêla tiştên pûç ên wek zêr an zîv ji jiyana vala ya ku ji bav û kalên we maye, hatine kirrîn, 
1PE.1.19	lê belê bi berdêla xwîna Mesîh a hêja û wek berxekî bêleke û bêkêmahî hûn hatine kirrîn. 
1PE.1.20	Hê berî damezrandina dinyayê ew hat destnîşankirin, lê di dawiya deman de di ber we de xuya bû. 
1PE.1.21	Bi saya wî hûn baweriyê bi wî Xwedayê ku ew ji nav miriyan rakiriye û rûmet daye wî tînin, wisa ku bawerî û hêviya we bi Xwedê be.
1PE.1.22	Niha we bi ya rastiyê kir û canê xwe paqij kir, biraheziya we bê durûtî ye. Loma ji dil û can û bi germî ji hevdû hez bikin. 
1PE.1.23	Hûn ne ji tovê ku xera dibe, lê ji yê ku xera nabe, bi peyva Xwedê ya jîndar û mayîndar ji nû ve çêbûn.
1PE.1.24	Çimkî:
1PE.1.24	«Hemû mirov wek giyê ne
1PE.1.24	Û hemû rûmeta wan jî wek kulîlka giyê ye.
1PE.1.24	Giya hişk dibe û kulîlka wî dikeve,
1PE.1.25	Lê peyva Xudan her û her dimîne.»
1PE.1.25	Ev ew peyv e ku bi Mizgîniyê ji we re hat dayîn.
1PE.2.1	Loma xwe ji her xerabiyê, ji her hîle, durûtî, çavnebarî û ji her cûre ketmê dûr bixin. 
1PE.2.2	Wek zarokên nûbûyî, bêriya şîrê safî û ruhanî bikin, da ku hûn bi wî ji bo xilasiyê mezin bibin. 
1PE.2.3	Çimkî we qenciya Xudan tam kiriye.
1PE.2.4	Werin, nêzîkî kevirê zindî bibin ê ku ji aliyê mirovan ve hat redkirin, lê li ba Xwedê bijare û hêja ye. 
1PE.2.5	Hûn jî wek kevirên zindî ji bo xaniyekî ruhanî tên avakirin, da ku hûn bibin kahînên pîroz û bi destê Îsa Mesîh goriyên ruhanî yên ku li Xwedê xweş tên, pêşkêş bikin. 
1PE.2.6	Çimkî di Nivîsara Pîroz de dibêje:
1PE.2.6	«Va ye, ez di Siyonê de kevirekî datînim
1PE.2.6	Kevirê hêja û bijare yê rikin.
1PE.2.6	Yê ku baweriyê bi wî bîne, qet nayê şermkirin.»
1PE.2.7	Îcar ji bo we, hûn ên ku bawer dikin, ev kevir hêja ye; lê ji bo yên ku bawer nakin,
1PE.2.7	«Ew kevirê ku hostayan red kir,
1PE.2.7	Bû kevirê serê rikin.»
1PE.2.8	û:
1PE.2.8	«Ji bo wan bû kevirê terpilînê
1PE.2.8	Û lata hilterpilînê.»
1PE.2.8	Ew diterpilin, çimkî ew bi ya peyvê nakin û ji xwe ew ji bo vê yekê hatine kifşkirin.
1PE.2.9	Lê hûn «nifşekî bijartî, kahînên Padîşahiyê, miletekî pîroz û gelê Xwedê bi xwe ne, da ku hûn karên wî yên hêjabilind bidin bihîstin.»
1PE.2.10	Demekê hûn ne gel bûn,
1PE.2.10	Lê niha hûn gelê Xwedê ne.
1PE.2.10	Demekê rehm li we nebûbû,
1PE.2.10	Lê niha rehm li we bûye.
1PE.2.11	Hezkirîno, ez ji we hêvî dikim ku hûn xwe ji xwestekên nefsî yên ku li hember can şer dikin, dûr bixin, ji ber ku hûn li vê dinyayê xerîb û mêvan in. 
1PE.2.12	Di nav miletan de jiyaneke qenc bijîn. Û eger wek ku hûn xerabkar in ketma we bikin jî, bila kirinên we yên qenc bibînin û di Roja Edaletê de pesnê Xwedê bidin.
1PE.2.13	Ji bo xatirê Xudan, bi ya hemû sazûmanên mirovî bikin, dixwazî bila padîşahê ku di ser hemûyan re be, 
1PE.2.14	an jî dixwazî bila ew waliyên ku ji aliyê wî ve hatine şandin bin, da ku xerabkaran ceza bikin û rûmetê bidin qencîkeran. 
1PE.2.15	Çimkî daxwaza Xwedê ev e ku hûn bi kirina qenciyê dengê nezaniya mirovên bêaqil bibirin. 
1PE.2.16	Mîna mirovên azad bijîn, lê belê azadiya xwe ji bo xerabîkirinê nekin hêcet, wek xulamên Xwedê bijîn. 
1PE.2.17	Ji hemûyan re hurmetê bikin. Ji biratiyê hez bikin. Ji Xwedê bitirsin û ji padîşah re hurmetê bikin.
1PE.2.18	Xulamno! Bi hemû hurmetkariyê bi ya axayên xwe bikin; ne tenê bi ya qenc û berbiwêran, lê belê bi ya cirnexweşan jî bikin. 
1PE.2.19	Çimkî eger yek bi neheqî cefayê bikişîne û ji ber ku ji Xwedê ditirse xemgîniyê radigire, ev li Xwedê xweş tê. 
1PE.2.20	Eger ji ber xerabîkirinê li we bê xistin û hûn vê radigirin, ev ji bo we çi serbilindî ye? Lê eger hûn ji ber qencîkirinê cefayê bikişînin û hûn vê radigirin, ev li Xwedê xweş tê. 
1PE.2.21	Erê, ji bo vê yekê hûn hatin gazîkirin. Çimkî Mesîh jî ji bo we cefa kişand û mînak ji we re hişt, da ku hûn li ser şopa wî herin.
1PE.2.22	«Wî qet guneh nekir
1PE.2.22	Û peyveke bi hîle ji devê wî derneket.»
1PE.2.23	Çaxê ku dihat nizimkirin, wî bi nizimkirinê bersîv neda. Çaxê ku êş dikişand wî li kesî gef nexwar; lê wî xwe spart wî yê ku bi dadperwerî dîwanê dike.
1PE.2.24	Wî li ser xaçê, gunehên me di bedena xwe de hilgirtin, da ku em li hember gunehan mirî bin û ji bo rastdariyê bijîn. We bi birînên wî şîfa dît.
1PE.2.25	Çimkî hûn wek miyên ji rê averêyî bûn, lê belê niha hûn li Şivan û Çavdêrê canê xwe vegeriyan.
1PE.3.1	Jinno, bi vî awayî hûn jî bi ya mêrê xwe bikin. Wisa ku, eger hinek ji wan bi peyva Xwedê baweriyê neynin jî,
1PE.3.2	gava ew jiyana we ya hurmetkar û şîrhelal bibînin, bê gotin bi jiyana jina xwe bên qezenckirin. 
1PE.3.3	Bila xemla we ne bi tiştên berbiçav, bi honandina porê xwe, bi wergirtina zêran û cilên spehî li xwe kirin be.
1PE.3.4	Lê bila xemla we ya ku xera nabe, bi heyina we ya veşartî, bi ruhê we yê rihet û nermê ku li ba Xwedê pirr hêja ye be. 
1PE.3.5	Çimkî di demên berê de jî, jinên pîroz ên ku hêviya xwe bi Xwedê ve girêdabûn, bi qebûlkirina desthilatiya mêrên xwe, weha xwe dixemilandin. 
1PE.3.6	Bi vî awayî Sarayê bi ya Birahîm kir û jê re got: «Mîrzayê min.» Eger hûn jî qenciyê bikin û ji tu tiştî nebizdin, hûn keçên wê ne.
1PE.3.7	Mêrno, bila bi vî awayî her yek di jiyana bi jina xwe re fêmdar û têgihîştî be, ji jina ku naziktir e re hurmetê bikin, çimkî ew bi xwe jî wêrisên kerema jiyanê ne. Wisa ku ji duayên we re asteng dernekeve.
1PE.3.8	Bi kurtî, hûn hemû hemfikir bin, derdên hev hilgirin, ji hevdû hez bikin, dilbirehm û nefsbiçûk bin. 
1PE.3.9	Di şûna xerabiyê de xerabiyê nekin, di şûna nizimkirinê de jî nizim nekin. Bervajiyê vê, pîroz bikin, çimkî ji bo ku bereketê mîras bistînin hûn hatin gazîkirin. 
1PE.3.10	Ji ber ku:
1PE.3.10	«Yê ku ji jiyanê hez dike
1PE.3.10	Û dixwaze rojên qenc bibîne,
1PE.3.10	Bila zimanê xwe ji xerabiyê
1PE.3.10	Û devê xwe ji gotina derew biparêze,
1PE.3.11	Bila ew xwe ji xerabiyê dûr bixe û qenciyê bike,
1PE.3.11	Bila ew li aştiyê bigere û bikeve pey wê.
1PE.3.12	Çimkî çavên Xudan li ser yên rast in
1PE.3.12	Û guhên wî ji bo duayên wan vekirî ne.
1PE.3.12	Lê rûyê Xudan li hember xerabkaran e.»
1PE.3.13	Îcar, eger hûn ji dil û can bixwazin ya qenc bikin, kî wê xerabiyê li we bike? 
1PE.3.14	Lê eger hûn di ber rastiyê de cefayê bikişînin jî, xwezî bi we! Ji tiştê ku ew ditirsin, hûn netirsin û nebizdin,
1PE.3.15	Lê Mesîh bi xudantî di dilê xwe de pîroz bikin. Hergav amade bin ku hûn bersîvê bidin her kesê ku sedemê wê hêviya ku di dilê we de ye dipirse.
1PE.3.16	Lê vê yekê bi nermî û hurmetê bikin. Bila wijdana we paqij be, da ew ên ku li ser jiyana we ya qenc a bi Mesîh bi xerabî dipeyivin di wan tiştên ku ketma we dikin de, bên şermezarkirin. 
1PE.3.17	Eger bi daxwaza Xwedê be, çêtir e ku em ne di ber xerabîkirinê, lê di ber qencîkirinê de cefayê bikişînin. 
1PE.3.18	Mesîh jî bi carekê ji bo gunehan cefa kişand, da ku me bigihîne Xwedê. Yê rast ji bo yên nerast mir. Ew di bedenê de hat kuştin, lê ji aliyê Ruh ve hat vejandin. 
1PE.3.19	Ew bi ruh çû û ji ruhên di zîndanê de girtî re peyv got. 
1PE.3.20	Van ruhan berê, yanî di dema Nûh de, çaxê ku gemî dihat çêkirin û Xwedê bi bîhnfirehî sebir dikir, neguhdarî kir. Di wê gemiyê de çend kes, yanî heşt nefs ji avê derketin, xilas bûn.
1PE.3.21	Ev jî mînaka imadê ye ya ku îro we xilas dike. Imad ne şuştina qirêja bedenê ye, lê belê ew li ber Xwedê daxwaza wijdana paqij e. Ev yek bi vejîna Îsa Mesîh pêk hat. 
1PE.3.22	Ew hilkişiya ezmên, li milê Xwedê yê rastê ye û milyaket, desthilatî û hêz bi ya wî dikin.
1PE.4.1	Îcar çawa ku Mesîh di bedenê de cefa kişand, hûn jî bi eynî armancê xwe çekdar bikin. Çimkî yê ku di bedenê de cefa kişandiye, dev ji guneh berdaye. 
1PE.4.2	Wisa ku di dema jiyana xwe ya mayî de, ne li gor xwestekên mirovî, lê li gor daxwaza Xwedê bijîn. 
1PE.4.3	Êdî bes e ku we li gor xwestina pûtperestan dema jiyana xwe ya derbasbûyî bi bêedebî, şehwet, serxweşî, kêfkirina bi harîtî, şerabvexwarina civatî û di pûtperestiya pîs de derbas kir. 
1PE.4.4	Ji wan re ecêb tê ku êdî hûn bi wan re li pey van pîsîtiyan nabezin û çêrî we dikin. 
1PE.4.5	Lê ewê hesab bidin wî yê ku amade ye dîwana mirî û zindiyan bike. 
1PE.4.6	Loma Mizgînî ji miriyan re jî hat dayîn, da ku di ruh de li gor Xwedê bijîn, bi ser ku ew di bedenê de wek mirovan hatine dîwankirin.
1PE.4.7	Dawiya her tiştî nêzîk e; loma sergiran bin û ji bo duakirinê li ser hişê xwe bin. 
1PE.4.8	Berî her tiştî, bila hezkirina we ya ji hev re hergav germ be; çimkî hezkirin gelek gunehan dinixumîne.
1PE.4.9	Bê pitepit ji hevdû re mêvanperwer bin. 
1PE.4.10	Her yek ji we, çi diyariya ruhanî standibe, bi wê wek şahneyên qenc ên kerema Xwedê ya cûr bi cûr, ji hev re xizmetê bikin. 
1PE.4.11	Eger yek dipeyive, bila peyvên Xwedê bêje. Eger yek xizmetê dike, bila bi wê hêza ku Xwedê daye bike, da ku Xwedê di her tiştî de bi destê Îsa Mesîh bê birûmetkirin. Rûmet û karîn her û her ên wî ne. Amîn.
1PE.4.12	Hezkirîno, li ber tengahiyên wek êgir dijwar ên ku ji bo ceribandinê tên ser we, şaş nemînin û vê ecêb nebînin. 
1PE.4.13	Lê belê şa bibin ku hûn bûne hevparên cefayên Mesîh, da ku çaxê rûmeta wî xuya bû, hûn bi dilgeşiyeke mezin gelek şa bibin. 
1PE.4.14	Eger di ber navê Mesîh de hûn bên nizimkirin, xwezî bi we, çimkî Ruhê rûmetê, yanî Ruhê Xwedê li ser we dimîne. 
1PE.4.15	Lê bila tu kes ji we, ji bo mêrkujî, dizî, xerabîkirin û têkilbûna karên hinekên din cefayê nekişîne. 
1PE.4.16	Lê eger yek ji we ji ber ku Mesîhî ye cefayê bikişîne, bila ew şerm neke, lê bila bi vî navî pesnê Xwedê bide. 
1PE.4.17	Çimkî wext hat ku dîwan ji mala Xwedê dest pê bike. Eger ji me dest pê bike, dawiya wan ên ku li gor Mizgîniya Xwedê nakin wê çawa be? 
1PE.4.18	Û:
1PE.4.18	«Eger yê rast zor xilas bibe,
1PE.4.18	Êdî halê yê nepak û gunehkar wê çawa be?»
1PE.4.19	Ji ber vê yekê, yên ku li gor daxwaza Xwedê cefayê dikişînin, bila bi qencîkirinê xwe bispêrin Afirandarê dilsoz.
1PE.5.1	Ez ê ku yek ji rihspiyan im û şahidê cefayên Mesîh û hevparê wê rûmetê me, ku wê bê, ez hêvî ji rihspiyên nav we dikim: 
1PE.5.2	Wek ku Xwedê ji we dixwaze, bi çavdêrîtî şivantiya keriyê Xwedê yê ku li ber we ye, ne ji mecbûrî lê ji dil bikin. Îcar vê ne ji bo qezenceke bêserûber, lê bi dilxwazî bikin.
1PE.5.3	Ne wek ku hûn hukumdariyê li wan ên ku li we hatine spartin bikin, lê belê ji bo kerî bibin mînak. 
1PE.5.4	Îcar gava ku Serokşivan xuya bibe, hûnê taca rûmetê ya ku qet naçilmise bistînin.
1PE.5.5	Xortno, bi vî awayî bi ya rihspiyan bikin û hemû li hember hev nefsbiçûk bin. Çimkî:
1PE.5.5	«Xwedê li hember pozbilindan disekine
1PE.5.5	Lê keremê li nefsbiçûkan dike.»
1PE.5.6	Loma xwe di bin destê Xwedê yê hêzdar de nizim bikin, da ku di wextê xwe de we bilind bike.
1PE.5.7	Hemû xemên xwe bavêjin ser wî, çimkî ew xema we dixwe.
1PE.5.8	Li ser hişê xwe bin û hişyar bin. Neyarê we Îblîs, wek şêrekî ku dihumîne digere, ka ewê kê daqurtîne. 
1PE.5.9	Di baweriyê de hîmgirtî li hember wî bisekinin; çimkî hûn dizanin birayên we jî li seranserê dinyayê eynî cefayê dikişînin. 
1PE.5.10	Lê Xwedayê hemû keremê yê ku bi Mesîh Îsa hûn gazî rûmeta xwe ya herheyî kirine, piştî ku hûn demeke kurt cefayê bikişînin, ew bi xwe wê we nûvejen bike, xurt bike, hêzdar bike û we li ser bingehê qayîm bike. 
1PE.5.11	Karîn her û her ji wî re be. Amîn.
1PE.5.12	Min bi destê Sîlas ê ku ez wî birayekî dilsoz hesab dikim, bi kurtî ji we re nivîsî, da ku ez we bişidînim û şahidî bikim ku kerema Xwedê ya rastîn ev e. Di vê de bimînin. 
1PE.5.13	Civîna li Babîlê ya ku bi we re hatiye bijartin û kurê min Marqos jî silavan li we dike. 
1PE.5.14	Bi ramûsana hezkirinê silavan li hev bikin.
1PE.5.14	Silamet li ser we hemûyan be, hûn ên ku yên Mesîh in.
2PE.1.1	Ji xulam û Şandiyê Îsa Mesîh Şimûn Petrûs,
2PE.1.1	ji wan re yên ku bi rastdariya Xwedayê me, Xilaskarê me Îsa Mesîh, bi me re gihîştine eynî baweriya giranbiha:
2PE.1.2	Di naskirina Xwedê û Xudanê me Îsa de kerem û aştî bi firehî li ser we be.
2PE.1.3	Bi naskirina wî yê ku bi rûmet û qenciya xwe gazî me kiriye, hêza wî ya xwedayî, her tiştê ku ji bo jiyan û xwedênasiyê pêwist e, da me. 
2PE.1.4	Bi van tiştan wî sozên giranbiha û gelek mezin dane me, da ku hûn bi wan bibin hevparên tebîeta xwedayî û ji wê xerabûnê birevin, ku ji xwestekên dinyayê tê. 
2PE.1.5	Erê, ji ber vê yekê hemû xîretkêşiyê bi kar bînin, bi baweriya xwe hêjabilindiyê peyda bikin, bi hêjabilindiyê zanînê, 
2PE.1.6	bi zanînê xwegirtinê, bi xwegirtinê ragirtinê, bi ragirtinê jiyana xwedayî, 
2PE.1.7	bi jiyana xwedayî birahezî û bi biraheziyê hezkirinê peyda bikin. 
2PE.1.8	Çimkî eger hûn xwediyê van tiştan bin û ev di nav we de zêde bibin, hûn di naskirina Xudanê me Îsa Mesîh de bêkêr û bêber namînin. 
2PE.1.9	Lê yê ku ji van tiştan bêpar e, kor e, dûr nabîne û ji bîra wî çûye ku ew ji gunehên xwe yên berê paqij bûye. 
2PE.1.10	Ji ber vê yekê birano, xîretkêşiyê bikin ku hûn gazîkirin û hilbijartina xwe qayîm bikin. Eger hûn van tiştan bikin, hûn tu caran naterpilin. 
2PE.1.11	Û bi vî awayî dergeh wê bi tevahî li ber we vebe, da ku hûn bikevin Padîşahiya herheyî ya Xudan û Xilaskarê me Îsa Mesîh.
2PE.1.12	Ji bo vê yekê, her çiqas hûn van tiştan dizanin û hûn bi wê rastiya ku bi we re ye hîmgirtî ne jî, ez dixwazim hergav van bînim bîra we. 
2PE.1.13	Û heta ku ez di vê çadirê de me, ez vê yekê rast dibînim ku bi anîna bîra we, we hişyar bikim.
2PE.1.14	Çimkî wek ku Xudanê me Îsa Mesîh jî ji min re kifş kiriye, ez dizanim ku rakirina çadira min nêzîk e. 
2PE.1.15	Îcar ezê xîretkêşiyê bikim, da ku piştî çûyîna min jî hûn hergav bikarin van tiştan bînin bîra xwe.
2PE.1.16	Çaxê ku me hêz û hatina Xudanê me Îsa Mesîh bi we da zanîn, em neketin pey çîrokên ku bi qurnazî ji ber xwe hatine çêkirin, lê me bi çavên xwe mezinahiya wî dît.
2PE.1.17	Çimkî gava ji rûmeta herî bilind dengekî weha jê re hat û got:
2PE.1.17	«Kurê min ê delal ev e.
2PE.1.17	Dilê min bi wî xweş e»,
2PE.1.17	hingê wî ji Bav Xwedê rûmet û siyanet stand.
2PE.1.18	Û gava em bi wî re li ser çiyayê pîroz bûn, ev dengê ku ji ezmên hat, me bi xwe bihîst.
2PE.1.19	Bi vî awayî peyva pêxemberîtiyê ji me re hê bêtir qayîm hat deranîn. Heta ku sibe zelal bibe û stêrka sibê di dilê we de derkeve, wek çiraya ku di tariyê de ronahî dide, hûnê qenc bikin ku hûn bala xwe bidin peyvên pêxemberîtiyê. 
2PE.1.20	Divê berî her tiştî hûn vê bizanin ku tu pêxemberîtiya Nivîsara Pîroz ne ji şîrovekirina ji ber xwe çêkirî ye. 
2PE.1.21	Çimkî pêxemberîtî tu caran bi daxwaza mirov nehatiye; lê belê mirovan bi rêberiya Ruhê Pîroz, peyv ji Xwedê gotine.
2PE.2.1	Lê çawa ku di nav gelê Îsraêl de pêxemberên derewîn hebûn, wisa wê di nav we de jî mamosteyên derewîn hebin. Ewê bi dizî hînkirinên wêranker bînin hundir û heta ewê wî Xudanê ku ew kirrîne jî înkar bikin. Lê belê ewê zûka helakê bînin ser xwe. 
2PE.2.2	Gelek wê bikevin pey bêedebiya wan û ji rûyê wan wê çêrî riya rastiyê bê kirin. 
2PE.2.3	Bi çavbirçîtiya xwe, ewê bi peyvên xapînok li ser pişta we biçêrin. Dîwanbûna ku ji berê ve ji bo wan e, dereng namîne û helaka wan naponije.
2PE.2.4	Çimkî Xwedê ew milyaketên ku guneh kirin jî nedirixandin, lê ew avêtin kortala bêbinî, da ku ew ji bo Roja Dawî di kûrahiya taristaniyê de bi zincîran girêdayî bên hilanîn.
2PE.2.5	Xwedê dinya berê jî nedirixand, lê çaxê wî tofan bi ser dinya nepakan de anî, wî bi tenê Nûh ê ku peyvbêjê rastdariyê bû û heftên din parastin.
2PE.2.6	Xwedê bajarên Sodom û Gomorayê jî sûcdar derxistin, ew kirin xwelî, wêran kirin û ji wan ên ku wê bi nepakî bijîn re kirin mînak.
2PE.2.7	Û mirovê rast Lût ê ku bi jiyana nepak a neheqan xemgîn bûbû rizgar kir. 
2PE.2.8	Çimkî wî yê rast ê ku di nav wan de dijiya, kirinên wan ên neheq didît û dibihîst, roj bi roj cefa dida canê xwe yê rast.
2PE.2.9	Xudanê ku bi vî awayî kir, dizane ku çawa xwedênasan ji ceribandinê rizgar bike û yên ku neheqiyê dikin, 
2PE.2.10	bi taybetî jî yên ku li pey xwesteka pîs ên nefsê dikevin û desthilatî kêm dibînin, ji bo cezakirinê heta Roja Dawî hiltîne.
2PE.2.10	Evên curetkar û qure, ji çêrkirina yên xweyî rûmet natirsin. 
2PE.2.11	Lê bi ser ku milyaket di hêz û karînê de ji wan mezintir in jî, li ber Xudan wan bi çêrkirinê sûcdar nakin. 
2PE.2.12	Lê evên ha wek heywanên bêfêm û afirîdên bi fêmkirina xweheyî yên ku ji bo girtin û kuştinê çêbûne, çêrî tiştên ku jê fêm nakin, dikin. Ew jî wê wek wan heywanan di xerabûniya xwe de helak bibin 
2PE.2.13	û ewê cezayê neheqiya xwe bikişînin. Roj li nava rojê, li zewq û sefa xwe dinêrin, vê yekê kêf dihesibînin. Evên ha, leke û rûreşî ne. Gava ew bi we re dixwin û vedixwin, ew bi xapandina xwe bi xwe kêfê dikin. 
2PE.2.14	Çavên wan tije zîna ye, ji gunehkirinê têr nabin û canên xilupilo dixapînin. Dilê wan hînî çavbirçîtiyê bûye, ew zarokên nifirê ne. 
2PE.2.15	Wan dev ji riya rast berda, varî bûn û riya kurê Beyor Balamê ku ji destmiza neheqiyê hez kir, girtin.
2PE.2.16	Îcar ji ber neheqiya wî li wî hat hilatin; kerê bê zar û ziman bi dengê mirovan peyivî û pêşî li harbûna pêxember girt.
2PE.2.17	Ev mirovên ha kaniyên bê av û mijên ku li ber bagerê tên ajotin in. Tariya reş ji bo wan hilanî ye. 
2PE.2.18	Çimkî ew peyvên mezin û pûç dibêjin û bi xwestekên nefsê yên bêedeb, wan kesan dixapînin, yên ku nû ji mirovên di riya çewt de diçin, rizgar bûne. 
2PE.2.19	Bi ser ku ew bi xwe xulamên xerabûnê ne, ji wan re soza azadiyê didin. Çimkî mirov dibe xulamê wî yê ku mirov bindest dike. 
2PE.2.20	Çimkî, eger ew bi naskirina Xudan û Xilaskarê me Îsa Mesîh ji nepakiyên dinyayê rizgar bûbin û paşê dîsa li van tiştan bizivirin û bindest bibin, hingê halê wan ê paşî wê ji yê pêşî xerabtir be. 
2PE.2.21	Çimkî, eger piştî ku wan riya rastiyê zanî û ji pey emrê pîroz ê ku li wan hatibû spartin vegeriyabin, hingê nezanîna riya rastiyê wê ji bo wan hê çêtir bûya. 
2PE.2.22	Erê, wek vê mesela rast hat serê wan:
2PE.2.22	«Kûçik li vereşîna xwe vedigere»
2PE.2.22	û:
2PE.2.22	«Beraz piştî şuştinê
2PE.2.22	Dîsa xwe di nav herriyê de digevizîne.»
2PE.3.1	Hezkirîno, niha ev nameya min a diduyan e ku ez ji we re dinivîsim. Di herduyan de jî ez fikrên we yên paqij hişyar dikim, tînim bîra we. 
2PE.3.2	Ez dixwazim ku hûn gotinên ku ji berê ve ji aliyê pêxemberên pîroz ve hatine gotin û emrên ku Xudan û Xilaskar bi destê Şandiyên we dane, bînin bîra xwe.
2PE.3.3	Berî her tiştî vê bizanin ku di rojên dawîn de tinazkar wê derkevin, li gor xwestekên xwe rêve herin, tinazan bikin
2PE.3.4	û bêjin: «Ka soza hatina wî li ku derê ma? Ji mirina bav û kalan ve, her tişt wekî destpêka afirandinê berdewam dike!» 
2PE.3.5	Lê ew bi vîna xwe vê yekê ji bîr dikin ku bi peyva Xwedê, ji berê ve ezman hebûn û erd jî bi avê, ji nav avê peyda bû.
2PE.3.6	Û bi avê, dinya berê bi tofanê helak bû.
2PE.3.7	Lê erd û ezmanên niha jî bi eynî peyvê ji bo êgir tên hilanîn; ew ji bo roja dîwankirin û helakkirina nepakan tên hiştin.
2PE.3.8	Lê hezkirîno, vî tiştî ji bîr nekin ku li ba Xudan rojek wek hezar salî ye û hezar sal jî wek rojekê ye.
2PE.3.9	Wek ku hinek guman dikin, Xudan di soza xwe de bi derengî nakeve, lê belê bîhna xwe li we fireh dike û naxwaze ku kesek helak bibe, lê dixwaze ku hemû tobe bikin. 
2PE.3.10	Lê Roja Xudan wê wek dizan bê. Di wê rojê de ezman wê bi guregureke mezin winda bibin, hêman wê bişewitin, erd û her tiştê ku tê de ye wê ji hev bikeve, tune bibe.
2PE.3.11	Îcar, eger ev hemû tişt wê bi vî awayî ji hev belav bibin, divê ku hûn mirovên çawa bin? Divê ku hûn di jiyana pîroz û xwedayî de bijîn. 
2PE.3.12	Li hêviya Roja Xwedê bin û hatina wê bi lez bixin. Wê rojê ezman wê bişewitin û belav bibin û hêman wê bi kelegermî bihelin. 
2PE.3.13	Lê li gor soza wî, em li hêviya erdekî nû û ezmanên nû ne ku rastî wê di wan de bimîne.
2PE.3.14	Ji ber vê yekê hezkirîno, madem ku hûn li hêviya van tiştan in, xîretkêşiyê bikin ku hûn li ber wî bêleke, bêkêmahî û di aştiyê de bin. 
2PE.3.15	Îcar bîhnfirehiya Xudanê me xilasî hesab bikin, çawa ku birayê me yê hezkirî Pawlos jî, li gor şehrezayiya ku ji wî re hatiye dayîn, ji we re nivîsiye. 
2PE.3.16	Ew di hemû nameyên xwe de li ser van tiştan dibêje. Di wan de hin tişt hene ku fêmkirina wan zehmet e. Yên nezan û dilê wan xilupilo, wek ku di nivîsarên pîroz ên din de dikin, van jî çewt şîrove dikin û bi kirina vê yekê helakbûna xwe tînin.
2PE.3.17	Loma hezkirîno, wek ku hûn ji pêşî ve van tiştan dizanin, hay ji xwe hebin, da ku hûn bi xapandina yên neheq neyên xirandin û ji nelebtebûna xwe nekevin. 
2PE.3.18	Lê di kerem û naskirina Xudan û Xilaskarê me Îsa Mesîh de bigihîjin. Rûmet niha û her û her ji wî re be. Amîn.
1JN.1.1	Ev Peyva ku em bi we didin bihîstin, Peyva jiyanê ye. Ew ji destpêkê ve hebû, me bihîstiye, me bi çavên xwe dîtiye, me lê nêriye û dest daye wê.
1JN.1.2	Ev jiyan xuya bû, me ew dît û em jê re şahidiyê dikin û em wê jiyana herheyî ya ku bi Bav re bû û ji me re xuya bû, bi we didin zanîn.
1JN.1.3	Tiştê ku me dîtiye û bihîstiye, em bi we jî didin zanîn, da ku hevpariya we jî bi me re hebe. Bi rastî hevpariya me bi Bav û bi Kurê wî Îsa Mesîh re ye. 
1JN.1.4	Em van tiştan ji we re dinivîsin, da ku şahiya me temam be.
1JN.1.5	Tiştê ku me ji wî bihîstiye û peyva ku em dixwazin bi we bidin bihîstin ev e: Xwedê ronahî ye û li ba wî qet tarî tune ye. 
1JN.1.6	Eger em bêjin: «Hevpariya me bi wî re heye» û hê jî em di tariyê de rêve herin, em derewan dikin û li gor rastiyê nakin. 
1JN.1.7	Lê eger em di ronahiyê de rêve herin, wek ku ew di ronahiyê de ye, hevpariya me bi hevdû re heye û xwîna Kurê wî Îsa, me ji her gunehî paqij dike.
1JN.1.8	Eger em bêjin: «Gunehê me tune», em xwe dixapînin û rastî bi me re tune. 
1JN.1.9	Lê eger em gunehên xwe eşkere bikin, ew dilsoz û rastîparêz e ku li gunehên me bibihûre û me ji her neheqiyê paqij bike. 
1JN.1.10	Eger em bêjin: «Me guneh nekiriye», em wî derewker dikin û peyva wî bi me re tune.
1JN.2.1	Zarokên min ên delal, ez van tiştan ji we re dinivîsim, da ku hûn guneh nekin. Lê eger yek guneh bike, li ba Bav, mehdervanê me Îsa Mesîhê rastdar heye. 
1JN.2.2	Ew ji bo gunehên me berdêla lêbihûrtinê ye; ne tenê ji bo yên me, lê ji bo gunehên hemû dinyayê jî.
1JN.2.3	Bi vê yekê em dizanin ku em wî nas dikin; eger em emrên wî bînin cih. 
1JN.2.4	Yê ku bêje: «Ez wî nas dikim», lê emrên wî neyne cih, derewkar e û li ba wî rastî tune. 
1JN.2.5	Lê kî ku gotina wî bigire, bi rastî hezkirina Xwedê li ba wî temam bûye. Bi vê em dizanin ku em bi wî re ne: 
1JN.2.6	Yê ku bêje: «Ez bi wî re dimînim», divê wek ku Îsa rêve çûye, ew jî rêve here.
1JN.2.7	Hezkirîno, ne ku ez emrekî nû ji we re dinivîsim, lê ez wî emrê kevin ê ku ji destpêkê ve li we bû dinivîsim. Emrê kevin ew peyv e ya ku we bihîstiye.
1JN.2.8	Dîsa jî ez emrekî nû ji we re dinivîsim. Rastiya wî hem li ba wî û hem li ba we xuya ye. Çimkî tarî derbas dibe û ronahiya rastîn ji xwe şewq dide.
1JN.2.9	Yê ku bêje: «Ez di ronahiyê de me» û ji birayê xwe nefret bike, hê jî ew di tariyê de ye. 
1JN.2.10	Yê ku ji birayê xwe hez dike, di ronahiyê de dimîne û ji bo wî sedemê terpilînê tune. 
1JN.2.11	Lê yê ku ji birayê xwe nefret dike, di tariyê de ye, di tariyê de rêve diçe û nizane ku diçe ku derê, çimkî tariyê çavên wî kor kirine.
1JN.2.12	Zarokên min, ez ji we re dinivîsim,
1JN.2.12	Çimkî di ber navê wî de li gunehên we hatiye bihûrtin.
1JN.2.13	Bavno, ez ji we re dinivîsim,
1JN.2.13	Çimkî hûn, yê ji destpêkê ve heyî nas dikin.
1JN.2.13	Xortno, ez ji we re dinivîsim,
1JN.2.13	Çimkî hûn li hember Yê Xerab bi ser ketin.
1JN.2.14	Zarono, ez ji we re dinivîsim,
1JN.2.14	Çimkî hûn Bav nas dikin.
1JN.2.14	Bavno, ez ji we re dinivîsim,
1JN.2.14	Çimkî hûn, yê ji destpêkê ve heyî nas dikin.
1JN.2.14	Xortno, ez ji we re dinivîsim,
1JN.2.14	Çimkî hûn bi hêz in û peyva Xwedê bi we re dimîne
1JN.2.14	Û hûn li hember Yê Xerab bi ser ketin.
1JN.2.15	Ji dinyayê û tiştên ku di dinyayê de ne, hez nekin. Eger yek ji dinyayê hez bike, hezkirina Bav bi wî re tune. 
1JN.2.16	Çimkî her tiştê ku di dinyayê de ye, xwesteka nefsê, xwesteka çavan û quretiya maldariyê, ne ji Bav, lê ji dinyayê ne. 
1JN.2.17	Îcar dinya û xwesteka wê derbas dibe, lê yê ku daxwaza Xwedê dike her û her dijî.
1JN.2.18	Zarono, saeta dawî ye! Wek ku we bihîstiye, yê ku dijberê Mesîh e wê bê û niha jî gelek dijberên Mesîh derketine. Ji wê yekê em dizanin ku saeta dawî ye. 
1JN.2.19	Ew ji nav me derketin, lê belê ew ne ji me bûn. Eger ew ji me bûna, wê bi me re bimana. Lê çûna wan diyar kir ku ew hemû ne ji me ne.
1JN.2.20	Lê hûn ji aliyê Yê Pîroz ve bi Ruh hatine meshkirin û hûn hemû jî rastiyê dizanin. 
1JN.2.21	Ne ji ber ku hûn rastiyê nizanin ez ji we re dinivîsim, lê ji ber ku hûn dizanin. Û hûn dizanin ku her derew ne ji rastiyê ye. 
1JN.2.22	Ji yê ku dibêje: «Îsa ne Mesîh e» pê ve, kî derewkar e? Dijberê Mesîh ew e ku hem Bav û hem jî Kur înkar dike. 
1JN.2.23	Di dilê her kesê ku Kur înkar dike de Bav jî tune, lê di dilê yê ku Kur eşkere dike de, Bav jî heye.
1JN.2.24	Bila tiştê ku we ji destpêkê ve bihîstiye, bi we re bimîne. Eger tiştê ku we ji destpêkê ve bihîstiye bi we re bimîne, hûn jî, hûnê bi Kur û bi Bav re bimînin. 
1JN.2.25	Îcar ev soza ku wî daye me jiyana herheyî ye.
1JN.2.26	Min ev tişt li ser wan ên ku dixwazin we bixapînin ji we re nivîsîn. 
1JN.2.27	Îcar heçî hûn in, ew Ruhê ku Mesîh hûn pê mesh kirine bi we re dimîne û hewcedariya we bi hînkirina tu kesî tune. Çimkî mesha wî, li ser her tiştî çawa hînî we bike, rast e, ne derew e û çawa hînî we kiribe, bi Mesîh re bimînin.
1JN.2.28	Û niha, zarono, bi wî re bimînin, da ku gava ew xuya bibe, cesareta me hebe û em di hatina wî de, li ber wî şermî nebin. 
1JN.2.29	Madem ku hûn dizanin ew rastdar e, hûn dizanin her kesê ku rastdariyê dike ji wî çêbûye.
1JN.3.1	Binêrin, Bav çiqas ji me hez kir ku em zarokên Xwedê bên gazîkirin! Û em ew in. Ji ber vê yekê dinya me nas nake, çimkî ew nas nekir.
1JN.3.2	Hezkirîno, niha em zarokên Xwedê ne û hê ne eşkere ye ku emê bibin çi. Lê em vê yekê dizanin: Gava ku ew xuya bibe, emê bibin wek wî. Çimkî ew çawa ye, emê wî wisa bibînin. 
1JN.3.3	Her kesê ku hêviya xwe bi wî ve girêdide, wek ku ew paqij e, xwe paqij dike.
1JN.3.4	Her kesê ku guneh dike, li hember Şerîetê radibe; çimkî guneh li hember Şerîetê rabûn e. 
1JN.3.5	Hûn dizanin ku ew xuya bû, da ku guneh rake; û li ba wî guneh tune.
1JN.3.6	Her kesê ku bi wî re dimîne, guneh nake; her kesê ku guneh dike, ne ew dîtiye û ne jî ew nas kiriye.
1JN.3.7	Zarono, bila kes we nexapîne. Yê ku rastdariyê dike rastdar e, çawa ku ew rastdar e. 
1JN.3.8	Yê ku guneh dike ji Îblîs e, çimkî Îblîs ji destpêkê ve guneh dike. Ji bo vê yekê Kurê Xwedê xuya bû, da ku karên Îblîs xera bike.
1JN.3.9	Her kesê ku ji Xwedê çêbûye guneh nake, çimkî tovê Xwedê di dilê wî de dijî û ew nikare guneh bike, ji ber ku ew ji Xwedê çêbûye. 
1JN.3.10	Zarokên Xwedê û zarokên Îblîs bi vê yekê ji hev kifş dibin: Her kesê ku rastdariyê nake ne ji Xwedê ye û yê ku ji birayê xwe hez nake jî ne ji Xwedê ye.
1JN.3.11	Çimkî gotina ku we ji destpêkê ve bihîstiye ev e ku em ji hevdû hez bikin.
1JN.3.12	Em ne wek Qayîn bin ê ku ji Yê Xerab bû û birayê xwe kuşt. Û çima wî ew kuşt? Ji ber ku kirinên wî bi xwe xerab bûn, lê yên birayê wî rast bûn.
1JN.3.13	Gelî birayan, eger dinya ji we nefret bike, şaş nemînin. 
1JN.3.14	Em dizanin ku em ji mirinê gihîştine jiyanê, çimkî em ji birayan hez dikin. Yê ku hez nake di mirinê de dimîne. 
1JN.3.15	Her kesê ku ji birayê xwe nefret dike, mêrkuj e û hûn dizanin ku jiyana herheyî bi tu mêrkujî re tune.
1JN.3.16	Em hezkirinê bi vê yekê dizanin: Îsa canê xwe di ber me de da û divê em jî di ber birayan de canê xwe bidin. 
1JN.3.17	Eger malê dinyayê bi kesekî re hebe û birayê xwe di rewşeke hewcedar de bibîne û dilê wî pê neşewite, çawa hezkirina Xwedê di dilê wî de dimîne?
1JN.3.18	Zarono, ne bi gotin û peyvê, lê bi kirin û rastiyê em hez bikin. 
1JN.3.19	Û bi vê yekê emê bizanin ku em ji rastiyê ne û li ber wî emê dilê xwe rihet bikin. 
1JN.3.20	Eger dilê me, me sûcdar derxe, Xwedê ji dilê me mezintir e û ew her tiştî dizane.
1JN.3.21	Hezkirîno, eger dilê me, me sûcdar dernexe, li ber Xwedê cesareta me heye 
1JN.3.22	û em her çi bixwazin emê jê bistînin. Çimkî em emrên wî tînin cih û em tiştên ku li wî xweş tên dikin. 
1JN.3.23	Emrê wî ev e ku em baweriya xwe bi navê Kurê wî Îsa Mesîh bînin û ji hevdû hez bikin, wek ku wî li me emir kiriye.
1JN.3.24	Yê ku emrên wî tîne cih, bi Xwedê re dimîne û Xwedê jî bi wî re dimîne. Em bi vê yekê dizanin ku ew bi me re dimîne: Bi Ruhê ku daye me.
1JN.4.1	Hezkirîno, ji her ruhî bawer nekin, lê ruhan biceribînin ka ew ji Xwedê ne an ne. Çimkî gelek pêxemberên derewîn derketin dinyayê. 
1JN.4.2	Hûn bi vê yekê Ruhê Xwedê nas dikin: Her ruhê ku eşkere dike, Îsa Mesîh bi xwîn û goşt hatiye, ji Xwedê ye, 
1JN.4.3	lê her ruhê ku Îsa eşkere nake, ne ji Xwedê ye. Û ruhê dijberê Mesîh ê ku we li ser bihîstiye wê bê, ev e û ji xwe niha di dinyayê de ye.
1JN.4.4	Zarono, hûn ji Xwedê ne û hûn li hember pêxemberên derewîn bi ser ketin. Çimkî yê ku bi we re ye, ji yê ku di dinyayê de ye mezintir e. 
1JN.4.5	Ew ji dinyayê ne, ji ber vê yekê gotina wan ji dinyayê ye û dinya guhdariya wan dike. 
1JN.4.6	Em ji Xwedê ne. Yê ku Xwedê nas dike guhdariya me dike, lê yê ku ne ji Xwedê ye guhdariya me nake. Em bi vê yekê Ruhê rastiyê û ruhê derewîn nas dikin.
1JN.4.7	Hezkirîno, em ji hevdû hez bikin; çimkî hezkirin ji Xwedê ye û her kesê ku hez dike, ji Xwedê çêbûye û Xwedê nas dike. 
1JN.4.8	Yê ku hez nake, Xwedê nas nake, çimkî Xwedê hezkirin e. 
1JN.4.9	Hezkirina Xwedê bi vê yekê di nav me de xuya bû: Xwedê Kurê xwe yê yekta şand dinyayê, da ku em bi wî bijîn. 
1JN.4.10	Hezkirin ev e, ne ku me ji Xwedê hez kir, lê wî ji me hez kir û Kurê xwe şand, ku di ber gunehên me de bibe berdêl.
1JN.4.11	Hezkirîno, madem ku Xwedê bi vî awayî ji me hez kir, divê em jî ji hevdû hez bikin. 
1JN.4.12	Tu caran, tu kesî Xwedê nedîtiye; eger em ji hevdû hez bikin, Xwedê bi me re dimîne û hezkirina wî bi me re bêkêmahî dibe.
1JN.4.13	Bi vê yekê em dizanin ku em bi wî re dimînin û ew bi me re dimîne, çimkî wî ji Ruhê xwe daye me. 
1JN.4.14	Me dît û em şahidiyê dikin ku Bav Kurê xwe şand ku bibe Xilaskarê dinyayê. 
1JN.4.15	Eger yek bi eşkereyî bêje: «Îsa Kurê Xwedê ye», Xwedê bi wî re dimîne û ew jî bi Xwedê re dimîne. 
1JN.4.16	Û em hezkirina Xwedê ya ku ji bo me ye dizanin û jê bawer dikin.
1JN.4.16	Xwedê hezkirin e û yê ku di hezkirinê de dimîne, bi Xwedê re dimîne û Xwedê bi wî re dimîne. 
1JN.4.17	Hezkirin bi vî awayî di nav me de temam bûye, da ku di Roja Dawî de cesareta me hebe, çimkî ew çawa be, li vê dinyayê em jî wisa ne. 
1JN.4.18	Di hezkirinê de tirs tune, lê hezkirina temam tirsê ji dil derdixe; çimkî di tirsê de cefa heye û yê ku ditirse di hezkirinê de bêkêmahî nebûye.
1JN.4.19	Em hez dikin, çimkî pêşî wî ji me hez kir. 
1JN.4.20	Eger yek bêje: «Ez ji Xwedê hez dikim» û ji birayê xwe nefret bike, derewkar e. Çimkî yê ku ji birayê xwe yê ku dibîne hez neke, nikare ji Xwedayê ku nabîne hez bike. 
1JN.4.21	Emrê ku me jê standiye ev e: Yê ku ji Xwedê hez dike, bila ji birayê xwe jî hez bike.
1JN.5.1	Her kesê ku bawer dike ku Îsa, Mesîh e, ji Xwedê çêbûye û her kesê ku ji Bav hez dike, ji zarokê Bav jî hez dike. 
1JN.5.2	Çaxê ku em ji Xwedê hez bikin û emrên wî pêk bînin, hingê em dizanin ku em ji zarokên Xwedê hez dikin. 
1JN.5.3	Çimkî hezkirina Xwedê ev e, ku em emrên wî bînin cih. Û emrên wî ne giran in.
1JN.5.4	Çimkî her kesê ku ji Xwedê çêbûye li hember dinyayê bi ser dikeve. Û bi vî awayî em li hember dinyayê bi ser dikevin, yanî bi baweriya xwe. 
1JN.5.5	Ji wî yê ku bawer dike ku Îsa Kurê Xwedê ye pê ve, kî li hember dinyayê bi ser dikeve?
1JN.5.6	Yê ku bi av û xwînê hat Îsa Mesîh e. Ew ne tenê bi avê, lê bi av û xwînê hat. Û ya ku şahidiyê vê dike Ruh e; çimkî Ruh rastî ye. 
1JN.5.7	Yên ku şahidiyê dikin sisê ne: 
1JN.5.8	Ruh, av û xwîn. Û şahidiya her siyan yek e. 
1JN.5.9	Eger em şahidiya mirovan qebûl bikin, şahidiya Xwedê hê mezintir e; çimkî ev, şahidiya Xwedê ya li ser Kurê wî ye. 
1JN.5.10	Yê ku baweriyê bi Kurê Xwedê tîne, ev şahidî di dilê wî de ye. Yê ku ji Xwedê bawer nake, wî ew derewker kiriye, çimkî wî bawerî bi şahidiya ku Xwedê ji bo Kurê xwe kiriye, neaniye. 
1JN.5.11	Şahidî ev e: Xwedê jiyana herheyî daye me û ev jiyan di Kurê wî de ye.
1JN.5.12	Yê ku Kur di dilê wî de ye, jiyana wî heye, yê ku Kurê Xwedê di dilê wî de tune, jiyana wî tune.
1JN.5.13	Ez van tiştan ji we re, ji yên ku baweriyê bi navê Kurê Xwedê tînin re, dinivîsim, da ku hûn bizanin jiyana we ya herheyî heye. 
1JN.5.14	Cesareta me ya li ber wî ev e: Çaxê em tiştekî li gor daxwaza wî bixwazin, ew guhê xwe dide me. 
1JN.5.15	Û eger em bizanin ku em her çi bixwazin ew guh dide me, hingê em dizanin tiştên ku me jê xwestine, me standine.
1JN.5.16	Eger yek bibîne ku birayê wî gunehekî ku mirinê nayne dike, bila ji Xwedê bixwaze û ewê jiyanê bide wî yê ku gunehê ku mirinê nayne kiriye. Gunehê ku mirinê tîne heye; ez nabêjim bila ji bo gunehekî weha dua bike. 
1JN.5.17	Her neheqî guneh e; lê gunehê ku mirinê nayne heye.
1JN.5.18	Em dizanin her kesê ku ji Xwedê çêbûye guneh nake, lê Nixuriyê Xwedê wî diparêze û Yê Xerab dest nade wî. 
1JN.5.19	Em dizanin ku em ji Xwedê ne û tevahiya dinyayê di bin desthilatiya Yê Xerab de ye.
1JN.5.20	Em dizanin ku Kurê Xwedê hatiye û ji bo ku em Yê Rast nas bikin, fêmdarî daye me. Û em bi Yê Rast re, bi Kurê wî Îsa Mesîh re ne. Xwedayê rast û jiyana herheyî ev e.
1JN.5.21	Zarono, xwe ji pûtan biparêzin.
2JN.1.1	Ji vî rihspiyî,
2JN.1.1	ji sitiya bijartî û zarokên wê re, ji yên ku ez bi rastiyê ji wan hez dikim re. Ne tenê ez, lê hemû yên ku rastiyê dizanin jî ji wan hez dikin. 
2JN.1.2	Çimkî rastî di dilê me de dimîne û wê her û her bi me re be:
2JN.1.3	Rehm, kerem û aştî ji Bav Xwedê û ji Kurê Bav Îsa Mesîh, di rastî û hezkirinê de wê li ser me be.
2JN.1.4	Min dît ku hin zarokên te li gor emrê ku me ji Bav standiye, di rastiyê de rêve diçin û ez bi vê yekê gelek şa bûm. 
2JN.1.5	Lê niha, sitiya delal, ne wek ku emrekî nû ez ji te re dinivîsim, lê li gor emrê ku ji destpêkê ve li me hatiye kirin, ez ji te hêvî dikim ku em ji hevdû hez bikin.
2JN.1.6	Îcar hezkirin ev e ku em li gor emrên wî rêve herin. Wek ku we ji destpêkê ve bihîstiye, emir ev e ku hûn di hezkirinê de rêve herin.
2JN.1.7	Gelekên ku xelkê dixapînin, li dinyayê belav bûn. Ew eşkere nakin ku Îsa Mesîh bi xwîn û goşt hatiye. Yê ku xapînok e û dijberê Mesîh e, ev e. 
2JN.1.8	Hay ji xwe hebin, da ku hûn tiştê ku we di ber de keda xwe daye winda nekin, lê xelata xwe bi tevahî bistînin. 
2JN.1.9	Her kesê ku zêde diçe û di hînkirina Mesîh de namîne, di dilê wî de Xwedê tune. Di dilê wî yê ku di hînkirina Mesîh de dimîne, hem Bav û hem jî Kur heye. 
2JN.1.10	Eger yek bê ba we û vê hînkirinê neyne, wî nehewînin malê û silavê nedinê. 
2JN.1.11	Çimkî, kî silavê bide wî, dibe hevparê kirinên wî yên xerab.
2JN.1.12	Hê gelek tiştên ku ez ji we re binivîsim hene, lê min nexwest ku ez bi kaxez û bi hibrê binivîsim. Ez hêvî dikim ku ez bêm ba we û rû bi rû bi we re bipeyivim, da ku şahiya me temam bibe. 
2JN.1.13	Zarokên xwişka te ya bijartî silavan li te dikin.
3JN.1.1	Ji yê rihspî,
3JN.1.1	ji Gayosê hezkiriyê ku ez bi rastî jê hez dikim re.
3JN.1.2	Hezkiriyo, wek ku canê te di rihetiyê de ye, ez dua dikim ku tu di hemû tiştan de di rihetî û di saxiyê de bî. 
3JN.1.3	Ez gelek şa bûm çaxê ku çend bira hatin û li ser dilsoziya te ya ji rastiyê re şahidî kirin ku tu çawa di rastiyê de rêve diçî. 
3JN.1.4	Ji bo min, ji vê yeka ku ez dibihîzim zarokên min di rastiyê de rêve diçin, şahiyeke mezintir tune.
3JN.1.5	Hezkiriyo, ji birayan re, heta ji yên nenas re, tu her çi dikî, bi dilsozî dikî. 
3JN.1.6	Wan li ber civîna bawermendan li ser hezkirina te şahidî kir. Îcar tu wan bi awayekî ku hêjayî Xwedê ye bi rê bikî, tê qenc bikî. 
3JN.1.7	Çimkî ew ji bo navê Mesîh ketin rê û ji yên ku bawer nakin tiştek nestandin. 
3JN.1.8	Loma divê em yên weha qenc qebûl bikin, da ku em ji rastiyê re bibin hevalkar.
3JN.1.9	Min ji civînê re hin tişt nivîsîn, lê Diyotrefîsê ku dixwaze xwe di nav wan de derxe pêş, me qebûl nake. 
3JN.1.10	Ji ber vê yekê gava ku ez bêm, ezê balê bikişînim ser wan fesadiyên ku bi peyvên xerab li hember me kirine. Ew qîma xwe bi van fesadiyan tenê nayne, birayan qebûl nake û rê nade wan ên ku qebûl dikin jî. Bi ser de jî, ew wan ji civînê davêje derve.
3JN.1.11	Hezkiriyo, tu çavê xwe nede tiştê xerab, lê bide tiştê qenc. Yê ku qenciyê dike ji Xwedê ye; yê ku xerabiyê dike Xwedê nedîtiye.
3JN.1.12	Hemû li ser qenciya Dîmîtriyos şahidiyê dikin, heta rastî bi xwe jî şahidiyê dike. Em jî ji bo wî şahidiyê dikin û tu dizanî ku şahidiya me rast e.
3JN.1.13	Gelek tiştên ku ez ji te re binivîsim hene, lê ez naxwazim ku bi kaxez û bi hibrê binivîsim. 
3JN.1.14	Lê ez hêvî dikim ku di nêzîk de ezê te bibînim, hingê emê bi hev re rû bi rû bipeyivin.
3JN.1.15	Aştî li ser te be. Dost silavan li te dikin. Nav bi nav silavan li dostan bike.
JUD.1.1	Ji Cihûda, xulamê Îsa Mesîh û birayê Aqûb,
JUD.1.1	ji gazîkiriyên ku ji aliyê Bav Xwedê ve tên hezkirin û bi Îsa Mesîh tên parastin re:
JUD.1.2	Aştî, rehm û hezkirin ji we re zêde bibe.
JUD.1.3	Hezkirîno, çaxê min bi xîretkêşî xwest li ser xilasiya me ya hevpar ji we re binivîsim, min xwe mecbûr dît ku ez binivîsim û ji we hêvî bikim ku hûn, ji bo baweriya ku yekcar li pîrozan hatiye spartin, tekoşînê bikin. 
JUD.1.4	Çimkî hin mirovên nepak ên ku kerema Xwedayê me bi bêedebiyê diguherin û Mîrzayê me yê tenê Xudanê me Îsa Mesîh înkar dikin, bi dizî ketin nav we. Ew ji berê ve ji bo vê dîwanê hatine destnîşankirin.
JUD.1.5	Îcar her çiqas hûn her tiştî dizanin jî, ez dixwazim bînim bîra we ku Xudan gelê xwe ji diyarê Misrê xilas kiribe jî, yên ku bawer nekirin, piştre helak kirin.
JUD.1.6	Û wî ew milyaketên ku serwertiya xwe neparastin, lê belê dev ji rûniştgehên xwe berdan, bi zincîrên herheyî ji bo dîwana Roja Mezin di bin tariyê de hilanîn. 
JUD.1.7	Bi eynî awayî Sodom, Gomora û bajarên der û dora wan jî wek wan fuhûşî kirin û ketin pey bedenên din. Ew bajar bi kişandina cezayê agirê herheyî bûn mînak.
JUD.1.8	Lê evên ha jî bi eynî awayî dikevin pey xeyalan û bedenê murdar dikin, hukumdariya Xudan red dikin û çêrî yên xweyî rûmet dikin. 
JUD.1.9	Lê belê gava ku serekmilyaket Mîxayîl li hember Îblîs derket û ji bo cesedê Mûsa munaqeşe kir, ranebû ku bi çêrkirinê wî sûcdar bike. Lê tenê got: «Bila Xudan dengê xwe li te hilde!» 
JUD.1.10	Lê evên ha, çêrî tiştên ku nizanin dikin û wek heywanên bêfêm, bi tiştên ku ji ber xwe fêm dikin, helak dibin. 
JUD.1.11	Wey li wan! Ew li ser riya Qayîn çûn û ji bo qezencê xwe avêtin nav xapandina Balam û di serhildana Qorax de helak bûn.
JUD.1.12	Evên ha di ziyafetên we yên hezkirinê de bê tirs dixwin û vedixwin, ew leke ne. Ew mîna wan şivanan in ku bi tenê xwe xweyî dikin. Ewrên bêbaran in ên ku li ber bayê diçin; darên payîzê yên bêfêkî ne, ew du caran mirine û ji ra ve hatine hilkirin. 
JUD.1.13	Ew wek şeqilên deryayê yên hêç ên ku kef didin, şerma xwe direşînin. Ew wek stêrên serserî ne ku ji bo wan tariya reş her û her hatiye hilanîn. 
JUD.1.14	Henoxê ku piştî Adem ji nifşê heftan e li ser wan weha pêxemberîtî kir: «Va ye, Xudan bi deh hezarên xwe yên pîroz ve hat,
JUD.1.15	da ku dîwana hemûyan bike û ji bo hemû kirinên nepak ku wan bi nepakiyê kirine û ji bo hemû tiştên hişk ên ku gunehkarên nepak li hember Xudan gotine, bala her yekî bikişîne ser sûcê wî.» 
JUD.1.16	Evên ha pitepit dikin, gazinan dikin, li gor xwestekên xwe rêve diçin, devê wan peyvên mezin dibêjin, ji bo qezencê siyaneta xelkê digirin.
JUD.1.17	Lê hûn, ey hezkirîno, gotinên ku ji pêşî ve ji aliyê Şandiyên Xudanê me Îsa Mesîh ve hatine gotin, bînin bîra xwe, 
JUD.1.18	ku ji we re digotin: «Di dema dawî de tinazkarên ku li gor xwestekên xwe yên nepak rêve diçin, wê derkevin.»
JUD.1.19	Ev ew in, ên ku dubendiyê dikin, nefsanî ne û ji Ruh bêpar in. 
JUD.1.20	Lê hûn, ey hezkirîno, xwe li ser baweriya xwe ya herî pîroz ava bikin, bi Ruhê Pîroz dua bikin, 
JUD.1.21	xwe di hezkirina Xwedê de bigirin û ji bo jiyana herheyî li hêviya rehma Xudanê me Îsa Mesîh bimînin. 
JUD.1.22	Li yên ku dudilî ne, rehmê bikin. 
JUD.1.23	Yên ku di nav êgir de ne, bikişînin û xilas bikin, li hinekên din bi tirs werin rehmê, lê heta bila cênika we ji kirasên ku ji bedena gunehkar lewitîne jî biçe.
JUD.1.24	Xilaskarê me Xwedayê tenê, dikare we ji ketinê biparêze û bi şahiyeke mezin, bêleke we derxe ber rûmeta xwe; 
JUD.1.25	bila ji beriya deman ve, niha û her û her, bi destê Xudanê me Îsa Mesîh rûmet, mezinahî, karîn û desthilatî jê re be. Amîn.
REV.1.1	Ev peyxama Îsa Mesîh e ya ku Xwedê da wî, da ku wan tiştên ku divê di nêzîk de çêbin nîşanî xulamên wî bide. Û wî ev bi destê milyaketê xwe şand û ew bi xulamê xwe Yûhenna da zanîn. 
REV.1.2	Yûhenna jî li ser wan hemû tiştên ku wî dîtibûn şahidî kir, yanî li ser peyva Xwedê û li ser şahidiya Îsa Mesîh. 
REV.1.3	Xwezî bi wî yê ku van peyvên pêxemberîtiyê dixwîne û xwezî bi wan ên ku guhdariya wan dikin û tiştên ku di wê de hatine nivîsîn digirin. Çimkî wext nêzîk e.
REV.1.4	Ji Yûhenna, ji heft civînên bawermendan re yên ku li herêma Asyayê ne:
REV.1.4	Ji Yê ku Heye, Yê ku Hebû û Yê ku Wê Bê û ji heft ruhên ku li ber textê wî ne
REV.1.5+REV.1.6	û ji Îsa Mesîhê ku şahidê dilsoz, nixuriyê miriyan û serokê padîşahên erdê ye, kerem û aştî li ser we be.
REV.1.5+REV.1.6	Rûmet û karîn her û her ji wî re be, ku ji me hez dike û bi xwîna xwe em ji gunehên me azad kirine û em ji Bavê xwe Xwedê re kirine padîşahî û kahîn. Amîn.
REV.1.7	Va ye, ew bi ewran re tê.
REV.1.7	Her çav wê wî bibîne, heta ew ên ku bedena wî qul kirine jî.
REV.1.7	Û hemû gelên dinyayê wê li ser wî li xwe bixin.
REV.1.7	Erê. Amîn.
REV.1.8	Xudan Xwedê, Yê ku Heye, Yê ku Hebû û Yê ku Wê Bê, Karîndarê her tiştî, dibêje: «Alfa û Omêga Ez im.»
REV.1.9	Ez birayê we Yûhenna me yê ku bi Îsa re di tengahiyê de, di padîşahiyê û di bîhnfirehiyê de hevparê we ye. Ez di ber peyva Xwedê û di ber şahidiya Îsa de li wê giravê bûm ku jê re Patmos tê gotin. 
REV.1.10	Di roja Xudan de Ruh hat ser min û min li pişt xwe dengekî bilind bihîst ku wek dengê boriyê bû 
REV.1.11	û digot: «Tiştê ku tu dibînî, di kitêbê de binivîse û ji heft civînên bawermendan re bişîne, yên ku li Efes, Izmîr, Pergama, Tiyatîra, Sardeys, Filadelfiya û li Lawdikyayê ne.»
REV.1.12	Ez zivirîm, da ku ez wî dengê ku bi min re dipeyive bibînim. Îcar gava ez zivirîm, min heft şamdankên zêrîn dîtin. 
REV.1.13	Di navenda çiradankan de min yek dît ku mîna Kurê Mirov bû, cilek heta bi lingan dirêj wergirtibû û kembereke zêrîn li singê wî girêdayî bû. 
REV.1.14	Porê serê wî spî bû, wek livaya spî, mîna berfê bû. Û çavên wî wek pêta êgir bûn.
REV.1.15	Lingên wî wek wî tûncê xas ê ku di firnê de hatiye sorkirin dibiriqî û dengê wî wek dengê xuşîna aveke boş bû.
REV.1.16	Û di destê wî yê rastê de heft stêr hebûn û ji devê wî şûrekî dudevî yê tûj derdiket. Rûyê wî wek wê roja ku bi hemû hêza xwe şewq dide bû.
REV.1.17	Gava min ew dît, ez wek yekî mirî ketim ber lingên wî. Wî jî destê xwe yê rastê danî ser min û got: «Netirse, ez Yê pêşî û Yê Paşî me.
REV.1.18	Û Yê Zindî ez im. Ez mirî bûm, lê va ye, ez her û her dijîm. Û miftên mirinê û yên diyarê miriyan bi min re ne. 
REV.1.19	Îcar tiştên ku tu niha dibînî, tiştên ku bûne û yên ku ji niha û pê ve wê bibin, binivîse. 
REV.1.20	Sira van stêrên ku te di destê min yê rastê de dîtine û ya heft şamdankên zêrîn ev e: Heft stêr milyaketên heft civînên bawermendan in û heft şamdank heft civîn in.
REV.2.1	«Ji milyaketê civîna bawermendên Efesê re binivîse:
REV.2.1	‹Yê ku heft stêran di destê xwe yê rastê de digire û di navenda heft şamdankên zêrîn de rêve diçe, van tiştan dibêje: 
REV.2.2	Ez bi kirinên te, bi xebata te û bi bîhnfirehiya te dizanim. Û ez dizanim ku tu nikarî xeraban ragirî. Û yên ku ji xwe re dibêjin Şandî, lê ne Şandî ne, te ew ceribandin û derewîn derxistin. 
REV.2.3	Tu bîhnfireh î û te di ber navê min de li ber xwe da û tu newestiyayî. 
REV.2.4	Lê belê gazineke min ji te heye: Te dev ji hezkirina xwe ya pêşî berdaye. 
REV.2.5	Îcar bîne bîra xwe ku tu ji ku derê ketiyî; tobe bike û karên pêşî bike. An ku tu tobe nekî, ezê bêm te û ezê şamdanka te ji cihê wê rakim. 
REV.2.6	Lê belê tiştekî te yê qenc heye: Tu ji kirinên Nîkolasiyan nefret dikî; ez jî ji wan karan nefret dikim.
REV.2.7	Ewê ku guhên wî hene, bila bibihîze ku Ruh ji civînan re çi dibêje. Ewê ku bi ser dikeve, ezê xwarina ji dara jiyanê ya ku di bihişta Xwedê de ye bidim wî.›»
REV.2.8	«Ji milyaketê civîna bawermendên Smîrnayê re binivîse:
REV.2.8	‹Yê ku Pêşî û Paşî ye, yê ku mir û careke din rabû, van tiştan dibêje: 
REV.2.9	Ez bi tengahî û belengaziya te dizanim, lê belê tu dewlemend î! Ez bi buxtana wan ên ku ji xwe re dibêjin Cihû dizanim; ew ne Cihû ne, lê ew kinîşta Îblîs in. 
REV.2.10	Ji wan tengahiyên ku tu li ber kişandinê yî netirse. Va ye, Îblîs wê hinan ji we bavêje zîndanê, da ku hûn bên ceribandin û hûnê deh rojan cefayê bikişînin. Heta mirinê dilsoz bimîne, ezê taca jiyanê bidim te.
REV.2.11	Ewê ku guhên wî hene, bila bibihîze ku Ruh ji civînan re çi dibêje. Ewê ku bi ser dikeve, ji mirina diduyan qet ziyanê nabîne.›»
REV.2.12	«Ji milyaketê civîna bawermendên Pergamayê re binivîse:
REV.2.12	‹Yê ku şûrê wî yê dudeviyê tûj heye, van tiştan dibêje: 
REV.2.13	Ez dizanim ku tu li ku derê rûdinî. Li dera ku textê Îblîs lê ye, tu li wê derê rûdinî. Û tu navê min hişk digirî û li wê dera ku Îblîs lê rûdine, di wan rojên ku di nav we de, şahidê min ê dilsoz Antîpas hat kuştin jî, te baweriya xwe ya ku bi min e înkar nekir. 
REV.2.14	Lê belê piçek gazina min ji te heye: Li wê derê hin mirovên te hene ku hînkirina Balam digirin. Wî hînî Balaq kir ku zaryên Îsraêl ji rê derxe, da ku goriyên ji pûtan re hatine şerjêkirin bixwin û fuhûşiyê bikin.
REV.2.15	Bi vî awayî, wek wan, hin mirovên te jî hene ku hînkirina Nîkolasiyan digirin. 
REV.2.16	Îcar tobe bike, an na ezê zûka bêm te û ezê li hember wan bi şûrê devê xwe şer bikim.
REV.2.17	Ewê ku guhên wî hene, bila bibihîze ku Ruh ji civînan re çi dibêje. Ewê ku bi ser dikeve, ezê ji Mannayê veşartî bidim wî. Ezê kevirekî spî yê ku navekî nû li ser nivîsiye bidim wî; ji yê standî pê ve, kes nizane.›»
REV.2.18	«Ji milyaketê civîna bawermendên Tiyatîrayê re binivîse:
REV.2.18	‹Kurê Xwedê yê ku çavên wî wek pêta êgir in û lingên wî mîna wî tûncê xas ê ku dibiriqe, van tiştan dibêje: 
REV.2.19	Ez bi kirinên te, bi hezkirina te, bi baweriya te, bi xizmet û bîhnfirehiya te dizanim û ez dizanim ku karên te yên paşî ji yên pêşî hê bêtir in. 
REV.2.20	Lê belê gazineke min ji te heye: Tu dihêlî ew jin, Yezabel a ku ji xwe re dibêje pêxember, bi hînkirina xwe xulamên min ji rê derxe ku fuhûşiyê bikin û goriyên ku ji pûtan re tên şerjêkirin bixwin.
REV.2.21	Min wext da wê, da ku tobe bike; lê ew naxwaze ji fuhûşiya xwe tobe bike. 
REV.2.22	Va ye, ezê wê bavêjim nav nivîneke nexweşiya giran û yên ku bi wê re zînayê dikin, eger ji kirinên wê tobe nekin, ezê wan jî bixim tengahiyeke mezin. 
REV.2.23	Û ezê li zarokên wê bixim û bikujim û hemû civîn wê bizanin ku yê li dil û daxwazan dikole ez im û ezê li gor kirinên her yekî ji we bidim we.
REV.2.24	Lê ez ji we yên din re dibêjim, hûn ên ku li Tiyatîrayê ne û li gor vê hînkirinê nakin û wan tiştên ku ji wan re ‹sirên Îblîs ên kûr› dibêjin, nizanin: Ez barekî din danaynim ser pişta we: 
REV.2.25	Bi tenê heta ku ez bêm, tiştê ku bi we re ye hişk bigirin. 
REV.2.26+REV.2.27	Û ewê ku bi ser dikeve û heta dawiyê karên min li ba xwe digire, çawa ku min ji Bavê xwe standiye,
REV.2.26+REV.2.27	Ez jî, ezê li ser miletan hukumdariyê bidim wî.
REV.2.26+REV.2.27	Wek ku firaxên cerîn dişikênin,
REV.2.26+REV.2.27	Wê bi gopalê hesin serweriyê li wan bike.
REV.2.28	Û ezê stêra sibê bidim wî.
REV.2.29	Ewê ku guhên wî hene, bila bibihîze ku Ruh ji civînan re çi dibêje.›»
REV.3.1	«Ji milyaketê civîna bawermendên Sardeysê re binivîse:
REV.3.1	‹Yê ku heft ruhên Xwedê û heft stêr pê re ne, van tiştan dibêje: Ez kirinên te dizanim, wek ku tu dijî navekî te heye, lê tu miriyî. 
REV.3.2	Hişyar bibe û tiştên ku bi şûn de mane û li ber mirinê ne, bi hêz bike; çimkî min kirinên te li ber Xwedayê xwe temambûyî nedîtin. 
REV.3.3	Îcar bîne bîra xwe ku te çi standiye û bihîstiye; wan tiştan bigire û tobe bike. Lê eger tu hişyar nebî, ezê wek dizan bêm û tu nizanî ku ezê di kîjan saetê de bavêjim ser te.
REV.3.4	Lê di Sardeysê de çend kesên te hene ku wan cilên xwe nelewitandine. Ewê bi min re bi cilên spî bigerin, ji ber ku ew hêja ne. 
REV.3.5	Ewê ku bi ser dikeve bi vî awayî wê bi cilên spî bê wergirtin. Û ez navê wî ji Kitêba Jiyanê tu caran xîş nakim, lê ezê navê wî li ber Bavê xwe û li ber milyaketên wî eşkere bikim.
REV.3.6	Ewê ku guhên wî hene, bila bibihîze ku Ruh ji civînan re çi dibêje.›»
REV.3.7	«Ji milyaketê civîna bawermendên Filadelfiyayê re binivîse:
REV.3.7	‹Yê Pîroz, yê Rastîn,
REV.3.7	Yê ku mifta Dawid pê re ye,
REV.3.7	Yê ku vedike û tu kes nikare bigire,
REV.3.7	Û yê ku digire û tu kes nikare veke,
REV.3.7	Van tiştan dibêje:
REV.3.8	Ez bi kirinên te dizanim. Va ye, min deriyekî vekirî daniye ber te ku tu kes nikare bigire. Ez dizanim ku hêza te hindik e û dîsa jî te peyva min girt û te navê min înkar nekir. 
REV.3.9	Va ye, hinek ji kinîşta Îblîs hene. Ew ne Cihû ne, lê bi derew ji xwe re dibêjin Cihû. Ezê wisa bi wan bikim, ku ewê bên û li ber lingên te herin ser çokan û wê bizanin ku ez ji te hez dikim. 
REV.3.10	Madem ku te emrê min ê li ser bîhfrehiyê girt, ez jî, ezê te di saeta ceribandinê de bigirim; ew saet ji bo ceribandina yên ku li ser erdê rûdinin e û ewê bê ser seranserê dinyayê. 
REV.3.11	Ezê zûka bêm, tiştê ku bi te re ye hişk bigire, da ku tu kes taca te nestîne. 
REV.3.12	Ewê ku bi ser dikeve ezê wî di Perestgeha Xwedayê xwe de bikim stûn û ew êdî tu caran dernakeve derve. Ezê navê Xwedayê xwe, navê bajarê Xwedayê xwe, navê Orşelîma nû ya ku ji Xwedayê min, ji ezmên tê xwarê û navê xwe yê nû li ser wî binivîsim.
REV.3.13	Ewê ku guhên wî hene, bila bibihîze ku Ruh ji civînan re çi dibêje.›»
REV.3.14	«Ji milyaketê civîna bawermendên Lawdikyayê re binivîse:
REV.3.14	‹Yê Amîn, şahidê rastîn û dilsoz, serkaniya afirandinên Xwedê, van tiştan dibêje:
REV.3.15	Ez bi kirinên te dizanim, tu ne sar î û ne jî germ î. Xwezî tu an sar an germ bûyayî. 
REV.3.16	Lê ji ber ku tu ne sar û ne jî germ î, tu sarûgermo yî, ezê te ji devê xwe vereşim. 
REV.3.17	Tu dibêjî: «Ez dewlemend im, ez gelek dewlemend bûme û qet hewcedariya min tune». Lê tu nizanî ku tu reben, jar, belengaz, kor û tazî yî. 
REV.3.18	Şîreta min li te ev e: Zêrê ku bi êgir hatiye safîkirin ji min bikirre, da ku tu dewlemend bibî; cilên spî ji min bikire, da ku tu li xwe bikî û şerma tazîbûna te bê nixumandin. Û dermanê çavan ji min bikire û li çavên xwe bide, da ku tu bibînî. 
REV.3.19	Ez dengê xwe li hemûyên ku ez ji wan hez dikim hildidim û wan edeb dikim. Loma bi xîret be û tobe bike!
REV.3.20	Va ye, ez li ber derî radiwestim û lê dixim. Eger yek dengê min bibihîze û derî veke, ezê herim ba wî û ez bi wî re û ew bi min re, emê şîvê bixwin. 
REV.3.21	Yê ku bi ser dikeve, ezê heq bidim wî ku bi min re li ser textê min rûne, çawa ku ez bi ser ketim û bi Bavê xwe re li ser textê wî rûniştim.
REV.3.22	Ewê ku guhên wî hene, bila bibihîze ku Ruh ji civînan re çi dibêje.›»
REV.4.1	Piştî van tiştan min dît ku va ye, li ezmên deriyekî vekirî heye. Ew dengê ku min pêşî bihîstibû û wek dengê boriyê bû, ji min re got: «Hilkişe vir û ezê wan tiştên ku divê ji niha û pê ve çêbin, nîşanî te bidim.» 
REV.4.2	Di cih de Ruh hat ser min, min dît, textek li ezmên hebû û li ser text yek rûniştî bû.
REV.4.3	Û dîtina yê rûniştî mîna kevirê yêşîm û eqîqê sor yê şewqdar bû. Li hawirdora text keskesoreke mîna zimrûd hebû. 
REV.4.4	Li hawirdora text bîst û çar textên din hebûn û li ser wan textan bîst û çar rihspî rûdiniştin. Li ser serê wan tacên zêrîn hebûn û cilên spî wergirtibûn. 
REV.4.5	Û ji text birûsk, deng û xurexurên ewran derdiketin. Û li ber text heft xetîrên êgir yên pêketî hebûn, ew heft ruhên Xwedê ne.
REV.4.6	Li ber text tiştek wek deryayeke camîn û mîna belûr hebû.
REV.4.6	Û li navendê, li hawirdora text, çar afirîdên jîndar hebûn ku ji pêş û ji paş ve bi çavan tije bûn. 
REV.4.7	Afirîdê pêşî mîna şêr bû, yê diduyan mîna conega bû û rûyê afirîdê sisiyan wek rûyê mirovan bû û afirîdê çaran mîna eyloyê firek bû. 
REV.4.8	Û ji çar afirîdan her yek ji wan şeş baskên wî hebûn, hawirdora wî û hundirê wî bi çavan tije bû. Bi şev û bi roj bê rawestin dibêjin:
REV.4.8	«Pîroz, pîroz, pîroz,
REV.4.8	Xudan, Xwedayê karîndarê her tiştî,
REV.4.8	Yê ku Hebû, Yê ku Heye û Yê ku Wê Bê.»
REV.4.9	Û her cara ku çar afirîdên jîndar rûmet, hurmet û şikiriyê didin yê ku li ser text rûniştiye û her û her dijî, 
REV.4.10	bîst û çar rihspî li ber yê ku li ser text rûniştiye deverû diçin ser çokan, diperizin wî yê ku her û her dijî û tacên xwe datînin ber text û dibêjin:
REV.4.11	«Ya Xudan, Xwedayê me,
REV.4.11	Tu hêja yî ku rûmet, hurmet û hêzê bistînî.
REV.4.11	Çimkî te her tişt afirandin
REV.4.11	Û bi daxwaza te ew afirîn û hene.»
REV.5.1	Hingê min di destê rastê yê wî yê ku li ser text rûdinişt de nivîsara lihevpêçayî dît. Ew ji herdu aliyan ve hatibû nivîsîn û bi heft moran hatibû morkirin.
REV.5.2	Û min milyaketekî hêzdar dît ku bi dengekî bilind digot: «Kî hêja ye ku kitêbê veke û morên wê rake?» 
REV.5.3	Lê ne li ezmên, ne li ser erdê û ne jî di bin erdê de tu kesî nikaribû kitêb vekira û lê binêriya. 
REV.5.4	Ez gelek digiriyam, çimkî kesek hêjayî peyda nebû ku kitêbê veke û lê binêre. 
REV.5.5	Hingê yekî ji rihspiyan ji min re got: «Negirî! Va ye, Şêrê ku ji eşîra Cihûda ye, Rayê Dawid bi ser ket, ku kitêbê û heft morên wê veke.»
REV.5.6	Hingê li ber text û di navenda çar afirîdên jîndar û rihspiyan de min Berxek dît, wek ku şerjêkirî be. Heft strûhên wî û heft çavên wî hebûn. Evên ha heft ruhên Xwedê ne yên ku li seranserê dinyayê hatine şandin.
REV.5.7	Ew hat û kitêb ji destê rastê yê wî yê ku li ser text rûdinişt stand. 
REV.5.8	Çaxê wî ew stand, çar afirîdên jîndar û bîst û çar rihspî li ber Berx deverû çûn ser çokan. Di destê her yekî ji wan de çeng û piyanên zêrîn ên tije bixûr hebûn. Bixûr duayên mirovên pîroz in.
REV.5.9	Û lavijeke nû distrandin û digotin:
REV.5.9	«Tu hêja yî ku kitêbê bistînî
REV.5.9	Û morên wê vekî.
REV.5.9	Çimkî tu hatî şerjêkirin
REV.5.9	Û te bi xwîna xwe ji her bavikî, ji her zimanî,
REV.5.9	Ji her gel û ji her miletî mirov ji Xwedê re kirrîn;
REV.5.10	Û te ew ji Xwedayê me re kirin padîşahî û kahîn
REV.5.10	Û ewê li ser dinyayê padîşahiyê bikin.»
REV.5.11	Hingê min nêrî, li hawirdora text û afirîdên jîndar û rihspiyan, min dengê gelek milyaketan bihîst û hejmara wan bi hezaran hezar û bi deh hezaran deh hezar bû. 
REV.5.12	Bi dengekî bilind digotin:
REV.5.12	«Berxê şerjêkirî hêja ye ku hêz,
REV.5.12	Dewlemendî, şehrezayî, karîn, hurmet,
REV.5.12	Rûmet û pesin bistîne.»
REV.5.13	Hingê min bihîst ku her afirînên li ezmên, li ser erdê, di bin erdê de û di deryayê de û hemû tiştên di wan de, digotin:
REV.5.13	«Bila her û her pesin, hurmet, rûmet û qudret
REV.5.13	Ji yê ku li ser text rûniştiye re û ji Berx re be!»
REV.5.14	Û çar afirîdên jîndar digotin: «Amîn» û rihspî deverû çûn ser çokan û perizîn.
REV.6.1	Hingê min dît ku Berx yek ji heft moran vekir û min bihîst ku yek ji çar afirîdên jîndar, bi dengekî wek xurexura ewran got: «Were!» 
REV.6.2	Û min dît, va ye, hespekî boz xuya bû û di destê siwarê wî de kevanek hebû. Tacek ji wî re hat dayîn û ew bi serketin derket, da ku bi ser keve.
REV.6.3	Gava ku Berx mora diduyan vekir, min bihîst ku afirîdê jîndar yê diduyan got: «Were!» 
REV.6.4	Hingê hespekî din ê sor derket û ji siwarê wî re destûr hat dayîn, ku aştiyê ji dinyayê rake û mirovan bi hevdû bide şerjêkirin. Û şûrekî mezin ji wî re hat dayîn.
REV.6.5	Gava ku Berx mora sisiyan vekir, min bihîst ku afirîdê jîndar yê sisiyan got: «Were!» Û min dît, va ye, hespekî reş û di destê siwarê wî de şihînek heye. 
REV.6.6	Hingê min di navenda çar afirîdên jîndar de dengek bihîst, wek ku digot: «Çapikek tenê genim bi zîvekî û sê çapik tenê ceh bi zîvekî. Lê ziyanê nede dohnê zeytê û şerabê.»
REV.6.7	Gava ku Berx mora çaran vekir, min dengê afirîdê jîndar yê çaran bihîst ku digot: «Were!» 
REV.6.8	Hingê min dît, va ye, hespekî kimêt ku navê siwarê wî Mirin bû. Diyarê miriyan li pey wî dihat. Li ser çaryeka dinyayê desthilatî ji wî re hat dayîn, da ku bi şûr, bi xelayê, bi mirinê û bi heywanên dehbe yên dinyayê wan bikuje.
REV.6.9	Gava ku Berx mora pêncan vekir, min di bin gorîgehê de canê wan mirovan dît, yên ku di ber peyva Xwedê û di ber şahidiya ku kirine de, hatibûn kuştin. 
REV.6.10	Wan bi dengekî bilind gazî kir û gotin: «Ey Xudanê hukumdar! Tu pîroz û rastîn î. Ma heta kengê tu dîwanê nakî û tu heyfa xwîna me ji wan ên ku li dinyayê rûdinin nastînî?» 
REV.6.11	Hingê ji her yekî ji wan re xiftanê spî hat dayîn û ji wan re hat gotin ku demeke kurt rihet bimînin, heta ku hejmara xizmet-hevalên wan û birayên wan ên ku wê wek wan bên kuştin, temam bibe.
REV.6.12	Gava ku Berx mora şeşan vekir, min dît ku erdhejîneke mezin çêbû. Roj wek xirariyê ji mû, reş bû û tevahiya heyvê bû wek xwînê.
REV.6.13	Stêrên ezmên ketin ser erdê, wek ku dara hêjîrê ji ber bayekî mezin bihejike, hêjîrên xwe yên bihûrî biweşîne.
REV.6.14	Û ezman wek pêçekekê li hev hat pêçan û hemû çiya û girav ji cihên xwe hatin rakirin. 
REV.6.15	Hingê padîşahên dinyayê, mezinên wê, serekleşkerên wê, dewlemendên wê û hêzdarên wê û hemû mirovên xulam û azad xwe di şkeft û latên çiyan de veşartin.
REV.6.16	Wan ji çiyan û latan re digot: «Bi ser me de bikevin û me ji ber rûyê yê ku li ser text rûniştiye û ji ber xezeba Berx veşêrin.
REV.6.17	Çimkî roja mezin a xezeba wan hat û kî dikare li ber bisekine?»
REV.7.1	Piştî vê yekê min çar milyaket dîtin ku li ser çar kujên erdê disekinîn û bayên çar kujên erdê digirtin, da ku ba li erdê, li deryayê û li tu daran nexe.
REV.7.2	Min milyaketekî din jî dît ku ji Rojhilatê derdiket û mora Xwedayê jîndar pê re bû. Bi dengekî bilind gazî wan çar milyaketan kir, yên ku desthilatî ji wan re hatibû dayîn, ku zirarê bidin erd û deryayê; wî ji wan re got: 
REV.7.3	«Heta ku em morê li ser eniya xulamên Xwedayê xwe nexin, ziyanê nedin erdê, deryayê û daran.»
REV.7.4	Hingê min hejmara yên ku hatibûn morkirin bihîst: Ji hemû eşîrên kurên Îsraêl sed û çil û çar hezar hatibûn morkirin.
REV.7.5	Ji Eşîra Cihûda diwanzdeh hezar hatibûn morkirin.
REV.7.5	Ji Eşîra Rûbên diwanzdeh hezar,
REV.7.5	Ji Eşîra Gad diwanzdeh hezar,
REV.7.6	Ji Eşîra Aşêr diwanzdeh hezar,
REV.7.6	Ji Eşîra Neftelî diwanzdeh hezar,
REV.7.6	Ji Eşîra Minaşe diwanzdeh hezar,
REV.7.7	Ji Eşîra Şimûn diwanzdeh hezar,
REV.7.7	Ji Eşîra Lêwî diwanzdeh hezar,
REV.7.7	Ji Eşîra Îsexar diwanzdeh hezar,
REV.7.8	Ji Eşîra Zebûlon diwanzdeh hezar,
REV.7.8	Ji Eşîra Ûsiv diwanzdeh hezar,
REV.7.8	Ji Eşîra Binyamîn diwanzdeh hezar hatibûn morkirin.
REV.7.9	Piştî vê yekê min dît ku va ye, elaleteke mezin ya ku ji her miletî, ji her bavikî, ji her gelî û ji her zimanî ku tu kesî nedikarî bihejmarta; xiftanên spî li xwe kiribûn û guliyên xurmeyan di destên wan de bûn û li ber text û li ber Berx radiwestan. 
REV.7.10	Wan bi dengekî bilind gazî dikir û digotin:
REV.7.10	«Xilasî babetê Xwedayê me ye yê ku
REV.7.10	Li ser text rûniştiye û babetê Berx e.»
REV.7.11	Hemû milyaket li hawirdora text û rihspiyan û afirîdên jîndar disekinîn. Û li ber text xwe deverû davêtin erdê, diperizîn Xwedê û digotin:
REV.7.12	«Amîn. Pesin, rûmet, şehrezayî,
REV.7.12	Şikir, hurmet, hêz û karîn
REV.7.12	Bila her û her ji Xwedayê me re be.
REV.7.12	Amîn.»
REV.7.13	Yek ji rihspiyan peyivî û ji min re got: «Evên ku bi xiftanên spî hatine wergirtin kî ne û ji ku derê hatine?» 
REV.7.14	Min ji wî re got: «Ezbenî, tu dizanî.» Hingê wî ji min re got: «Evên ha ew in ku ji wê tengahiya mezin hatine, xiftanên xwe şuştine û bi xwîna Berx spî kirine.
REV.7.15	Ji bo vê yekê li ber textê Xwedê ne
REV.7.15	Û di Perestgeha wî de şev û roj diperizin wî.
REV.7.15	Yê ku li ser text rûniştiye, wê konê xwe li ser wan vegire.
REV.7.16	Êdî ew birçî nabin û êdî tî nabin
REV.7.16	Û ne tav û ne jî germî li wan dixe.
REV.7.17	Çimkî ew Berxê ku di navenda text de ye
REV.7.17	Wê şivantiyê li wan bike
REV.7.17	Û wê wan bibe ser kaniyên ava jiyanê.
REV.7.17	Xwedê wê hemû hêstiran ji çavên wan paqij bike.»
REV.8.1	Û çaxê Berx mora heftan vekir, li dor nîv saetê li ezmên bêpêjiniyeke mezin çêbû. 
REV.8.2	Hingê min heft milyaketên ku li ber Xwedê rawestabûn dîtin. Heft borî ji wan re hatin dayîn.
REV.8.3	Û milyaketekî din hat ku di destê wî de bixûrdanka zêrîn hebû û ew li ber Gorîgeha zêrîn rawesta. Gelek bixûr jê re hat dayîn, da ku li ser Gorîgeha zêrîn ya li ber text, bi duayên hemû pîrozan pêşkêş bike.
REV.8.4	Û dûmana bixûrê bi duayên pîrozan re ji destê milyaket bilind bû ber Xwedê. 
REV.8.5	Piştre milyaket rahişt bixûrdankê û ew ji agirê Gorîgehê dagirt û avêt ser erdê. Xurexura ewran, deng, birûsk û erdhejîn çêbûn.
REV.8.6	Hingê heft milyaketên ku heft borî bi wan re bûn xwe amade kirin, ku li boriyan bixin.
REV.8.7	Û yê pêşî li boriyê xist, teyrok û agirê tevli xwînê bûyî çêbû û hat avêtin ser erdê. Û sêyeka erdê şewitî, sêyeka daran şewitî û hemû giyayê şîn şewitî.
REV.8.8	Milyaketê diduyan li boriyê xist, tiştekî wek çiyayekî mezin ku bi êgir dişewitî hat avêtin nav deryayê û sêyeka deryayê bû xwîn. 
REV.8.9	Hingê sêyeka wan afirînên ku di deryayê de dijiyan mirin û sêyeka gemiyan telef bû.
REV.8.10	Milyaketê sisiyan li boriyê xist û stêreke mezin ya ku wek xetîre dişewitî ji ezmên ket ser sêyeka çeman û ser çavkaniyên avê. 
REV.8.11	Navê stêrê Zerender e. Sêyeka avê wek zerender tehl bû û gelek mirov ji avê mirin, çimkî av tehl bûbû.
REV.8.12	Û milyaketê çaran li boriyê xist, sêyeka rojê, sêyeka heyvê û sêyeka stêran derb standin, wisa ku sêyeka wan tarî dibû, sêyeka rojê û sêyeka şevê jî bê ronahî dima.
REV.8.13	Hingê min nêrî û min dengê eylo bihîst ku di nîvê ezmên de difirî û bi dengekî bilind digot: «Ji ber dengê boriyên wan sê milyaketên mayî yên ku wê li boriyê bixin: Wey, wey, wey li wan ên ku li ser rûyê erdê rûdinin.»
REV.9.1	Milyaketê pêncan li boriyê xist û min stêrek dît ku ji ezmên ketibû ser rûyê erdê. Û mifta deriyê kortala bêbinî ji stêrê re hat dayîn. 
REV.9.2	Gava ku wê deriyê kortala bêbinî vekir, wek dûmana kûrheke mezin dûman ji çalê derket û ji dûmana çalê, roj û hewa bûn tarî.
REV.9.3	Ji nav dûmanê kulî derketin ser rûyê erdê; wek ku desthilatiya dûpişkên erdê heye, desthilatî ji wan re jî hat dayîn.
REV.9.4	Û ji wan re hat gotin ku ziyanê nedin giyayê erdê, ne jî tu dar û tu şînayiyê, lê ziyanê bidin wan mirovên ku mora Xwedê li ser eniya wan tune.
REV.9.5	Destûra kuliyan hat dayîn, ku pênc mehan ezabê bidin wan, lê wan nekujin. Êşa wan wek êşa pêvedana dûpişkan bû. 
REV.9.6	Di wan rojan de mirov wê li mirinê bigerin, lê ew tu caran wê nabînin; ewê bixwazin ku bimirin, lê mirin wê ji wan bireve.
REV.9.7	Dirûvê kuliyan mîna wan hespan bûn ku ji bo cengê hatine amadekirin. Li ser serê wan tiştek wek tacên zêrîn hebû û rûyê wan wek rûyê mirovan bû.
REV.9.8	Porê wan wek porê jinan û diranên wan wek diranên şêran bûn. 
REV.9.9	Û wek zirxên hesinî zirxên wan hebûn û dengê baskên wan mîna dengê wan erebeyan bû ku gelek hesp wan dikişînin û dibezin cengê. 
REV.9.10	Mîna dûpişkan dûvikê wan û derziya wan hebû; û desthilatiya wan a ku pênc mehan cefayê bidin mirovan di dûvikê wan de bû. 
REV.9.11	Û milyaketê kortala bêbinî li ser wan padîşah bû, ku navê wî bi Îbranî ‹Abadûn› û bi Yewnanî ‹Apoliyon› e.
REV.9.12	Waweylêya pêşî derbas bû; va ye, hê du waweylêyên din tên.
REV.9.13	Û milyaketê şeşan li boriyê xist û min dengek ji çar strûhên Gorîgeha zêrîn ya ku li ber Xwedê bû, bihîst. 
REV.9.14	Deng ji milyaketê şeşan re, yê ku borî di destê wî de bû got: «Wan çar milyaketên ku li ba çemê Firatê yê mezin girêdayî ne, veke.» 
REV.9.15	Û çar milyaketên ku ji bo vê saetê, vê rojê, vê mehê û vê salê hatibûn amadekirin, hatin berdan, da ku sêyeka mirovan bikujin. 
REV.9.16	Hejmara ordiyên siwarên hespan du caran deh hezar car deh hezar bû; min hejmara wan bihîst. 
REV.9.17	Di dîtiniya ku min dît de hesp û siwarên wan bi vî awayî xuya dibûn: Zirxên wan hebûn ku bi rengê êgir, yaqûtê ezmanî û kewkurtê bûn. Serê hespên wan wek serê şêran bû. Ji devê wan agir, dûman û kewkurt derdiket. 
REV.9.18	Sêyeka mirovan bi van her sê belayan, bi êgir, bi dûman û bi kewkurta ku ji devê wan derdiket, hatin kuştin. 
REV.9.19	Çimkî desthilatiya hespan di devê wan û di dûvê wan de ye. Dûvên wan mîna maran in û serê wan heye û bi van ziyanê didin.
REV.9.20	Û ew mirovên ku bi şûn de mabûn û bi van belayan nehatibûn kuştin, ji wan pûtên ku bi destên xwe çêdikirin, tobe nekirin. Dev ji perizîna cin û wan pûtan bernedan, yên ku zêrîn, zîvîn, tûncîn, kevirîn û darîn in û nabînin, nabihîzin û rêve naçin.
REV.9.21	Û ji kuştin, sêrbazî, fuhûşî û diziya xwe jî tobe nekirin.
REV.10.1	Hingê min milyaketekî din ê hêzdar dît ku ji ezmên dihat xwarê. Ew bi ewr wergirtî bû û li ser serê wî keskesor hebû. Rûyê wî wek rojê û lingên wî wek stûnên êgir bûn. 
REV.10.2	Di destê wî de kitêbeke biçûk a vekirî hebû. Lingê xwe yê rastê danî ser deryayê û lingê xwe yê çepê danî ser bejê. 
REV.10.3	Çawa ku şêr dike humênî bi dengekî bilind bang kir. Çaxê ku wî bang kir, heft xurexurên ewran bi dengên xwe peyivîn. 
REV.10.4	Gava ku heft xurexurên ewran peyivîn, ez li ber nivîsînê bûm. Û min ji ezmên dengek bihîst ku digot: «Ew tiştên ku heft xurexurên ewran gotin, mor bike, wan nenivîse.»
REV.10.5	Piştre ew milyaketê ku min ew li ser deryayê û li ser bejê rawestayî dîtibû, destê xwe yê rastê ber bi ezmên ve bilind kir. 
REV.10.6	Û wî bi wî yê ku her û her dijî, yê ku ezman û yên ku tê de ne, erd û yên ku te de ne, derya û yên ku tê de ne afirandine, sond xwar û got: «Êdî wê bi derengmayîn nebe. 
REV.10.7	Lê belê di rojên ku milyaketê heftan dengê xwe bide bihîstin de, çaxê ew li boriyê bixe, tam wek ku Xwedê mizgînî ji xulamên xwe yên pêxember re dabû, sira Xwedê wê temam bibe.»
REV.10.8	Hingê ew dengê ku min ji ezmên bihîstibû, careke din bi min re peyivî û got: «Here, wê kitêba vekirî ya ku di destê wî milyaketê ku li ser deryayê û bejê rawestayî de ye bistîne.» 
REV.10.9	Îcar ez çûm ba milyaket û min jê xwest, ku kitêba biçûk bide min. Wî ji min re got: «Wê bigire û bixwe. Wê zikê te tehl bike, lê wê di devê te de wek hingiv şêrîn be.» 
REV.10.10	Min kitêba biçûk ji destê milyaket stand û min ew xwar. Di devê min de wek hingiv şêrîn bû; lê çaxê min ew xwar, zikê min tehl bû.
REV.10.11	Û ji min re hat gotin: «Divê ku tu dîsa li ser gelek gel, milet, ziman û padîşahan pêxemberîtiyê bikî.»
REV.11.1	Qamîşekî mîna şivdar ji min re hat dayîn û hat gotin: «Rabe, Perestgeha Xwedê, Gorîgehê û yên ku tê de diperizin bipîve. 
REV.11.2	Lê hewşa Perestgehê ya derve bihêle û wê nepîve; çimkî ew ji miletan re hat dayîn. Ewê Bajarê Pîroz çil û du mehan di bin lingan de biperçiqînin.
REV.11.3	Û ezê desthilatiyê bidim du şahidên xwe û ewê xirarî li xwe kirî hezar û du sed û şêst rojan pêxemberîtiyê bikin.» 
REV.11.4	Ev in ew herdu darên zeytûnan û herdu şamdankên ku li ber Xudanê dinyayê disekinin.
REV.11.5	Eger mirovek bixwaze ziyanê bide wan, ji devê wan agir derdikeve û dijminên wan dixwe û helak dike. Û eger mirovek bixwaze ziyanê bide wan, divê ew bi xwe bi vî awayî bê kuştin. 
REV.11.6	Desthilatiya wan heye, ku di rojên pêxemberîtiya xwe de ezmên bigirin, da ku baran nebare. Û desthilatiya wan li ser avê heye, ku wê bikin xwîn û kengê bixwazin, dikarin her belayê bi ser rûyê erdê de bînin.
REV.11.7	Çaxê şahidiya xwe bînin serî, ew cenawirê ku ji kortala bêbinî derdikeve wê bi wan re şer bike, li hember wan bi ser keve û wan bikuje. 
REV.11.8	Cesedê wan wê li ser meydana wî bajarê mezin bimîne, ku bi mana ruhanî jê re Sodom û Misir tê gotin. Xudanê wan bi xwe jî li wê derê hat xaçkirin.
REV.11.9	Ji her gel, her bavik, her ziman û her miletan mirov wê sê roj û nîvan li cesedê wan binêrin û ew destûrê nadin, ku cesedê wan bixin gorê. 
REV.11.10	Yên ku li ser rûyê erdê rûdinin wê li ser wan şa bibin û wê gelek dilgeş bibin û ewê diyariyan ji hev re bişînin. Çimkî van herdu pêxemberan ezab didan wan ên ku li ser rûyê erdê rûdiniştin.
REV.11.11	Û piştî sê roj û nîvan ji Xwedê ruhê jiyanê ket hundirê wan û ew rabûn ser lingên xwe. Îcar tirseke mezin ket ser wan ên ku ew dîtin. 
REV.11.12	Hingê wan dengekî mezin ji ezmên bihîst ku ji wan re digot: «Werin jorê.» Û li ber çavên dijminên xwe ew di ewr de hilkişiyan ezmên. 
REV.11.13	Di wê saetê de erdhejîneke mezin çêbû, dehyeka bajêr hilweşiya û di erdhejînê de heft hezar mirov mirin. Yên bi şûn de man, tirsiyan û rûmet dan Xwedayê ezmên.
REV.11.14	Waweylêya diduyan derbas bû; va ye, waweylêya sisiyan zûka tê.
REV.11.15	Milyaketê heftan li boriyê xist û li ezmên dengên mezin çêbûn ku digotin:
REV.11.15	«Padîşahiya dinyayê bû ya Xudanê me û ya Mesîhê wî.
REV.11.15	Ewê her û her padîşahiyê bike».
REV.11.16	Û bîst û çar rihspiyên li ber Xwedê yên ku li ser textên xwe rûdiniştin, xwe deverû avêtin erdê, perizîn Xwedê û gotin:
REV.11.17	«Ya Xudan, Xwedayê karîndarê her tiştî,
REV.11.17	Yê ku Hebû û Yê ku Heye,
REV.11.17	Em ji te re şikir dikin;
REV.11.17	Çimkî te hêza xwe ya mezin stand
REV.11.17	Û te dest bi hukumdariya xwe kir.
REV.11.18	Milet hêrs bûn, lê xezeba te hat;
REV.11.18	Wext hat, ku dîwana miriyan bê kirin.
REV.11.18	Wextê dayîna xelata xulamên te yên pêxember
REV.11.18	Û yên pîroz, biçûk û mezin, yên ku ji te ditirsin hat.
REV.11.18	Û wextê xerakirina yên ku dinyayê xera dikin hat.»
REV.11.19	Hingê Perestgeha Xwedê ya ku li ezmên bû vebû û di Perestgeha wî de Sindoqa Peymana wî xuya bû. Birûskan lê da, deng û xurexura ewran hat bihîstin, erdhejînek û teyrokeke şedîd çêbû.
REV.12.1	Hingê nîşaneke mezin li ezmên xuya bû: Jinek hebû ku bi rojê pêçayî, heyv di bin lingên wê de û taca ji diwanzdeh stêran li ser serê wê bû. 
REV.12.2	Ew bizaro bû û ji bo ku zarokê xwe bianiya, di cefayê de bû, êş dikişand û dikir qîrîn.
REV.12.3	Nîşaneke din jî li ezmên xuya bû. Va ye, ejderekî sor ê mezin ku heft serî û deh strûhên wî hebûn û li ser serên wî heft tac hebûn. 
REV.12.4	Û dûvikê wî sêyeka stêrên ezmên xişandin û ew avêtin ser rûyê erdê. Ejder li ber wê jina ku li ber zarokanînê bû rawesta. Ew li benda bûyîna zarok bû, ku wî daqurtîne.
REV.12.5	Jinikê zarokekî kur anî, kurekî ku ewê bi gopalê hesin şivantiyê li hemû miletan bike. Û zarokê wê birin ba Xwedê û ber textê wî.
REV.12.6	Jinik jî reviya çû çolê. Li wê derê cihê wê yê ku ji aliyê Xwedê ve hatibû amadekirin hebû, da ku ew hezar û du sed û şêst rojan bê xweyîkirin.
REV.12.7	Hingê li ezmên ceng çêbû. Mîxayîl û milyaketên xwe bi ejder re şer kirin. Û ejder û milyaketên xwe şer kirin, 
REV.12.8	lê bi ser neketin û li ezmên êdî ji bo wan cih nema.
REV.12.9	Ejderê mezin yê ku jê re Îblîs û Şeytan tê gotin, ew marê kevin ê ku hemû dinya xapandiye, ew û milyaketên wî pê re hatin avêtin ser rûyê erdê.
REV.12.10	Hingê min li ezmên dengekî bilind bihîst ku got:
REV.12.10	«Êdî wextê xilasî, hêz û Padîşahiya Xwedayê me
REV.12.10	Û desthilatiya Mesîhê wî hat.
REV.12.10	Çimkî sûcdarkerê birayên me,
REV.12.10	Yê ku şev û roj wan li ber Xwedayê me sûcdar dike,
REV.12.10	Hat avêtin xwarê.
REV.12.11	Ew bi xwîna Berx û bi peyva şahidiya xwe
REV.12.11	Li hember wî bi ser ketin
REV.12.11	Û heta mirinê jî ji jiyana xwe hez nekirin.
REV.12.12	Ji bo vê yekê şa bibin, ya ezmanno
REV.12.12	Û yên ku di wan de rûdinin.
REV.12.12	Lê wey li erdê û li deryayê,
REV.12.12	Ji ber ku Îblîs bi xezebeke mezin tê ser we,
REV.12.12	Çimkî ew dizane ku wexta wî kêm e.»
REV.12.13	Gava ejder dît ku ew hat avêtin ser rûyê erdê, ket pey wê jinika ku zarokê kur anîbû. 
REV.12.14	Du baskên eyloyekî mezin ji jinikê re hatin dayîn, da ku bifire here çolê cihê xwe. Li wê derê, ji mar dûr, wê sê sal û nîvan bê xweyîkirin. 
REV.12.15	Hingê mar ji devê xwe wek çem av pijiqand pey wê, da ku wê bi avê bixeniqîne. 
REV.12.16	Lê erdê alîkariya jinikê kir, devê xwe vekir û ew çemê ku ejder ji devê xwe pijiqandibû daqurtand. 
REV.12.17	Îcar ejder ji jinikê hêrs bû û çû, da ku bi wan re şer bike, yên ku ji dûndana wê mane, yên ku emrên Xwedê bînin cih û şahidiya Îsa bi wan re ye. 
REV.12.18	Ejder li ber devê deryayê sekinî.
REV.13.1	Piştre min cenawirekî ku ji deryayê derdiket dît. Deh strûhên wî û heft serên wî hebûn û li ser strûhên wî deh tac û li ser serên wî navên çêran hebûn. 
REV.13.2	Ew cenawirê ku min dît, mîna piling bû, lingên wî wek lingên hirçê bûn û devê wî wek devê şêr bû. Û ejder hêza xwe, textê xwe û desthilatiya mezin da wî. 
REV.13.3	Û seriyek ji seriyên cenawir wek ku li ber mirinê be birîndar bû, lê birîna mirinê hat qenckirin û seranserê dinyayê li cenawir şaş ma. 
REV.13.4	Hingê mirov ji ejder re çûn ser çokan, çimkî wî desthilatiya xwe da cenawir. Mirov perizîn cenawir û gotin: «Gelo kî mîna cenawir e? Û kî dikare bi wî re şer bike?»
REV.13.5	Devê ku tiştên mezin dibêje û çêran dike ji wî re hat dayîn û desthilatî ji wî re hat dayîn, ku çil û du mehan çi bixwaze bike. 
REV.13.6	Ji bo ku li dijî Xwedê çêran bike, devê xwe vekir û çêrî navê wî, konê wî û yên ku li ezmên rûdinin kir. 
REV.13.7	Destûr ji wî re hat dayîn, ku bi pîrozan re şer bike û li hember wan bi ser keve. Û desthilatiya li ser her bavik, gel, ziman û miletan ji wî re hat dayîn.
REV.13.8	Hemû yên ku li ser erdê rûdinin, hemû yên ku navên wan ji damezrandina dinyayê ve di Kitêba Jiyanê ya Berxê şerjêkirî de nehatine nivîsîn, wê jê re herin ser çokan.
REV.13.9	Guhê kê hebe, bila bibihîze:
REV.13.10	Yê hêsîrtiyê, wê here hêsîrtiyê;
REV.13.10	Yê şûr, wê bi şûr bê kuştin.
REV.13.10	Li vê derê bîhnfirehî û baweriya pîrozan divê.
REV.13.11	Hingê min cenawirekî din dît ku ji erdê derdiket. Wek berxekî, du strûhên wî hebûn û wek ejder dipeyivî. 
REV.13.12	Û hemû desthilatiya cenawirê pêşî li ber wî bi kar dianî. Wî wisa kir, ku rûyê erdê û yên ku li ser wê rûdinin ji wî cenawirê pêşî re herin ser çokan, ku birîna wî ya mirinê hatibû qenckirin. 
REV.13.13	Wî li ber mirovan nîşanên mezin dikirin, heta dikaribû ku ji ezmên êgir bîne ser rûyê erdê. 
REV.13.14	Û bi wan nîşanên ku jê re hatibûn dayîn, da ku li ber cenawirê pêşî bike, wî ew ên ku li ser rûyê erdê rûdiniştin, dixapandin. Ji wan re digot ku sûretekî ji wî cenawirî re çêkin ê ku bi şûr hatibû birîndarkirin û dîsa dijiya. 
REV.13.15	Desthilatî ji wî re hat dayîn, da ku nefesê bide sûretê cenawir ku sûretê cenawir bipeyive û bikare wan ên ku neperizin cenawir bide kuştin. 
REV.13.16	Wî destê rastê an eniya hemû biçûk û mezinan, dewlemend û belengazan, azad û xulaman dida deqkirin. 
REV.13.17	Wisa ku heçî kesê deqa cenawir, yanî navê wî an hejmara navê wî pê re nebe, nekaribe kirrîn û firotinê bike.
REV.13.18	Li vê derê şehrezayî divê: Yê ku fêmdar be, bila hejmara cenawir hesab bike. Çimkî hejmara mirov e û hejmara wî şeş sed û şêst û şeş e.
REV.14.1	Hingê min dît ku va ye, Berx li ser Çiyayê Siyonê disekinî û bi wî re sed û çil û çar hezar mirov hebûn ku li ser eniya wan navê wî û navê Bavê wî nivîsî bûn. 
REV.14.2	Û min ji ezmên dengekî wek dengê aveke boş û wek dengekî bilind yê xurexura ewran bihîst. Dengê ku min bihîstibû, wek dengê muzîkvanên ku li çengên xwe dixin bû. 
REV.14.3	Wan li ber text û li ber çar afirîdên jîndar û rihspiyan straneke nû digot. Ji wan sed û çil û çar hezarên ku ji rûyê erdê bi berdêl hatine kirrîn pê ve, tu kes nikare wê stranê hîn bibe. 
REV.14.4	Yên ku bi jinan re nelewitîne ev in. Çimkî keçên keçîn-kurên kurîn in. Ev ew in ku Berx bi ku derê ve here, li pey wî diçin. Evên ha berê pêşî ne ku ji bo Xwedê û ji bo Berx ji nav mirovan hatine kirrîn. 
REV.14.5	Derew ji devê wan derneket. Ew bêleke ne.
REV.14.6	Hingê min milyaketekî din dît ku di nava ezmên de difirî, Mizgîniyeke herheyî bi wî re bû, da ku Mizgîniyê bide yên ku li ser rûyê erdê rûdinin, yanî bide her milet, bavik, ziman û gelan. 
REV.14.7	Bi dengekî bilind digot: «Ji Xwedê bitirsin û rûmetê bidin wî, çimkî saeta ku ew dîwanê bike, hat. Biperizin wî yê ku erd û ezman, derya û çavkaniyên avê afirandine.»
REV.14.8	Hingê milyaketê diduyan li pey wî hat û got: «Hilweşiya! Ew Babîla mezin ya ku ji şeraba fuhûşiya xwe ya har bi hemû miletan daye vexwarin, hilweşiya.»
REV.14.9	Piştre milyaketê sisiyan li pey wan hat û bi dengekî bilind got: «Eger kesek ji cenawir re û ji sûretê wî re here ser çokan û li ser eniya xwe an li ser destê xwe deqê qebûl bike, 
REV.14.10	ew jî wê ji şeraba hêrsa Xwedê ya ku safî di kasa xezeba wî de hatiye amadekirin vexwe û li ber milyaketên pîroz û li ber Berx bi êgir û bi kewkurtê ezab wê li wî bê kirin.
REV.14.11	Û dûmana ezaba wan her û her dû dike. Ew ên ku ji cenawir û ji sûretê wî re diçin ser çokan û her kî ku deqa navê wî qebûl bike, şev û roj rihetiya wan tune.»
REV.14.12	Loma divê ew pîrozên ku emrên Xwedê û baweriya Îsa digirin, bi bîhnfirehî ragirin.
REV.14.13	Hingê min ji ezmên dengek bihîst ku digot: «Binivîse: Xwezî bi wan miriyên ku ji niha û pê ve di yekîtiya Xudan de bimirin!» Ruh dibêje: «Erê! Da ku ji xebata xwe rihet bibin, çimkî kirinên wan bi wan re diçin.»
REV.14.14	Û min dît, va ye, ewrekî spî û yekî mîna Kurê Mirov li ser ewr rûniştî ye. Li ser serê wî taca zêrîn û di destê wî de daseke tûj hebû.
REV.14.15	Û milyaketekî din ji Perestgehê derket, bi dengekî bilind gazî wî yê ku li ser ewr rûniştibû kir û got: «Dasa xwe bavêje û bidirû. Saeta dirûnê hat, çimkî berê erdê gihîştiye.»
REV.14.16	Û yê ku li ser ewr rûdinişt dasa xwe avêt rûyê erdê û erd hat dirûn.
REV.14.17	Milyaketekî din ji wê Perestgeha ku li ezmên bû derket û di destê wî de jî daseke tûj hebû.
REV.14.18	Îcar milyaketekî din ê ku li ser êgir hukumdariya wî heye, ji Gorîgehê derket û bi dengekî bilind bang kir wî yê ku dasa wî ya tûj heye û got: «Dasa xwe ya tûj bavêjê û gûşiyên mêwa erdê bicivîne, çimkî tiriyê wê gihîştine.» 
REV.14.19	Milyaket dasa xwe avêt erdê û berê erdê yê mêwê civand û avêt mahsera xezeba Xwedê ya mezin. 
REV.14.20	Mahsere li derveyê bajêr hat guvaştin û xwîna ku jê herikî, cihekî bi qasî hezar û şeş sed meydanî girt û xwe avêt heta lixaba hespan.
REV.15.1	Hingê min li ezmên nîşaneke din a mezin û ecêb dît: Heft milyaket ku heft belayên dawîn bi wan re bûn. Çimkî xezeba Xwedê bi wan temam dibe. 
REV.15.2	Min dît ku tiştekî wek deryayeke camîn a bi êgir tevlihev hebû û min dît yên ku li hember cenawir û sûretê wî û hejmara navê wî bi ser ketibûn, li ser deryaya camîn radiwestan. Çengên ku Xwedê dane wan di destên wan de bûn 
REV.15.3	û strana xulamê Xwedê Mûsa û strana Berx distrandin û digotin:
REV.15.3	«Ya Xudan, Xwedayê karîndarê her tiştî,
REV.15.3	Karên te mezin û ecêb in;
REV.15.3	Ya Padîşahê miletan,
REV.15.3	Riyên te rast û dadperwer in.
REV.15.4	Ya Xudan, kî natirse
REV.15.4	Û rûmetê nade navê te?
REV.15.4	Çimkî bi tenê tu pîroz î,
REV.15.4	Hemû milet wê bên
REV.15.4	Û li ber te herin ser çokan,
REV.15.4	Çimkî karên te yên dadperwer eşkere bûn.»
REV.15.5	Piştî van tiştan min dît ku li ezmên Perestgeh, yanî Konê Şahidiyê vebû. 
REV.15.6	Heft milyaketên ku heft bela bi wan re bûn ji Perestgehê derketin. Wan kitanê paqij yê ku dibiriqî li xwe kiribûn û kemberên zêr li singên xwe pêçabûn. 
REV.15.7	Yekî ji çar afirîdên jîndar heft piyanên zêrîn yên ku bi xezeba wî Xwedayê ku her û her dijî tije bûn, dan heft milyaketan. 
REV.15.8	Û Perestgeh bi dûmana rûmet û hêza Xwedê tije bû û heta ku heft belayên heft milyaketan temam bûn, tu kesî nikaribû bikeve Perestgehê.
REV.16.1	Hingê min dengekî bilind ji Perestgehê bihîst ku ji heft milyaketan re got: «Herin û heft piyanên xezeba Xwedê birijînin ser rûyê erdê.»
REV.16.2	Yê pêşî çû û piyana xwe rijand ser erdê û ew mirovên ku deqa cenawir li ser wan hebû û ji sûretê wî re çûbûn ser çokan, kûnêrên pîs û xerab li ser wan çêbûn.
REV.16.3	Yê diduyan piyana xwe rijand ser deryayê û derya bû wek xwîna miriyan. Û her afirînê jîndar ê ku di deryayê de bû mir.
REV.16.4	Yê sisiyan piyana xwe rijand ser çem û ser çavkaniyên avê û ew bûn xwîn.
REV.16.5	Hingê min bihîst ku milyaketê avê weha got:
REV.16.5	«Ya Yê ku Heye û Yê ku Hebû, Yê Pîroz,
REV.16.5	Tu dadperwer î, ku te weha dîwan kir!
REV.16.6	Çimkî wan xwîna pîroz û pêxemberan rijand
REV.16.6	Û te ji bo vexwarinê xwîn da wan.
REV.16.6	Wan ev heq kir.»
REV.16.7	Û min dengê gorîgehê bihîst ku got:
REV.16.7	«Erê, ya Xudan, Xwedayê karîndarê her tiştî,
REV.16.7	Dîwankirina te rast û dadperwer e.»
REV.16.8	Yê çaran piyana xwe rijand ser rojê. Ji rojê re desthilatî hat dayîn, ku mirovan bi êgir biqelîne. 
REV.16.9	Îcar mirov bi kelgermiyeke mezin hatin qelandin û çêr kirin navê wî Xwedayê ku desthilatiya wî li ser van belayan heye. Lê ji kirinên xwe yên xerab tobe nekirin û rûmet nedan wî.
REV.16.10	Yê pêncan piyana xwe rijand ser textê cenawir û padîşahiya wî bû taristanî. Ji êşê mirovan zimanê xwe gez kirin
REV.16.11	û ji ber êş û kûnêrên xwe çêrî Xwedayê ezmên kirin, lê ji kirinên xwe tobe nekirin.
REV.16.12	Yê şeşan piyana xwe rijand ser çemê Firatê yê mezin. Ava wî çikiya, da ku rê ji bo padîşahên Rojhilatê bê amadekirin.
REV.16.13	Piştre min sê ruhên nepak ên ku mîna beqan bûn dîtin. Ew ji devê ejder, ji devê cenawir û ji devê pêxemberê derewîn derdiketin. 
REV.16.14	Ew ruhên ku cin in nîşanên mezin çêdikin. Ew diçin ba hemû padîşahên dinyayê, da ku wan ji bo cenga Roja Mezin a Xwedayê karîndarê her tiştî bicivînin.
REV.16.15	«Va ye, ez wek dizan têm! Xwezî bi wî yê ku hişyar disekine û cilên xwe parastine, da ku tazî negere û eyba wî neyê dîtin!»
REV.16.16	Hingê wan ruhan ew padîşah li wî cihî civandin, ku bi Îbranî jê re ‹Harmegedon› tê gotin.
REV.16.17	Yê heftan piyana xwe rijand ser bayê û ji Perestgehê, ji text dengekî bilind derket û got: «Çêbû». 
REV.16.18	Hingê birûskê lê da, deng hat, bû xurexura ewran û erdhejîneke wisa mezin çêbû ku ji çaxê mirov li ser rûyê erdê ne û heta niha erdhejîneke wisa çênebûye. 
REV.16.19	Bajarê mezin bû sê perçe û bajarên miletan hilweşiyan. Û Babîla mezin hat bîra Xwedê, da ku kasa şeraba xezeba xwe ya dijwar bide wê. 
REV.16.20	Hemû girav reviyan û çiya êdî nehatin dîtin. 
REV.16.21	Ji ezmên teyroka mezin ya bi giraniya telantekê li ser mirovan barî. Mirovan jî ji ber belaya teyrokê çêrî Xwedê kirin, çimkî bela wê gelek mezin bû.
REV.17.1	Yek ji wan heft milyaketên ku heft piyan bi wan re bûn hat, bi min re peyivî û got: «Were vê derê, ezê nîşanî te bidim, ka çawa ew fahîşeya mezin a ku li ser gelek avê rûniştiye, tê dîwankirin.
REV.17.2	Padîşahên dinyayê bi wê re fuhûşî kirin û yên ku li ser rûyê erdê rûdinin bi şeraba fuhûşiya wê serxweş bûn.»
REV.17.3	Hingê milyaket ez bi Ruh birim çolê û min jinek dît ku li ser cenawirekî sor siwar bûbû. Cenawir ji her aliyî ve bi navên çêran tije bû û heft serî û deh strûhên wî hebûn. 
REV.17.4	Jinik bi cilên binefşî û sor hatibû wergirtin û bi zêr, bi kevirên hêja, bi lal û duran hatibû xemilandin û kaseke zêrîn di destê wê de bû. Kas jî tije tiştên mekruh û tiştên fuhûşiya wê yên murdar bû.
REV.17.5	Li ser eniya wê, ew navê bi sir nivîsî bû: BABÎLA MEZIN, DIYA FAHÎŞEYAN Û TIŞTÊN MEKRUH ÊN DINYAYÊ. 
REV.17.6	Û min dît ku jinik bi xwîna pîrozan û bi xwîna şahidên Îsa serxweş e.
REV.17.6	Gava ku min ew dît, ez gelek şaş bûm. 
REV.17.7	Hingê milyaket ji min re got: «Çima tu şaş dimînî? Ezê sira jinikê û sira wî cenawirê ku wê hildigire, yê ku heft serên wî û deh strûhên wî hene, ji te re bêjim. 
REV.17.8	Ew cenawirê ku te dîtiye hebû, lê niha tune; ewê zû ji kortala bêbinî derkeve û here helakê. Û ew ên ku li ser rûyê erdê rûdinin û navên wan ji damezrandina dinyayê ve di Kitêba Jiyanê de nehatine nivîsîn, çaxê cenawir bibînin, wê şaş bibin. Çimkî hebû û niha tune, lê wê hebe. 
REV.17.9	Li vê derê aqilmendî û şehrezayî divê: Heft serî, heft çiyayên ku jinik li ser wan rûniştî ye û heft padîşah in: 
REV.17.10	Pênc ji wan ketin, yek ji wan heye, yê din hê nehatiye û çaxê bê, divê demeke kurt bimîne. 
REV.17.11	Cenawirê ku hebû û tune, ew bi xwe jî padîşahê heştan e. Ew yek ji heftan e û diçe helakê.
REV.17.12	«Ew deh strûhên ku te dîtine, deh padîşah in ku hê padîşahî nestandine; lê belê wê desthilatiyê bistînin, ku bi cenawir re ji bo saetekê padîşahiyê bikin.
REV.17.13	Fikra van yek e, ew hêz û desthilatiya xwe didin cenawir. 
REV.17.14	Evên ha wê bi Berx re şer bikin û Berx wê li hember wan bi ser keve. Çimkî ew Xudanê xudanan û Padîşahê padîşahan e; û yên ku bi wî re bi ser ketine, yên gazîkirî, hilbijartî û dilsoz in.»
REV.17.15	Û milyaket ji min re got: «Ew ava te dît ku fahîşe li ser wê rûniştî ye, gel, elalet, milet û ziman in. 
REV.17.16	Ew deh strûhên ku te dîtin û cenawir, wê ji fahîşeyê nefret bikin. Ewê wê tazî û şeperze bikin, wê goştê wê bixwin û wê di êgir de bişewitînin. 
REV.17.17	Çimkî Xwedê xist dilê wan, ku daxwaza wî pêk bînin û di fikrekê de bin û padîşahiya xwe bidin cenawir heta ku peyvên Xwedê bên cihê xwe. 
REV.17.18	Ew jina ku te dîtiye, ew bajarê mezin e ku padîşahiya wî li ser padîşahên dinyayê heye.»
REV.18.1	Piştî van tiştan min milyaketekî din dît ku ji ezmên dihat xwarê. Desthilatiya wî ya mezin hebû û ji rûmeta wî rûyê erdê bû ronahî. 
REV.18.2	Wî bi dengekî xurt gazî kir û got:
REV.18.2	«Hilweşiya! Babîla mezin hilweşiya!
REV.18.2	Bû cih û warê cinan
REV.18.2	Û nivana hemû ruhên nepak,
REV.18.2	Bû nivana hemû teyr û heywanên nepak û murdar.
REV.18.3	Çimkî ji şeraba fuhûşiya wê ya har
REV.18.3	Hemû miletan vexwar
REV.18.3	Û padîşahên dinyayê bi wê re fuhûşî kirin;
REV.18.3	Û bazirganên dinyayê ji zêdehiya kêfa wê dewlemend bûn.»
REV.18.4	Hingê min ji ezmên dengekî din bihîst ku digot:
REV.18.4	«Ya gelê min, ji wê derkevin,
REV.18.4	Da ku hûn nebin hevparên gunehên wê
REV.18.4	Û ji belayên wê
REV.18.4	Parê nestînin.
REV.18.5	Çimkî gunehên wê gihîştin heta bi ezmên
REV.18.5	Û Xwedê neheqiyên wê anîn bîra xwe.
REV.18.6	Wê bi xwe çawa dabe, hûn jî wisa bidin wê
REV.18.6	Û li gor kirinên wê du qat bidin wê;
REV.18.6	Û ew kasa ku wê daye vexwarin, hûn du qat bi wê bidin vexwarin.
REV.18.7	Çiqas rûmet dabe xwe û kêf û şahî kiribe,
REV.18.7	Ewqas cefa û xemgîniyê bidin wê.
REV.18.7	Çimkî di dilê xwe de dibêje:
REV.18.7	‹Ez bi şahbanûyî rûdinim,
REV.18.7	Ez ne jinebî me
REV.18.7	Û ez tu caran şînê nagirim.›
REV.18.8	Ji bo vê yekê belayên wê
REV.18.8	– Mirin, şîn û xela – wê di rojekê de bên
REV.18.8	Û ewê bi êgir bê şewitandin.
REV.18.8	Çimkî Xudan Xwedayê ku dîwana wê dike, hêzdar e.»
REV.18.9	Û padîşahên dinyayê yên ku pê re fuhûşî û kêf kirine, çaxê dûmana şewitandina wê bibînin, wê li ser wê bigirîn û li xwe bidin. 
REV.18.10	Ji tirsa cefayê ku ew dikişîne, wê li dûr bisekinin û bêjin:
REV.18.10	«Wax, wax, bajarê mezin,
REV.18.10	Bajarê hêzdar, Babîl!
REV.18.10	Çimkî dîwanbûna te wisa di saetekê de hat.»
REV.18.11	Bazirganên dinyayê wê li ser wê bigirîn û şînê bigirin. Çimkî malên wan, 
REV.18.12	zêr û zîv, kevirên hêja, lal û dur, kitanê hêja, qumaşên binefşî, hevrîşim, qumaşên sor, her cûreyê darê bîhnxweş û her tiştên ji diranên fîlan, tiştên ji darê herî hêja, ji tûnc, ji hesin û ji mermer; 
REV.18.13	darçîn, biharat, bixûr, rûnê bîhnxweş, cewîşêrîn, şerab, dohnê zeytê, arê xas, genim, dewar, mî, hesp, erebe, kole û mirovan êdî tu kes nakirre. 
REV.18.14	Ew dibêjin:
REV.18.14	«Ew fêkiyên ku dilê te diçû wan
REV.18.14	Ji destê te derketin,
REV.18.14	Tiştên şewqdar û dilkêş
REV.18.14	Ji te re neman
REV.18.14	Û êdî tu kes tu caran wan nabîne.»
REV.18.15	Bazirganên van tiştan, yên ku ji Babîlê dewlemend bûne, wê ji tirsa cefayê wê li dûr bisekinin û bi şîn û girîn bêjin:
REV.18.16	«Wax, wax, bajarê mezin!
REV.18.16	Ku bi kitanê hêja, qumaşê binefşî û sor hatiye pêçan
REV.18.16	Û bi zêr, kevirê hêja û bi duran hatiye xemilandin!
REV.18.17	Evqas dewlemendî di saetekê de wêran bû!»
REV.18.17	Û her qaptanê gemiyê û her rêwiyê ku bi gemiyê diçe cihekî, gemîvan û hemû yên ku bi kar û xebatên deryayê abora xwe dikin, li dûr disekinîn 
REV.18.18	û gava dûmana şewitandina wî didîtin, bi qîrîn digotin: «Ma bajarekî din ê wek vî bajarê mezin heye?» 
REV.18.19	Wan xwelî li serê xwe kir, bi şîn û girîn kirin qîrîn û gotin:
REV.18.19	«Wax, wax, bajarê mezin!
REV.18.19	Yên ku di deryayê de gemiyên wan hene
REV.18.19	Hemû bi malên wî yên hêja dewlemend bûn.
REV.18.19	Lê wisa di saetekê de bajar wêran bû.
REV.18.20	Ey ezmanno û hûn pîrozno!
REV.18.20	Şandîno û pêxemberno! Li ser wî şa bibin!
REV.18.20	Çimkî Xwedê dîwana wî kir, heqê we ji wî stand.»
REV.18.21	Hingê milyaketekî hêzdar kevirek wek beraşekî mezin hilda, avêt deryayê û got:
REV.18.21	«Bajarê mezin Babîl weha bi ketineke mezin wê bê avêtin
REV.18.21	Û êdî tu caran xuya nabe.
REV.18.22	Êdî dengê çengvan, muzîkvan,
REV.18.22	Bilûrvan û borîzanan
REV.18.22	Tu caran di nav te de nayê bihîstin.
REV.18.22	Êdî pîşekarên tu pîşeyî
REV.18.22	Tu caran di nav te de peyda nabin.
REV.18.22	Û êdî dengê beraşan
REV.18.22	Tu caran di nav te de nayê bihîstin.
REV.18.23	Êdî ronahiya qendîlan
REV.18.23	Tu caran di nav te de ronahî nade
REV.18.23	Û êdî dengê bûk û zava
REV.18.23	Tu caran di nav te de nayê bihîstin.
REV.18.23	Bazirganên te giregirên dinyayê bûn
REV.18.23	Û hemû milet bi sêrbaziya te ji rê derketin.
REV.18.24	Xwîna pêxember, pîroz û hemûyên ku
REV.18.24	Li ser rûyê erdê hatine şerjêkirin ket stûyê wî bajarî.»
REV.19.1	Piştî van tiştan, min li ezmên dengekî bilind bihîst, wek dengê elaleteke mezin bû û digot:
REV.19.1	«Helêlûya!
REV.19.1	Xilasî, rûmet û hêz, yên Xwedayê me ne!
REV.19.2	Çimkî dîwankirina wî rast û dadperwer e.
REV.19.2	Wî dîwana fahîşeya mezin kir,
REV.19.2	Ya ku rûyê erdê bi fuhûşiya xwe xera kiriye
REV.19.2	Û wî heyfa xwîna pîrozên xwe jê stand.»
REV.19.3	Û cara diduyan gotin:
REV.19.3	«Helêlûya!
REV.19.3	Dûmana bajêr her û her bilind dibe.»
REV.19.4	Bîst û çar rihspî û çar afirîdên jîndar deverû çûn ser çokan û perizîn Xwedayê ku li ser text rûniştiye û gotin:
REV.19.4	«Amîn, Helêlûya.»
REV.19.5	Hingê dengek ji text hat û got:
REV.19.5	«Ey hemû xulamên wî yên ku ji wî ditirsin,
REV.19.5	Biçûk û mezin pesnê Xwedayê me bidin.»
REV.19.6	Piştre min dengek wek dengê elaleteke mezin, dengê gelek avê û dengê xurexura ewrên hêzdar bihîst ku digot:
REV.19.6	«Helêlûya!
REV.19.6	Çimkî Xudan Xwedayê me,
REV.19.6	Karîndarê her tiştî, hukumdariyê dike.
REV.19.7	Em şa û dilgeş bibin
REV.19.7	Û em rûmetê bidin wî.
REV.19.7	Çimkî daweta Berx hat
REV.19.7	Û bûka ku ji bo wî ye, xwe amade kir.
REV.19.8	Û jê re hat dayîn, ku ew
REV.19.8	Kitanê hêja yê ku dibiriqe û paqij e, wergire.»
REV.19.8	Mana kitanê hêja, kirinên pîrozan ên dadperwer in.
REV.19.9	Hingê milyaket ji min re got: «Binivîse: ‹Xwezî bi wan ên ku ji bo ziyafeta daweta Berx hatine vexwendin!›» Û ji min re got: «Evên ha peyvên Xwedê yên rast in.»
REV.19.10	Û ez li ber lingên wî deverû çûm ser çokan, ku ez biperizim wî. Lê wî ji min re got: «Nebe ku tu vê yekê bikî! Ez xizmet-hevalê te û xizmet-hevalê birayên te me, yên ku şahidiya Îsa bi wan re ye. Biperize Xwedê, çimkî şahidiya Îsa ruhê pêxemberîtiyê ye.»
REV.19.11	Hingê min ezman vebûyî dît. Va ye, hespekî boz. Ji siwarê wî re Yê Dilsoz û Rast tê gotin; ew di şer û dîwankirinê de dadperwer e. 
REV.19.12	Çavên wî wek pêta êgir in û li ser serê wî gelek tac hene. Navekî wî yê nivîsî heye ku ji wî pê ve tu kes nizane. 
REV.19.13	Û cilek li xwe kiriye ku li xwînê hatiye xistin û navê wî ‹Peyva Xwedê› ye.
REV.19.14	Ordiyên li ezmên ên ku bi kitanê hêja yê spî û paqij hatibûn wergirtin, li ser hespên boz li pey wî dihatin. 
REV.19.15	Şûrekî tûj ji devê wî derdikeve, da ku li miletan bixe û ew bi xwe wê bi gopalê hesin serweriyê li wan bike. Ew bi xwe wê mahsera şeraba xezeba Xwedayê karîndarê her tiştî ya dijwar biguvêşe. 
REV.19.16	Li ser cilê wî û li ser kemaxa wî navekî nivîsî heye: PADÎŞAHÊ PADÎŞAHAN Û XUDANÊ XUDANAN.
REV.19.17	Û min milyaketek dît ku li ser rojê disekinî û bi dengekî bilind gazî kir û ji hemû teyrên ku di nava ezmên de difirîn re got: «Werin ziyafeta Xwedê ya mezin, li cihekî bicivin, 
REV.19.18	da ku hûn goştê padîşahan, goştê serdaran, goştê mêrxasan, goştê hespan û siwarên wan, goştê hemû azad û xulaman, biçûk û mezinan bixwin.»
REV.19.19	Hingê min cenawir û padîşahên dinyayê û ordiyên wan li cihekî civiyayî dîtin, da ku cengê bi siwarê hêsp û bi ordiya wî re bikin. 
REV.19.20	Û cenawir û pêxemberê derewîn bi wî re, bi hêsîrtî hatin girtin. Pêxemberê derewîn ew bû ku li ber cenawir nîşanên mezin dikirin û bi wan nîşanan ew ên ku deqa cenawir distandin û ji sûretê wî re diçûn ser çokan, dixapandin. Ev herduyên ha sax hatin avêtin nav gola êgir a ku bi kewkurtê dişewite. 
REV.19.21	Yên bi şûn de mayî, bi wî şûrê ku ji devê siwarê hêsp derdiket, hatin kuştin û hemû teyran ji goştê wan têr xwar.
REV.20.1	Û min milyaketek dît ku ji ezmên dihat xwarê; di destê wî de mifta kortala bêbinî û zincîreke mezin hebû. 
REV.20.2	Wî ejder, marê kevin ê ku Îblîs, yanî Şeytan e, girt û ew hezar salî girêda.
REV.20.3	Wî ew avêt kortala bêbinî, ser wî girt û mor kir, da ku heta hezar sal temam bibin êdî miletan nexapîne. Piştî vê yekê divê ku ew demeke kurt bê berdan.
REV.20.4	Min text dîtin û ew li ser wan rûniştin, desthilatî ji wan re hat dayîn, ku ew dîwanê bikin. Îcar min canê wan ên ku ji ber şahidiya Îsa û ji ber peyva Xwedê serê wan hatiye birrîn dîtin. Ew ji cenawir re û ji sûretê wî re neçûne ser çokan û li ser eniya xwe û li ser destê xwe deq nestandine. Ew vejiyan û wan bi Mesîh re hezar salî padîşahî kir. 
REV.20.5	Ew miriyên ku bi şûn de man, heta hezar sal temam bûn venejîn. Vejîna pêşî ev e. 
REV.20.6	Yê ku para wî di vejîna pêşî de heye pîroz e û xwezî bi wî; hukumdariya mirina diduyan li ser wan tune. Lê belê wê bibin kahînên Xwedê û yên Mesîh û wê bi wî re hezar salî padîşahiyê bikin.
REV.20.7	Çaxê hezar sal temam bibin, Îblîs wê ji zîndanê bê berdan. 
REV.20.8	Ewê derkeve, da ku wan miletên ku li ser her çar riknên erdê ne – Gog û Magog – bixapîne û ji bo cengê wan li cihekî bicivîne. Hejmara wan wek seylaka ber deryayê ye.
REV.20.9	Ew derketin ser pehnahiya erdê û hawirdora wargehê pîrozan û bajarê hezkirî girtin. Lê ji ezmên agir hat xwarê û ew xwarin. 
REV.20.10	Îcar ew Îblîsê ku ew ji rê derxistine, hat avêtin nav gola êgir û kewkurtê, cihê ku cenawir û pêxemberê derewîn tê de ne. Bi şev û roj, her û her ezab wê li wan bê kirin.
REV.20.11	Hingê min textekî mezin ê spî û yê li ser wî rûniştibû dît. Erd û ezmên ji ber wî bazdan û cihek ji bo wan peyda nebû. 
REV.20.12	Û min yên mirî, yên biçûk û mezin, li ber text sekinî dîtin. Kitêb vebûn û kitêbeke din a ku Kitêba Jiyanê ye vebû. Mirî, li gor kirinên xwe yên ku di kitêban de nivîsî bûn, hatin dîwankirin.
REV.20.13	Û deryayê ew miriyên ku di wê de bûn dan; mirinê û diyarê miriyan jî ew miriyên ku di wan de bûn, dan. Û her yek li gor kirinên xwe hat dîwankirin.
REV.20.14	Hingê mirin û diyarê miriyan hatin avêtin nav gola êgir. Ev gola êgir mirina diduyan e. 
REV.20.15	Û navê kê di Kitêba Jiyanê de nivîsî nehatibe dîtin, hat avêtin nav gola êgir.
REV.21.1	Hingê min erdekî nû û ezmanekî nû dîtin; çimkî ezmanê pêşî û erdê pêşî bihûrîn û êdî derya tunebû.
REV.21.2	Min dît ku Bajarê Pîroz, Orşelîma nû wek bûka ku ji bo mêrê xwe hatiye xemilandin, ji nav ezmên ji Xwedê dihat xwarê. 
REV.21.3	Û min ji text dengekî bilind bihîst ku digot: «Va ye, konê Xwedê di nav mirovan de ye û ew bi xwe wê bi wan re bijî. Ewê gelên wî bin û Xwedê bi xwe wê bi wan re be û Xwedayê wan be.
REV.21.4	Ewê ji çavên wan hemû hêstirên wan paqij bike û êdî mirin wê nebe. Êdî şîn û girîn, êş û elem jî wê nebin; çimkî tiştên berê bihûrîn.»
REV.21.5	Hingê yê ku li ser text rûniştibû got: «Va ye, ez her tiştî nû çêdikim.» Û got: «Binivîse, çimkî ev peyvên ha dilsoz û rast in». 
REV.21.6	Û ji min re got: «Her tişt çêbû. Ez Alfa û Omêga, Destpêk û Dawî me. Ezê ji kaniya ava jiyanê belaş bidim yê ku tî bûye
REV.21.7	Yê ku bi ser bikeve wê ji van tiştan parê bistîne û ezê Xwedayê wî bim û ewê kurê min be.
REV.21.8	Lê heçî yên tirsonek in, yên bêewle, yên di nav pîsîtiyê de ne, yên kuştinê dikin, yên zînakar, yên sêrbaz, yên pûtperest û hemû yên ku derewkar in, para wan di wê golê de ye, ku bi êgir û kewkurtê dişewite. Mirina diduyan ev e.»
REV.21.9	Milyaketek ji wan heft milyaketan hat, yên ku heft piyanên bi heft belayên dawî tije bi wan re bûn, bi min re peyivî û got: «Were vê derê, ezê bûkê nîşanî te bidim, bûka ku ji bo Berx e.» 
REV.21.10	Îcar wî ez bi Ruh birim çiyayekî mezin û bilind û Bajarê Pîroz Orşelîm nîşanî min da, ku ji nav ezmên ji ba Xwedê dihat xwarê.
REV.21.11	Di nav wî de rûmeta Xwedê şewq dida; ronahiya wî wek kevirê hêja bû, wek kevirê yêşîm yê ku ronahî tê re xuya dike. 
REV.21.12	Dîwarê wî yê mezin û bilind hebû, diwanzdeh dergeh û li ber dergehan diwanzdeh milyaket hebûn. Li ser dergehan navên her diwanzdeh eşîrên kurên Îsraêl nivîsî bûn. 
REV.21.13	Ji aliyê rojhilat ve sê dergeh û ji aliyê bakur ve sê dergeh û ji aliyê başûr ve sê dergeh û ji aliyê rojava ve sê dergeh hebûn.
REV.21.14	Diwanzdeh bingehên dîwarê bajêr hebûn û li ser wan, diwanzdeh navên diwanzdeh Şandiyên Berx nivîsî bûn.
REV.21.15	Û di destê wî milyaketê ku bi min re dipeyivî de ji bo pîvandinê qamîşekî zêrîn hebû, da ku bajêr, dergehên wî û dîwarê wî bipîve. 
REV.21.16	Çar riknên bajêr hebûn, dirêjahiya bajêr wek pehnahiya wî bû. Wî bajar bi qamîş pîva, diwanzdeh hezar meydan bû; dirêjahî, pehnahî û bilindahiya wî wek hev bûn.
REV.21.17	Wî dîwarê bajêr pîva û li gor pîvana milyaket a ku mirov wê bi kar tîne, sed û çil û çar gaz bû.
REV.21.18	Û dîwar ji yêşîm hatibû çêkirin û bajar zêrê xasê mîna cama safî bû. 
REV.21.19	Bingehên dîwarê bajêr, bi her cûreyê kevirên hêja hatibûn xemilandin. Bingeha pêşî yêşîm, ya diduyan safîr, ya sisiyan eqîqê gewr, ya çaran zimrûd, 
REV.21.20	ya pêncan eqîqê spî, ya şeşan eqîqê sor, ya heftan yaqûtê zer, ya heştan zimrûdê şîn, ya nehan zeberced, ya dehan zimrûdê zer, ya yanzdehan yaqûtê şîn, ya diwanzdehan yaqûtê binefşî bû. 
REV.21.21	Diwanzdeh dergeh diwanzdeh dur bûn, her dergehek ji durekê bû û kolana bajêr zêrê xas ê wek cama zelal bû.
REV.21.22	Min di bajêr de Perestgeh nedît; çimkî Xudan Xwedayê karîndarê her tiştî û Berx Perestgeha wî ne. 
REV.21.23	Ne hewce ye ku roj û heyv bajêr ronahî bikin, çimkî rûmeta Xwedê wî ronahî dike û Berx çira wî ye.
REV.21.24	Milet wê di ronahiya wî de rêve herin û padîşahên dinyayê wê rûmeta xwe bînin nav wî. 
REV.21.25	Tu rojan dergehên wî nayên girtin, çimkî li wê derê nabe şev.
REV.21.26	Wê rûmet û serbilindahiya miletan bînin nav wî. 
REV.21.27	Lê qet tiştekî murdar nakeve nav bajêr. Û yên ku pîsîtiyê dikin û derewan dikin jî, nakevin nav wî. Bi tenê yên ku di kitêba Berx ya jiyanê de hatine nivîsîn wê bikevin nav wî.
REV.22.1	Hingê milyaket çemê ava jiyanê nîşanî min da. Ew wek cama zelal bû û ji textê Xwedê û Berx derdiket û di nava kolana bajêr de diherikî. 
REV.22.2	Li herdu aliyên çem dara jiyanê hebû; diwanzdeh cûreyên fêkî pê ve tê û ew her meh fêkiyê xwe dide. Û pelên darê ji bo saxbûna miletan in.
REV.22.3	Êdî tiştê nifirlêbûyî wê qet nebe. Textê Xwedê û Berx wê di nav bajêr de be û xulamên wî wê xizmetê ji wî re bikin. 
REV.22.4	Ewê rûyê wî bibînin û navê wî wê li ser eniya wan be. 
REV.22.5	Û êdî nabe şev û hewcedariya wan bi ronahiya çirayê û bi ronahiya rojê namîne, çimkî Xudan Xwedê wê ronahiyê bide wan û wê her û her padîşahiyê bikin.
REV.22.6	Milyaket ji min re got: «Ev peyvên ha dilsoz û rast in. Xudan, Xwedayê ku Ruhê xwe dide pêxemberan, milyaketê xwe şand, da ku tiştên ku divê di nêzîk de çêbin, nîşanî xulamên xwe bide.»
REV.22.7	«Va ye, ez zû têm. Xwezî bi wî yê ku peyvên pêxemberîtiyê yên vê kitêbê digire!»
REV.22.8	Ez Yûhenna me, yê ku ev tiştên ha bihîstine û dîtine. Û gava min ew bihîstin û dîtin, ez li ber lingên wî milyaketê ku ev tiştên ha nîşanî min dan, deverû çûm ser çokan, da ku ez biperizim wî. 
REV.22.9	Lê wî ji min re got: «Nebe ku tu vê yekê bikî! Ez xizmet-hevalê te me, yê birayên te yên pêxember û yê wan kesan im ku peyvên vê kitêbê digirin. Ji Xwedê re here ser çokan.»
REV.22.10	Hingê wî ji min re got: «Peyvên pêxemberîtiyê yên vê kitêbê mor neke, çimkî wext nêzîk e. 
REV.22.11	Yê ku neheqiyê dike, bila bêtir neheqiyê bike, yê pîs bila pîstir be, yê rastdar bila bêtir rastiyê bike û yê pîroz bila pîroztir be.»
REV.22.12	«Va ye, ez zû têm û xelata min di destê min de ye, da ku ez li gor kirinên her yekî bidim wî.
REV.22.13	Alfa û Omêga, Yê Pêşî û Yê Paşî, Destpêk û Dawî ez im.»
REV.22.14	«Xwezî bi wan ên ku xiftanê xwe şuştine, da ku heqê wan hebe, ku bên dara jiyanê û di dergehên bajêr re bikevin hundir!
REV.22.15	Yên wek kûçikan, yên sêrbaz, yên zînakar û yên mêrkuj, yên pûtperest û her kesê ku ji derewan hez dike û derewan dike, ew li derve ne.
REV.22.16	«Ez Îsa, min milyaketê xwe şand, da ku ew ji bo civînên bawermendan li ser van bûyeran ji we re şahidiyê bike. Ez ra û dûndana Dawid im, ez stêra sibê ya şewqdar im.»
REV.22.17	Ruh û bûk dibêjin: «Were!» Û yê dibihîze bila bêje: «Were!» Û yê tî bûye bila bê; yê dixwaze bila belaş ava jiyanê bistîne.
REV.22.18	Ez ji her kesê ku peyvên pêxemberîtiyê yên vê kitêbê dibihîze re şahidiyê dikim: Eger mirovek tiştekî li ser van zêde bike, Xwedê wê van belayên ku di vê kitêbê de nivîsî ne bîne serê wî.
REV.22.19	Û eger mirovek ji peyvên pêxemberîtiyê yên vê kitêbê derxe, Xwedê wê para wî ji dara jiyanê ya ku di vê kitêbê de nivîsî ye û ji Bajarê Pîroz derxe.
REV.22.20	Yê ku şahidiyê ji van tiştan re dike, dibêje: «Erê, ez zû têm». Amîn. Were, ya Xudan Îsa.
REV.22.21	Kerema Xudan Îsa li ser we hemûyan be.
