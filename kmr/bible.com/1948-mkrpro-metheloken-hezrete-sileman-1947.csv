PRO.1.1	Ev in methelokên Silêman, kurê Dawûd, qralê Israilistanê.
PRO.1.2	Ji bona hînbûna sehrezayî û rêz û rêzikan û ji bona sehkirina gotinên eqilmendiyê;
PRO.1.3	Ji bona standina dersên çavvekirinê, pakdiliyê û çeyî û rastdiliyê.
PRO.1.4	Da ko mirovên adetî bibin fêris û xort bibin eqilmend û çavvekirî.
PRO.1.5	Bila eqilmend guh bide, pê zanîna wî dê bibe bêtir û yê ko zêrek e pê bibe çêtir,
PRO.1.6	Da ko ew bikare bigehe mana şîretekê an mamikekê û gotina bîreweran û axaftinên di wan seh bike.
PRO.1.7	Tirsa Xwedê destpêka zanînê ye; yên bêkêr qedrê birewerî û hînbûnê na girin.
PRO.1.8	Kurê min, bide pey rêz û rêzikên bavê xwe û dev ji şîretên deya xwe bermede;
PRO.1.9	Pêkanîna wan ji te re gewher û ji stoyê te re gerdinîyek e.
PRO.1.10	Kurê min, çaxa ko gunehkar dikin te ji rê derînin, guh me de wan.
PRO.1.11	Heke wan got: were bi me re, em ê bi qesda kuştinê kemînekê deynin pêşîya xelkê, bi dizîka bidin pey bêsûçan û dirêji wan bikin;
PRO.1.12	Bila, em mîna agirê dojehê ê xurt bi wan kevin û weke gora ko miriyan daqurtîne wan daqurtînin;
PRO.1.13	Em dixwazin dest bavêjin talanine hêja û pê malên xwe tejî bikin;
PRO.1.14	Bila, para te jî tê de hebe; ew talan wê bibe ya me û ya te.
PRO.1.15	Kurê min, bi wan re bi rê me keve; lingê xwe ji şîvereya wan bi şûnda bikişîne;
PRO.1.16	Ji ber ko reya wan digehe xirabiyê û qesda wan a har rijandina xwîna bêçareyan e.
PRO.1.17	Bêfeyde ye avêtina torekê pêş çavên yên ko xwedî per û bask in:
PRO.1.18	Ew, xwe bi xwe kemîna datînin pêşîya xwe û çavnêriya rijandina xwîna xwe dikin
PRO.1.19	Dawiya hemî mirovên çavbirçî ev e; çavtengî xwediyê xwe winda dike.
PRO.1.20	Eqilmendî di nav kûçe û kolonan de ban dike, û di gasinan de bi dengekî bilind dipeyive;
PRO.1.21	Di derîzana dergehê kelatan de, di nav komên mirovan de gotina xwe dibêje; dengê xwe dide bihistin;
PRO.1.22	Gelî bêhişan, heta kengê hon dikin bêhiş bimînin û dilê xwe bi henekan bi gotinine beredayî şa bikin û heta kengê bodile nefiran li zanînê bikin?
PRO.1.23	Rûyê xwe bidin min û guh bidin şîretên ko ez pê li we dişidînim; ez pendên dil û canê xwe li we belaw dikim, ezê gotinên xwe ji we re bidim seh kirin . . .
PRO.1.24	Lê, herwekî ez banî we dikim û hon guh na dine min, û herwekî ez destê xwe didime we û tu kes vî destî na gire;
PRO.1.25	Ji ber ko hon şîretên min davêjin pişt guhê xwe û hejî pendên min bi yên ko ez li we dişidînim na kin;
PRO.1.26	Ez jî, dema ko hon ê bikevin helaketê, dê bikenim; ez ê henekê xwe bi we bînim, çaxa ko tirs û tomet dora we, ê bigire;
PRO.1.27	Dema ko tirs mîna bazorekî bihna we dê biçikîne û kambaxî weke bablîsokekî dora we wê bigire û çaxa ko zarî û tengasî zora we dê bibe.
PRO.1.28	Hingê, ew ê banî min bikin lê ez li wan venagerînim; ew ê li min bigerin lê min peyda na kin.
PRO.1.29	Ji ber ko wan guh ne didan pend û şiretan û ne dixwestin tirsiyarê Xudayê xwe bibin;
PRO.1.30	Ji ber ko wan hejî şiretên min ne dikirin û bi cezayên ko min pêş wan dikir henekê xwe dianîn,
PRO.1.31	Bila niho fêkiyên emelê xwe bixwin, û bi şiretên xwe ên kirêt têr bibin.
PRO.1.32	Serhişkiya bodileyan wan dikuje û xweşiya ehmeqan wan winda dike;
PRO.1.33	Lê, yê ko guh dide min, bi rahetî wê pal bide, di xweşiyê de rojên xwe derbas bike û tirs na keve dilê wî.
PRO.2.1	Kurê min, heke te guh da gotinên min û bi ya pendên min kir,
PRO.2.2	Bi awakî ko bala xwe didî hikmet û sehrezayiyê û dilê te bi xeyret û germî bi zêrekiyê bendewar dibe,
PRO.2.3	Belê, heke tu banî hikmet û şehrezayiyê dikî û heke dengê te ber bi zêrekiyê ve bilind dibe,
PRO.2.4	Heke mîna yên ko li peran digerin, tu li wê digerî û mîna xezîneyekê qedrê wê digirî û didî pey wê,
PRO.2.5	Tu ê hingê, ji Xwedê tirsiyar bûn çi ye seh bikî û fêrbûna mezinahiya Xwedê çilo dibe tu ê bizanî.
PRO.2.6	Ji ber ko Xwedê hikmet û şehrezayiyê dide û ji devê Wî jîrî û zanîn derdikeve;
PRO.2.7	Ew, dilpakan digihîne serfiraziyê, û mirovên çak dihemîne.
PRO.2.8	Û li ser reya rastiyê piyê wan dişedîne û şîvereya peyayên xwe ên salih diparêze.
PRO.2.9	Welê, tu ê rastî û dilpakî, û heq û edaletê, û riya qenc çi ye wê nas bikî.
PRO.2.10	Ji ber ko eqilmendî wê bikeve dilê te û zanin li ber dilê te de, wê şîrîn bibe;
PRO.2.11	Sîretine çak wê te bihemînin û hişê te, te ê biparêze,
PRO.2.12	Da ko tu ne kevî ser riya mirovên xerab û ne bî têkilî xelkên gotinxwar û rêwindakirî,
PRO.2.13	Yên ko ji reya rastiyê derketine û ketine xaçereyine tarî,
PRO.2.14	Yên ko bi kirina xirabiyê dilxweş dibin, û bi nefsa ywe a xwar di şahiyê de ne,
PRO.2.15	Yên ko riya wan xwar e, û dan û standina xwe de jî ne rast in;
PRO.2.16	Da ko tu ji destê jinên xerîba jî xelas bibî yên ko gotinine dilrevîn dibêjin,
PRO.2.17	Jina ko dev ji mêrê xwe yê demên ciwaniyê berdaye û gotina ko Xwedê pê her diwan girêdayî bû, ji bîra kiriye;
PRO.2.18	Mala wê jinkê ber bi mirinê ve xwîl dibe û gavên di wê, wê digihine kortala miriyan.
PRO.2.19	Ji yên ko ber bi wê jinkê ve diçin yek jî venagere ve, û êdî ni kare bide ser riya xelas û jiyinê.
PRO.2.20	Xwe ragire, da ko tu jî li ser reya mirovên çak bimeşî û ji reya pakdilan dernekevî.
PRO.2.21	Ji ber ko mirovên rast li welêt rûnin û yên dilpak lê bimînin;
PRO.2.22	Lêbelê, yên xirab ji rûyê erdê dê bêne qelandin û yên bêbext wê bêne edimandin.
PRO.3.1	Kurê min, qanûnên min ji bîra me ke û pendên min, bila di dilê te de cih bigirin;
PRO.3.2	Ew ê ji te re jiyîneke dirêj, saline xweş û selametiyê bidin.
PRO.3.3	Bila, qencî û dilrastî dûrî te me kevin, tu wan bi stoyê xwe ve girêbide, wan li ser depê dilê te binivisîne.
PRO.3.4	Wilo hişê te wê bibe saxelem û tu ê bibî delalê Xwedê û yê dilên xelkê.
PRO.3.5	Bi hemî xurtiya dilê xwe, xwe bispêre Xwedê û pişta xwe bi eqilmendiya xwe me şidîne;
PRO.3.6	Her û her Xwedê bîne bîra xwe, ewê reya te firehtir bike.
PRO.3.7	Di pêşiya çavê xwe de, xwe bi eqilmendiya xwe me nepixîne; ji Xwedê bitirse û dev ji xirabiyê berde.
PRO.3.8	Pê gurçikên te bijûn û hestiyên te çalak bibin.
PRO.3.9	Bi mal û zadê xwe ê nûgihayî qedrê Xwedê bigire:
PRO.3.10	Hingi, enbarên te wê bibin tejî zad û dexil û denên te tejî şerab.
PRO.3.11	Kurê min, tekdîrên Xwedê kêm me bîne û ji êşandina di Wî dilteng me be;
PRO.3.12	Ji ber ko Xwedê weke bav bi kurên xwe dikin, peyayên ko hejî wan dike diêşîne.
PRO.3.13	Serbilind e mirovê ko gihaye kikmet û şehrezayiyê û yê ko bijîr e . . .
PRO.3.14	Tiştê ko wî pê kar kiriye ji zîv û peran çêtir e, û feyda ko jê tê ji ya zêran hêjatir e;
PRO.3.15	Ew, ji mirariyan girantir e û qîmeta wê ji her tiştên bibeha mezintir e.
PRO.3.16	Di aliyê wi ê rastê de jiyîneke dirêj û yê çepê de dewlemendî û serfirazî hene.
PRO.3.17	Reyên ko di pêşiya wî de ne, yên xweşiyê ne û hemî şîvereyên di wî têr tenahî û selamet in.
PRO.3.18	Ew, ji bona yên ko wê digirin dara jiyînê ye, û yên ko wê xurt digirin bi çiqasî bextiyar in.
PRO.3.19	Ji ber ko Xwedê hîmê dinyayê bi hikmet û şehrezayiyê daniye û bi eqilmendiyê ezmanan şidandine;
PRO.3.20	Bi hikmeta wî devên kûrahiyan vebûne û ji ewran xunav diniqute.
PRO.3.21	Kurê min, bila ev tiştên he, li pêş çavên te bimînin tu pê bîrewer û bextiyar bibî.
PRO.3.22	Ew ê bibin jiyîna giyanê te û zînetên stoyê te.
PRO.3.23	Tu pê di reya xwe de bi ewleyî bimeşî û piyên te li tiştekî na kevin.
PRO.3.24	Heke te xwe dirêj kir, tirs na keve dilê te û ko tu razayî xewa te wê bibe şîrîn.
PRO.3.25	Êdî, bila tirsa te ne mîne, ne ji tometekê ji nişkan ve û ne jî, ji êrîşa peyayên xerab;
PRO.3.26	Ji ber ko tu xwe bi Xwedê wê bisitirîni û ew ê lingê te ji kemînan biparêze
PRO.3.27	Heke ji destê te tê, arîkariya hewcedaran bike û xwe jê me de paş.
PRO.3.28	Heke di destê te de heye, bide; û ji xelkê re me bêje îro here û sibe were û ezê bidim te.
PRO.3.29	Xirabiya kesê ko li ba te rûniştiye me xwaze û me de eqlê xwe.
PRO.3.30	Bê sebeb, li acizkirina kesê ko tu neçeyiya wî ne gihaye te, me gere.
PRO.3.31	Berberiya zorkeran ne ke û me de ser şopa wan.
PRO.3.32	Xwedê ji rêderketiyan dikerihe; lêbelê Ew hevalê dilpaqijan e;
PRO.3.33	Laneta Xwedê di mala peyayên xirab de ye, lê Ew rehma xwe digihîne mala pakdilan;
PRO.3.34	Xwedê tevza xwe bi henekkeran wê bike; lê Ew ji comerdiya xwe dide belengazan;
PRO.3.35	Para eqilmendan serfirazî ye, û ya ehmeqan şermisarî.
PRO.4.1	Bibihisin, kurên min, pendên bavên xwe; û ta ko fêrî hikmet û zanînê bibin, bala xwe bidinê;
PRO.4.2	Ez şîretine qenc didim we, dev ji pendên min bermedin.
PRO.4.3	Ez kurê bavê xwe bûm û kûrê deya xwe ê bitenê û ê delal
PRO.4.4	Wî ez hîn dikirim û digote min: berde, bila gotinên min bikevin dilê te, bide pey şîretên min û tu ê berxurdar bibî.
PRO.4.5	Bibe xwediyê zanîn û eqilmendiyê; gotinên devê min ji bîra me ke û rûyê xwe ji wan bamede.
PRO.4.6	Dev ji pendên min bermede, ew ê te bihemînin; hejî wan bike ew ê te biparêzin
PRO.4.7	Ev e destpêka şehrezayiyê: hikmet û zanînê bikesibîne û bila eqilmendî li ber dilê te, ji her tiştî şîrîntir bibe.
PRO.4.8	Tu wan bilind bigire; ew ê qedrê te bilind bikin û heke te ew himbêz kir, ew ê te bigihînin serfiraziyê:
PRO.4.9	Ew, taceke çeleng wê deyne ser serê te û pê eniya te zînetdar bike.
PRO.4.10	Bibihîse, kurê min, gotinên min bide hişê xwe, pê salên jiyîna te pir û bêtir bibin.
PRO.4.11	Ez dikim reya eqilmendiyê pêş te bikim, ez dikim te bigihînim şîvereyên rastiyê.
PRO.4.12	Da ko çaxa tu dimeşî gavên xwe bi rastî bavêjî û heke te baz da bi tu tiştî me kevî.
PRO.4.13	Şîretên min xweş bigire, dest ji wan bermede, wan biparêze ji ber ko ew in jiyîna te.
PRO.4.14	Me de ser xaçereyên mirovên bêkêr û me keve ser reya peyayên xerab.
PRO.4.15	Berde, bila ew tê de bimeşin, lê tu jê dûr keve û wêdetir here.
PRO.4.16	Ji ber ko wan heke xerabî ne kirin, ni karin razin û heke peyayek ne xistine erdê xew ji çavê wan direve;
PRO.4.17	Ew, nanê xirabiyê dixwin û şeraba zorkeriyê vedixwin.
PRO.4.18	Lê, şîvereya dilpakan mîna ronahiyê dibiriqe û rewşa wê heta nîvê rojê her û her bêtir dibe.
PRO.4.19	Lê, reya mirovên xerab qey tarî ye, û ew ni zanin diçin kû û bi çi tiştî wê bikevin.
PRO.4.20	Kurê min, bala xwe bide gotinên min, guh bide gotarên di min.
PRO.4.21	Ew, bila dûrî çavên te ne bin; wan di kûrahiya dilê xwe de biparêze.
PRO.4.22	Ew, jiyîn e, ji bona yên ko ew peyda kirin; û ji bona laşê wan xweşî û saxelemî ye,
PRO.4.23	Ji her tiştî bêtir guh bide dilê xwe, ji ber ko kaniyên jiyînê jê tên.
PRO.4.24	Durûtiyê ji xwe dûr xe û gotinên nemerd ji lêvên xwe bavêje.
PRO.4.25	Berde, bila çavên te rast bi rast li pêşiyê binêrin û çermên di wan bikevin ber te.
PRO.4.26	Berde, bila piyên te bi serbestî pêş ve bikevin, bêşik wilo berve diçi;
PRO.4.27	Ne ber bi aliyê rastê û ne jî ber bi aliyê çepê ve xwe xwîl me ke û piyê xwe ji xiraban bi guhêre.
PRO.5.1	Kurê min, bala xwe bide hikmet û şehrezayiya min, û guh bidêre pendên min;
PRO.5.2	Ta ko hînî şîretên qenc bibî û lêvên te zanînê biparêzin.
PRO.5.3	Ji ber ko lêvên jinên xerîba weke dilopên hingivî şîrîn in û devezmanê wan ji nivîşkî nermtir e;
PRO.5.4	Lê, di dawiyê de mîna micêwer tehl in, û weke şûreki ecemî tûj in.
PRO.5.5	Piyên di wan ber bi kortala mirinê dadikevin û gavên di wan digehînin gorinan.
PRO.5.6	Wê, reya jiyînê a rast winda kiriye, gavên di wê sist in û ni zane bi kû ve diçe.
PRO.5.7	Û niho, kurên min, min bibihîsin û dest ji gotinên devêmin me kişînin.
PRO.5.8	Reya xwe jê dûr xe û nîzingî deriyê mala wê me be;
PRO.5.9	Da ko şerefa xwe ji dest ne dî û salên jiyîna te me bin para zelamekî xedar;
PRO.5.10	Ta ko biyanî ji malê te xwe têr ne kin û fêkîyên xabata te me bin para maleke xerîb;
PRO.5.11	Ta ko di dawiyê de, ji çûna mal û canê xwe axîna me kişînî.
PRO.5.12	Û me bêjî: çawan min rûyê xwe ji rêz û rêzikan bada û dest ji tenbîhan kişand?
PRO.5.13	Û çawan min guh ne da dengê seydayên xwe û min bala xwe ne da ji yên ko dersa min digotin?
PRO.5.14	Hindik ma bû ko di pêşiya xelk û peyan de, têkilî her xirabiyê bibim.
PRO.5.15	Ava sehrinca xwe û ya ko ji bîra te derdikeve vexwe.
PRO.5.16	Ma ava kaniya te dibe bikeve erdê xerîba û ya cobarên te di nav kolan û gasiuan de biherike?
PRO.5.17	Ew, bila ya te be û ne ko biyanî jî bi te re jê parekê bibin.
PRO.5.18	Bila kaniya te, ji te re pêrûz be û dilê xwe bi jina çaxa xortaniya xwe şa bike;
PRO.5.19	Mîna şivineke şîrîn û xezaleke çeleng guhanên di wê, te her têr bikin û dilê te bi hevîniya di wê her mest û serxweş be.
PRO.5.20	Kurê min, çire tu hejî jinikeke xerîb bikî û bi maçkirina memikên jinikeke nenas dilşa bibî?
PRO.5.21	Reyên ko mirov didin ser, di pêşiya çavên Xwedê de ne û Xwedê li wan miqate dibe.
PRO.5.22	Mirovên xirab bi destê emelên xwe ên kirêt dê bêne weqifandin û bi werîsên gunehên di xwe dê bêne girtin.
PRO.5.23	Ew, ji tunebûna rêz û rêzikan wê bimire û ji tolaziya xwe a gir; gêj bibe û riya xwe winda bike.
PRO.6.1	Kurê min, heke tu kefîlê cîranê xwe bûyî, heke te ji bona kesekê gotina xwe dayî,
PRO.6.2	Heke tu bi gotina devê xwe pêgirêdayî bûyî, an bi axaftina xwe hatiyî girêdan,
PRO.6.3	Cehda xwe bike, kurê min, û xwe xelas bike, ji ber ko tu ketiyî destê xelkê, lezê bi xwe de, nav di wan de û stoyê xwe bifilitîne;
PRO.6.4	Bila xew ne keve çavê te û çavên te ne yin girtin;
PRO.6.5	Xwe serbest bike weke xezala ko ji lepê nêçîrvana xwe aza dike, mîna çûkê ko ji destê teyirvana xwe difilitine.
PRO.6.6	Here nik mûriyan, mirovê tiral, li rê û xabata wan binêre û bibe eqilmend.
PRO.6.7	Her çend jî mîr, sermiyan û serbendên wan nî ne,
PRO.6.8	Di havînê de xwarina xwe pêktînin û di dema bênderan de zadê xwe kom dikin.
PRO.6.9	Tiralo, heta kengê rakevî? Tu kengê ji xewa xwe hişyar bibî?
PRO.6.10	Erê, hinik din raze, gaveke dî biponije, bihneke din zendên xwe deyne ser hev û du, heta ko bikari bi xew biçî . . .
PRO.6.11	Û belengazî weke peyayekî gerok bi ser te de wê bê û nêz û birçîtî mîna şerûtekî wê dirêjî te bikin.
PRO.6.12	Mirovê xicab, mirovê bêkêr dimeşe û devê wî xwar e;
PRO.6.13	Çavên xwe dişkînîne û bi pê û tiliyên xwe dipeyive;
PRO.6.14	Di dilê wî de xirabî heye û qesda neçeyiyê dike û xelk bi destê wi pev diçin.
PRO.6.15	Ji lewre, helaket bi derbekê lê bikeve û ew bi lez dê bişkê û tu xelasiya wî nî ne.
PRO.6.16	Xwedê ji van şeş tiştan dixeyide û nifiran li yê heftan dike:
PRO.6.17	Çavên bel, zimanê derewîn, destê ko xwîna bêçareyan direjîne,
PRO.6.18	Dilê ko li bêbextiyê digere û piyên ko di qesda karên xerab de xwe dilezînin,
PRO.6.19	Şahidê zor yê ko derewan dike û yê ko fesadiyê têxe di nav kek û biran.
PRO.6.20	Kurê min, bide pey emrên bavê xwe û dev ji pendên deya xwe bermede.
PRO.6.21	Ev bila di dilê te de cih bigirin û bi stoyê te ve girêdayî bin.
PRO.6.22	Gava tu diçî ew ê rêberiya te bikin, gava tu radikevî ew ê te biparêzin û gava tu hişyar dibî ew ê bi te re baxêvin.
PRO.6.23	Ji ber ko tenbî fanûsek e, qanûn ronahiyek e, û tekdîrên terbiyekirinê reya jiyînê ye:
PRO.6.24	Ew ê, te ji jinên xerab biparêzin û ji zimanên wan ên şîrîn bisitirînin.
PRO.6.25	Bermede ko spehîtiya wê dilê te birevîne û me keve dava mujankên di wê.
PRO.6.26	Ji derdê qehbikekê mirov dibe hewcedari nanê tisî, û jinikeke zinakar nêçîrvaniya giyanê mirovan ê delal dike.
PRO.6.27	Ma dibe ko mirov agir têxe koşa xwe û pê can û cilên wî ne şewitin?
PRO.6.28	Ma kesek dikare bê ko piyên xwe bişewitîne, li ser agirê sor bimeşe?
PRO.6.29	Halê mirovê ko nîzingî jina yekî bûye jî wilo ye, yê ko dest avêtiyê tu caran ji cezayê xelas na be.
PRO.6.30	Dizê ko ji birçîna didize bêsûç na yê hesibandin;
PRO.6.31	Û heke hatiye girtin, bihayê tistê dizî bi heft qatan jê tête standin û bi ser ve hûr û mûrên mala di wî jî, ji dest diçin.
PRO.6.32	Lê yê ko bi jinikekê zinayê dike yekcar bêeql e, û ji xwe yê ko dixwaze xwe winda bike, wilo dike;
PRO.6.33	Helaket û şermisarî para wî ne, û ew êdî ji rûreşiyê xelas na be.
PRO.6.34	Ji ber ko dexis mirovan diqehirîne û ew di dema tolvekirinê de bêrehim dibin;
PRO.6.35	Ew, êdî li zêr û zîvan na nêre û bi çiqasî bê tir jî bikî; qîma xwe pê na yê ne, doz û dehwa xwe dike.
PRO.7.1	Kurê min, qedrê gotinên min bigire û bala xwe bide pendên min.
PRO.7.2	Bide pey pendên min, tu pê berxurdar bibî û pendên min bila bibin bîbokên çavên te.
PRO.7.3	Tu wan bi tiliyên xwe ve girêbide û wan li ser depên dilê xwe binivîse.
PRO.7.4	Ji şehrezayiyê re bibêje: tu xwîşka min î, û bila bîrewerî bibe hevala te,
PRO.7.5	Da ko tu ji jina xerîba bête parastin, ji jinikekê ko gotinên wê tamşîrin in.
PRO.7.6	Ez li pêşiya pencera mala xwe de bûm û min ji derabê mêze dikir.
PRO.7.7	Di nav serseman de, der nav xortan, çavê min bi lawikekî bêhiş ket.
PRO.7.8	Yê ko di kolanê re derbaz dibû, nizingî quncika ko lê yek ji wan jinên xerîban sekinî bû û rûyê xwe dida ber bi xaniyê wê ve û hêdî, hêdi diçû;
PRO.7.9	Êvar bû, dema hîngurî, di nav şevê de, der nav tarîtiyê.
PRO.7.10	Û binêr; jinikeke ko dilê wê têr zexel û mîna qehbikan cil li xwe kirî bû, nîzingî lê kir.
PRO.7.11	Jinikeke devtejîgotin û riswa û ya ko piyên di wê ni karin li mal bimînin;
PRO.7.12	Bihnek di nav kûçe û kolanan de, gavek der gasinan, û di nîzingî hemî guşeyan de çavnêriyê dikir.
PRO.7.13	Wê ew girt, û maçî kir û bê ar jê re got.
PRO.7.14	Min nezrek kiri bû, û îro min ev anî cih.
PRO.7.15	Ji ber vê yekê, ez ji mal derketim û hatim pêrgîna te, ji bona dîtina rûyê te û min tu peyda kirî.
PRO.7.16	Min textê xwe kok kir, bi mêzer û mexfûrên Misrê yên çeleng;
PRO.7.17	Min nivîna xwe bi od û zimûrs û darçînê bihindar kir.
PRO.7.18	Were, em heta rojhelatî bi hevînê serxweş bibin û di nav kêfxweşiyê de, dilê xwe sar bikin.
PRO.7.19	Herwekî mêrê min ne li mal e û çûye derekê dûr.
PRO.7.20	Xurcikeke peran bi xwe re biriye, ne niho, lê ko heyva nû derket wê vegere mala xwe.
PRO.7.21	Wê bi gotinên xwe ew xapand û bi lêvên xwe ên tamşîrîn ew kişand.
PRO.7.22	Ji nişka ve lawik ket pey wê, mîna gayekî ko diçe şerjêkirinê, weke dînekî ko diçe êşandinê.
PRO.7.23	Heta çaxa ko tîrek di kezeba wî re derbaz bibe, mîna çûkekî ko xwe dawêje torê, û bê ko bihese ko pê jiyîna xwe datîne.
PRO.7.24	Û niho, kurên min, min bibihîsin û guh bidin gotinên devê min.
PRO.7.25	Bila, dilê te, meyildariya xaçereya jinikeke wilo me ke; li ser şopên di wê reya xwe winda me ke.
PRO.7.26	Zehf in yên ko bi destê wê brîndar bûne; komek e yên ko bi destê wê hatine xeniqandin.
PRO.7.27	Reya mirinê di mala wê re dibore û mirov jê dadikeve kortala miriyan.
PRO.8.1	Ma eqilmendî ban na ke, û şebrezayî bi dengekî bilind na peyive?
PRO.8.2	Ew li ser rê û di nav kûçe û kolanan de rawestiyaye;
PRO.8.3	Li pêşiya dergehan, li devê bajêr ban dike û dibêje:
PRO.8.4	Mirovino, ez banî we dikim, qîrqîra min ji bona kurê insana ye.
PRO.8.5	Peyayên gêj, çavê xwe vekin, û yên bêhiş, hînî eqilmendiyê bibin.
PRO.8.6	Guh bidin, ji ber ko tiştine mezin dikim bibêjim û lêvên min vedibin da ko dersa rastiyê pêş we bikim.
PRO.8.7	Ji ber ko devê min divê rastiyê bêje û ji kufirê xwe bide paş;
PRO.8.8	Gotinên devê min hemî rast in, û di nav wan de tiştekî kirêt û nedirist nî ne;
PRO.8.9	Mana gotinên min ji bona eqilmendan vekiriye û rast in; ji bona yên ko zanîn seh kirine.
PRO.8.10	Qedrê pendên min ji zîv û peran çêtir bigirin û bizanin ko zêrê hêjatir di zanînê de ye;
PRO.8.11	Ji ber ko eqilmendî ji mirariyan hêjatir e, û qîmeta wê ji her tiştên xwedîbiha girantir e.
PRO.8.12	Min, eqilmendî û şehrezayî ji xwe re kiriye xênî û dizanim şîretine rind bidim.
PRO.8.13	Tirsa Xwedê, ji xirabiyê nefirîn e; çavbelî û pozbilindî reya neçeyiyê ye, û ez neyarê devê xwar û derewîn im . . .
PRO.8.14	Pend û zêrekî yên min in; tevdîr û xurtî destê min de ne.
PRO.8.15	Mîr bi min hikmê xwe dajon û hakim jî emrên xwe yên li gora edaletê didin;
PRO.8.16	Bi min sermiyan, mezin û hemî serekên cihanê karê xwe digerînin.
PRO.8.17	Ez, hejî yên ko ji min hez dikin, dikim; û yên ko li min digerin min pevda dikin.
PRO.8.18	Dewlemendî û serfirazî li nik min in; malên payedar û edalet.
PRO.8.19	Fêkiyên di min ji zêrê zer çêtir in; û hatinên di min ji zîvê pak bikêrhatîtir in.
PRO.8.20	Ez li ser reya edaletê dimeşim; li nav şîvereyên rastiyê;
PRO.8.21	Ji bona dayîna xweşiyê ji yên re ko hejî min dikin û ji bon tejikirina gencîneyên di wan.
PRO.8.22	Xwedê di desipêkê de ez xuliqandim, ji çîredestiyên wî ên kevintir jî, berîtir û pêşdetir.
PRO.8.23	Ez hatime afirandin ji payedariyê û wê da, berî xuliqandina erdê.
PRO.8.24	Ez za me dema ko hêj tu kortal tu ne bû û tu kaniyên têr av.
PRO.8.25	Beriya ko çiyan cihê xwe de qahim bibin û beriya ko gir hebûn; ez hatime heyînê;
PRO.8.26	Wî hêj erd û tiştên ko li ser wan e û destpêka ax û çiyan ava ne kiri bû.
PRO.8.27	Gava wî ezmanan pêkdianî ez lê bûm, gava ko li ser rûyê kortala xîzek dikişand;
PRO.8.28	Çaxa ko Wî ewir li ezmanan dida sekinandin û kaniyên kûrahiyan dixurtandin;
PRO.8.29	Gava Wî sînorên behran datanî, ta ko avên di wan derbazî qeraxên axê ne bin, û çaxa binyadên erdê qahim dikirin;
PRO.8.30	Ez li ba wî hostekar bûm, min bihna Wî vedikir û ez li ber dilê Wî şîrîn bûm û min di pêşiya wî de dileyist û ez pê şa dibûm;
PRO.8.31	Ez li ser erdê Wî bihnvekirî dibûm û di nav zaroyên insana de kêfa min dihat.
PRO.8.32	Nexwe, kurên min, guh bidin min; bextiyar in yên ko didin ser reya min . . .
PRO.8.33	Bibihîsin, fêrî pendên min bibin da ko bîrewer bibin û wan ma vêjin piştguhê xwe.
PRO.8.34	Bextiyar e mirovê ko min dibihîse, û hero çavnêriya deriyê mala min dike û lê nobeldar e . . .
PRO.8.35	Lewma, yê ko min peyda dike, jiyînê peyda dike û digehe dilovaniya Xwedê.
PRO.8.36	Lê yê ko bi min kên aniyê dike, canê xwe diêşine; û heçî yên ko ji min dinefirin, hejî mirinê dikin.
PRO.9.1	Eqilmendî mala xwe ava kiriye û heft stûnên xwe danîne.
PRO.9.2	Qurbana xwe şerjêkiriye, şeraba xwe aniye pêş û sifra xwe daniye.
PRO.9.3	Navmaliya xwe rêkiriye, Ew di cibên bajêr ên bilind de ban dikin:
PRO.9.4	Yê ko bodile ye bila bê vir . . . ew ji yên sersem re dibêje;
PRO.9.5	Werin, ji nanê min bixwin, û ji şeraba ko hatiye danîn vexwin;
PRO.9.6	Dev ji ehmeqiyê berdin û honê tama jiyînê wê bizanin; û li ser reya hişyariyê bimeşin . . .
PRO.9.7	Yê ko dixwaze tevzakeran fêr bike şermisar dibe û yê ko dildike mirovekî xerab çak bike, pê kêmqedir dibe.
PRO.9.8	Tevzekeran me êşîne, ew ê nefiran li te bike; bîrewerekî biêşîne, ew ê hejî te bike.
PRO.9.9	Ji eqilmendekî re bide, ew ê hêj eqilmendtir bibe; dilpakekî hin bike, ew ê hêj zanatir bibe.
PRO.9.10	Destpêka zanînê tirsa Xwedê ye, û zanîna ewlivan eqilmendî ye.
PRO.9.11	Bi min, rojên jiyîna te zehftir û salên emrê te bêtir bibin.
PRO.9.12	Heke tu eqilmend î, eqilmendî xwe yî; û heke tu tevzaker î tu ê xwe bi xwe barê xwe hilgirî.
PRO.9.13	Dînîtî jinikeke devtejîgotin e, sersemek e û bi tu tiştî ni zane.
PRO.9.14	Di devê deriyê mala xwe de, li ser kursiyekê rûniştiye an di cihên şaristanî ên bilind de rawestiyaye û;
PRO.9.15	Banî xelkê dike yên ko rast bi rast li ser reya xwe dimeşin û dibê e wan:
PRO.9.16	Yê ko ehmeq e, bila bê hir u ji serseman re dibêje:
PRO.9.17	Avên diziyê şîrîn in â nanê ko veşartî tête xwarin tamdar e . . .
PRO.9.18	Lê, yê ko guhdide wê ni zane ko mirî lê kom bûne û vexwendiyên di wê dibin ehlê nevala gorinan.
PRO.10.1	Kurikekî hişyar şabûniya bavê xwe, lê lawikekî sersem kedera dilê deya xwe ye.
PRO.10.2	Xezîneyên xirabiyê bikêr na yên, lê edalet ji mirinê xelas dike.
PRO.10.3	Xwedê bernade ko canê pakdilekî ji birçîtiyê biêşe, lê çavtengiya timakaran vedigerîne ve.
PRO.10.4	Destê sist belengaz dike; lê destê xebatkeran dewlemendiyê tîne.
PRO.10.5	Yê ko havînê kom dike şehreza ye: lê yê ko di dema bênderan de radikeve rûyê bavê xwe res dike.
PRO.10.6	Li ser serê dilpakan bereket heye; lê zorkerî rûyê xwediyê xwe wê reş bike.
PRO.10.7	Navê dilpakan bi xêr têne gotin; lê navê peyayên xirab dirizin.
PRO.10.8	Yê ko ji dil hişyar e, bi ya pendan dike; lê yê ko bi lêvên xwe ni kare wê bikeve perîşaniyê.
PRO.10.9	Yê ko rast dimeşe bi ewleyî diçe; lê yê ko dide ser reya xwar tête nas kirin.
PRO.10.10	Yê ke çavan dişkînîne û bi çavan dileyize dibe sebeba xirabiyê; lê yê ko bi lêvên xwe ni kare wê bikeve perîşaniyê.
PRO.10.11	Devê adilan kaniya jiyînê ye, lê zorkeri rûyê xwediyê xwe wê reş bike.
PRO.10.12	Kîn nav di pevçûnê dide; lê qencî hemî sûçan vedişêre.
PRO.10.13	Eqilmendî li ser lêvên peyayên bijîr peyda dibe; lê ço ji bona pişta mirovên bêxeyr e
PRO.10.14	Eqilmend zanînê kom dikin; lê devê sefîhan dikevin helaketê.
PRO.10.15	Malê dewlemendan kelatê wan e; û perîşaniya feqîran, ji belengaziya wan e.
PRO.10.16	Malê pakdilan ji bona debara jiyînê ye; û yê xiraban ji bona kirina gunehan.
PRO.10.17	Yê ko bi ya pendan dike xwe dide reya jiyînê; lê yê ko guhnade tenbîhan, reya xwe şaş dike.
PRO.10.18	Lêvên derewîn kînê vedişêrin û yê ko paşgotiniyê dike sersemek e.
PRO.10.19	Li cihê ko pir gotin heye, tê de guneh jî heye; lê yê ko lêvên xwe digire şehreza ye
PRO.10.20	Zimanê dilpakan zîvekî bijarte ye; lê dilê bêkêran kêmeyar e.
PRO.10.21	Gotinên eqilmendan rêber ya zehf mirovan dikin; û bodile ji tunebûna eqlan dimirin.
PRO.10.22	Rehma Xwedê bê renc û zehmet dewlemend dike
PRO.10.23	Ji bona bêhişekî xirabî kirin, weke leyistokek e; lê tevdîra mirovan eqilmendî ye.
PRO.10.24	Tiştê ko mirovê xerab jê ditirse tê serê wî; û tiştên ko mirovên dilpak dixwazin dikeve destê wan.
PRO.10.25	Mîna bablîsokekê mirovê xerab jî dibore, winda dibe; lêbelê hîmên pakdilan payedar in
PRO.10.26	Herwekî sihik li dirana û dû li çavan dike; qasidê tiral jî li peyayê ko ew rêkiriye dike.
PRO.10.27	Tirsa Xwedê rojên jiyînê bêtir dikin; lê salên mirovên xerab têne kurttir kirin.
PRO.10.28	Hêviya dilpakan wê bibe şabûniyek; lê ya mirovên xerab tu ber na de.
PRO.10.29	Reya Xwedê ji bona dilpakan asêgehek e; lê ji bona paleyên fesadiyê helaketek.
PRO.10.30	Peyê dilpakan li kevirekî jî ne keve; lê mirovên xerab li welêt na mînin.
PRO.10.31	Devê dilpakan şehrezayiyê belav dikin, lê zimanê mirovê xwar dê bête birîn.
PRO.10.32	Lêvên dilpakan hêja çi ye nas dikin; lê yên mirovên xerab têrfesadî ne.
PRO.11.1	Xwedê ji şehîna hîledar dikerihe, lê mîzaneke rast li ber dilê Wî şîrîn e.
PRO.11.2	Li cihê ko pozblindî heye, şermisarî jî heye; lê eqilmendî para mirovên nefisbiçûk e.
PRO.11.3	Namûsa dilpakan rêberiya wan dike; lê hîleyên bêbextan wan digihîne perîşaniyê.
PRO.11.4	Roja xezebê de, dewlemendî bikêr na yê; lê dilpakî ji mirinê xelas dike.
PRO.11.5	Dilpakiya mirovên çak reya wan ava dike, lê yê xerab pê xerabiya xwe winda dibin.
PRO.11.6	Edaleta dilpakan wan xelas dike; lê mirovên xerab pê xerabiya xwe winda bibin.
PRO.11.7	Gava mirovê xerab dimire hêviya wî pûç dibe; hêviya zorkeran jî wê pûç derkeve.
PRO.11.8	Dilpak ji tengiyê xelas bibin û mirovên xerab dê bikevin şûna wan.
PRO.11.9	Mirovê bêdîn bi zimanê xwe cîranê xwe têxe helaketê; lê mirovên dilpak bi zanînê jê xelas dibin.
PRO.11.10	Ko dilpak bextiyar in, ehlê bajêr pê şa dibin û ko mirovên xerab perîşan dibin, ji xelkê qîrînên şahiyê radibin.
PRO.11.11	Bi rindiya mirovên qenc qedrê bajêr bilind dibe; lê bi devên peyayên pîs şaristan dikeve zîvariyê.
PRO.11.12	Yê ko mirovên din heqîr dibîne sersemek e; lê mirovekî eqilmend deyin na ke.
PRO.11.13	Yê ko paşgotiniya xelkê dike, veşartiyan eşkere dike; lê yê ko xwedî dilekî pak e, nependiyan li cem xwe dihêle.
PRO.11.14	Gava pend û debarine çak nî ne milet dikeve, felata miletekî di piraniya şîretkeran de ye.
PRO.11.15	Yê ko kefîl dibe, dikeve tergiyê; lê yê ko xwe jê dide paş, ewle û rahetser e.
PRO.11.16	Jinikeke delal serbilind dibe; û mirovên xurt dewlemend dibin.
PRO.11.17	Mirovê baş qenciyê digihîne giyanê xwe; lê peyayê xedar canê xwe têxe ezabê.
PRO.11.18	Karê mirovê xirab ê derewîn e; lê yê ko tovê edaletê direşîne bi rastî kar dike.
PRO.11.19	Edalet digihîne jiyînê; lê yê ko dide pey xerabiyê mirinê peyda dike.
PRO.11.20	Xwedê ji mirovên dilxwar dikerihe; lê yên ko dilrast in li ber dilê Wî şîrîn in.
PRO.11.21	Bê guman e ko mirovê xerab bê ceza na mîne, lê çêliyên dilpakan dê bêne xelas kirin.
PRO.11.22	Xelekekî zêr di pozê berazekê de; ev e jinikeke spehî lê bêhiş.
PRO.11.23	Daxwaza dilpakan bitenê qencî ye; lê peyayên nebaş çavnêriya xirabiyê dikin.
PRO.11.24	Hin belav dikin û hêj dewlemendtir dibin û hinên din destgirtî ne û herûher belengaztir dibin.
PRO.11.25	Canê comerd wê qelew bibe; yê ko avê dide jê re av dê bête dayin.
PRO.11.26	Yê ko bi qesda karekî zêde genimê xwe ji dest na de: xelk lanetan lê dikin; lê bereket digehe mirovê ko wî difiroşe.
PRO.11.27	Yê ko li qenciyê digere, qencî digehe wî; lê yê ko li xirabiyê digere lê dikeve.
PRO.11.28	Yê ko pişta xwe bi dewlemendiyê xurt dike wê perîşan bibe; lê mirovên dilpak mîna pêlên daran şîn dibin.
PRO.11.29	Yê ko rahetiya mala xwe direvîne, wê paleyiya bê bike; û bêhiş dê bibin hêsîrên eqilmendan.
PRO.11.30	Fêkiyê dilpakan dareke jiyînê ye; û mirovên şehreza delalê dilê xelkê ne.
PRO.11.31	Nexwe, heke mirovê dilpak divê li dinyayê ezabê bibîne; gelo halê zalim û gunehkaran wê çito bibe?
PRO.12.1	Yê ko hejî rêz û rêzikan dike ji zanînê hez dike; lê yê ko ji êşa fêrbûnê direve bêhişek e.
PRO.12.2	Mirovê qenc digehe qenciya Xwedê; lê mirovê xerab bi destê xwe mala xwe xira dike
PRO.12.3	Mirov bi xirabiyê xurt na be, lê rayê dilpakan tu cara nayê hejandin.
PRO.12.4	Jinikeke pakdamen tacê serê mêrê xwe ye; lê ya xirab mîna edaba hestiyên di wî ne.
PRO.12.5	Fikr û ramanên pakdilan heq in; lê qesdên mirovên xerab hîle ne.
PRO.12.6	Peyivên neçeyan kemîn in; ji bono rijandina xwînê; lê devê mirovên rast xelas û felat e.
PRO.12.7	Mirovên xirab dê bêne xistin erdê û winda bibin û xaniyê dilpakan weke xwe bimînin.
PRO.12.8	Hêjabûna mirovan li gora eqilmendiya wan e; lê yê dilfesad bêqedr in.
PRO.12.9	Çêtir e ko mirov halê xwe bizane û xulan ekî wî hebe; û ne ko xwe binepixîne û hewcedarî perçekekî nan be.
PRO.12.10	Mirovê dilpak çavê heywanê xwe dihemîne; lê dilê mirovên neçak bixwe xedar in.
PRO.12.11	Yê ko erdê xwe cot dike têr nan dixwe; lê yê ko dide pey karên pûç ne tu kes e.
PRO.12.12	Daxwaza mirovên xirab her xirabî ye; lê rayê salihan berxurdar dibe.
PRO.12.13	Mirovê nebaş dikeve dehfilia gotinên xwe ên xerab; lê yê dilpak xwe ji tengiyê xelas dike.
PRO.12.14	Bi fêkiyên dev û lêvan zehf qencî digehe mirovan û kedê her destekî li gora xebata wî ye.
PRO.12.15	Bodile reya xwe rast dihesibîne; lê ko guhdide şiretan bîrewer e.
PRO.12.16	Bêhiş erna xwe di cih de xuyanî dike; lê yê ko heqaretekê vedişêre eqilmend e.
PRO.12.17	Yê rastdil rastiyê bi serbestiyê dibêje; şahidê derewîn bi gotina xwe xelkê dixapîne.
PRO.12.18	Yê ko bêtebat dipeyive; mîna şûrekî brîndar dike; lê zimanê eqilmendan dermanê dilan e,
PRO.12.19	Devê rastbej her payedar e; lê jiyîna zimanê derewîn kurt e.
PRO.12.20	Hîlebazî di dilê mirovên xerab de ye, yên ko neçeyiyê didin eqlê xwe; û şabûnî para mirova ye ko pendê lihevhatinê didin.
PRO.12.21	Tu xirabî na gihe pakdilan; lê serê mirovên nerind ji belayê xelas na bin.
PRO.12.22	Xwedê ji devên derewîn dikerihe; lê yên ko rastiyê dikin dilovaniya Wî de ne.
PRO.12.23	Mirovê eqilmend şehrezayiya xwe vedişêre; lê dîn dînîtiya xwe pês xelkê didin.
PRO.12.24	Destê xebatker sermiyaniyê wê bike; lê para destê tiral xulamîtî ye.
PRO.12.25	Derdê dilan mirovan dihelikînin, lê gotineke xweş şa dike.
PRO.12.26	Mirovê baş rêke çak şanî hevalê xwe dike; lê reya neçeyan wan şaş dike.
PRO.12.27	Mirovê tiral nêçîra xwe jî na qelîne; lê xezîneya mirovan ya hêja xwe tevdan e.
PRO.12.28	Di reya rastiyê de jiyîn heye; û li ser vê şivereyê de mirin nîne.
PRO.13.1	Kurikekî hişyar guhdide pendên bave xwe; lê yê tevizker guh na de tekdîran.
PRO.13.2	Ji gotinên deyê xwe ên rind mirov qenciyê dibîne; lê çayê nerindan di xirabiyê de ye.
PRO.13.3	Yê ko bala xwe dide gotinên devê xwe, pê canê xwe diparêze, lê para devtejî u gotinlezan helaket e.
PRO.13.4	Mirovê tiral ji xwe re daxwazan dike, lê destvala ye, lê mirovê xebatker wê têr bibe.
PRO.13.5	Pakdil ji gotinên derewîn dinefirin; mirovên xirab xwe pê pîs dikin û şermisar dibin.
PRO.13.6	Pakdilî bêsûçan diparêze; lê xirabî gunehkaran perîşan dike.
PRO.13.7	Hin belengaziya xwe de, dewlemend in; û hin dewlemendiya xwe de, belengaz in.
PRO.13.8	Mirov bi dewlemendiya xwe dikare canê xwe xelas bike; lê mirovê belengaz guh na de tekdîran.
PRO.13.9	Çiraya pakdilan bi şewq ronî dide; lê fanûsê mirovên xerab ditemire.
PRO.13.10	Di nav nefismezinan de her xirûcir e; lêbelê eqilmendî para yên e ko guh didin şîretan.
PRO.13.11	Malê bê rê komkirî her wê kêmtir bibe; lê karê xebatê hin bi hin bêtir dibe.
PRO.13.12	Bi hêviya ko na çe serî û bi şûnda dimîne dil têşe; lê ko tiştê dilxwestî kete dest; ev dareke jiyînê ye.
PRO.13.13	Yê ko guh na de gotinan xwe davêje xirabiyê; lê yê ko qedrê pendan digire qenciyê dibîne.
PRO.13.14	Dersa eqilmendan kaniyeke jiyînê ye; û mirov xwe pê ji kemînên mirinê xelas dike.
PRO.13.15	Hişeke şehreza xwediyê xwe çeleng dike; lê reya peyayên bêbext asê ye.
PRO.13.16	Mirovekî bîrewer her tiştî bi tedbîr çêdike; lê peyayên bêhiş bêeqliya xwe pêş xelkê dikin.
PRO.13.17	Qasidekî xerab dikeve perîşaniyê; lê yê çak dermana tîne.
PRO.13.18	Yê ko guh na de şîretan para wî belengazî û perîşanî ye; û yê ko bala xwe dide ders û tekdîran digehe serbilindahiyê.
PRO.13.19	Dilxwaza çêbuyî li dil şîrîn e; lê ji xerabiyê dûrçûn bêhişan diqehirîne.
PRO.13.20	Yê ko diçe ba eqilmendan dibe eqilmend; lê yê ko hevaltiya dînan dike dikeve perîşaniyê.
PRO.13.21	Helaket dide pey gunehkaran; lê bextiyari wê; bibe para pakdilan.
PRO.13.22	Mirovê çak mîratê dihêle law û neviyên xwe; lê dewlemendiya guneh karand ê bibin para ciwanmêran.
PRO.13.23	Zeviyên belengazan dibin têr zad û dexl; lê hin, ji ber emelên xwe ên neheq perîşan dibin.
PRO.13.24	Yê ko kurê xwe na êşîne wî na hebîne; yê ko dixwaze lawê xwe bikenîne wî diêşîne.
PRO.13.25	Dilpak ev e ko çavê wî têr dibe; zikê peyayên xirab têrbûn çi ye nas na ke.
PRO.14.1	Jinên bîrewer mala xwe ava dikin; lê jinên xirab xwe bi xwe mala xwe hildiweşînin.
PRO.14.2	Yê ko li ser reya rastiyê dimeşe tirsiyarê Xudayê xwe ye; lê yê ko dikeve ser reya xwar Wî kêm dibîne.
PRO.14.3	Heçî dîn bi pozbilindî xeber didin; lê yê eqilmend devê xwe digirin.
PRO.14.4	Li cihê ko ga nî ne afir paqij dimîne; lê zadê baş bi xurtiya gê çêdibe.
PRO.14.5	Şahidê rast derewan na ke; lê şahidê zor derewine bêar dibêje.
PRO.14.6	Tevizker û qeşmer li eqilmendiyê digerin lê wê peyda na kin; ji bona bîreweran têgehiştin rahet e.
PRO.14.7	Ji bêhişan dûr bikeve; tu ji wan hînî tu tiştî na bî.
PRO.14.8	Şehrezayiya mirovekî zêrek ev e ko reya xwe rast dibijêre; lê dînîtiya serseman hîlebaziya wan e.
PRO.14.9	Dîn henekê xwe bi gunehan dikin; heçî qencî û keremkarî di nav eqilmendan de rûniştiye.
PRO.14.10	Dil xem û kederên xwe nas dike û biyaniyek ni kare têkilî şabûniya wî bibe.
PRO.14.11	Mala nerindan dê bête hilweşandin; lê holikê pakdilan ava dibe.
PRO.14.12	Carna reyek ji yekî re rast xuyanî dike; lê heye; ko ev reya mirinê ye.
PRO.14.13	Di nav kênînê de jî dil dikare brîndar bibe; û şabûnî dikare bigehe xem û kederan.
PRO.14.14	Dilê xapandî têrî reya xwe a şaş dibe; mirovê çak bi tiştê ko di wî de ye têr dibe.
PRO.14.15	Mirovê hişsivik bi her tiştê ko dibihîse baweriya xwe tîne; lê yê hişyar bala xwe dide gavên xwe.
PRO.14.16	Yekî eqilmend hisaban dike û ji xerabiyê xwe dide paş û heçî bêhiş pozbilind e û ji xwe razî ye.
PRO.14.17	Ye ko zû dienire bêeqlîtiyê dike; û ji hîlebazan xelk dixeyidin.
PRO.14.18	Dînîtî para ehmeqa ye; û mirovên bi tedbîr zanînê dikin zerzenga serê xwe.
PRO.14.19	Peyayên xirab di pêşiya mirovên baş de xwe nizm dikin; herwekî zelamên qesdxirab di pêşiya pakdilan de . . .
PRO.14.20	Rûyê belengazekî ji hevalê wî re jî sar e; lê dostên dewlemendan zehf in.
PRO.14.21	Yê ko mirovên din kêmî xwe dibîne gunehekê dike; lê bextiyar e mirovê ko dilê wî xema belengazan dikişîne.
PRO.14.22	Ma yên ko xirabiyê didin eqlê xwe reya xwe şaş na kin? Lê yên ko qenciyê didin eqlê xwe rastî û dilovaniyê bibinin.
PRO.14.23	Li cihê ko xebat heye qwît heye; lê gotinên beredayî digihînin zîvariyê.
PRO.14.24	Dewlemendî ji bona eqilmendan tacek e; dînîtiya serseman her dînîtî ye.
PRO.14.25	Şahidê rast canê xelkê xelas dike; lê şahidê zor wan dixapîne.
PRO.14.26	Yê ko ji Xwedê ditirse di kelateke qaim de pal daye; û çêliyên di wî jî dê bêne hemandin.
PRO.14.27	Tirsa Xwedê kaniyeke jiyînê ye; û ew xelkê ji daya mirinê dide zivirandin paş.
PRO.14.28	Boşahiya miletekî serbilindahiya Mîr e; lê li welatê ko xelk lê kêm in Mîr perîşan dibe.
PRO.14.29	Yê ko di xeyda xwe de nerm û giran e, şehreza ye; lê yê ko tê de xwe dilezîne, ehmeqiya xwe şanî xelke dide.
PRO.14.30	Dilekî rast jiyîna bedenê ye; lê hesûdî di hestiyan de edabek e.
PRO.14.31	Mirovê ko belengazekî diêşîne, pê qedrê yê ko wî xuliqandiye dişkînîne; lê yê ko dilê feqîrekî xweş dike, pê qedrê Xwedê mezin digire.
PRO.14.32	Mirovê neçak bi destê xirabiya xwe tête xistin erdê; lê bihna yê dilpak di mirinê de jî vedibe.
PRO.14.33	Di dilê bîreweran de eqilmendî pal dide: û tiştê ko di dilê netukesan de ye; xwe xuyanî dike.
PRO.14.34	Edalet payeya nijadan bilind dike; lê guneh malxirabiya xelkê ye
PRO.14.35	Qenciya Mîr digehe xulamê xwe ê bitevdîr û erna wî jî yên re; ko rê didin şermisariyê.
PRO.15.1	Bi bersîveke nerm erin disekine; lê bi gotineke hişk xeyid germtir dibe.
PRO.15.2	Zimanê eqilmendiyê şîrîniyê dide zanînê; lê devê ehmeqan dînîtiyê belav dikin.
PRO.15.3	Çavê Xwedê li her derî ye, û Ew li mirovên qenc û neqenc dinêre.
PRO.15.4	Zimanekî şîrîn dara jiyînê ye; lê zimanê derewîn êşa dila ye.
PRO.15.5	Bodile rêz û rêzikên bavê xwe kêmî xwe dibîne; lê yê ko guh dide pend û tekdîran, wê bîrewer bibe.
PRO.15.6	Di mala dilpakan de boşiyeke mezin heye; lê karê neçeyan têr zehmet e.
PRO.15.7	Lêvên eqilmendan zanînê belav dikin; lê dilê dînokan nerast e.
PRO.15.8	Xwedê ji qurbana nerindan dikerihe; lê hêviya dilpakan li ber dilê Wî şirîn in.
PRO.15.9	Xwedê ji reya neçeyan dikerihe; lê hejî mirovan dike yên ko didin ser reya rastî û edaletê.
PRO.15.10	Yê ko ji rê derdikeve bi xurtî tête êşandin; lê yê ko pê qail na bin divê bimirin;
PRO.15.11	Û ne dilê mirovan; lêbelê dojeh û kortala mirinê jê re vekirî ne.
PRO.15.12	Tevzaker ji pend û tekdîran direve û nîzingî eqilmendan na be.
PRO.15.13	Bi dilekî şa rû ronak dibe; lê gava dil hiznî ye can dişkê.
PRO.15.14	Dilekî hişyar li zanînê digere; lê devê serseman ji bêeqliyê hez dikin.
PRO.15.15	Hemî rojên bextreşekî ne baş in; lê dilekî razî dewleteke payedar e.
PRO.15.16	Hindik, lê bi tirsa Xwedê; çêtir e ji xezîneyeke bi teq û req a mezin.
PRO.15.17	Çêtir e xwarina firaxeke giya bi dilpakî ji ya gayakî qelew, bi dexs û dilreşî.
PRO.15.18	Erno, rê dide pevçûnê; lê yê hêdixezeb xelkê li hev tîne.
PRO.15.19	Reya tiralan têr stirî ye; lê yê dilpakan rast û biservehatî ye.
PRO.15.20	Kurikekî aqil şahiya dilê bavê xwe ye; û mirovekî nekes rûreşiya deya xwe ye.
PRO.15.21	Dînîtî ji bona ehmeqan şabûniyek e; lê mirovekî eqilmend dide ser reya rastiyê.
PRO.15.22	Li cihê ko şîret nî ne qesd û daxwaz pûç dibin; lê ko şîretker lê ne; qesd û dilxwaz diçin serî.
PRO.15.23	Bersîveke xweş xwediyê xwe şa dike; û bi çi qasî hêja ye gotina ko di reya xwe de hatiye gotin.
PRO.15.24	Ji bona eqilmendan reya jiyînê ber bi jor ve diçe; û ew pê ji erdê mirinê yê ko li jêr e, têne veqetandin.
PRO.15.25	Xwedê mala nefismezinan dê hilweşîne; lê sînorên jinebiyan qaim dike.
PRO.15.26	Xwedê ji fikr û ramanên xirab dikerihe; lê gotinên pak û delal jê re xweş tên.
PRO.15.27	Çavbirçî mala xwe têxe teşxelan, lê yê ko ji diyariyan hez na ke; ew ê berxurdar bibe.
PRO.15.28	Dilê bîreweran dide eqlê xwe, çi divê bêje; lê devê nekesan xirabiyê belav dikin.
PRO.15.29	Xwedê dûrî nekesan dibe; lê guh dide dirût û diayê camêran.
PRO.15.30	Bi tiştê ko çav diecibîne dil şa dibe: û bi xebereke xweş hestî zexim dibin.
PRO.15.31	Yê ko guh dide tenbî û tekdîrên jiyînê, di nav eqilmendan de wê rûne.
PRO.15.32	Yê ko guh na de pend û tekdîrên jiyînê: xwîniyê canê xwe ye; lê yê ko bala xwe dide wan dibe zêrek.
PRO.15.33	Tirsa Xwedê hînî eqilmendiyê dike; û pey nefispiçûkabiyê mezinabî tê.
PRO.16.1	Mirov daxwazên xwe dide eqlê xwe; lê cihaba ko ziman divê bidiyê, ji aliyê Xwedê ve ye.
PRO.16.2	Ji her yekî re reya wî xweş û pak dixuye; lê yê ko canan têxe şihînê Xwedê ye.
PRO.16.3	Karên xwe bispêre Xwedê û daxwazên te çêdibin.
PRO.16.4	Her tiştê ko Xwedê kiriye bi qesdekê ye; mirovê xirab jî ji bona roja helaketê . . .
PRO.16.5	Xwedê ji dilê xirayî dienire û e ew bê ceza na mîne.
PRO.16.6	Bi bext û qencî fesadî tête veşartin û bi tirsa Xwedê mirov ji xirabiyê xwe dide alîkî.
PRO.16.7	Gava Xwedê ji reya yekî razî ye; dijminên di wî jî jê dilxweş dibin.
PRO.16.8	Hindik bi rastî û pakdilî çêtir e, ji malê pir yê neheqiyê.
PRO.16.9	Mirov ji xwe re reyek dibijêre, lê yê ko, rêberiyê dike Xwedê ye.
PRO.16.10	Hikmê Xwedê li ser lêvê qirala ye û Mîr divê li gora edaletê kikmê xwe bide.
PRO.16.11	Sihîn û çavikên di wê ên rast ji alî Xwedê ve ne; û hemî giranî jê ne.
PRO.16.12	Qralan divê ji xedr û neheqiyê xwe bidin paş; ji ber ko tac û text bi rastî û edaletê qaim dibin.
PRO.16.13	Qral divê ji gotinên rast û bi rê hez bike û divê axaftinên vekirî li ber dilê wî şirîn bin.
PRO.16.14	Erna Qral qasidê mirinê ye; lê mirovê şehreza wê dinermîne.
PRO.16.15	Roniya rûyê Qral xeyr û jiyîn e; û keremkariya wî weke baraneke biharê ye.
PRO.16.16	Fêrbûna eqilmendiyê ji zêrê zer hêjatir e; û bîrewerî ji zîvê pak çêtir e.
PRO.16.17	Ji xerabiyê dûrketin reya dilpaka ye û yê ko li ser reya xwe a rast dimîne canê xwe diparêze.
PRO.16.18	Pey nefsmeziniyê perîşanî tê û pey pozbilindîyê kambaxî . . .
PRO.16.19	Çêtir e ko mirov bi belengazan belengaz be û ne ko malê talanê bi nefsmezinan par bike.
PRO.16.20	Yê ko bala xwe dide gotina xwe qenciyê dibîne; û yê ko xwe dispêre Xwedê wê bextiyar bibe.
PRO.16.21	Ji mirovî re yê ko ji dil bîrewer e, eqilmend tête gotin; û şîrîniya zimên zanînê bêtir dike.
PRO.16.22	Têgehiştin ji xwediyê xwe re kaniya jiyînê ye; lê zanîna serseman dînîtiyek e.
PRO.16.23	Dilê aqil devê xwe bi hisaban vedike û bêtirbûna zanîna di wî, li ser lêvên di wî xuyanî dibe.
PRO.16.24	Gotinên delal wek şanekî hingivî ne; ew ji can re şîrînî û ji hestiyan re saxî ne.
PRO.16.25	Hin reyekê diecibînin; lê di dawîyê ew wan digihîne mirinê.
PRO.16.26	Yê ko dixebite ji bona xwe dixebite; ji ber ko devê wî nav di wî dide.
PRO.16.27	Mirovê xirab çala xirabiyê dikole û devê wî de agir dişewite.
PRO.16.28	Mirovê neçak rêdide pevçûnê; û yê ko paşgotiniyê dike; hevalan ji hev dike.
PRO.16.29	Mirovê zorker hevalê xwe dixapîne û wî dide ser reya ne baş.
PRO.16.30	Yê ko çawê xwe digire tiştine xwar dide eqlê xwe û yê ko lêvên xwe gez dike xirabiyê pêk tîne,
PRO.16.31	Porên spî taca rûmetê ne; ew di reya edaletê de, têne peyda kirin.
PRO.16.32	Yê ko sebrê dide xwe, ji yê mêrxasekî zeximtir e; û yê ko bi mêraniya xwe dikare ji yê ko şaristanan vedike çêtir e.
PRO.16.33	Mirov pişkê davêje dawa xwe; lê heçî qerar ji bal Xwedê ve ye.
PRO.17.1	Pariyeke nanê tisî bi rahetî; çêtir e ji xwarina xaniyekî tejî goşt î têrteşxele.
PRO.17.2	Xulamekî zêrek li ser kurê malê ê tiral axatiyê dike û mîratê de dikeve nav biran û ji xwe re parek hiltîne.
PRO.17.3	Zîv di dîzikê de; zêr di êtûnê de têne ceribandin; lê yê ko dilê mirovan diceribîne Xwedê ye.
PRO.17.4	Mirovê xerab guh dide gotînen devê xerab; û derewker bala xwe dide zimanê mifsidan.
PRO.17.5	Yê ko henekê xwe bi bêçareyan tîne; qedrê yê ko, wî xuliqandiye dişkînîne; û yê ko bi perîşaniya yekî şa dibe bê ceza na mîne.
PRO.17.6	Nevî taca bapîran e; û bav serbilindahiya zaroya ye.
PRO.17.7	Gotinine hêja li sersemekî na yên û gotinine derewîn hêj bêtir li Mîra na yên.
PRO.17.8	Diyarî li ber çavê yên ko ew dibin weke gewherekî ye û diyarîdayî ber bi kîjan alî ve jî rûyê xwe bide aqil tête hesibandin.
PRO.17.9	Yê ko gunehên xelkê vedişêre li hevaltiyê digere; lê yê ko qala wan dike dostan dike dijmin.
PRO.17.10	Tekdîrek li bîrewerekî; ji sed çoyî ko mirov li ehmeqekî daye bêtir diêşîne.
PRO.17.11	Mirovê xirab li pevçûnan digere: lê qasidekî xedar dê bête rêkirin pêşiya di wî.
PRO.17.12	Çêtir e ko mirov rastî hirçekê bê ya ko kutikên xwe winda kiriye û ne ko dînekî di dînîtiya wî de.
PRO.17.13	Yê ko di pêşiya qenciyê de xirabiyê dike; xirabî dev ji mala wî bernade.
PRO.17.14	Destpêka pevçûnê mîna berdana aveke xurt e; beriya ko pevçûn destpêbike dev jê biqere.
PRO.17.15	Xwedê ji mirovên ko ji pakdilan re dibên xirab û ji xiraban re dibên pakdil dikerihe.
PRO.17.16	Ma sersemê ko di destê wî de pere û dike pê eqilmendiyê bikire, bikêrî çi tê; ma ji xwe ne sersemek e.
PRO.17.17	Hevalê qenc her hejî hevalê xwe dike û di tengasiyê de weke brayek e.
PRO.17.18	Mirovê bêhisab bi gotinan, xwe girêdide û dibe kefîlê xelkê.
PRO.17.19	Yê ko ji pevçûnê hez dike, hejî gunehan dike, û yê ko deriyê xwe bilind dike, li perîşaniyê digere.
PRO.17.20	Yê ko dilxwar e tu cara qenciyê na bîne; û yê ko bi du zimana ye wê bikeve sefîliyê
PRO.17.21	Ya ko dînekî aniye dinê, serê wê dê biêşe, û bavê dînekî kêfxweş na be.
PRO.17.22	Dilekî şa dermanekî çak e; lê canekî xemxwar hestiyan ziwa dike.
PRO.17.23	Mirovên xirab bi dizîka diyariya dibin û pê şîvereyên edaletê tevlîhev dikin.
PRO.17.24	Eqilmendî di pêşiya mirovên hişyar de ye, lê çavê dîna li çep û rast dinêrin.
PRO.17.25	Kurekî hêhiş şîna bavê xwe ye û diltehliya deya xwe, ya ko ew aniye dinê.
PRO.17.26	Ne baş e ko ji salihan re hikmî cerîmê tête dayîn; û li camêran ji ber emelê wan ê rast bête xistin.
PRO.17.27	Yekî bijîr di gotina xwe de nerm e, û mirovekî aqilmend sergiran e.
PRO.17.28	Sersem bixwe heke devê xwe venekir aqil tête hesibandin, lê yê ko lêvên xwe digire mirovekî hişyar e.
PRO.18.1	Yê ko terkeserê dinyayê dibe, li daxwaza xwe digere û ji her tiştê bi rê dienire.
PRO.18.2	Dînok ji eqilmendiyê hez na ke û tiştên ko di dilê wî de ne dike pêşxelkê bike.
PRO.18.3	Gava mirovekî xerab tê derekê, pîsîtî, bêbextî, kêmanî û şermisarî pev re tên.
PRO.18.4	Gotina devê camêran avine kûr in; û ji kaniya eqilmendiyê cobarine boş diherikin.
PRO.18.5	Ne rast e ko mirov seba xatirê peyayên xirab û xirayî, heqê bêçare û pakdilan bişkînine.
PRO.18.6	Lêvên dînokan rê didin pevçûnê û devê wî nav di lihevxistinekê dide.
PRO.18.7	Devê dînokekî xesaran digihîne wî û lêvên di wî bixwe, kemînekê datîne pêşiya di wî.
PRO.18.8	Axaftinên peyayên ko paşgotiniya xelkê dikin şîrîn tên guhdaran û dikevin kûrahiya zikên wan.
PRO.18.9	Yê ko di xebata xwe de sistiyê dike, brayê wî peyayî ye ko wê xebatê xira dike.
PRO.18.10	Navê Xwedê asegeheke qaim e; pakdil dikevinê û tê de pal didin.
PRO.18.11	Dewlemendî ji bona xwediyan kelateke asê ye û ew bawer dikin qey bedenên di wê zehf bilind in.
PRO.18.12	Berî helaketê mirov pozbilind dibe; û mirov beriya ko bigehe serfiraziyê divê barê xem û xebatê hilgire.
PRO.18.13	Yê ko beriya ko bibihîse li pirsan vedigerîne, dînîtivekê dike û pê şermisar dibe.
PRO.18.14	Di nesaxiyê de dilqewînî pişta mirova xurt dike; lê kî dikare yekî dilşikestî ji erdê hilîne.
PRO.18.15	Dilekî bijîr hînî zanînê dibe û guhê eqilmendan li zanînê ye.
PRO.18.16	Diyarî reya mirovan fireh dike û wan tîne pêşiya mezinan.
PRO.18.17	Yê ko ê pêşîn dipeyive xwedîheq xuyanî dibe, lê ko dawadarê din hat; rastî li kû ye eşkere dibe.
PRO.18.18	Bi pişkan doz û dehwa diqedin û pê di nav mezinan de qerar tête dayîn.
PRO.18.19	Pevcûna biran zehmet e, ji kelatekê asêtir e û ji qiflên qesran xurttir e.
PRO.18.20	Mirov ji fêkiyên devê xwe zikê xwe tejî dike; û ji hatinên lêvên xwe têr dibe.
PRO.18.21	Mirin û jiyîn bi zimên ve girêdayî ne; û yê ko jê hez dikin ji fêkiyên di wî dê bixwin.
PRO.18.22	Yê ko jinikekê peyda dike bextiyariyê peyda dike û digehe rehm û dilovaniya Xwedê.
PRO.18.23	Feqîr bi nefisbiçûkahiyê devê xwe vedike, dewlemend bi nefsmeziniyê lê vedigerîne.
PRO.18.24	Mana piraniya hevalan perîşanî ye, lê hin hene ji brayekî camêrtir in.
PRO.19.1	Çêtir e belengazê ko li ser reya xwe a rast diçe, ji yê ko devxwar û dînokek e.
PRO.19.2	Tunebûna zanînê ji bona tu kesî ne rind e; û yê ko peyên xwe dilezîne li gunehan dikeve.
PRO.19.3	Dînîtiya mirovekî reya wî şaş dike û pê dilê wî li ber Xwedê asê dibe.
PRO.19.4	Dewlemendî zehf hevalan peyda dike, lê ji yekî belengaz heval direvin.
PRO.19.5	Şahidê zor bê ceza na mîne; û yê ko derewan dike na filite.
PRO.19.6	Xelk pesnê comerdan didin û hemî dostê wî peyayî ne ko diyariyan dide.
PRO.19.7	Herwekî bra ji brayê xwe ê belengaz dikerihin, gelo hevalên di wî, jê bi çi qasî dûr diçin; belengaz hêviyan ji wan dike, lê ew li kû ne?
PRO.19.8	Yê ko eqilmend bûye ji canê xwe hez dike; û mirovê hişyar bextiyariyê peyda dike.
PRO.19.9	Şahidê zor bêceza na mîne û yê ko derewan dike wê perîşan bibe.
PRO.19.10	Ji bona dîna rojine xweş ne şayeste ne, hêj kêmtir ko xulam axatiya Mîrekan bikin.
PRO.19.11	Eqilmend di ernê de hêdi ne, û di qisûrên xelkê derbaz bûn serfiraziya wan e.
PRO.19.12	Erna Qiralî weke dengê şêra ye, lê keremkariya wan mîna xunavan li ser serê giyan.
PRO.19.13	Kurikekî gêj belayê serê bavê xwe ye, û jinikeke teşxelehebîn mîna dilopên sûlavekê ne.
PRO.19.14	Ji dê û bav mal û xanî dimînin, lê jinikeke eqilmend diyariya Xwedê ye.
PRO.19.15	Tiralî mirovan têxe xewnine giran, û canê bêhisab ji birçîna têşe.
PRO.19.16	Yê ko pendan diparêze, canê xwe diparêze; lê yê ko bala xwe na de reya xwe, wê bimire.
PRO.19.17	Yê ko arîkariya belengazan dike, deyin daye Xwedê; û Xwedê ji comerdiya xwe lê vêdigerîne.
PRO.19.18	Heta ko hêvî lê ye, kurê xwe hînî rêz û rêzikan bike; lê li mirina wî me gere.
PRO.19.19	Ernoyên har xesarê bibînin; tu wî jê xelas bikî jî; ew vedigerîn ve.
PRO.19.20	Pendan bibihîse û hînî zanînê bibe da ko di jiyîna xwe a mayîn de eqilmend bibî.
PRO.19.21	Di dilê mirovan de zehf daxwaz hene; lê tiştê ko dilxwaza Xwedê ye, pêk tê.
PRO.19.22	Delalî û hêjabûna mirovan qencdiliya wan e, û belengazek ji derewkerekî çêtir e.
PRO.19.23	Tirsa Xwedê digihîne jiyînê û pê mirov bi şev têr dibe û xirabî nîzingî lê na ke.
PRO.19.24	Tiral destê xwe li firaxê davêjin, lê na yênin devê xwe.
PRO.19.25	Li qeşmer û tevzekeran xe, pê bodile wê aqil bibin; lewman bike mirovên bijîr, ewê pê qedrê zanînê seh bikin.
PRO.19.26	Yê ko zorê dide bavê xwe û deya xwe der dike kurikekî rûreş û bêbext e.
PRO.19.27	Heke pend û şîret, te ji qeydeyên zanînê dûr têxin, dev ji wan berde.
PRO.19.28	Şahidekî bêhiş henekê xwe bi rastiyê dike, û devê nekesan neheqiyê daqurtînin.
PRO.19.29	Ji bona tevzakeran ceza li ber dest in; û ço ji bona pişta bêhişa ye.
PRO.20.1	Şerab henekker e, vexwarinine xurt têr xirûcir in, yên ko zehf jê vedixwin ne eqilmend in.
PRO.20.2	Heybeta Mîra mîna qîrîna şêra ye, yê ko wî dienirîne; qesda canê xwe kiriye.
PRO.20.3	Xwe ji pevçûnê dan alîkî şerefmendî ye, lê bêhiş hemî xwe davêjin teşxelan.
PRO.20.4	Tiral dibêje zivistan e û cot na ke; û di wextê paleyiyê de, li zadî digere û tu tişt peyda na ke.
PRO.20.5	Daxwaz di dilê mirovan de avine kûr in; lê mirovên hişyar dizane jê bikişîne.
PRO.20.6	Piraniya xelkê xwe dipesinînin, lê gelo kî mirovekî pak wê peyda bike.
PRO.20.7	Pakdil di reya xwe a rast de, rast dimeşe; kurên di wî pişt wî çiqas bextiyar in.
PRO.20.8	Mîrê ko li ser textê edaletê rûniştiye bi çavê xwe hemî xirabiyan radike.
PRO.20.9	Kî dikare bibêje: min dilê xwe paqij kiriye û ez ji gunehan safî bûme.
PRO.20.10	Du texlît şihîn û du texlît pîvan; Xwedê ji her di wan dikerihe.
PRO.20.11	Ji kirinên zarokekî jî tête sehkirin, heke ew ê bibe mirovekî rast û pak.
PRO.20.12	Guhê ko dibihîse û çavê ko dibîne; her diwan jî Xwedê çêkiriye.
PRO.20.13	Ji xewê hez me ke, ta ko belengaz me bî; çavê xwe veke tu ê têr nan bixwî.
PRO.20.14	Kiriyar dibêje: ne ça baş e, ne baş e; lê ko kirî û çû kêfweş dibe.
PRO.20.15	Pir zêr û mirarî hene; lê devê zanayan tiştekî qîmetdar e.
PRO.20.16	Bistîne cilê peyayê ko dike bibe kefîl; û gerewan bibe ji mirovê ko dixwaze bibe kefîlê biyaniyekî.
PRO.20.17	Nanê ko bi hîlan kete dest, şîrîn tê devê xelkê: lê dawî devê wan tejî kevir bibin.
PRO.20.18	Daxwaz bi şîretan xurt dibe, ko şer dikî bi hisaban bike.
PRO.20.19	Yê ko paşgotiniya xelkê dike, nependiyên xelkê dide pêşçavan; têkilî peyayên ko lêvên xwe vedikin me be.
PRO.20.20	Çira mirovê ko lanetan li dê û bavê xwe dike: di tariya kwîr de wê bitemire.
PRO.20.21	Mîrata ko bi lez û bez hatiye xistin dest; di dawiyê de bê xeyr û bereket e.
PRO.20.22	Me bêje: ez ê xirabiya wî lê vegerînim; hêvîda rê Xudayê xwe bibe, Ew ê te jê xelas bike.
PRO.20.23	Xwedê ji kêşanekê bi du texlîtan dikerihe û mêzîneke ne rast, tiştekî kirêt e.
PRO.20.24	Xwedê gavên mirovan dide avêtin; lê gelo mirov dikare reya xwe seh bike.
PRO.20.25	Di kirina weqfê de xweş bide eqlê xwe, û piştî nezrê mitalan me ke.
PRO.20.26	Mîrekî eqilmend kêmbextan belavela dike, û çerxê di ser wan re diborîne.
PRO.20.27	Canê mirovan çira Xwedê ne; roniya wê kûrahiya bedenan kifş dikin.
PRO.20.28	Rastî û pakdilî Qralan diparêze û textê wan bi dilrehmî payedar dibin.
PRO.20.29	Xurtiya xortan rûspîtiya wan e; û porên spî zîneta pîra ye.
PRO.20.30	Êşa birîna ji bona mirovekî xirab dermanek e; herwekî tehliya lêdana ko diçe heta kûrahiya canî.
PRO.21.1	Dilê Qralan; di destê Xwedê de weke avên coya ne; Ew wî ber bi kîjan alî ve divwaze vedigerîne.
PRO.21.2	Li gora mirovan her rêke wan rast e; lê yê ko dilan têxe mêzinê Xwedê ye.
PRO.21.3	Xwedê kirina heq û edaletê ji qurbana çêtir digire.
PRO.21.4	Çavên bel, dilekî xirayî û çira neçeyan gunehkarî ne.
PRO.21.5	Daxwazên mirovên baş digihînin bereket û boşahiyê; lê yê ko lezê li xwe dide dikeve tengasiyê.
PRO.21.6	Xezîneyên ko bi zimanekî derewîn hatine kom kirin xewn û xiyal in; û qasidên mirinê ne.
PRO.21.7	Zorkeriya neçeyan wan winda dike, ji ber ko dil na kin tiştê ko rast e çêkin.
PRO.21.8	Yê sûçdar dide ser xaçereyên xwar, lê mirovê bêsûç li ser reya rast dimeşe.
PRO.21.9	Cêtir e ko mirov di gûşa binê banî de rûne û ne ko di qesrekê de bi jinikeke teşxelehebîn.
PRO.21.10	Canê xeraban xerabiyê dixwazin û hevalê di wan li ber dilê wan, ne şîrîn in.
PRO.21.11	Gava qeşmerek tête êşandin, yê ehmeq pê aqil dibe; û heke dersa yekî hişyar hatiye dayîn, ew pê zana dibe.
PRO.21.12	Eqilmend, gava xirabî bi ser mala nerindan de tê, jê ibretê distîne.
PRO.21.13	Yê ko di pêşiya hawara belengazan de guhê xwe digire (bila bizane): ew ê jî rojekê gazî bike û kes lê venagerîne.
PRO.21.14	Dana ko bi dizîka çêbûye ernê disekinîne û diyariya ko bi awakî veşartî hatiye dayîn xezeban nerm dike.
PRO.21.15	Ji bona adilan kirina edaletê xweşdiliyek e; lêbelê mirovên xirab pê diqehirin.
PRO.21.16	Yê ko ji reya eqilmendiyê derdikeve, dikeve civata miriyan.
PRO.21.17	Yê ko ji zewqê hez dike di desttengiyê de dimîne û yê ko ji zeyt û şerabê hez dike dewlemend na be.
PRO.21.18	Mirovê xirab divê bibe fidya dilpakan û yê bêbext yê camêran.
PRO.21.19	Çêtir e ko mirov di qeracan de bijî û ne ko li tenişta jinikeke rageş û teşxeleker.
PRO.21.20	Xezîneyine biqîmet û zeyt di mala eqilmendan de ne; mirovên bêhiş wan daqurtînin.
PRO.21.21	Yê ko dide pey edalet û çakiyê, jiyîn, edalet û serfiraziyê peyda dike.
PRO.21.22	Eqilmend dikeve şartsianê egîdan û zora yên ko piştxurtiya wî bûn dibe.
PRO.21.23	Yê ko bala xwe dide zimanê xwe; canê xwe ji êş û teşxelan diparêze.
PRO.21.24	Qeşmer û tevizker in ko nefismezin û ji xwe razî ne, û bi ern û pozbilindî didin, distînin.
PRO.21.25	Daxwaza tiralan wan dikuje, ji ber ko destê wan na kin bixebitin.
PRO.21.26	Hin hene ro pê de dixwazin; lê yê pakdil bêminet dide.
PRO.21.27	Qurbana neçeyan tiştekî kirêt e; nemaze gava têde niyetine nepak hene.
PRO.21.28	Şahidê derewîn wê perîşan bibe; lê mirovê ko dizane bibihîse, her dê bipeyive.
PRO.21.29	Peyayê xerab bêar xwe dinepixîne; mirovê pak dilnizm û sergiran e.
PRO.21.30	Di pêşiya Xwedê de eqilmendî, şîret û hişyarî nî ne.
PRO.21.31	Hesp ji bona roja şerî hatiye cilûçek kirin; lê serfirazî di destê Xwedê de ye.
PRO.22.1	Navekî baş ji dewlemendiyeke mezin çêtir e; rûmet ji zîv û zêran hêjatir e.
PRO.22.2	Dewlemend û belengaz divê tevlîhev bibin, her du jî Xwedê afirandine.
PRO.22.3	Eqilmend helaketê dibîne û xwe vedişêre; lê yê çavgirtî pêşve diçe û xesarê dibîne.
PRO.22.4	Hatinên pakdilî û tirsa Xwedê; jiyîn, serbilindahî û dewlemendî ne.
PRO.22.5	Stirî û kemîn di reya mirovên xirab de ne; lê yê ko ji canê xwe hez dike jê dûr diçe.
PRO.22.6	Zaroyan hêj di piçûkahiya wan de bidin ser reya rastiyê; ko ew pîr bû jî, jê dernakeve.
PRO.22.7	Dewlemend axatiya belengazan dikin û yê ko deyindar e; xulamê qerddayiyê xwe ye.
PRO.22.8	Yê ko tovê xirabiyê direşîne xirabiyê diçine û çoyê erna wî dişkê.
PRO.22.9	Mirovê ko nêrîna wî delal e digehe rehmê: ji ber ko ji nanê xwe dide belengazan.
PRO.22.10	Qeşmer û tevzekeran biqewirînin; pê pevçûn diqede; û lihevxistin û qedirşkênandin disekine.
PRO.22.11	Hevalê mirovê ko ji dilpaqijiyê hez dike û li ser lêvên wî gotinine delal hene, Qral e.
PRO.22.12	Çavên Xwedê zanînê dihemîne; lê gotinên bêbextan tevlîhev dike.
PRO.22.13	Tiral dibêje: ji ber ve şêr heye; ez di nav kûçe û kolanan de, wê bême kuştin.
PRO.22.14	Devê qehbikan çaleke kûr e; û yê ko Xwedê jê eniriye lê dikeve.
PRO.22.15	Dînîtî di dilê zaroyan de ye; lê çoya terbiyetê ewê jê dûr têxe.
PRO.22.16	Yê ko belengazan têşîne da ko dewlemend bibe; û ji bona piştxurtiya xwe jî, ji malê neheqiyê dide mezinan, dawî dikeve zîvariyê.
PRO.22.17	Guh bide, û gotinên eqilmendan bibihîse û zanîna min têxe dilê xwe.
PRO.22.18	Rind e ko ev tişt di dilê te de bimînin û li ser lêvên te de bisekinin.
PRO.22.19	Da ko tu pişta xwe bi Xwedê xurt bukî, min ev tişt bi te da zanîn.
PRO.22.20	Ma min ji bona te pend û şîret ne da nivîsandin;
PRO.22.21	Ji bona ko tu hînî tiştine ewle û gotinine rast bibî û ta ko pê bikarî li yê ko tu rêkiriye bi peyivine rast vegerînî.
PRO.22.22	Malê belengazan, ji ber ko ew sist û bêçare ne mestîne; û feqîran di devê deriyê xwe de me êşîne;
PRO.22.23	Ji ber ko Xwedê wê bibe dawadarê wan û canê yên ko malê belengazan standine wê bistîne.
PRO.22.24	Meçe nik peyayên xeydê û bi zorkeran re me meşe;
PRO.22.25	Da ko xirabiya di wî jê me girî û xerabiya wî me gehe canê te.
PRO.22.26	Têkilî peyayên ko xwe bi gotinan girêdidin û kefiltiya xelkê dikin, me be.
PRO.22.27	Heke te ev kir û ketiyî tengiyê, nivîna te jî, ji te dibin.
PRO.22.28	Derbazî sînorên kevin yên ko bav û kalên te danîne me be.
PRO.22.29	Heke te, di xebata xwe de mirovekî şehreza dît, bizane ko ew di tenişta Mîran de: wê bisekine; ne li ba mirovên hêkêr.
PRO.23.1	Heke tu bi yekî mezin re xwarin dixwî, bala xwe bide tiştê ko li pêş te ye.
PRO.23.2	Û heke tu zehf xwera yî kêrikek deyne qirika xwe.
PRO.23.3	Minêkarî xwarinên wî ên tamzirav me be; ev xwarineke xapînok e.
PRO.23.4	Bi qesda dewlemend bûnê xwe me êşîne, dev jê berde.
PRO.23.5	Ma çavê xwe berdidî tiştên ke winda bibin? dewlemendî xwedî per û bask dibe û mîna qertelan ber bi ezmanan ve difire.
PRO.23.6	Nanê peyayên çavhar me xwe û mirêkarî xwarinên wî ên çak me be.
PRO.23.7	Ji ber ko xwarina wan mîna canê wan kirêt e; ji te re dibêje bixwe û vexwe; lê dilê wî bi tene pak e.
PRO.23.8	Pariyên ko te xwariye tu ê vereşînî û tu gotinên xwe ên delal winda bikî.
PRO.23.9	Li guhê dînekan tiştek me bêje; ew şehrezayi va gotinên te kêmî xwe dibînin.
PRO.23.10	Derbazî sînorên kevin me be û me keve zeviyên sêviyan.
PRO.23.11	Ji ber ko sermiyanê wan xurt e; û ew ê doz û dehwa wan safî bike.
PRO.23.12	Dilê xwe veke pend û dersan; guhbide gotinên zanînê.
PRO.23.13	Dest ji terbiyeta zaroyan me kişîne, heke te lê çoyek da, ew pê na mire.
PRO.23.14	Tu bi çoyekî li wî dixî; lê pê dil û canê di wî ji mirinê xelas dikî.
PRO.23.15	Kurê min, heke dilê te eqilmend e, pê dilê min jî şa dibe.
PRO.23.16	Gava lêvên te rastiyê dibêjin pê bihna giyanê min vedibe.
PRO.23.17	Dilê te bila gunehkaran me ecibîne; lêbelê tirsa Xwedê tim û daim di bîra te de be;
PRO.23.18	Pê dawiya te baş bibe û hêviya te pûç dernakeve.
PRO.23.19	Bibihîse, kurê min, eqilmend bibe û dilê xwe bide aliyê rastiyê.
PRO.23.20	Têkilî peyayên ko pir şerabê vedixwin û zehf goşt dixwin me be.
PRO.23.21	Ji ber ko serxweş û peyayên xwera belengaz dibin û cilên mirovên xewhebin çirandî ne.
PRO.23.22	Guh bide bavê xwe yê ko rê da jiyîna te û dema pîrbûna wê de, qedrê deya xwe me şkînîne.
PRO.23.23	Rastiyê bikire lê wê mefiroşe; minêkarî eqilmendî, û pend û şîretan bibe.
PRO.23.24	Bavê mirovekî adil şa ye û yê ko dibe xwediyê kurikekî eqilmend dilşa dibe.
PRO.23.25	Bila dê û bavê te kêfxweş bibin; û bila ya ko tu aniye dinê di şabûniyê de be . . .
PRO.23.26	Kurê min, dilê xwe bide min; û bila çavên te li ser reyên min bên û pê şa bibe.
PRO.23.27	Ji ber ko qehbik çaleke kûr e; û jîna biyaniyan bîreke tenge.
PRO.23.28	Wê mîna nijdevanekî kemînan datîne û pê di nav mirovan de bêbext pirtir dibin.
PRO.23.29	Axîn ji bona kê? Weyla min ê ji bona kê? Pevçûn ji bona kê? Gilî û girîn ji bona kê? Birînine bêhisab ji bona kê? Çavine sor ji bona kê?
PRO.23.30	Ji bona yên ko ji tenişta şûşeyên şerabê ranabin; yên ko li şerabên tevlîhevkirî digerin.
PRO.23.31	Me nêre rengê şerabê ê sor, û di badînê de li şiklê wê ê çeleng û yê ko xweş tête vexwarin.
PRO.23.32	Di dawiyê de mîna marekî gez dike û mîna dûpişkekî vedide;
PRO.23.33	Pê, çavên te li jinên biyaniyan binêrin û dilê te bi awakî fesadîn dê bipeyive.
PRO.23.34	Tu ê bibî mîna mirovê ko li ser rûyê behrê razayî ye, weke peyayê ko li ser serê dîreka gemiyekê raketiye.
PRO.23.35	Li min didin . . . laşê min na êşe . . . Li min xistine . . . ez pê na hesim . . . kengê ez ê ji xewa xwe hişyar bibim? . . . dixwazim ji nû ve vexwim,
PRO.24.1	Me de pey mirovên xirab û me be minêkarî hevaltiya wan;
PRO.24.2	Ji ber ko kirina xirabiyê qesda dilê wan e, û lêvên wan neçeyiyê dibêjin.
PRO.24.3	Malek bi eqilmendî tête ava kirin û bi hişyarî tête parastin.
PRO.24.4	Bi şehrezayî mezelên xaniyan tejî hûr û mûrên hêja û qîmetdar dibin.
PRO.24.5	Mirovekî eqilmend xurt e; û mirovekî hişyar zexm û xwedîqidret e.
PRO.24.6	Mirov divê bi hisab şer bike û li wê ko şîretker zehf in, serfirazî heye.
PRO.24.7	Ji bona dînokan eqilmendî gelek bilind e; di civata hakiman de ew devê xwe venakin.
PRO.24.8	Ji peyayê re yê ko kirina xirabiyê dide eqlê xwe mizawir tête gotin.
PRO.24.9	Qesdekî xerab; dînîtî û gunehkarîyek e; û xelk ji qeşmer û tevzekeran diqehirin.
PRO.24.10	Yê ko di tengiyê de sistiyê dike ne xurt e.
PRO.24.11	Peyayên ko dikin bikujin xelas bike û dest ji peyayên ko dikin şerjê bikin bermede . . .
PRO.24.12	Heke, te ev ne kir û got; xwezî, me ne dizanî . . . Ma yê ko dilan diceribîne ev ne dîtiye? Yê ko canê te diparêze pê ni zane? û li her kesî li gora emelê wî venagerîne . . .
PRO.24.13	Bixwe, kurê min, hingivî; ji ber ko ev baş e; hingiviyê daweriwandî; û ezmandevê te bila pê şîrîn be.
PRO.24.14	Û wilo jî eqilmendî ji bona canê te pak e; heke te ew peyda kir, rojên te rewşen bibin û hêviya te pûç na be.
PRO.24.15	Di pêşiya devê deriyê dilpakan de, mîna mirovên pîs kemîna deymene; û cihên wêsihandina wan xira me ke.
PRO.24.16	Ji ber ko mirovekî dilpak heft caran dikeve û dîsa radibe; lê peyê xiraban kûr dikevin perîşaniyê.
PRO.24.17	Ko dijminê te ket, bila dilê te pê şa me be û bi perîşaniya wî kêfxweş me be.
PRO.24.18	(Jê hisaban bike); bi tirsa ko Xwedê dikare bibîne û pê aciz bibe û dev ji êşandina wî berde
PRO.24.19	Ji ber mirovên ko xirabiyê dikin me enire; û wan jî me ecibîne.
PRO.24.20	Ji ber ko yên xirabdestiyê bê hêvî ne û çira wan zû ditemire.
PRO.24.21	Kurê min, Ji Xwedê û ji qralan bitirse; û têkilî teşxelekeran me be.
PRO.24.22	Ji ber ko bela bi derbekê bi ser wan de wê bê û kî dizane bi çi awayî dê bêne êşandîn.
PRO.24.23	Ev ji gotinên eqilmendan e. Ne baş e ko mirov di hikimkirinê de guh bide meqamê dehwadaran.
PRO.24.24	Yê ko ji mirovekî xirab re dibêje: tu adil î! . . . Xelk jê nefiran dikin, milet lê lanetan dikin.
PRO.24.25	Lê yên ko wan diêşînin, têne pesinandin û bextiyari weke rehmetekê bi ser wan de tê.
PRO.24.26	Bersîveke rast mîna maçeke şîrîn e.
PRO.24.27	Ji der ve karê xwe pêk bîne, zeviya xwe cot bike; û du wan, tu ê mala xwe ava bikî.
PRO.24.28	Bi eqilsivikî, di heqê xelkê de şehdetiyê me de; ma tu dixwazî bi lêvên xwe xelkê bixapînî.
PRO.24.29	Me bêje; mîna ko wî bi min kiriye ez ê pê bikim; li her kesê li gora emelê wî vegerînim.
PRO.24.30	Ez ji tenişta zeviya mirovê tiral û rezê dînokekî derbaz bûme;
PRO.24.31	Û binêr, erd têr stirî bû, muxeylan rûyê erdê girti bûn û dîwar hilweşiyayî;
PRO.24.32	Ko çavê min pê ket; min bala xwe da û ez ji dîtina xwe elimîm;
PRO.24.33	Tu dixwazî hinik biponijî û hinik rakevî; û zendên xwe piçik deynî ser hev û du da ko razî . . .
PRO.24.34	Û belengazî weke rêvingiyek bi ser te de wê bê û hewcedarî, mîna şerûtekî wê dirêjî te bike.
PRO.25.1	Ev in hêj Methelokên Silêman, yê ko bi destê peyayê Ezekiyas, Qralê Cuhistanê; hatine berhev kirin.
PRO.25.2	Mezinahiya Xwedê veşartina tişta ye; lê mezinahiya qrala kifşkirina wan e.
PRO.25.3	Ezman bilind in, erd kûr e, û qesda dilê Qralan na yên seh kirin.
PRO.25.4	Kefên zîvî jê hilîne; ji bona zîvker guldankek derdikeve.
PRO.25.5	Ji tenişta Mîra mirovên xerab hilîne; pê textê wî bi edaletê qaim dibe.
PRO.25.6	Di dîwana Mîran de me keve pêşiyê û cihê mezinan me gire.
PRO.25.7	Çêtir e ko ji te re bête gotin: were hilkêşe jor; û ne ko di pêşiya qral de qedrê te bête şkênandin û tu wê bi çavê xwe bibînî.
PRO.25.8	Bê giranî me be dawadarê tiştekî; ma heke qedrê te hate şkênandin tu ê çi bikî.
PRO.25.9	Bi xelkê re doz û dawa xwe bike; lê veşartiya mirovekî din eşkere me ke.
PRO.25.10	(Bide eqlê xwe), yê ko bihistiye heye ko lewman dike te û navê te dikare pê di nav xelkê de kêmqedir bibe.
PRO.25.11	Gotineke bi rê mîna sêveke zêrîn li ser firaxeke zîv e.
PRO.25.12	Tekdîrên mirovekî hikmetdar ji bona guhên hişyar weke guhar û gerdeniyine zêrîn in.
PRO.25.13	Qasidekî rast ji bona mirovê ko wî dişîne, mîna honikahiya berfê di meha paleyiyê de ye; pê rahetiya canê wî vedigere ve.
PRO.25.14	Yê ko pir dibêje û na yêne cih mîna ewr û bayên bê baran e.
PRO.25.15	Sebir erna qrala nerm dike, û zimanekî şîrîn hestiyan dişkînîne.
PRO.25.16	Ko te hingivî peyda kir li gora bihn û can bixwe; lê zêde me ke, da ko venereşînî.
PRO.25.17	Pir meçe nik cîrana; dikare ji te têr bibe û dawî ji te dikerihe.
PRO.25.18	Şahidê derewîn ji bona xelkê mîna tîr û rim û şûr e.
PRO.25.19	Di roja tengiyê de xwe bi bêbextekî girêdan weke diranekî şikestî an lingekî bêxeyr e.
PRO.25.20	Di rojeke sar de xwe tazî kirin û li ser sodayê de sihik çawa ye; mirovê ko di pêşiya dilekî brîndar de berdolaviyan dibêje wilo ye.
PRO.25.21	Heke dijminê te birçî ye jê re nan bide; heke tihu e; avê deyn pêş wî.
PRO.25.22	Tu pê li ser serê wî agirine sor kom dikî û Xwedê li te wê vegerîne.
PRO.25.23	Bayê kur baranê tîne û yê ko bi dizîka paşgotiniya dike xelkê dixeyidîne.
PRO.25.24	Çêtir e ko mirov di binê barî de li gûşeyekê bimîne û bi jinikeke bedxû di malekê de rûmene.
PRO.25.25	Xebereke rind ji welatekî dûr; mîna aveke sar ji bona peyayekî westiyayî ye.
PRO.25.26	Mirovekî pak yê ko di pêşiya mirovekî xirab de dikeve; mîna kaniyeke şeylo û ava sûlaveke têkreçûyî ye.
PRO.25.27	Pir hingivî xwarin ne tiştekî qenc e; û li pey tiştine giran ketin, giraniya canî ye.
PRO.25.28	Mirovê ko bi nefsa xwe ni kare, weke bajarekî vekirî ê bê beden e.
PRO.26.1	Berf li havînê, baran li dema paleyiyê û serfirazî ji bona bêhişekî li hev na yên.
PRO.26.2	Her wekî çûk difire û hechecok baz dide; laneta bê rê jî cih na gire.
PRO.26.3	Ji bona hespan qemçî, ji bona keran hevşar û ji bona dîna li pişta wî çoyek.
PRO.26.4	Li dînekî li gora dînîtiya wî vemegerîne; ji tirsa ko li ser wî ne çî.
PRO.26.5	Lê, li dînekî li gora şayestedariya wî vegerîne; da ko ew bawer ne ke ko aqil e.
PRO.26.6	Yê ko bi qasidekî bêeqil xeheran rêdike lingê xwe dişkînîne; xirabiyê vedixwe.
PRO.26.7	Gotina eqilmendiyê di devê dîna de mîna go venda seqeta ye.
PRO.26.8	Yê ko qedrê dîna digire mîna mirov e ko kevirekî li berkaniyekê girêdide.
PRO.26.9	Di devê dînokekî de gotineke hêja, mîna destê serxweşekî de stirîyek e, yê ko wî brîndar dike.
PRO.26.10	Mirovê ko bêhiş û gunehkaran di dora xwe de dicivîne; mîna tîravêjekî ye ko her kesî brîndar dike.
PRO.26.11	Dînê ko vedigere dînîtiya xwe mîna seyek e ko vereşandiya xwe dike devê xwe.
PRO.26.12	Heke te mirovek dît yê ko bawer dike eqilmend e; bizane ko mirov ji ehmeqekî dikare jê bêtir hêvidar be.
PRO.26.13	Tiral dibêje: li ser rê şêrek heye; di nav kûçe û kolanan de şêrek heye.
PRO.26.14	Her wekî derî li ser zerzînên xwe de diqeliqe, wilo jî mirovê tiral di textê xwe de ji alikî diqulipe alîkî.
PRO.26.15	Tiral destê xwe dadike firaxê, lê jê re zehmet tê ko pariyê bîne devê xwe.
PRO.26.16	Tiral bawar dike qey ji heft peyayên ko bi eqilmendî li pirsan vedigerînin hişyartir e.
PRO.26.17	Mirovê ko seba pevçûnekê ko wî pê ne bendewar e dixeyide: mîna peyayekî ye ko seyekî ji guhê wî digire.
PRO.26.18	Dînokekî ko tîr û agir û mirinê davêje çawa ye;
PRO.26.19	Mirovê ko xelkê dixapîne û di pişt re dibêje ma min yarî ne dikir! Welî ye.
PRO.26.20	Ji tunebûna êzingan agir ditemire; di cihê ko tu kes paşgotiniyê na ke, pevçûn disekine.
PRO.26.21	Komir gurî, êzing agir û mirovê teşxelehebîn pevçûna germ dike.
PRO.26.22	Xeberên peyayên ko paşgotiniyê dikin mîna pariyine şîrîn in, diçin hindurê canî.
PRO.26.23	Lêvine germ û dilekî sar û xirab, mîna şerbikeke zîv tamkirî.
PRO.26.24	Dijmin bi gotinan xwe diguhêre; lê di dilê xwe de xirab e;
PRO.26.25	Heke wî dengê xwe şîrîn kir, tu pê baweriya xwe mey ne;
PRO.26.26	Heke kîna xwe bi hîlebazîyê veşartiye jî, di civatê de, ew ê xwe kifş bike.
PRO.26.27	Yê ko çalek kola lê bikeve û kevir wê vegere ser peyayê ko ew gêr kiriye.
PRO.26.28	Zimanê derewîn ji xesardîtiyên xwe dikerihe û devê ko bi derewan dipesinîne perîşaniyê pêk tîne.
PRO.27.1	Bi sibe pesnê xwe me de; tu ni zanî sibe wê çilo bibe.
PRO.27.2	Berde bila yekî din pesnê te bide, û ne ko devê te; mirovekî biyanî û ne lêvên te bixwe.
PRO.27.3	Kevir giran e, û sêlak barek e; lê erna dînokan ji her diwan girantir e
PRO.27.4	Xeyid bêrehm e, û erin mîna rabûna avê ye; lê kî dikare di pêşiya dexsê de bisekine.
PRO.27.5	Lewmeke vekirî ji hevaltiyeke veşartî çêtir e.
PRO.27.6	Brînên ko destbrayekî vekirine delîlê dostaniya wî ne; lê maçên dijminekî xapînok in.
PRO.27.7	Yê ko têr bûye pê li şaneyên hingiwî dike; lê yê ko birçî ye; tiştekî tehil jî tamşîrîn dibîne
PRO.27.8	Mirovê ko ji bajarê xwe dûr ketiye; mîna çûkeke ko ji hêlîna xwe dûr firiyaye.
PRO.27.9	Dil bi bihn û bû şa dibe û şîretên hevalekî dilnerm şîrînin.
PRO.27.10	Dev ji hevalê xwe û yê bavê xwe bermede; û gava di tengiyê de yî, me çe mala brayê xwe; cîranekî nîzing ji brayekî dûr çêtir e.
PRO.27.11	Kurê min, aqil be, û pê dilê min şa bike û ez ê bikarim li peyayê ko qedrê min dişkînîne vegerînim.
PRO.27.12	Mirovê xwedîtedbîr xirabiyê dibîne û xwe vedişêre; lê yê sersem pêş ve diçe û tête êşandin.
PRO.27.13	Cilên peyayê; ko bûye kefîlê yekî jê bistîne û ji mirovê ko kefîltiya jinikeke xerîb dike gerewan bixwaze.
PRO.27.14	Heke yekî sibe zû bi dengekî bilind silavan li yekî dike; weke lanetek tête hesibandin.
PRO.27.15	Sûlava avê di rojên baranê de û jenikeke bedxû mîna hev in;
PRO.27.16	Yê ko dixwaze wê bigire; qey bê û zeytê dike bigire.
PRO.27.17	Hesin bi hesin tête hesûn kirin; wilo jî mirovek bi mirovekî.
PRO.27.18	Yê ko bala xwe dide dara hejîrê, jê wê bixwe û yê ko bala xwe dide serekê xwe dê biqedir bibe.
PRO.27.19	Herwekî siha rû li avê pêşberê rû ye; wilo jî dilê mirova pêşberê hev in.
PRO.27.20	Gor û dojeh tucara tejî na bin; welê jî çavê mirovan qet têr na bin.
PRO.27.21	Dîzîk ji bona zîv e û êtûn ji bona zêr; qedrê mirovekî jî li gora devên ko qala wî dikin eşkere dibe.
PRO.27.22	Heke te dîna mîna livekî xist coniyekî û ev da ber hodê; dîsa dînîtiya wan ji wan venaqete.
PRO.27.23	Pezên xwe yek bi yek nas bike û bala xwe bide keriyê xwe.
PRO.27.24	Herwekî dewlemedî her û her dom na ke û tacek tim ne payedar e.
PRO.27.25	Giyayê hişk tête berhev kirin, çêre ji nû ve heşîn dibe, û giyayên çiyan têne çinîn.
PRO.27.26	Berx cilên te didin; û nêri heqê zeviyekê tînin.
PRO.27.27	Şîrê te ê bizinan besî xwarina te, ya mala te û ya navmaliyên te ye.
PRO.28.1	Peyavê xirab baz dide; bê ko kes bikeve pey wî; lê dilpak mîna şêrekî ciwan dilqewîn e.
PRO.28.2	Heke xelkê welatekî serxwerabûn sermiyan pir dibin; lê di destê mirovekî zana û eqilmend de welat payedar dibe.
PRO.28.3	Mirovekî belengaz yê ko zer dide bêçareyan, mîna teyroke e ko pê zad xira dibe.
PRO.28.4	Yê ko guh ne de qanûn û nizaman pesnê mirovên xirab dide; lê yên ko qedrê qanûnê digirin jê dixeyidin.
PRO.28.5	Yê ko xirabiyê dikin edalet çiye seh na kin; lê yê ko li Xwedê digerin bîrî her tiştî dibin.
PRO.28.6	Belengazê ko li ser reya xwe a rast dimeşe; çêtir e ji dewlemendê ko dide ser reya xwar.
PRO.28.7	Yê ko bindestiya qanûn û nizaman dike kurikekî bijîr e; lê yê ko diçe nik sefîhan bavê xwe rûreş dike.
PRO.28.8	Yê ko bi faiz û mirabiheyê malê xwe bêtir dike; ji bona mirovê ko feqîrdost e, ew mal berhev kiriye.
PRO.28.9	Heke yekî rûyê xwe ba dide ta ko dengê qanûnê me bihîse; diayê wî jî mekrûh e.
PRO.28.10	Yê ko mirovên rast dike ji rê derîne; dikeve çala ko kolaye; û mirovên pak mîratxwerên bextiyariyê ne.
PRO.28.11	Dewlemend bawer dike ko eqilmend e; lê belengazê hişyar wî diceribîne.
PRO.28.12	Gava eqilmend serfiraz dibin, şahî û şahînetek e; lê gava mirevên xirab serê xwe radikin; (bila) xelk xwe veşêrin.
PRO.28.13	Yê ko emelên xwe ên xirab inkar dike (divê bizane) ko jê na yê; lê yê ko pê mukir tê û toban dike; digehe rehmê.
PRO.28.14	Bextiyar e mirovê ko tirsa (Xwedê) her di dilê wî de ye; lê yê ko dilhişk dibe dikeve helaketê.
PRO.28.15	Peyayê xirab yê ko bûye sermiyanê miletekî feqîr mîna şêrek e ko erênan dike û weke hirçekî birçî ye.
PRO.28.16	Qralê bêeqil hema xedariyê dike; lê yê ko ji cavbirçîtiyê hez na ke; hikmê xwe payedar dike.
PRO.28.17	Yê ko xwîniyê mirovekî ye heta gora xwe wê baz bide; û (bila) kes wê me sekinêne.
PRO.28.18	Yê ko li ser reya bext û namûsê dimeşe dige he felatê; lê yê ko li ser reyân xwar digere carekê wê bikeve.
PRO.28.19	Yê ko erdê xwe cot dike têr nan dixwe; lê yê ko dide pey xiyalên pûç têrî birçîtiyê dibe.
PRO.28.20	Mirovekî xwedîbext zehf qencî u bereketê dibîne; lê yê ko bi qesda dewlemendbûnê xwe dilezîne, dawî dikeve belayekê.
PRO.28.21	Na be ko mirov guh bide xuyandariya xelkê; û carna mirov ji bona perçeke nan gunehkar dibe.
PRO.28.22	Yê ko ber bi dewlemendiyê; xwe dilezîne û hesûd e; ni zane ko tengasî dikare bê pêrgîna wî.
PRO.28.23	Li dawiyê, di pêşçavê xelkê de, mirovê ko yekî diêşîne çêtir e ji mirovê ko ji derewan jê re bi dev şîrîn dike.
PRO.28.24	Yê ko malê dê û bavê xwe didize û dibêje ev ne tu guneh e; hevalê xiraba ye.
PRO.28.25	Nefsmezinî rêdide pevçûnê; lê yê ko xwe dispêre Xwedê kamiran dibe.
PRO.28.26	Yê ko pişta xwe bi eqilmendiya xwe dişidîne sersem e; lê yê ko li ser reya eqilmendiyê dimeşe digehe felatê.
PRO.28.27	Yê ko arîkariya belengazan dike na keve tengasiyê; lê yê ko (di pêşiya bêçareyan de) çav û guhê xwe digire dikeve laneta xelkê.
PRO.28.28	Gava mirovên xirab serê xwe radikin xelk xwe vedişêrin; lê gava ew winda dibin, pakdil zehf dibin.
PRO.29.1	Yê ko şayesteyî êşandinê ye û serbaziyê dike bi derbekê wê bikeve perîşaniyê û kes ni kare wî xelas bike.
PRO.29.2	Gava eqilmend pir dibin; xelk di şahiyê de ne; lê gava mirovên xirab sermiyaniyê dikin xelk axîna tînin.
PRO.29.3	Yê ko ji eqilmendiyê hez dike bavê xwe kêfxweş dike; lê yê ko diçe cem qehbikan malê xwe winda dike.
PRO.29.4	Mîr bi edaletê welatê xwe xurt dike; lê yê ko diyariyan dibe erdê xwe xira dike.
PRO.29.5	Yê ko pesnê xelkê dide; davek vedike pêşiya xwe.
PRO.29.6	Di gunehkariya mirovên xirab de davek heye; lê yê adil serfiraz û dilxweş dibe.
PRO.29.7	Mirovê adil heqê belengazan nas dike; lê yê xirab guh na didê.
PRO.29.8	Tevzeker bajara tevlîhev dikin; lê eqilmend hêrsa xelkê hêdî dikin.
PRO.29.9	Ger eqilmendek bi yekî ehmeq lihevket; bienire jî, bi kene jî safî kirin zehmet e.
PRO.29.10	Mirovên devbixwîn ji eqilmendan nefiran dikin; lê mirovên rast wî dihemînin.
PRO.29.11	Bêeqil hemî erna xwe têxe pêş xelkê; lê eqilmend devê xeyda xwe digire.
PRO.29.12	Heke sermiyanek guh dide derewan; hemî xulamên di wî bêkêr in.
PRO.29.13	Belengaz û dewlemend rastî hevûdu tên; yê ko çavê her diwan ronî kiriye Xwedê ye.
PRO.29.14	Textê Mîrê ko di nav belengazan de bi dilpakî hikim dike her payedar e.
PRO.29.15	Ço û tekdîr eqilmendiyê didin; lê lawikê ko biserê xwe hatiye hiştin rûyê deya xwe reş dike.
PRO.29.16	Gava mirovên xirab pir dibin guneh zehf dibe; lê eqilmend perîşaniya wan dê bibînin.
PRO.29.17	Kurê xwe biêşîne; ew ê rahetiyê bide te; û dilê te pê dê şa bibe.
PRO.29.18	Gava wehî na yê xelk bê ser dibin; lê yên ko dev ji qanûnên Xwedê bernadin çiqas bextiyar in.
PRO.29.19	Dîl, bi gotina, xwe na selihîne, seh bike jî guh nade.
PRO.29.20	Gava yekî dibînî ko di axaftinê de lezê dide xwe; bizane ko mirov jê bêtir; dikare ji dînokekî hêvîdar bibe.
PRO.29.21	Xulamê ko mirov ji biçûkahiya wî ve pê re bi nermî da û stand, li dawiyê bawer dike ko kurê malê ye.
PRO.29.22	Mirovê erno rêdide pevçûnê û yên xeyidhebîn gelek gunehan dikin.
PRO.29.23	Nefsmezinî xwediyê xwe kêmqedir dike; lê yê ko nefisbiçûk e; wê serbilind bibe.
PRO.29.24	Yê ko ji dizekî parek dibe dijminê giyanê xwe ye; wî didin ber sundê û dîsa rastiyê na bêje.
PRO.29.25	Tirsa mirovan ji wan re davek e; lê yê ko xwe dispêre Xwedê dê bête hemandin.
PRO.29.26	Zehf in yên ko li rûyê Mîr digerin; lê yê ko heqê her yekî dide Xwedê ye.
PRO.29.27	Mirovê adil ji nekesan dikerihe û yê xerab ji yên ko li ser reya rastiyê dimeşin dikerihin.
PRO.30.1	Ev in gotinên Agur, kurê Jake; pend û peyivên di wî. Min xwe westandiye Yezdanê min, Xwe westandiye Yezdanê min; û dawî diviya bû dey jê berdim.
PRO.30.2	Ji ber ko ez ji her kesî kêmeqiltir im, û hişê mirovekî li ba min nîne.
PRO.30.3	Ez hînî eqilmendiyê ne bûme û ne giha me zanîna ewliyayan.
PRO.30.4	Kî hilkişiyaye ezmanan, û kî jê daketiye? Kê dikarî bû bayî bigire? Kê di dawa xwe de av kom kiriye? Kê şanî dawiya erdê daye? Navê wî û navê kurê wî çi ye? Tu dizanî?
PRO.30.5	Hemî gotinên yezdan hatine ceribandin. Yezdan ji bona peyayên ko xwe spartine Wî mirtalek e.
PRO.30.6	Tu gotin bi ser yên Wî re zêde me ke; an ne te diêşîne û tu derewîn derdikevî.
PRO.30.7	Ji te du tiştan dixwazim: hêviya min bi şûnda vemegerîne, beriya ko bimirim . . .
PRO.30.8	Durûtî û derewan ji min dûr bike; ne dewlemendî û ne jî belengaziyê bide min; bi tenê nanê ko ez hewcedar im.
PRO.30.9	Ji tirsa ko di dewlemendiyê de, te inkar bikim û bibêjim: Xwedê kî ye? an di belengaziyê de diziyê bikim, û zimandirêjiya navê Xwedeyê xwe me kim.
PRO.30.10	Li ba sermiyan paşgotiniya xulamê wî me ke; heye ko lanetan li te dike û tu pê sûçdar dibî.
PRO.30.11	Çêliyek heye lanet li bavê xwe dike; û qedrê deya xwe na gire.
PRO.30.12	Çêliyek heye bawer dike ko paqij e; herçend jî mirdariya xwe hêj ne şûştiye.
PRO.30.13	Çêliyek heye çavbel û pozbilind e.
PRO.30.14	Çêliyek heye diranên di wî şûr in, û hestîçeneyên di wî kêrik in; ewê belengazên welêt û xelkê bêçare daqurtîne.
PRO.30.15	Du keçikên xwînmêja hene: bide, bide. Sê tişt hene ko têr na bin û çar hene ko tu cara na bêjin bes e.
PRO.30.16	Gorin, jina stewr, axa ko têra xwe av venexwariye û agirê ko tu cara na bêje bes e.
PRO.30.17	Çavê ko henekê xwe bi bavê xwe dike û bindestiya deya xwe kirin jê re giran tê; qijikên tîjavan wî dê biperitînin û qertelên ciwan wî dê bixwin.
PRO.30.18	Sê tişt hene ko eqlê min na gihe di wan: no çar in tiştên ko ez tê na gehim;
PRO.30.19	Şopa eyloyan li ezmanan, dewsa maran li ser tehtan, şopa gemiyan li ser rûyê avê û dewsa mêran li ba jinikeke ciwan.
PRO.30.20	Ev e reya jinikeke zinakar, dixwe; devê xwe ziwa dike û di pişt re dibêje: min tu xirabî ne kiriye.
PRO.30.21	Sê tişt hene ko erdê dihejînin; û çar tişt hene ko erd ni kare wan hilgire:
PRO.30.22	Evdê ko bûyê sermiyan, û bodileyê ko têr nan xwariye.
PRO.30.23	Jinikeke ne ecibandî ya ko dizewice; û xadima ko dibe mîratxwera stiya xwe.
PRO.30.24	Li rûyê erdê çar heywanên biçûk hene; biçûk lê gelek bijîr:
PRO.30.25	Mûrî, miletekî bê qiwet, di havînê de zadê xwe kom dike.
PRO.30.26	Kevroşk, nijadekî nezexim; lê mala xwe di nav zinaran de çêdike.
PRO.30.27	Kulî, her çend jî qralê wan nîne; hemî lek bi lek bi nizam difirin.
PRO.30.28	Pîrhevok, ya ko bi destê xwe dixebite û di qesra qralan de ye.
PRO.30.29	Sisê hene ko meşçeleng in; û çar yên ko gavavêtina wan spehî ye:
PRO.30.30	Şêr, egîdê heywanan, li ber tu kesî de xwe na de paş;
PRO.30.31	Hespê zîn û hevsar kirî, an nêrî û qral; yê ko kes pê ni kare.
PRO.30.32	Heke nefsmezinî nav di te dide û dikî dînîtiyekê bikit û ger fikr û ramanine xirab di serê te de ne; destê xwe deyne ser devê xwe;
PRO.30.33	Heke şîr hate keyandin û meyandin jê nivîşk çêdibe, heke difin xurt hatiye giwaştin jê xwîn tê; û heke erin hate germ kirin pê pevçûn çêdibe.
PRO.31.1	Ev in gotinên Qral Lemuel; pendên ko deya wî hînî wî kiri bûn.
PRO.31.2	Ez ê çi bêjime te kurê min? Çi bêjime te kurê canê min? Çi bêjime te roniya çavên min?
PRO.31.3	Xurtiya xwe me de jinan; û me keve ser reyên ko Mîr têde perîşan dibin.
PRO.31.4	No, Kral Lamuel, li qrala na yê ko şerabê vexwin û ne jî li mîrekan tê, vexwarinine xurt.
PRO.31.5	Heye ko ew bi vexarinê qanûn û nizama ji bîra dikin; û heqê bêçareyan dişkînînîn;
PRO.31.6	Vexwarinine xurt bidin mirovên ko di perîşaniyê de ne; û şerabê bidin peyayên dilşikestî;
PRO.31.7	Da ko pê perîşaniya xwe ji bîra bikin û bextreşiya wan bila me yê pêş çavê wan.
PRO.31.8	Devê xwe veke ji bona mirovên lal û ji bona parastina heqê yên ko hatine ji bîra kirin;
PRO.31.9	Devê xwe veke û bi edaletê hikim bike û heqê bêçare û belengazan (ji erdê rake û) bide wan.
PRO.31.10	Kî dikare jinikeke pak peyda bike, ji mirariyan zehf hêjatir e.
PRO.31.11	Dilê mêrê wê pê amin dibe û karê di wî kêm na be.
PRO.31.12	Di hemî jiyîna wî de, wî na êşîne û qenciyê dike wî.
PRO.31.13	Hirî û kitan peyda dike û bi destên xwe bi kêfxweşî dixebite.
PRO.31.14	Mîna gemiyên bâzirganiyê nanê xwe ji dûrahiyan tîne.
PRO.31.15	Beriya rojhelatî radibe û xwarinê dide xelkên malê û zadê xadimeyan . . .
PRO.31.16	Bala xwe dide zeviyekê û wê dikire û bi kedê destê xwe jê rêzek çêdike.
PRO.31.17	Piştiya xwe dişidîne û zendên xwe dixurtîne.
PRO.31.18	Dizane, tiştê ko kar kiriye qenc e; çira wê bi şev qet na temire.
PRO.31.19	Destên xwe datîne teşiyê û tiliyên wê dirêsin.
PRO.31.20	Arîkariya bêçareyan dike; û destê xwe dide belengazan.
PRO.31.21	Ji bona xelkê mala xwe xema daketina berfê na xwe, ji ber ko hemî ehlên malê xwedî du deste cil in.
PRO.31.22	Ji xwe re mêzeran cêdike, cilên di wê ji hewrûşimê ergiwani ne.
PRO.31.23	Mêrê wî di dergehan de nas e, gava bi rîspiyên bajêr re rûdine.
PRO.31.24	Kirasan çêdike, û difiroşe û ji bazirganan [re] re piştiyan dide firotin.
PRO.31.25	Xurtî û serfirazî cilên wê ne û li rojên pêşiyê bi kenîna dinêre.
PRO.31.26	Devê xwe bi eqilmendiyê vedike û li ser zimanê di wê pendine şîrîn hene.
PRO.31.27	Li karên mala xwe miqate dibe û nanê tiraliyê na xwe.
PRO.31.28	Kurên di wê radibin û dibên bextiyar e û mêrê wê radibe û pesnê wê dide.
PRO.31.29	Zehf keçik hene ko pak in, lê tu ji hemiyan payebilindtir î.
PRO.31.30	Delalî xapinok e, û spehîtî winda dibe, divê mirov pesnê wê jinkê bide ya ko ji Xwedê tirsiyar e.
PRO.31.31	Ji kedên destê wê bidin wê û bila di dergehên bajêr de emel û kirinên di wê, pesnê wê bidin.
