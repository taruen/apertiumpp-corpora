JHN.1.1	Anglunes ssass i Worba. Dai i Worba ssass ga o Del. 
JHN.1.2	O Del ssass i Worba. Godi ssass anglunes ga o Del. 
JHN.1.3	Inkregi Baiyura anda les gerdjilass, bi lesko nai kantschi gerdjilass, sso gerdjilass. 
JHN.1.4	Ande les ssass o Draiyo. O Draiyo ssass o Udut ä Manuschengo. 
JHN.1.5	O Udut schainiy andi Ratt. Ä Tunarikora tschi hatschardä la. 
JHN.1.6	Ssass et Manusch, ä Dewlestar bischado, godo buschollass Johannes. 
JHN.1.7	Godo Manusch dass Hiribel ä Ududestar, hod ssa de badschan. 
JHN.1.8	Woï nass o Udut, ferri Hiro penellass ba Udut. 
JHN.1.9	Godi ssass o tschatscho Udut, sso ingregone Manuschen, sso andi Luma awen, Metscho del. 
JHN.1.10	Ssass andi Luma, dai i Luma anda les gerdjilass, de i Luma les tschi bindjardass. 
JHN.1.11	Awilass ande besko, de leske Jene tschi linnä les opre. 
JHN.1.12	Getschi Jene lennas les opre, godolen delass Soor, Dewleske Schawe de gerdjon, sso ande lesko Anaw badschan. 
JHN.1.13	Sso nai anda Ratt, tsch’anda Gindo ä Masesko, tsch’anda Gindo ette Manuschesko, ferri anda Del, sso gerdjilas. 
JHN.1.14	Dai i Worba ssass Maass, dai beschellass dela me, ame dikassas lesko Jossago, o Jossago ä Schawestar ä Dadestar, perdo Echteschago dai Tschatschimo. 
JHN.1.15	Johannes worbiyass bra les, ssibiyass dai pendass: „Gado ssass, sso pendem bra les: Bala ma awla, sso angla ma ssass, ei woï mai ssigo ssass ssar me“. 
JHN.1.16	Dai anda lesko Budimo ame ssa lam Echteschago ba Echteschago. 
JHN.1.17	O Skirimo dass o Moses, o Echteschago dai o Tschatschimo anda Jesus Christus gerdjilass. 
JHN.1.18	Konig tschi diklass ä Dewles, o tschatscho Schawo, sso andi Dadeski Angala ssi, godo amenge pendass. 
JHN.1.19	Dai gado o Hiro ä Johannesko, ga ä Jidowura bischadä andai Jerusalem Raschayen dai Meschera hod de puschen lestar: Gon ssan tu? 
JHN.1.20	Dai woï pendass dai tschi gedundass: me tschi ssim o Christus. 
JHN.1.21	Dai puschlä lestar: Ei sso? Ssan tu o Elias? Woï pendass: Me tschi ssim. — Ssan tu et Dudoscho? — Dai woï pendass: Nitschi. 
JHN.1.22	Dai pendä leske: Sso ssan tu? hod ame de penas godolenge, sso amen bischadä, hod sso tu penes bra tu. 
JHN.1.23	Ale woï: Me ssim et Glaso ette Raschasko bai Pusta: Geren o Dromm ä Rasko! ssar o Dudoscho Jesaias pendass. 
JHN.1.24	Dai sso bischadä ssass, godola ssass andai Pharisäern. 
JHN.1.25	Dai won puschlä lestar dai pendä leske: Ei ssostar boles, gana tschi ssan tscho Christus, tscho Elias, tschi Dudoscho? 
JHN.1.26	O Johannes pendass lenge: Me bolaw Bayessa; de woï dela dume awilass, godoles dume tschi bindjaren. 
JHN.1.27	Godoy sso bala ma awla, sso angla ma ssass, sso tschi geraw getschi, hod leske Babutschenge Dora me de putraw opre. 
JHN.1.28	O Johannes pendass godo andi Bethabara perdal i Jordan, ga bolelass. 
JHN.1.29	O awer Djes diklass o Johannes ä Jesuskas ssar leste awel dai pendass: Diken, gadoy ä Dewlesko Bakro, sso a Lumake Binura igrel. 
JHN.1.30	Gado ssi, sso pendem bra les: Bala ma awel et Manusch, sso angla ma ssass: Woï mai ssigo ssass ssar me. 
JHN.1.31	Dai me tschi bindjardem les, de hod de bindjaren les ando Israël, anda godo awilem me, hod Bayessa de bolaw. 
JHN.1.32	Dai o Johannes penellass: Me diklem ga i swunto Godji dele awilass ssar et Gulumbo, dai aschilass bre les. 
JHN.1.33	Dai me tschi bindjardem les, de man gon bischadassass de bolaw Bayessa, godo mange pendassass: Be gas dikessa i swunto Godji, dele d’avel dai be gas i swunto Godji aschla, had godoy godo, sso a swuntona Godjassa bolel. 
JHN.1.34	Dai me diklem godo dai dem Hiribel, hod gadoy ä Dewlesko Schawo. 
JHN.1.35	O awer Djes, dordjollass o Johannes duye Ssogalowontza. 
JHN.1.36	Ssar diklal o Jesuska jal, pendass: Diken, gadoy ä Dewlesko Bakroro. 
JHN.1.37	Ä duy Ssogalowura schundä godo, dai gelä balal bala Jesus. 
JHN.1.38	Jesuska boldass pe palpale, diklass ga balal awen dai pendass lenge: Sso roden dume Won pendä leske: Meisterinna, ga ratschares? 
JHN.1.39	Woï pendass lenge: Awen dai diken. Awilä dai diklä, dai aschilä godo Djes leste. Jek anda godoy duy, 
JHN.1.40	sso ä Johannestar schundässas dai bala Jesus janas, buschollass o jek Andreas ä Petrusosko Pral. 
JHN.1.41	Godo raklass beske Prales, ä Petruses, dai pendass leske: Ame raklam ä „Messias“ — godo buschol „o Grai“. 
JHN.1.42	Dai igerdass les ga Jesus. Gana Jesus diklass les, pendass: Tu ssan o Simon, ä Jonasesko Schawo: tu ssite buschos „Kephas“, godoy: „Stanka“. 
JHN.1.43	O awer Djes pirellass o Jesus bale andi Galiläa de jal dai raklass ä Philippus dai pendass leske: Awtar manssa. 
JHN.1.44	O Philippus ssass andai Bethsaïda, anda godo Foro, katar o Andreas dai o Petrus ssass. 
JHN.1.45	O Philippus raklass ä Nathanaëles dai pendass leske: Ame raklam godoles, sso o Moses dai ä Dudoscha skirindä bra les, o Jesuska, ä Josephesko Schawo andai Nazareth. 
JHN.1.46	O Nathanaël pendass leske: Sso schai awel andai Nazareth Laschimo? O Philippus pendass leske: Aw dai dik les. 
JHN.1.47	O Jesuska diklass ga leste awel dai pendass: Diken gado et tschatscho Jidowoy bi Hamischagosko. 
JHN.1.48	O Nathanaël pendass leske: Katar bindjares ma? Jesuska pendass palpale: Mek o Philippus tut kardassass, hat ssar dela Gobadschi tu ssannas, ma me diklemmas tu. 
JHN.1.49	Nathanaël pendass les palpale: Tu ssan ä Dewlesko Schawo, o Grai bai Israël! 
JHN.1.50	O Jesuska be godo pendass: Tu badschas, ga pendem tuke ssar dela Gobadschi ssannas me diklem tu, tu mai baro dikessa. 
JHN.1.51	Dai pendass leske: Tschatschimassa, Tschatschimassa, me penaw dumenge: Akanik dikna o Tscheri puterdo, dai ga ä Andjela opre dai dele janna bey Manuschengo Schawo.
JHN.2.1	Dai bo tritto Djes ssass et Biyaw andi Kana ga i Galiläa; ä Jesuseski Dey kote ssass. 
JHN.2.2	Jesuska dai leske Ssogalowura wi awilä bo Biyaw. 
JHN.2.3	Ssar i Moll natschilass, pendass leski Dey leske: Nai le Moll. 
JHN.2.4	Jesus pendass lake: Schuwle, sso ma tussa ketane hod de geraw? 
JHN.2.5	Muro Tschasso tsch’awilass inke. Leski Deý pendass ä Bedenterrengi: Sso penla dumenge, kote de geren. 
JHN.2.6	Ssass kote schow baronä Kore, bala Ssogaschi ä Jidowongo Ujaïmo; ande ssako jallass bo trin Meselli. 
JHN.2.7	Jesus pendass lenge: Peren gadeý Kore Bayessa. — Dai perdellä perdo. 
JHN.2.8	Dai pendass lenge: Peren da, dai igren, hod o Angluno be Chabe de sumawel. 
JHN.2.9	Gana godo sumadass i Moll, sso Bayi ssass, dai tschi janellass katar woï awilass, de ä Bedenterra janenas, sso o Bayi perdä, karadass ä Biyawares. 
JHN.2.10	Dai pendass leske: Ssako Jeno anglunes i laschi Moll del, dai gana mate, i schukli. Tu i laschi Moll palpale chutildanas. 
JHN.2.11	Godo ssass o angluno Baiyo, sso Jesus gerdass andi Kana andi Galiläa, dai leske Ssogalowura badschanas ande les. 
JHN.2.12	Bala godo gelatar andi Kapernaum, woï, leski Deý, leske Pral dai leske Ssogalowura; de tschi aschilä but kote. 
JHN.2.13	Ä Jidowengi Batradji baschollass, o Jesuska ssirdass garing i Jerusalem. 
JHN.2.14	Dai diklass, ga andi Kangeri bignen Gurowen, Bakren dai Gulumbon, dai ä Barumengeren. 
JHN.2.15	Woï gerdass beske et Tschukni anda Schelen dai dradass le ssa awri gussa ä Bakrenssa dai Guruwenssa dai ä Messali, sso Lowe ssass opre, dass mujal. 
JHN.2.16	Godolenge sso ä Gulumbura ssass, lenge pendass: Igren le katar dai na geren anda muro Dadesko Kher et Bolta. 
JHN.2.17	Leske Ssogalowura gindisseilä ga ssi ando Skirimo ba gado Baiyo: O Harnischago anda tscho Kher man chalass. 
JHN.2.18	Ä Jidowura pendä leske: Ei ssosko Baiyo ssigawes, hod tu godo de geressas? 
JHN.2.19	Ale o Del lenge: Bayen gadi Kangeri dele, dai me dela trine Djessen bale opre gero les. 
JHN.2.20	Ä Jidowura pendä: Gadi Kangeri starwardesch dai schow Bersch gerdam: dai tu dela trine Djessen opre gerassa la? 
JHN.2.21	Woï bai Kangeri beske Maseski worbiyass. 
JHN.2.22	Gana opre uschtilossass bai Mulo, gindisseilä aduntschi leske Ssogalowura, hod sso pendassass, dai badschanas a Worbenge, sso o Jesuska pendass. 
JHN.2.23	Gana Batradjango ssass andi Jerusalem, badschanas but Jene ande lesko Anaw, gana Tschudi diklä, sso voï gerdass. 
JHN.2.24	O Jesus tschi birindass pe lenge awri, ga ssa bindjarlas le. 
JHN.2.25	Dai tschi drobuyass, warikon Hiro de del b’at awer, ga woï janellass, hod ando Manusch ssoï.
JHN.3.1	Ssass et Manusch dela Raschaiya, Anawesse Nikodemus, et Angluno andey Jidowura. 
JHN.3.2	Godo awilass andi Ratt gā Jesuska dai pendass leske: Meisterinna, ame janas hod tu et Skolari ssan ä Dewlestar bischado, ei tschi biri konig godoy Baiyura de gerel, sso tu geres, wai o Del ssite awel godolessa. 
JHN.3.3	O Jesuska pendass be godo: „Tschatschimassa, Tschatschimassa, me penaw tuke: Ssite awellass, hod warikon bo duito de gerdjol, naschtig woï o Temm ä Dewlesko tschi dikella.“ 
JHN.3.4	Nikodemus pendass leske: Ssar gerdjolla et Manusch gana puroy? Schai jal bale ande lesko Deyako Berr dai de gerdjol bale? 
JHN.3.5	Jesuska pendass: Tschatschimassa, Tschatschimassa, me penaw tuke: Ssite awellass, hod warikon de gerdjol anda Bayi dai anda opruno Draio, naschtig awël ando Temm ä Dewlesko. 
JHN.3.6	Sso anda Maass gerdjilass, godo Maass ssi, dai sso anda opruno Draio gerdjilass, godo ssi Draio opral. 
JHN.3.7	Na tschudin tu, ga me pendem gado tuke: Dume ssite gerdjon bo duito. 
JHN.3.8	I Balwal purdel ga gamel, dai tu schunes ssar scholasiy; de godo tschi janes katar awel, dai ga jal. Gade ji hat ssako, sso anda opruno Draiyo gerdjol. 
JHN.3.9	Nikodemus pendass leske: Ssar jal godo Baiyo? 
JHN.3.10	O Dēl pendass leske: Et Angluno ssan andi Israël dai tschi janes tschi godo? 
JHN.3.11	Tschatschimassa, Tschatschimassa, me penaw tuke: Ame worbinas, sso janas, dai penas sso ame diklam; dai dume tschi len amaro Hiro ande. 
JHN.3.12	Tschi badschan dume, gana penaw dumenge ba puwake Baiyura, hat ssar badschanna de peno dumenge ba tschereske Baiyon? 
JHN.3.13	Dai konig tschi dradel ando Tscheri, ferri godo, sso ande Tscheri awilass, ä Manuschengo Schawo, sso ando Tscheri ssi. 
JHN.3.14	Dai ssar o Moses andi Pusta ette Ssappes ga wastass opre, hat gade ssite wasten ä Manuschenge Schawes. 
JHN.3.15	Hod ssa ingregi, sso badschan ande les, de na chassaiwen, hamen o eregescho Draio d’awel le. 
JHN.3.16	Gade gamellass o Dēl i Luma, hod beske tschatsche Schawes dass, hod ssa, sso badschan bre les, de na chassaiwen, hamen mindig o eregescho Draio d’avel le. 
JHN.3.17	Ei o Dēl tschi bischadass beske Schawes andi Luma, hod bai Luma Griessi de chutilel, hamen anda les i Luma echtime d’awel. 
JHN.3.18	Gon ande les badschal, ba godo tsch’ awla Griessi; de gon tschi badschalla ande les, be godo i Griessi belass aba, ga tschi badschal ando Anaw ä Dewlesko Schawesko. 
JHN.3.19	Hamen godi i Griessi, ga o Udut andi Luma awilass, dai ä Manusch o Tunariko mai feder gamenas ssar o Udut; ga lenge Baiyura nassul ssass. 
JHN.3.20	Gon Nassullimo gerel, hat godo be Udut cholaiwel dai tsch’awel baschei Udut, hod leske Baiyura de na awen awri. 
JHN.3.21	Gon o Tschatschimo gerel, godo awel baschei Udut, hod leske Baiyura de diken, dai leske Baiyura ando Dēl ssi gerde. 
JHN.3.22	Bala godo awilass o Jesuska dai leske Ssogalowura ando jidowitzko Temm‐kote ssass les lesko Baiyo lenssa dai bolelass. 
JHN.3.23	Johannes wi bolelass inke, garing o Enon, bascha Salim, kote but Bayi ssass, dai awennas hod de bolel le. 
JHN.3.24	Ei o Johannes nāss inke ando Panglimo schudo. 
JHN.3.25	Dai wastass pe et Worba ande Johanneske Ssogalowura dai andai Jidowura ba Uschimo. 
JHN.3.26	Dai awilä ga o Johannes dai pendä leske: „Meisterinna, godo, sso tute ssass perdal i Jordan, sso o Hiro penessass bra les, godo bolel dai agarkon leste jal.“ 
JHN.3.27	O Johannes be godo pendass: Et Manusch naschtig lel kantschi‐hamen ssite del les godo o Tscheri. 
JHN.3.28	Dume ssan mure Hangura, sso me pendem, hod tschi ssim me o Christus, hamen angla les bischado. 
JHN.3.29	Gas i Piramniy, godoy o Piramno. O Amal ä Piramnesko dordjol dai schunel leske basche dai iggen bukuri pe bai Piramnesko Glaso. Gadi muri Bukuriya awilass akanik. 
JHN.3.30	Woï ssite barol, de me ssite law dele. Godo sso opral awel, ssi bai ingregi. 
JHN.3.31	Gon bai Puw ssi, godo bai Puw ssi dai worbi bai Puw. Gon ba Tscheri awel, ssi bai ingregi. 
JHN.3.32	Dai penel sso diklass dai schundass; dai lesko Hiro tschi badschal konig. 
JHN.3.33	Hamen gon badschal, godo Hiro del hod o Del tschatschoy. 
JHN.3.34	Ei gas o Dēl bischadass, godo penel ä Dewleske Worbi; o Del tschi del i Godji bala Mirtischi. 
JHN.3.35	O Datt gamel ä Schawes, dai woï dass ssa ande lesko Wast. 
JHN.3.36	Gon ando Schawo badschal, godo mindig trayiya. Gon tschi badschal ando Schawo, godo tschi dikla o Draiyo, hamen i Choli ä Dewleski aschla bra les.
JHN.4.1	Gana o Rai hadschardass, hod ä Raschaiya tschundä, hod o Jesus mai bute Ssogalowuren gerdass dai boldass ssar o Johannes. 
JHN.4.2	(Jesuska woï tschi bolelass, ferri leske Ssogalowura). 
JHN.4.3	Zirdassdar anda Temm Judäa dai zirdass bale andi Galiläa. 
JHN.4.4	Woï ssite jallass perdal i Samaria. 
JHN.4.5	Dai awilass and’et Foro andi Samaria, godo Foro buschollass Sichar, basche baschei Puwa, sso o Jakob beske Schawes, ä Josephos dassass. 
JHN.4.6	Godo ssass ä Jakoboski Chaying. Ga kino ssass o Jesuska ä Pirimastar, beschlass bai Chaying: worta schow Schassura ssass. 
JHN.4.7	Dai awilass et Schuwli andai Samaria, hod de perel Bayi. Ale lako o Jesuska: De ma hod de piaw. 
JHN.4.8	Leske Ssogalowura ando Foro gelässass, Chabe de ginen. 
JHN.4.9	Ale godo samaritischko Schuwli leske: Ssar manges mandar de pes, ga tu et Jidowo ssan dai me andai Samarien. 
JHN.4.10	Jesus pendass lake palpale: De bindjaressas ä Dewlesko Dinimo dai godoles, sso Bayi mangel tutar, hat tu rudjissas les, woï dellass tut jiwindo Bayi. 
JHN.4.11	Penel leske i Schuwli, ei nai tu sso ssa peres dai i Chaying iggen bari, katar les tu o jiwindo Bayi? 
JHN.4.12	Mai but ssan tu ssar amaro Datt Jakob, sso dass ame gadi Chaying, dai piyass woï, leske Schawe dai leske Wadura anda la. 
JHN.4.13	Jesuska pendass lake: Gon anda gado Bayi pel, hat bale truschaiwel. 
JHN.4.14	De gon pella anda godo Bayi, sso me daw les, godoles schoha tschi lella i Trusch; hamen godo Bayi sso me do les, gerdjolla ande les Chaying, sso mindig ando eregescho Draiyo follia. 
JHN.4.15	Pendass leske i Schuwli: Raiya de wi man getzawo Bayi, hod de na mai but truschaiwaw dai de na drobunaw de awaw kate de peraw. 
JHN.4.16	Ale o Jesuska lake: Ja! dai kar tschire Romes, dai aw bale. 
JHN.4.17	I Schuwli pendass leske: Nai man Rom. Jesuska pendass lake: Tu mischto pendan: Hod nai tut Rom. 
JHN.4.18	Bansch Rom ssass tut, dai but tschatschimo: godo, sso akanik ssi tu, nai tschi godo tscho Rom; tu o Tschatschimo pendan. 
JHN.4.19	I Schuwli pendass leske: Raiya, me dikaw hod tu et Dudoscho ssan. 
JHN.4.20	Amare Dada be gadala Pleiya rudjinas, dai dume penen, hod andi Jerusalem ssi o Tann, ga ssite rudjinas. 
JHN.4.21	O Dēl pendass lake: Schuwle, badscha mange, awel o Zeito, hod tschi be gado Plei dai tsch’andi Jerusalem tschi rudjina ga o Datt. 
JHN.4.22	Dume tschi janen, hod be gas rudjin; hamen ame janas, hod be gas rudjinas, ei o Mischtimo awel ä Jidowondar. 
JHN.4.23	De awla o Zeito dai wi ssi aba, hod ä tschatsche Jene bo Datt rudjina sswuntona Odjassa dai ando Tschatschimo. 
JHN.4.24	O Del sswunto Odji, dai ssawe bre les rudjin, hat godola sswuntona Odjassa dai ando Tschatschimo de rudjin. 
JHN.4.25	Penel i Schuwli leske: Me janaw hod o Messias awla, sso buschol Christus. 
JHN.4.26	Godo de awella, hat ssa penla amenge. Jesus pendass lake: Me ssim godo, sso worbi tussa. 
JHN.4.27	Leske Ssogalowura awilä dai tschudinas pe, ga worbiyass a Schuwlassa. De konig tschi pendass: Sso pusches, dai sso penes lake? 
JHN.4.28	I Schuwli muklass beski Koro kote, geli ando Foro dai pendass ä Gayenge: 
JHN.4.29	Awen, diken ette Manusches, godo ssa pendass mange, sso gerdem, hod nai o Christus? 
JHN.4.30	Dai gelä anda Foro dai awilä leste. 
JHN.4.31	Adschik ä Ssogalowura pendä leske: Raiya, cha! 
JHN.4.32	Woï pendass lenge: Man ssi et Chabe, sso dume tschi janen anda le. 
JHN.4.33	Puschgerde pendar ä Ssogalowura: Andass leske warikon Chabe? 
JHN.4.34	Jesus pendass lenge: Muro Chabe ssi godo, hod mure Dadesko Gindo de geraw, sso man bischadass, lesko Baiyo schipo agor de geraw. 
JHN.4.35	Na gade: Inke star Schonn ssi, dai awel o Rayimo? Diken, me penaw dumenge: wasten dumare Jaka dai diken be Puwaw; o Semmo lascho aba. 
JHN.4.36	Dai gon schinel, godo wi gabiy dai rodel o Semmo bo eregescho Draiyo, hod de bukurin pe ketane, gon schudass les anglunes andi Puw dai gon schinel les. 
JHN.4.37	Gade i Worba tschatschimo, gon schol o Semmo andi Puw hat gon rakel les. 
JHN.4.38	Me bischadem dumen, hod de schinen, sso dume tschi butschasindan; awera butschasindä, dai dume ande lengi Butschi awilan. 
JHN.4.39	But Jene andey Gaïdje badschanas bai Schuwlake Worbi, ga pendassass: Woï ssa pendass mange, sso me gerdem. 
JHN.4.40	Gana ä Gaïdje beste awilä, rudjindä les, hod lende de aschel; dai woï aschilass duy Djes kote. 
JHN.4.41	Dai inke mai but Jene badschanas anda leske Worbe bre les. 
JHN.4.42	Dai pendä a Schuwlake: Ame akanik na aba tschä Worbi, sso pendass tuke, badschas; hamen ame schundam dai diklam hod gadoy o Jesus Christus. 
JHN.4.43	Ba duye Djessen zirdassdar kotar dai zirdass andi Galiläa. 
JHN.4.44	Ei woï pendass, o Jesuska, hod et Dudoscho ande lesko kantschi nai. Gana andi Galiläa awilass, 
JHN.4.45	linnä les ä Gaïdje kote opre ga diklessas hod andi Jerusalem dai bo Baldo sso gerdassass: Wi won bo Baldo awilässass. 
JHN.4.46	O Jesuska awilass bale andi Kana, andi Galiläa, ga o Bayi gerdassass Molake. 
JHN.4.47	Dai ssass et Grayisko, lesko Schawo nasswalo ssass andi Kapernaum. Godo schundass, hod o Del awel andai Judäa andi Galiläa gelass leste dai rudjindass les, hod de awel dele de judi leske Schawes de godo Merimasko nasswalo ssass. 
JHN.4.48	Jesus pendass leske: Gana dume tschi diken Ssigimo dai Tschudi, hat tschi badschan. O Grayisko rudjindass les dai pendass: 
JHN.4.49	Aw, Raiya, mek muro Schawo merel. 
JHN.4.50	Ale o Jesuska leske: Ja Khere, tscho Schawo trayi. O Gaidjo badschandass leske Worbenge dai gelass. 
JHN.4.51	Dai bo Drom reslass leske Foglon, godola andä leske o Hiro: Tscho Schawo trayi. 
JHN.4.52	Dai puschlass lestar, hod ssawo Tschasso ssass lesko Schawo mai feder. Ä Foglura pendä leske: Aradschi, bo eftato Schasso muklass les o Nasswalimo. 
JHN.4.53	Dai hadschardass o Datt, hod worta godo ssass o Schasso, gana Jesus pendassass leske: Tscho Schawo trayi. — Woï dai leske ingregi Jene badschandä ando Del. 
JHN.4.54	Godo ssass o awer Baiyo, sso o Jesuska gerdass, gana andai Judäa ga i Galiläa awilass.
JHN.5.1	Bala godo ssass et Baldo ä Jidowen, dai Jesuska gelass andi Jerusalem. 
JHN.5.2	Basche baschei Jerusalem, baschei Bakrengo Kaputa, ssass et Bayi; godo Bayi buschollass hebraïtzko Bethesda, bascha godo Bayi ssass bansch Ssobi. 
JHN.5.3	Ande godoy Ssobi ssass but Nasswale, Gorre, Bange dai awera. Godoy Nasswale leschinnas, mek o Bayi mischki pe. 
JHN.5.4	Uniwar gana lesko Zeito ssass, awilass et Andjelo dele dai mischkiyass o Bayi. Gon aduntschi anglunes bala Bayesko Mischgimo ande jallass, hat godo mindjar sastschollass, akar ssosko Nasswalimo ssass les. 
JHN.5.5	Ssass kote et Gaidjo, sso trantadaiochto Bersch ssass nasswalo. Gana o Jesuska les diklass, pendass leske: 
JHN.5.6	Games, hod de sastschos? 
JHN.5.7	O Nasswalo pendass leske: Raiya, nai ma Judori, gana o Bayi mischki pe de igrel ma ande. Dai mek me jaw ma, et awer angla ma gelass ande ando Bayi. 
JHN.5.8	O Jesuska pendass leske: Uschti opre, le tschi Dunha dai jatar. 
JHN.5.9	O Nasswalo ssastschilass mindjar, lass beski Dunha dai gelattar. Worta ä Jidowongo Gurko ssass. 
JHN.5.10	Ä Jidowi pendä ä Nasswaleske, sso ssastschilass: Adjes Gurko; nai slobodo tschi Dunha de igres! 
JHN.5.11	Ale woï lenge: Ei, godo sso man ssastschardass, pendass mange: Le tschi Dunha dai jatar. 
JHN.5.12	Dai puschlä lestar: Ei, goni godo, sso pendass tuke: Le tschi Dunha dai jatar? 
JHN.5.13	Godo sso ssastschilossass tschi janellass, hod voï gon ssass, ei o Jesuska tschoral gelosastar, gā but Nipo kote ssass. 
JHN.5.14	Bala godo reslass les o Jesuska andi Kangeri dai pendass leske: Akanik ssastschilan; na ger mai but akanik Bino, hod de na berel bre tu mai bari Newoya! O Gaidjo gelass ga ä Jidowura dai pendass lenge, 
JHN.5.15	hod o Jesuska ssass, sso les ssastschardass. 
JHN.5.16	Ga o Jesuska getzawo Baiyo Gurke gerdassass, rodenas les ä Jidowi, hod de murdaren les. 
JHN.5.17	Jesuska pendass lenge: Muro Datt mindig gerel, dai wi me gade geraw! 
JHN.5.18	Anda godo ä Jidowi birennas inke mai but hod de murdaren les, na ferri ga o Gurko baklass, hamen ga pendass, o Dēl ssi lesko Datt — anda godo gerdass pe Dewleske. 
JHN.5.19	Dai o Jesuska pendass lenge: Tschatschimassa, Tschatschimassa‐me penaw dumenge: O Schawo naschtig gerel gorkori kantschi, hamen godo gerel sso o Datt gerel, dai o Datt sso gerel wi woï godo gerel. 
JHN.5.20	Ei o Datt gamel ä Schawes dai ssigawel les ssa sso gerel, dai getzawe mai barä Baiyura ssigawla leske, hod dume ssa tschudina dume. 
JHN.5.21	Ei ssar o Datt ä Mulen ga uschtawel opre dai gerel le jiwinde, hat wi o Schawo godolen gerel jiwinde, gas woï gamel. 
JHN.5.22	Tschi schinel o Datt ba warikas Griessi, hamen i Griessi beske Schaweske dass. 
JHN.5.23	Hod ä Schawes de denn Batschiw ssar ä Dade sso denn Batschiw. Gon ä Schawes tschi del Batschiw, hat tschi ä Dades tschi del, sso ä Schawes bischadass. 
JHN.5.24	Gon mura Worbake badschal dai badschal godoleske, sso man bischadass, godoles o bi Merimasko Draiyo awla dai andi Griessi tschi awla. 
JHN.5.25	Tschatschimassa, Tschatschimassa, me penaw dumenge: Woï awel o Schasso dai wi ssi aba, hod ä Mule ssite schunen ä Dewlesko Glaso, dai ssa gon godo Glaso schunla, hat godo trayiya. 
JHN.5.26	Ssar ä Dades ssi o Draiyo ande les, hat gade dass ä Schawes o Draiyo hod wi ande les d’awel. 
JHN.5.27	Dai dass les i Soor, hod Griessi de chutilel, ga woï ssi o Manuschengo Schawo. 
JHN.5.28	Na tschudin dume. Ei o Schasso awel, hod ssa, sso andey Goborschowai schuna lesko Glaso. 
JHN.5.29	Dai sso mischtimo gerdä, hat godola uschtena opre bo Draiyo, hamen sso Nassulimo gerdä, godola opre uschtaïmo be Griessi. 
JHN.5.30	Naschtig geraw me gorkori mandar kantschi. Ssar me schunaw gade geraw i Griessi, dai muri Griessi Tschatschimoy; tschi rodaw me muro Gindo, hamen muro Dadesko, sso man bischadass. 
JHN.5.31	Bra ma gorkori Hiro de igro, hat godo Hiro nai Tschatschimoy. 
JHN.5.32	Et awer ssi, sso bra ma Hiro del; dai me janaw hod godo Hiro sso bra ma penel Tschatschimoy. 
JHN.5.33	Dume bischawennas ga o Johannes, dai o Johannes penellass Hiro ba Tschatschimoy. 
JHN.5.34	Me tschi law Hiro Manuschendar, hamen me getzawo penaw, hod dume echtime de awen. 
JHN.5.35	Woï ssass et pabardi dai rasoscho Memeli; dai dume gamennas et Semmo woyake de awen ande lesko Metscho. 
JHN.5.36	Muro Hiro mai baroy ssar ä Johannesko; ä Baiyura sso me geraw, denn Hiro bra ma, hod man muro Datt bischadass. 
JHN.5.37	Dai o Datt, sso man bischadass, pendass Hiro bra ma. Dume tschi lesko Glaso tschi tschundan, dai tschi leski Mesura tschi diklan. 
JHN.5.38	Dai leske Worbi tschi beschen ande dume; ei tschi badschan godo leske, gas woï bischadass. 
JHN.5.39	Roden ando Skirimo, ei dume gindin, ssi dumen o bi Meremasko Draiyo ande, dai woï ssi sso Hiro bra ma penel. 
JHN.5.40	Dai dume tschi gamen mande de awen, hod o Draiyo de gabin. 
JHN.5.41	Tschi law me Batschiw Manuschendar. 
JHN.5.42	Hamen me bindjaraw dumen, hod ä Dewlesko Gamimo tschi beschel ande dume. 
JHN.5.43	Me awilem ande mure Dadesko Anaw; dai dume tschi len ma dumende. Hamen et awer de awla ande besko Anaw, godoles lenna. 
JHN.5.44	Ssar schai badschan dume, ga len jek awrestar i Batschiw? Hamen ä Dewleski Batschiw tschi roden. 
JHN.5.45	De na gindin, hod ga muro Datt nassul Hiro bra dume peno; ssi aba jek, sso dumen ande biria, godoy a Moses. 
JHN.5.46	Ei, gana ä Moseske badschan, hat badschan wi mange, ei bra ma worbindass. 
JHN.5.47	Hamen leske Skirimange gana tschi badschan, hat mure Worbenge ssar badschanna?
JHN.6.1	Bala godo dradastar o Jesuska perdal i Dunera andet Foro Tiberias andi Galiläa. 
JHN.6.2	Dai but Nipo jallass bala les, ga ä Baiyura diklessas, sso ä Nasswalenge gerlass. 
JHN.6.3	O Jesuska gelass b’et Plei dai beschlass dele beske Ssogalowonza. 
JHN.6.4	I Batradji, ä Jidowongo Inepo nass dur. 
JHN.6.5	Dai wastass o Dēl beske Jaka dai diklass ga but Nipo awel. Ale woï ä Philippuseske: Ga lassa lenge Marno hod de chan. 
JHN.6.6	Godo puschellass o Jesuska lestar dehayinno, ferri de sumawel les. 
JHN.6.7	Ale o Philippus: Ei de ginassa schelle dai starwardesche Markongo, hat ferri b’at Falato ssako gabiya. 
JHN.6.8	Et awer Ssogalowo, Andreas, ä Petrusosko Pral pendass leske: 
JHN.6.9	Ssi kote et Rakloro dai ssi les bansch Marne dai duy Masche — de ssoi godo ande getschi Nipos? 
JHN.6.10	O Jesuska pendass: Geren, hod o Nipo dele de beschen. Bai Maar, sso kote ssass, beschlä bansch esera Jene. 
JHN.6.11	O Jesuska lass ä Marne, Najis ardass, paglass le, dai dass le ga ä Ssogalowura, hod de ulawen godolenge, sso kudessass pe, dai gade w’ä Maschenza, getschi gamlä. 
JHN.6.12	Gana ssa schalilä, pendass beske Ssogalowonge: Roden ä Burschuga ketane, hod de na djurin bre le. 
JHN.6.13	Dai rodinä ä Burschuga ketane, dai ssass ä Burschuga deschuduy bare Koschara. 
JHN.6.14	Gana o but Nipo godi Tschuda diklassass, pendä: Worta gadoi o Dudoscho, sso a Skirimo penel bra les. 
JHN.6.15	Gana o Jesuska hadschardass, hod ä Gaidje biren de chutilen les, hod Graiyeske de schun les, gelottar gorkori b’et Plei. 
JHN.6.16	Peradscha gelä ä Ssogalowura dele garing o Dengeri. 
JHN.6.17	Dai gelä and’et Gala de draden garing i Kapernaum. Dista tunariko ssass, dai o Jesuska nass lenssa. 
JHN.6.18	Dai i Dunero wastass pe etta bara Balwalattar. 
JHN.6.19	Ssar bai Dunero dradenas, diklä ä Jesusses dai darailä na zerra. 
JHN.6.20	Ale woï lenge: Me ssim, na daran! 
JHN.6.21	Dai linnä les andi Gala dai dradinä bo Bardo. 
JHN.6.22	O awer Djes diklä ä Gaidje godi Gala, sso ä Ssogalowura bi ä Dewlesko dradinässastar. 
JHN.6.23	Wi awera Gali andai Tiberias awilässas bascha godo Tann, ga o Marno chalessas andai Dewlesko Najissarimo. 
JHN.6.24	Gana ä Gaidje diklä, hod tschi ä Ssogalowura dai tschi o Jesuska nai kote, gelä andä Gompura hod de roden les. 
JHN.6.25	Dai raklä les perdal i Dunera dai pendä leske: Katar awilan, Raiya? 
JHN.6.26	Ale o Del lenge: Me penaw dumenge, na ande ma rodan ma, hamen anda Marno, sso dem dume de chan. 
JHN.6.27	Na roden getzawi Chabe, sso natschol, hamen getzawo, sso aschel mindig, sso dela dume ä Manuschengo Schawo, de anda godo o Del aschilass lascho. 
JHN.6.28	Ale won leske: Ei sso gerassa, hod ä Baiyura de geras, sso o Del mangel? 
JHN.6.29	Ale o Jesuska lenge: Godoi ä Dewlesko Baiyo, hod de badschan ande godo, sso voï bischadass. 
JHN.6.30	Ale won leske: Ei, ssosko Baiyo wai Tschuda geres, hod de badschas tuke? 
JHN.6.31	Amaro Nemsetto andi Pusta chalä Manna, ssar ando Skirimo sso dordjol: Woï dass le anda Tscheri Marno. 
JHN.6.32	Jesus pendass lenge: Tschatschimassa, Tschatschimassa, me penaw dumenge: O Mose tschi dass dumen o Marno anda Tscheri, hamen muro Datt del dume o tschatscho Marno. 
JHN.6.33	Godoy ä Dewlesko Marno, sso anda Tscheri awel, sso ä Manuschen del Draiyo. 
JHN.6.34	Aduntschi pendä leske: Raiya, da me getzawo Marno. 
JHN.6.35	Jesuska pendass lenge: Me ssim o Marno ä Draiyosko. Gon mande awel, godo tschi bokaiwella; dai gon ande ma badschall, hat godo schoha tschi truschaiwel. 
JHN.6.36	De me pendem dumenge; hod dume man diklan, deissa tschi badschan. 
JHN.6.37	Ssa sso man muro Datt del, godo mande awel, hat godoles tschi schudo awri. 
JHN.6.38	Ei me tsch’awilem dele anda Tscheri, hod muro Gindo de geraw, hamen mure Dadesko. 
JHN.6.39	Godoy o Gindo mure Dadesko, sso man bischadass, hod de na chassaraw, sso man dass, hamen opre de uschtawaw, gana awo. 
JHN.6.40	Dai godoy mure Dadesko Gindo, sso man bischadass, hod gon ä Schawes dikel dai badschall ande les, ande godoy o eregescho Draiyo, dai me uschtawo les opre o mai derno Djes. 
JHN.6.41	Ä Jidowura cholailä ga voï pendass: Me ssim o Marno sso anda Tscheri awilass. 
JHN.6.42	Dai pendä; Nai gado ä Josephesko Schawo, godolesko Datt dai Deý ame bindjaras? Ssar penel, ho woï ssi o Marno, sso anda Tscheri awilass? 
JHN.6.43	O Del pendass lenge: Na griesasinen! 
JHN.6.44	Naschtig awel konig mande, de na tschak o Del mukellass, dai me uschtawo les opre o mai derno Djes. 
JHN.6.45	Andey Dudoschonenge Skirimo dordjol: Ssa ä Dewlestar awna ssidjarde, gon godo ä Dadestar hadscharla, hat godo mande awla. 
JHN.6.46	Konig tschi diklass ä Dades, ferri godo jek, sso ä Dadestar awilass, godo diklass les. 
JHN.6.47	Tschatschimassa, Tschatschimassa, me penaw dumenge: Gon ande ma badschall, hat godo schoha tschi merla. 
JHN.6.48	Me ssim o Marno ä Draiyesko. 
JHN.6.49	Dumare Nemsettura andi Pusta Manna chalä, deissa mulä. 
JHN.6.50	Gadoy o Marno, sso anda Tscheri awel. Gon chall anda les, hat godo tschi merel. 
JHN.6.51	Me ssim o jiwindo Marno anda Tscheri. Gon anda gado Marno chala, hat godo trayiya erekre. Dai godo Marno, sso me daw, ssi muro Maass, sso andey Drayo a Lumako do. 
JHN.6.52	Ä Jidowura channas pe dai penennas: Ssar del amenge gado besko Maass de chas? 
JHN.6.53	O Del pendass lenge: Tschatschimassa, Tschatschimassa, me penaw dumenge: De na channa ä Manuschengo Schaweko Maass, dai de na penna lesko Ratt, hat tsch’awla Draiyo ande dume. 
JHN.6.54	Gon muro Maass chal dai muro Ratt pel, hat godoles o eregescho Draiyo, dai me opre uschtawo les o mai derno Djes. 
JHN.6.55	Ei muro Maass ssi o lascho Chabe, dai muro Ratt ssi o lascho Piyimo. 
JHN.6.56	Gon muro Maass chal dai muro Ratt pel, hat ande godo me aschaw dai woï ande ma. 
JHN.6.57	Ssar man bischadass o jiwindo Datt dai me anda muro Datt trayiy, hat wi godo trayiya, gon man chala. 
JHN.6.58	Gadoy o Marno sso anda Tscheri awilass. Na ssar dumare Dada, sso chalä i Manna dai muli. Gon anda gado Marno chala, godo trayiya eregeschen. 
JHN.6.59	Godo ssidjarlass andi Schkola ando Kapernaum. 
JHN.6.60	But Jene ande leske Ssogalowura cholailä dai pendä: Gadi etssemo surali Worbei, gon schai schunel la? 
JHN.6.61	Ssar o Del beste andral hadschardass, hod leske Ssogalowura cholailä, pendass lenge: Cholardas dumen muri Worba? 
JHN.6.62	Ei aduntschi ssar awella de dikna man opre de uraw katar awilem? 
JHN.6.63	O sswunto Odji, sso jiwindo gerel — o Maass tschi gerel kantschi. Ä Worbi, sso me penaw, godola o jiwindo Haschlo dai Draiyo. 
JHN.6.64	De ssi ande dume but Jene, ssawe tschi badschan. 
JHN.6.65	Anda godo pendem dumenge: Konig naschtig awel mande, hat de na muro Datt del godo Gindo ande les. 
JHN.6.66	Anda godo Worbi, but Jene anda leske Ssogalowura gelettar lestar. 
JHN.6.67	Ale o Del ä Deschuduyenge: wi dume gamen de jantar? 
JHN.6.68	Dai: pendass leske o Petrus! Raiya, ga de jas? Ei tute ä Worbi ba jiwindo Draiyo. 
JHN.6.69	Dai ame badschandam dai wi hadschardam, hod tu ssan o Christus, o Schawo ä jiwinde Dewlesko. 
JHN.6.70	O Jesuska pendass lenge: Tschi rodem me dumen Deschuduyen awri? deissa jek anda dume et Benk ssi! 
JHN.6.71	Woï ba Judas, lä Simonosko Schawo anda Karioth worbiyass, ga janellass hod awri biria les bala godo.
JHN.7.1	Bala godo pirellass o Jesuska andi Galiläa, tschi gamellass andi Judäa de aschel, ga ä Jidowi birennas de murdaren les. 
JHN.7.2	Ä Jidowongo Baldo, a batrangi Budewi, baschollass. 
JHN.7.3	Ale ä leske Pral: Ei, ja andi Judäa, hod wi kote tschä Ssogalowura de diken tschä Tschudi, sso janes. 
JHN.7.4	Ei, konig tschi gerel tschordanes, hamen gade hod ssako schai dikel sso gerel. Ger tschä Tschudi angla i Luma. 
JHN.7.5	Ei tschi leske Pral tschi badschanas leske. 
JHN.7.6	O Jesuska pendass lenge: Muro Zeito tsch’awilass inke, hamen dumare Zeitossa schai geren sso gamen. 
JHN.7.7	I Luma nai bre dume cholariko, de bre ma cholariko ssi, ga lako Hamischago penaw awri. 
JHN.7.8	Jan dume be gado Baldo, me tschi jaw inke. 
JHN.7.9	Gana godo pendass lenge, aschilass andi Galiläa. 
JHN.7.10	De ssar leske Pral gelä bo Baldo, hat wi woï gelass, ferri tschoral. 
JHN.7.11	Bo Baldo rodennas les ä Jidowa dai penennas: Galo? 
JHN.7.12	O Nipo na zerra worbinas bra les dai penennas: voï sswunto ssi. Awera penennas: Nitschi, ä Nipos dillavel. 
JHN.7.13	Andei Jidowi tschi dromanass konig surales de worbin bra les. 
JHN.7.14	Ssar o Baldo jallass, gelass o Jesuska andi Kangeri dai ssidjarlass. 
JHN.7.15	Ä Jidowi tschudinas pe dai penennas: Ei, ssar janel gado o Skirimo, gana o Skirimo tschi ssidjilass? 
JHN.7.16	O Jesuska pendass lenge: Nai muro gado Ssidjarimo, hamen godolesko, gon man bischadass. 
JHN.7.17	Gon lesko Gindo gamel de gerel, hat godo hadscharla, hod godo Ssidjarimo nai ä Dewlestar, wai hod me bra ma worbinaw. 
JHN.7.18	Gon bra pe worbi, hat godo batschiwalo gerel pe. Hamen gon rodel i Batschiw godoleski gon bischadassass les, godo tschatschoi dai nai ande les Hamischago. 
JHN.7.19	Tschi dass dumen o Mose o Skirimo? dai konig dela dume tschi gerel les. Ssostar biren man de murdaren? 
JHN.7.20	Ale o Nipo: O Benk ssi ande tu; gon birel tut de murdarel? 
JHN.7.21	Ale o Jesuska lenge: Ferri jek Baiyo gerdem, deissa ssa tschudisseilan. 
JHN.7.22	O Mose dass dume o Skirimo, de na ä Mosestar ssass godo, hamen amarä puro Nemsedostar dai dume schinen ä Manusches Ssawatonä. 
JHN.7.23	Gana et Manusch schinawel pe Gurkä, hod de na padjol ä Mosesko Skirimo, cholaiwen dume bre ma, hod ä intregonä Manusches ssastschardem Gurkä. 
JHN.7.24	Na schinen mindja i Griessi, hamen diken mai inti ssar ssass o Bayo. 
JHN.7.25	But Jene anda Jerusalem sso ssass, penennas: Nai gado, sso biren de murdaren? 
JHN.7.26	Dai akanik slobodo worbi, deissa tschi geren leske kantschi. Bindjardä akanik amarä Anglunä, hod voï o Del? 
JHN.7.27	Ei, ame janas gado katar awilass, de o Christus de awla, katar gado awla, godo konig tschi janella. 
JHN.7.28	O Jesuska zibindass andi Kangeri: Jo! dume man bindjaren, dai wi janen katar awilem; de mandar gorkori tsch’awilem, hamen man bischadass et tschatscho Tschatschimasko, gas dume tschi bindjaren. 
JHN.7.29	Me bindjaraw les; ei me lestar ssim, dai woï man bischadass. Aduntschi birennas de chutilen les, 
JHN.7.30	de ga lesko Tschasso tsch’awilossass, hat tschi birindä de chutilen les. 
JHN.7.31	But Jene anda Nipo badschanas ande les dai penennas: O Christus de awella, mai but Laschimo dai Tschuda gerla ssar gado gerel? 
JHN.7.32	Gana ä Raschaiya godo schundä, hod o Nipo bra les worbiyass gade, ä Raschaiya dai ä barä Raschaiya bischadä Foglon hod de chutilen les. 
JHN.7.33	Dai pendass lenge o Jesuska: Tschi aschaw aba but dumende dai jawtar godoleste gon man bischadass. 
JHN.7.34	Dume rodenna man, de tschi rakna man, ga me ssim kod dume naschtig awen. 
JHN.7.35	Ale ä Jidowi jek awreske: Ei, ga jal gado ga penel hod ame les tschi rakassa. Gamel de jal ga ä repsime Jidowi ssawä dela Griechura dradinas, hod ä Griechon de ssidjarel? 
JHN.7.36	Ssoski Worbey godi, ga penel: Rodenna ma de tschi rakenna man, dai me ga ssim, hod de naschtig awen. 
JHN.7.37	Ssar o Baldo natschollass dai mai furtschawoi ssass, zibindass o Jesuska: Gon truschaiwel, godo mande de awel de pel. 
JHN.7.38	Gon ande ma badschal, ssar o Skirimo sso penel, hat ba godolesko Maass o jiwindo Bayi folli. 
JHN.7.39	O Jesuska aduntschi a sswuntona Odjatar worbiyass, ssawä les gabina, sso ande les badschanna. Godo nass inke kote: o Jesuska nass inke tscheresko. 
JHN.7.40	But Jene anda Nipo, sso godo schundä, pendä: worta gadoy o Dudoscho. 
JHN.7.41	Awera penennas: Gadoy o Christus. Bale awera: Ei andey Galiläa awla o Christus? 
JHN.7.42	Tschi penel o Skirimo andey Dawitesko Nemseto dai anda Gaw Bethlehem, ga o David ssass, drobuyass o Christus awel? 
JHN.7.43	Dai kate ssass Choli dela Nipo bra les. 
JHN.7.44	Sso birennas les de chutilen, de konig tschi schudass o Wast bre les. 
JHN.7.45	Ä Foglura awilä bale palpale ga lenge Rai, dai godola pendä lenge: Ssostar tschi andan les? 
JHN.7.46	Ä Foglura pendä: Schoha tschi worbindass Manusch gade ssar gado. 
JHN.7.47	Dai pendä lenge ä Raschaiya: Hat wie dumen beske Worbassa chalass? 
JHN.7.48	Amen, ä Anglunen dai ä Raschaiyan tschi birindass de chal. 
JHN.7.49	De chal ä Nipos ga tschi janen o Skirimo, Gerimo lenge gerdo. 
JHN.7.50	O Nikodemus sso Peradscha awilassass ga Jesus pendass lenge: Schinel a Skirimo i Griessi b’at Manusch, mek tschundel les dai de hadschardal sso gerdass? 
JHN.7.51	Won pendä: Ssan wi tu et Galiläer? Rode dai dik, andey Galiläa tsch’awel et Dudoscho. 
JHN.7.52	Aduntschi geletar Khere.
JHN.8.1	Jesuska gelass bo Plei, ssawo buschollass Ulayesko Plei. 
JHN.8.2	Heinalba awilass bale andi Kangeri, dai na zerra Nipo awilas ga les, dai voï beschlass dele dai ssidjarlass le. 
JHN.8.3	Godola sso o Skirimo jannenas dai ä Raschaiya ande leste andä etta Gaïdja, sso bascha besko Rom gamlassass dai schudä la maschgaral. 
JHN.8.4	Dai pendä ä Jesuseske: Meisterinna, aduntschi raklam la ssar korwiyass. 
JHN.8.5	O Mose pendass amenge ando Skirimo, getzawa Barenza de murdaras — tu sso penes? 
JHN.8.6	Godole Worbenssa ferri birennas ä Jesuses de sumawen, hod Garfin de roden. De o Jesuska bandjardass pe dele dai skirindass ä Nayessa bä Puw. 
JHN.8.7	Ssar mindig won les awri puschennas, wastass pe woï opre dai pendass lenge: Gas nai anda dumen Bino, hat godo de schudel o angluno Baar bre la. 
JHN.8.8	Dai bandjilass bale dele dai skiriyass. 
JHN.8.9	Gana godo schundä, gelattar ssa, jek bala jek awres, katar mai puro ji ga mai tschorro; dai o Jesuska aschilass kote gorkori a Gaïdjassa bo Tann. 
JHN.8.10	O Jesuska wastass pe opre, diklass ferri a Gaïdja dai puschlass: Schuwle, ga aschilä, sso birindä tu ande? tschi schindass awri tschi Griessi konig? 
JHN.8.11	Woï hamen pendass: Raiya, konig. Jesuska hamen pendass: No, tschi me tschi schino tschi Griessi awri. Jatar dai na binosin mai but. 
JHN.8.12	O Jesuska bale worbindass lenssa dai pendass: Me ssim o Udut a Lumaki; gon bala ma awla, hat godo tschi jalla ando Tunariko, hamen awla les o Udut ä Draiyesko. 
JHN.8.13	Ale ä Raschaiya leske: Tu bra tu penes Hiro; tschiro Hiro nai Tschatschimo. 
JHN.8.14	De me bra ma Hiro de penos, hat muro Hiro Tschatschimoi, ga me janaw katar awilem, dai wi ga jo. Dume katar me awilem dai katar me jaw tschi janen. 
JHN.8.15	Dume bala Maass schinen Griessi, me tschi griessasinaw konigas. 
JHN.8.16	De me de chutilaw Griessi, hat muri Griessi Tschatschimoi; ei tschi ssim me gorkori, hamen me dai o Datt, sso man bischadass. 
JHN.8.17	Dai wi ande dumaro Skirimo ande dordjol, hod duyen Manuschenge Ssolach Tschatschimoi. 
JHN.8.18	Me ssim, sso Hiro anaw bra ma; dai o Datt sso man bischadass, wi godo Hiro anel bra ma. 
JHN.8.19	Ale won leske: Ei, galo tscho Datt? Jesuska pendass lenge: Dume tschi bindjaren tschi man tschi mure Dades. Man de bindjarna dume, hat wi — mure Dades bindjarna. 
JHN.8.20	Godoy Worbi o Jesuska kote penellass, ga i Kasta ssass, sso ä Lowe schon ande; tschi ssosko Manusch tschi drobundass de chutilel les, ga lesko Tschasso tsch’awilassass inke. 
JHN.8.21	Dai pendass lenge o Jesuska bale: Me jawtar, dai dume man rodenna dai merna ande dumare Binura. 
JHN.8.22	Ale ä Jidowi: Birel de murdarel pe ga penel getzawi Worbi? 
JHN.8.23	Dai woï pendass lenge: Dume delune ssan, hamen me opruno ssim. Dume ba gadi Luma ssan, me tschi ssim ba gadi Luma. 
JHN.8.24	Dai de na badschana hod me ssim, hat ande dumare Binura merenna. Dai de na badschana hod me ssim, hat ande dumare Binura merenna. 
JHN.8.25	Dai pendä leske: Ei, gon ssan tu? Ale won o Jesuska: Anglunes me ssim godo, sso gadei Worbi penel dumenge. 
JHN.8.26	But Hiro ssite penaw dai de griessinaw bra dume. De godo, gon man bischadass, Tschatschoi — dai sso me sso bra les tschundem, godo worbinaw angla Luma. 
JHN.8.27	Won tschi hadschardä hod ba besko Datt worbi. 
JHN.8.28	Dai woï pendass lenge: De barassa ä Manuschenge Schawes, hat aduntschi hadscharna, hod me ssim, dai gorkori kantschi tschi geraw, hamen ssar man muro Datt ssidjardass, gade worbinaw. 
JHN.8.29	Dai gon man bischadass, hat godo mantzei. Tschi mukel man o Datt gorkori ga mindig lesko Gindo geraw. 
JHN.8.30	Ga gade worbiyass, badschanas but Jene ande les. 
JHN.8.31	Godolenge pendass o Jesuska, ä Jidowonge, sso ande les badschanas: De aschna ande mure Worbi, hat mure tschatsche Ssogalowura awna. 
JHN.8.32	Dai bindjarna o Tschatschimo, dai o Tschatschimo gerla dumen slobodi. 
JHN.8.33	Dai pendä leske: Ei, ame o Nipo ssam ä Abrahamesko dai ssam anda godo slobodi dai tschi ssam konigaske Foglura, ssar hat tschi penes tu: Slobodi d’awen. 
JHN.8.34	O Jesuska pendass lenge: Tschatschimassa, Tschatschimassa, me penaw dumenge: Gon Bino gerel, hat ä Binengo Walettoy. 
JHN.8.35	O Waletto tschi aschel mindig Khere, de o Schawo aschel. 
JHN.8.36	Gana o Schawo slobodiy dume, hat aduntschi tschatsche sloboda ssan. 
JHN.8.37	Me janaw, hod dume a Abrahamesko Nipo ssan; de ga mure Worbi tschi detzin dumenge, anda godo biren de murdaren ma. 
JHN.8.38	Me worbinaw, sso mure Dadesdar schundem; no, hat geren dume godo, sso dumare Dadesdar schundan. 
JHN.8.39	Won pendä leske: O Abraham ssass amaro Datt. Ale lengo o Jesuska: De awennas leske Schawe, hat gerennas leske Baiyura. 
JHN.8.40	Man biren de murdaren, ga o Tschatschimo penaw, sso ä Dewlestar schundem. Tschi gerlass o Abraham godo. 
JHN.8.41	Hamen dume dumare Dadeske Baiyura geren. Won pendä leske: Ame tschi gerdjilam bi Dadesko, amen ssi et Datt, o Del. 
JHN.8.42	Jesuska pendass lenge: De awellass o Del dumaro Datt, hat man gamennas, ei me lestar awilem, ei tschi ssim me mandar, hamen woï bischadass ma. 
JHN.8.43	Ei, ssostar tschi hadscharen muri Schip? Ga naschtig schunen mure Worbi. 
JHN.8.44	Dume ssan ä Dadestar, ä Bengestar, dai bala dumare Dadeski Voya biren de geren. Godo et Mörderi ssass mindig; dai tschi birindass ande Tschatschimo de aschel. 
JHN.8.45	De o Tschatschimo nai ande les. De mange ga o Tschatschimo penaw, tschi badschan. 
JHN.8.46	Ssawo anda dume biri de penel, hod ä Bino gerdem? Ssostar tschi badschan mure Tschatschimaske? 
JHN.8.47	Gon katar o Del i, hat godo schunel ä Dewleske Worbi; de dume, ga tschi ssan katar o Del, hat naschtig schunen. 
JHN.8.48	Ä Jidowi pendä leske: No, tschi penas mischto, hod et Samariter ssan dai ssi tu o Benk? 
JHN.8.49	Ale o Jesuska: Nai man Benk, hamen me mure Dades Batschiw geraw, dai dume tschi geren Batschiw mange. 
JHN.8.50	Me tschi rodaw muri Batschiw; de et awer rodel la dai wi Griessi schinel. 
JHN.8.51	Tschatschimassa, Tschatschimassa, gon muri Worba ikel, godo ä Mermas schoha tschi dikla. 
JHN.8.52	Ale ä Jidowi leske: No, akanik diklam, hod o Benk ande tu; ei o Abraham dai ä Dudoscha deissa mulä; dai tu penes: Ssar warikon muri Worba chutilel, godo schoha ä Merimas tschi dikla. 
JHN.8.53	No, tu mai baro ssan ssar ä Dudoscha dai ssar amaro Datt, o Abraham, ga mulä? Sso geres tu anda tu? 
JHN.8.54	O Jesuska pendass: Me tschi ascharaw ma; muri Batschiw man muro Datt del, sso dume worbin hod dumaro Del. 
JHN.8.55	Dume tschi bindjaren les, de me bindjaraw les; dai de penos hod tschi bindjaraw les, hat aduntschi chochawos ssar dume, ga me bindjaraw les dai chutilaw leske Worba. 
JHN.8.56	O Abraham, dumaro Datt bukuriyass pe ga schai dikla muro Djes. Dai woï diklass les dai wi bukurindass pe. 
JHN.8.57	Ä Jidowi pendä leske: Ei, tschi ssan tschi bansch wardeschengo dai diklan ä Abrahames? 
JHN.8.58	O Jesuska pendass lenge: Tschatschimassa, Tschatschimassa, me penaw dumenge: Mek o Abraham ssass, hat me dolmut ssimas. 
JHN.8.59	Dai wastinä Baar, hod de murdaren les, de o Jesuska garadjilo dai gelottar andey Kangeri awri maschgaral anda le.
JHN.9.1	Ssar o Jesuska jallass, diklass ette Gorres, sso gorro gerdjilossass. 
JHN.9.2	Dai leske Ssogalowura puschlä lestar: Raiya, woï wai lesko Datt dai Deý binosindas ga gorro gerdjilass? 
JHN.9.3	Ale o Jesuska: Tschi woï, tschi lesko Datt wai Deý tschi gerdä Binura, hamen ä Dewleske Baiyura de didschon bre les. 
JHN.9.4	Me ssite geraw godoleske Baiyura, gon man bischadass mek ssi o Djes — dai awel i gali Rat, ga naschtig gerel konig kantschi. 
JHN.9.5	Ga me ssim andi Luma, hat ssim a Lumako Udut. 
JHN.9.6	Gana godo pendass, schungardass bä Puw gerdass et Scheito dai godo maklass bä Gorreske Yaka. 
JHN.9.7	Dai pendass leske: Ja ga o Rebniko Siloah, godo buschol „bischado“, tow tu kote. Dai gelass kote, todass pe dai gana palpale awilass shai dikellass. 
JHN.9.8	Ä Gaïdje, sso anglunes diklessas les, hod et Gulduschi ssass, penennas: Nai godo o gorro Gulduschi, sso beschellass dai mangellass? 
JHN.9.9	Uni penennas: Woï ji, awera bale: Nai, woï mesipe. Woï pendass: Me ssim. 
JHN.9.10	Dai puschlä lestar: Ei, ssar schai dikes? 
JHN.9.11	Woï pendass lenge: O Manusch, sso Jesuska buschol, gerdass et Scheito, maklass mure Jaka dai pendass, de jaw ga o Rebniko Siloah dai de towaw ma. Me gelem dai todem ma dai diklem mindjar. 
JHN.9.12	Dai puschlä lestar: Ei, galo? Woï pendass: Me tschi janaw. 
JHN.9.13	Dai igerdä ä Gorres, sso ssass anglei Raschaiya. 
JHN.9.14	(Gana o Del gerdass et Scheito dai ssastschardassass ä Gorreske Yaka, worta Gurko ssass.) 
JHN.9.15	Wi ä Raschaiya bai Griessi puschlä lestar, hod ssar ssastschardass les. O Gorro pendass: Et Scheito woï schudass be mure Yaka, dai me todem ma dai akanik shai dikaw. 
JHN.9.16	Jek wai duy Raschaiya penennas: Nai gado katar o Del, ai tschi igerdass o Gurko. Awera penennas: Ei, wi et binescho Manusch schai gerel getzawi Baiyura? Dai ssass dela le et Choli. 
JHN.9.17	Dai bale puschlä ä Gorrestar: Ei tu, sso penes bra les, hod puterdal tschä Jaka? 
JHN.9.18	Woï pendass: Me? Et Dudoscho. Ä Jidowi tschi badschanas hod gorroy ssass, mek tschi zibindä ä Dades dai a Deya, godolestar sso bale dikellass: 
JHN.9.19	Gadoy dumaro Tschawo, sso gorro awilass bai Luma? Ssar gerdjilass hod de schai dikel? 
JHN.9.20	Ale won: Ame janas hod gadoy amaro Tschawo, sso gorro gerdjilass. 
JHN.9.21	De ssar besko Udut gabindass, godo tschi janas wai gon leske Yaka puterdass opre. Ei, puschen lestar, dosta puroy. 
JHN.9.22	Godola Worbi Daratte penennas ä Jidowondar, ga ä Jidowi awri gerdassas pe, hod godoles, sso les Dewleske igrenass, andi Fama de schon. 
JHN.9.23	Anda godo penennas, hod dosta puroy. 
JHN.9.24	Dai zibindä bo duto godoles, sso gorro ssass dai pendä leske: Pen o Tschatschimo, janas ame, hod godo Manusch binoschoy. 
JHN.9.25	Ale woï: Wai ssi binoscho wai na, godo me tschi janaw; hamen godo janaw ga gorro ssimas dai akanik schai dikaw. 
JHN.9.26	Ale won leske: Ei, ssar gerdass godo? 
JHN.9.27	Ssar puterdal tschire Yaka? Ale woï lenge: Ei, pendem aba jekwar, dai dume tschi schundan? Wai gamen leske Ssogalowura de gerdjon? 
JHN.9.28	Dai gesdindä de kuschen les: Tu ssan lesko Ssogalowo, ame ä Moseske ssam. 
JHN.9.29	Ame janas, hod o Del ä Mosessessa ga worbindass; de gado katar ssi, godo tschi janas. 
JHN.9.30	Ale woï lenge: Me tschudi ma, ga mure Jaka puterdass, deissa dume tschi bindjaren les. 
JHN.9.31	Ame janas, hod o Del ä Bineschonen tschi schunel, amen gon ä Dewlestar daral dai lesko Gindo gerel, godoles schunel. 
JHN.9.32	Andi intrego Luma tschi schunjilass inke, hod warikon ette Gorreske sso gade gerdjilass, leske Yaka de puterdo. 
JHN.9.33	De na gado ä Dewlestar ssass, hat tschi birindo de gerel. 
JHN.9.34	Ale won leske: Ei tu andey Binura gerdjilan dai amen ssidjares? Dai schudinä les awri. 
JHN.9.35	O Jesuska schundass ba godo Baiyo ga awri schudinä les, dai ssar woï raklass les, puschlass lestar: Badschas tu andey Dewlesko Schawo? 
JHN.9.36	Ale woï: Raiya, ssawoy? hod de badschaw bre les. 
JHN.9.37	Ale o Jesuska leske: Tu diklan les; dai godoy, sso tussa worbi. 
JHN.9.38	Woï pendass: Raiya, me badschaw. Dai belass be Tschangen dai rudjindass bo Jesuska. 
JHN.9.39	Ale o Jesuska: Me awilem Griessi de chutilaw be gadi Luma, hod ssawä tschi diken de schai diken dai ssawä diken de gorreiwen. 
JHN.9.40	But andai Raschaiya schundä godo dai pendä: Ei, w’ame gorre ssam? 
JHN.9.41	Ale o Jesuska lenge: D’awennas gorre, hat tsch’awnas dumen Binura; de ga penen, hod schai diken, hat aschel dumen Binura.
JHN.10.1	Tschatschimassa, Tschatschimassa, me penaw dumenge: Gon tschi jal ba Wudar ande Bakrengo Stalowo, hamen awre Tanne ande uschtawel, godo et Tschor dai et Murdarimasko ssi. 
JHN.10.2	De gon ba Wudar ande jal, godo et Bakrari ä Bakrengo. 
JHN.10.3	Godoleske putrel o Kapuschi dai ä Bakre schunen lesko Glaso; woï zibiy ä Bakren be lenge Anawa dai igrel le awri. 
JHN.10.4	Dai gana awri muklass le, hat jal angla le, dai ä Bakre jan bala les balal; ga lesko Glaso bindjaren. 
JHN.10.5	Gas tschi bindjaren, hat bala godo tschi jan, de naschen anglal les, ga lesko Glaso tschi bindjaren. 
JHN.10.6	Godo o Jesuska pendass lenge, de won tschi hadschardä leske Worbi. 
JHN.10.7	Ale o Jesuska lenge: Tschatschimassa, Tschatschimassa, me penaw dumenge: Me ssim o Wudar ga ä Bakre. 
JHN.10.8	Ssa sso angla ma awilässas, godola ssa Tschor dai Mörderi ssass, de ä Bakre tschi badschandä lenge. 
JHN.10.9	Me ssim o Wudar; gon anda ma jala ande, godo bachtalo awla dai jalla awri dai ande dai i seleno Maar rakla. 
JHN.10.10	Et Tschor awel ferri de tschorel, de dassawel dai de murdarel. 
JHN.10.11	Me awilem, hod wi Draiyo de daw le dai wi ande awres perdo. 
JHN.10.12	Me ssim o lascho Bakrari, me muro Draiyo mukaw anda mure Bakre. De gaske ä Bakre nai, hat godo nascheltar angla Ruw; dai o Ruw awel dai chal andey Bakre. 
JHN.10.13	De o Foglo nascheltar; dai tschi lel aminti bre le. 
JHN.10.14	Me ssim o lascho Bakrari dai bindjaraw mure Jenen dai man mure Jene bindjaren. 
JHN.10.15	Ssar man muro Datt bindjarel dai me les bindjaraw. Dai me mukaw muro Draiyo anda mure Bakre. 
JHN.10.16	Man ssi wi awera Bakre — nai godola anda godo Stallowo — wi godolen ssite anaw, muro Glaso schuna, dai awla et Fooga dai et Bakrari. 
JHN.10.17	Dai muro Datt gamel ma, ga muro Draiyo mukaw, de bale law les. 
JHN.10.18	Konig tschi lel les mandar, hamen me gorkori mukaw les. Man ssi godi Soor, hod de mukaw les dai de law les. Godoy Ssidjarimo man muro Datt dass. 
JHN.10.19	Deley Jidowi ba gadey Worbi bale Choli ssass. 
JHN.10.20	But Jene penennas: O Benk ssi lesko, dillo ssi, ssostar schunen bre les? 
JHN.10.21	Awera Jene penennas: Naschtig penel et Dillo getzawe Worbi; naschtig putrel o Benk ä Gorrenge Yaka. 
JHN.10.22	Jiwende ssass andi Jerusalem et Butschowo. 
JHN.10.23	Dai o Del pirellass andi Kangeri, andi Ssoba, sso o Salomo geradassass. 
JHN.10.24	Ä Jidowi grujindä les ande dai pendä leske: Getschi chutiles inke amari Odji opre? De ssan tu o Christus, pen hat amenge godo worta awri. 
JHN.10.25	O Jesuska pendass lenge: Me pendem dumenge, de dume tschi badschan. Ä Baiyura, sso me ande mure Dadesko Anaw geraw, Hiro den bra ma. 
JHN.10.26	De dume godo tschi badschan; ga tschi ssan anda mure Bakre, anda godo tschi badschan. 
JHN.10.27	Ei mure Bakre schunen muro Glaso, dai me bindjaraw le, dai won bala ma awen. 
JHN.10.28	Dai me daw le o eregescho Draiyo; dai schoha won tschi chasseiwena, dai konig tschi gabiya le anda muro wast. 
JHN.10.29	O Datt, sso mange dass le, mai baroy ssi a garkon; dai konig tschi biriy anda mure Dadesko Wast de gabiy le. 
JHN.10.30	Me dai muro Datt jek ssam. Ä Jidowi wasdinä Baar, hod de murdaren les. 
JHN.10.31	O Jesuska pendass lenge: 
JHN.10.32	But Laschimo ssigadem dumenge muri Dadestar, anda ssawo Laschimo biren ä Barenssa de maren ma? 
JHN.10.33	Ä Jidowi pendä leske: Na ande o Laschimo murdaras tut, hamen ga tu et Manusch ssan dai geres tu ä Dewleske. 
JHN.10.34	O Jesuska pendass lenge: Tschi dordjol ande dumaro Skirimo: Me pendem: Dume ssan Dewla. 
JHN.10.35	Nai gana godolenge woï penel Dewla, gaske ä Dewleski Worba pendjilas, dai o Skirimo naschtig pagerdjol. 
JHN.10.36	Penen godoleske, sso o Datt swunto gerdass dai andi Luma bischadass, hod ä Dewles prassal ga penel: Me ssim ä Dewlesko Schawo? 
JHN.10.37	Tschi geraw mure Dadeske Baiyura, deissa dume tschi badschan. 
JHN.10.38	De de geraw le, hat badschan godo Bayonge, gana mange tschi badschan, hod de diken, hod muro Datt ande mei dai me ande muro Datt. 
JHN.10.39	Dai birenas hod de chutilen les, woï gelottar ande lenge Wast. 
JHN.10.40	Dai gelottar perdal i Jordan, be godo Tann, ga o Johannes bolelass, dai aschilass kote. 
JHN.10.41	Dai but Jene janas leste dai penennas: Johannes tschi gerlass Tschudi, de ssa, o Johannes sso pendass bra les, Tschatschimoy. 
JHN.10.42	Dai but Jene badschannas ande les.
JHN.11.1	Jek baschlalass nasswalo, Lazarus buschollass, andi Bethanien ga beske Penna, i Maria dai i Martha. 
JHN.11.2	I Maria godi ssass, sso ä Jesuskas, sso todassass beske Burne dai beske Ballenssa schudjardassass les. Godolako Pral, o Lazarus, ssass nasswalo. 
JHN.11.3	Ä Pena bischadä ga o Jesuska dai pendä: Godo, sso games, nasswaloy. 
JHN.11.4	Gana o Jesuska godo schundass, pendass: Nai godo Nasswalimo Mermesko, hamen a Manuschengo Schawo de ssigawel i Batschiw ä Dewleski. 
JHN.11.5	O Jesuska gamellass a Maria, a Martha dai ä Lazaruses. 
JHN.11.6	Gana schundass, hod nasswaloy, aschilass duy Djes kote, ga ssass. 
JHN.11.7	Bala godo pendass beske Ssogalowonge: Awen bale andi Judäa. 
JHN.11.8	Leske Ssogalowura pendä leske: Meisterinna, ago Djes birennas ä Jidowi de murdaren tu, dai tu bale jas kote? 
JHN.11.9	O Jesuska pendass: Nai o Djes deschuduy Tschassura? Dai gon Djesse jal, hat godo tschi botliy, hat woï dikel o Udut gadei Lumako. 
JHN.11.10	De gon Ratschi balgiy, hat godo botliy, ga nai Udut ande les. 
JHN.11.11	Dai pendass inke: Amaro Amal, o Lazarus, ssowel. 
JHN.11.12	Jo de uschtawaw les. Leske Ssogalowura pendä: Raiya, ei gana ssowel, hat mai feder awla. 
JHN.11.13	O Jesuska ba lesko Mermo worbiyass, dai won gindinas, bai puwaki Lindra worbiyass. 
JHN.11.14	Dai pendass lenge o Jesuska: O Lazarus mulass. 
JHN.11.15	Dai anda dume woyako ssim, ga tschi ssimas kote, hod de badschan dume. 
JHN.11.16	O Thomas, sso ssibinas les „Gedescho“, pendass: Muk jas w’ame, hod lessa de meras. 
JHN.11.17	Gana o Jesuska kote reslass, ma star Djes o Lazarus ando Grobo baschlolass. 
JHN.11.18	I Bethanien Tschasosko Dromm ssass andai Jerusalem. 
JHN.11.19	Dai but Jidowi awilässas, hod a Martha dai a Maria de aschawen ba lengo Pral. 
JHN.11.20	Gana i Martha schundass, hod o Jesuska awel, gelass angla les. I Maria aschilass Khere. 
JHN.11.21	Dai pendass i Martha ä Jesukaske: Raiya, de awilanas tu kate, hat muro Pral tschi mulo! 
JHN.11.22	De me janaw inke, hod tu ä Dewlestar sso manges, godo wi del tu. 
JHN.11.23	O Jesuska pendass lake: Tscho Pral opre uschtela. 
JHN.11.24	I Martha pendass leske: Me janaw, hod aduntschi uschtela opre gana ingregi Mule uschtena, o mai derno Djes. 
JHN.11.25	Ale woï lake: Me ssim a Opre‐uschtaïmo dai o Draiyo. Gon ande ma badschal, godo trayiya, dai wi mindjar de merla. 
JHN.11.26	Dai gon trayiy dai badschal ande ma, hat godo schoha tschi merla. 
JHN.11.27	Badschas godo? Woï penel leske: Raiya, jo, me badschaw, hod tu ssan o Christus, o Schawo ä Dewlesko, sso andi Luma awilass. 
JHN.11.28	Bala godo gelass ga beske Pen dai pendass lake tschoral: O Meisteri kote dai karel tu. 
JHN.11.29	Gana godi godo schundass, mindjar leste naschlass. 
JHN.11.30	O Jesuska kote ssass inke, ga i Martha gelassass angla les. 
JHN.11.31	Ä Jidowi, sso kote ssas dai aschawnas la — ga i Maria opre uschtilass, janas balal dai pendä: Ga besko Pral jal, hod kote de rowel. 
JHN.11.32	Gana i Maria ga o Jesuska reslass, belass be Tschangen dai pendass: Raiya, tu de awilanas kate, hat muro Pral tschi mulo. 
JHN.11.33	Gana o Jesuska diklass, ssar rowel dai wi ä Jidowi rowen sso lassa awilässas, lass les Mila dai cholailo andral. 
JHN.11.34	Dai pendass: Ga brachondan les? Won pendä leske: Raiya, aw dai dik. 
JHN.11.35	Dai o Jesuska maladass de rowel. 
JHN.11.36	Ä Jidowi penennas: Diken da ssar gamellass les. 
JHN.11.37	Awera bale penennas: Ei tschi birindo gado ga ä Gorren ssastschardass, ä Mermas de naschawel? 
JHN.11.38	Jesuska cholailo bale andral ande pe dai awilass ga o Grobo. Kote ssass et Chiw dai et Baar opre schudo. 
JHN.11.39	O Jesuska pendass: Len a Baar kotar! I Martha, ä Muleski Pen, pendass: Raiya, star Djes baschlol aba dai kandel. 
JHN.11.40	Jesuska penel lake: Tschi pendem tuke, hod de badschassa, hod o Jossago ä Dewelesko dikessa? 
JHN.11.41	Dai linnä kotar o Baar, ga o Mulo baschlolass. Jesuska wastass beske Jaka opre dai pendass: Dade, me najis araw tuke, ga tu man schundan. 
JHN.11.42	De me janaw, hod mindig man tu schunes; de anda gado Nipo, sso kate dordjol, penaw, hod ferri de badschan, hod tu man bischadan. 
JHN.11.43	Gana godo pendass, zibindass bare Glasossa: Lazarus, aw awri! 
JHN.11.44	Dai o Mulo awilass awri, ä Goborschoweske Diklenssa panglo, dai lesko Muiy scharado ette Diklessa. O Jesuska pendass lenge: Putren les, hod de shai jal. 
JHN.11.45	But Jidowi, sso godo diklä, badschandä ando Del. 
JHN.11.46	Uni Jene gelä ga ä Raschaiya dai pendä godo Baiyo. 
JHN.11.47	Ä Barä Raschaiya dai ä Raschaiya chutildä Griessi dai pendä: Sso gerassa ame? 
JHN.11.48	Gado Manusch iggen but Tschudi gerel. De mukassa les, hat ssa ande les badschana; dai awna ä Römer dai lenna amendar wi o Temm, wi ä Gaiyen. 
JHN.11.49	Jek anda le, Kaïphas, sso godo Bersch Mai‐Baro‐Raschai gerdjilossass, pendass lenge: Dume tschi janen kantschi. 
JHN.11.50	Ei, tschi gindin dume; amen mai feder ssi, et Manusch de merel anda Nipo, ssar o ingrego Nipo de chassaiwel. 
JHN.11.51	Godo penellass, ga godo Bersch gerdjilossass Mai‐Baro‐Raschai dai drabardass, hod o Jesuska andai Nipo merla. 
JHN.11.52	Na ferri andai Nipo gorkori, hamen ä Dewleske Schawen, sso repsime, ketane d’anel. 
JHN.11.53	Godo Djesestar gestindä de griessasin, hod ssar murdana les. 
JHN.11.54	O Jesuska tschi jallass ma delai Jidowa, hamen and’ et Foro Ephraïm, garing i Pusta, dai kote ssass lesko Baiyo beske Ssogalowonza. 
JHN.11.55	I Batradji baschollass ä Jidowonge; dai but Jene andai Temma janas andi Jerusalem, hod de ujaren pe angla Batradji. 
JHN.11.56	Dai dordjonnas dai puschennas bala Jesuska dai worbinas jek awressa andi Kangeri: Sso gindin dume, hod ga tschi awel bo Baldo. Ä 
JHN.11.57	Barä Raschaiya dai ä Raschaiya Hiribel dinässas, gon dikla les, godo de penel, hod de chutilen les.
JHN.12.1	Schow Djes anglei Batradji awilass o Jesuska ande Bethanien, ga o Lazarus ssass, sso mulo ssass, ssawes Jesuska andey Mule uschtadassass. 
JHN.12.2	Kote gerdä leske Ratschuno‐Chabe dai Martha igrellass angla les; wi o Lazarus balei Messali beschellass. 
JHN.12.3	De lass i Maria o mai furtschawo Uley, bi Hamischagosko, jossagitzko Luludjan, dai todass ä Jesuseske Burne; dai koslass le beske Ballenssa, o ingrego Kher furtschan kandelass ä Uleyeskar Ssagatar. 
JHN.12.4	Dai pendass jek anda leske Ssogalowura, o Judas Ischarioth, lä Simonesko Schawo, godo sso balal awri biriya les: 
JHN.12.5	Ssostar tschi lan feder be gado Uley trin schella Marki, hod de das le ä Tschorrenge? 
JHN.12.6	Na andey Tschorre penellass godo, hamen ga ä Lowe ssass dela lesko Wast dai malawellass mindig anda le de lal. 
JHN.12.7	Ale o Jesuska: Muk la Badschassa. Godo igrella o Djes mure Brachomoske. 
JHN.12.8	Tschorre ssi mindig bascha dume; de me tschi ssim mindig bascha dume. 
JHN.12.9	Gana schundass les o Nipo, awilässass na ferri ande Jesuska, hamen de diken ä Lazaruses, sso andey Mule uschtilass opre. 
JHN.12.10	Ä bare Raschaiya wi ä Lazaruses birennas de murdaren. 
JHN.12.11	Ga anda les janas but Jidowi dai badschanas ando Jesuska. 
JHN.12.12	O awer Djes, gana o Nipo schundass, hod o Jesuska andi Jerusalem awel. 
JHN.12.13	Linnä seleni Granki dai gelä angla les dai zibinä: Hosianna! Ascharto de awel godo, sso ando Dewlesko Anaw awel, o Grai bai Israel. 
JHN.12.14	O Jesuska raklass etta Samara dai beschlass la — ssar ando Skirimo sso ssi: 
JHN.12.15	Na dara Zion, tscho Grai awel b’et Samarako Kuro. 
JHN.12.16	Leske Ssogalowura tschi hadschardä godola Worbi anglunes, hamen gana o Del tscheresko ssass, dai gindisseilä, hod godo bra les skirime, ga won godo gerdassas leske. 
JHN.12.17	O Nipo, sso lessa ssass, gana anda Kripta zibindassass a Lazaruses, dai ba Mule uschtadassass les, ascharnas godo Baiyo na zerra. 
JHN.12.18	Anda godo wey angla les jallas o Nipo, ga schundässas hod getssawe Tschudi gerdass. 
JHN.12.19	Ä Raschaiya penennas jek awreske: Diken, naschtig geren leske kantschi, diken, ingrego Luma bala les naschel. 
JHN.12.20	De dela Jidowi wi getssawe Griechura ssass, sso opre awilässas, hod de rudjin bo Baldo. 
JHN.12.21	Godola gelä ga o Philippus, godo andey Bethsaïda deley Galiläa ssass, rudjindä les dai pendä: Raiya, ame iggen gamassas ä Jesuskas de dikas. 
JHN.12.22	O Philippus pendass godo ä Andreasoske dai aduntschi pendä ä Jesuseske. 
JHN.12.23	O Jesuska pendass lenge: O Zeito awilass, ga o Manuschengo Schawo tscheresko gerdjolo. 
JHN.12.24	Tschatschimassa, Tschatschimassa, me penaw dumenge: Ssite berlass o Semmo andi Puw hod de merel, had gorkori aschel. De ga merel, but Djemetscho anel. 
JHN.12.25	Gon besko Draiyo gamel, hat godo westiya les; gon be besko Draiyo ande gadi Luma cholaiwel, godo igrella les bo eregescho Draiyo. 
JHN.12.26	Gon muro Muiy gamel de badschal, hat godo bala ma de awel; dai me ga ssim, hat wi muro Bedenteri kote d’awel. Gon man grijia, godoles muro Datt Batschiw della. 
JHN.12.27	Akanik muri Odji brigaki. Dai sso de penaw? Dade, judin ma anda gado Tschasso! De anda godo me awilem ande gado Tschasso. 
JHN.12.28	Dade, reklarinda tscho Anaw! Dai awilass et Glaso ba Tscheri: Me reklarindem les dai reklarino les bale. 
JHN.12.29	Dai pendas o Nipo, sso kote dordjollas dai godo schunellas: Tutuniyass! Ä awera penennas: Et Andjelo worbiyass lessa. 
JHN.12.30	O Jesuska pendass: Na anda mande worbindass godo Glaso, hamen anda dume. 
JHN.12.31	Akanik jal i Griessi be Luma; ä Lumako Grai awri schuden anda la. 
JHN.12.32	Dai me, de awo bai Puw opre, wasdino hat ssa garing ma zirdo le. 
JHN.12.33	Anda godo penellass hod de janen ande ssosko Mermo merla. 
JHN.12.34	O Nipo pendass leske: Ame schundam ando Skirimo, hod o Christus mindig aschla; dai tu penes, hod opre ssite awel wasdino? Gon ssi godo Manuschengo Schawo? 
JHN.12.35	O Jesuska pendass lenge: O Udut et Semmo Zeito aschel bascha dume. Piren ando Udut mek dumendei, hod de na lel dume i Rat. Gon ando Tunariko pirel, godo tschi janel hod ga jal. 
JHN.12.36	Badschan ando Udut mek dumenge, hod a Memelake Schawe de awen. 
JHN.12.37	Gana o Jesuska pendass godoy Worbi, gelottar dai garadjilo angla le. Jiwe gerdassass godoy but Baiyura, tschi badschanas ande les. 
JHN.12.38	Hod de rakadjol o Ssibimo ä Dudoschonestar Jesaias, sso pendass: Raiya, gon badschal amarä Worbi dai gaske ssigadjilass ä Dewlesko Wast? 
JHN.12.39	Anda godo naschtig badschanas, ga o Jesaia bale pendassass: 
JHN.12.40	Woï gorrardass lenge Jaka dai lenge Jile klaschtondass, hod ä Jakenssa dena diken, dai ä Jilenssa dena hadscharen, dai de bolden pe, dai me de judinaw le. 
JHN.12.41	Godo pendass o Jesaia, ga diklass lesko Yossago dai worbindass bra les. 
JHN.12.42	Dai wi andey Anglune but Jene badschanas ande les; ferri anglei ä Raschaiya tschi ssigawnas pe awri, hod dena andi Fama schudennas le. 
JHN.12.43	Ga bengi Batschiw ga ä Manusch mai feder gamennas ssar i Batschiw ga o Del. 
JHN.12.44	Jesuska zibindass dai pendass: Gon ande ma badschal, na ande ma badschal, hamen ande godo, sso man bischadass. 
JHN.12.45	Dai gon man dikel, hat godoles dikel gon man bischadass. 
JHN.12.46	Me awilem ssar et Udut andi Luma, hod gon ande ma badschal, dena aschel ando Tunariko. 
JHN.12.47	Dai gon muri Worba schunel, dai tschi badschal mange, hat tschi schino tschi ba godo Griessi. Tschi awilem andi Luma, hod Griessi de schinaw, hamen a Luma de geraw bachtali. 
JHN.12.48	Gon man dai mure Worbi tschi lel opre, hod i Worba sso me worbindem chassarla les bo derno Djes. 
JHN.12.49	Ei, na bra ma worbindem; hamen o Datt, sso man bischadass, godo pendass mange sso de geraw dai de worbiy. 
JHN.12.50	Dai me janaw, hod lesko Ssidjarimo o eregescho Draiyo. Godo worbinaw me, sso o Datt pendass mange.
JHN.13.1	Angla Baldo a Batradjako, gana o Jesuska hadschardass hod lesko Zeito awilass, hod ba gadi Luma jaltar ga besko Datt: ssar gamlassass beskiren, sso andi Luma ssas, hat gade gamlal le ji bo Agor. 
JHN.13.2	Dai bascha Batschutno‐Chabe, gana ma o Benk ä Judaseske pendassass hod awri de biriy les. 
JHN.13.3	Dai o Jesuska janellass, hod o Datt dassass ssa ande leske Wast dai katar o Del awilass dai ga o Del jal: 
JHN.13.4	Uschtilassass balei Messala opre, schudass beske Gada dele, dai lass angla pe et Gredinza. 
JHN.13.5	Bala godo schordass Bayi and’et Piri dai gestindass ä Ssogalowonge Burne de towel dai koslass le beska Gredinzasa, ssossa panglo ssass. 
JHN.13.6	Awilass ga o Petrus dai godo pendass: Schoha dena towes mure Burne! 
JHN.13.7	Jesuska pendass leske: So me geraw tschi hadschares akanik de bala godo hadscharessa godo Baiyo. 
JHN.13.8	Ale leste o Petrus: Schoha dena towes mure Burne! Jesuska pendass leske: Dena towo tu, hat tschi chal ma tute Briga. 
JHN.13.9	Pendass leske o Petrus: Raiya, na ferri ä Burne, hamen w’o Schero dai ä Wast! 
JHN.13.10	Pendass o Jesuska leske: Gon todoy, tschi drobun ferri leske Burne todine, ga dista ujo. Dai dume uje ssan, hamen na ssa. Hi woï janellass beske Awri‐Birimangeres; 
JHN.13.11	anda godo penellass, hod nai ssa uje. 
JHN.13.12	Gana lenge Burne todass, lass beske Gada dai beschlass dele dai pendass lenge: Janen dume, hod sso me gerdem dumenge? 
JHN.13.13	Dume mange penen Meisterinna dai Raiya dai mischto penen, ei me ssim godo. 
JHN.13.14	No, ssar me, dumaro Meisteri dai dumaro Rai todem dumare Burne, gade 
JHN.13.15	de towen dume jek jekawren dumare Burne. Gade geren ssar me sso gerdem dumenge, 
JHN.13.16	Tschatschimassa, Tschatschimassa, me penaw dumenge. O Waletto nai mai baro ssar besko Rai, wai o Dudoscho mai baro ssar godo, sso les bischadass. 
JHN.13.17	Gana godo janen, hat bachtale ssan de gerna les. 
JHN.13.18	Tschi penaw bra dume ssa; me janaw, ssawen walastindem. De o Skirimo ssite perdjol: Gon muro Marno chal, godo juri ma Burnenssa. 
JHN.13.19	Akanik penaw les dumenge, hod mek o Baiyo awel, hod de awla, de badschan, me ssim. 
JHN.13.20	Tschatschimassa, Tschatschimassa, me penaw dumenge; Gon opre lel, gas me bischawo, godo man lel opre; de gon man lel opre; godoles lel opre gon man bischadass. 
JHN.13.21	Gana o Jesuska godo pendass, lass les i Briga dai pendass; Tschatschimassa, Tschatschimassa, me penaw dumenge; Jek anda dume man awri biria. 
JHN.13.22	Ä Ssogalowura diklä be jek awres Darassa, hod ba ssawo worbi. 
JHN.13.23	Jek anda beske Ssogalowura, mindig be besko Kolin ssass, ga o Del gamellass les. 
JHN.13.24	Be godo schindissass Jakenssa o Petrus, hod de puschel, hod gonigodi? Dai sso bai Jesuskasko Kolin ssass, 
JHN.13.25	godo puschlass: Raiya, ssawoy? 
JHN.13.26	Jesuska pendass: Godo, gaske o Marno bolo dai do. Dai boldass o Marno dai dass les ä Judaseske, ä Simonoske Schaweske. 
JHN.13.27	Dai gana godo chalass, gelass o Benk ande les. Dai pendass o Jesuska leske: Sso bires de geres, hat godo ger. 
JHN.13.28	Tschi janglä ä awera, hod sso pendass leske gadoy Worbessa. 
JHN.13.29	Hamen gindinas, ga o Bodjelaro ssass leste, hod Chabe pendass bo Baldo de ginel, wai ä Tschorren de del. O Judas, 
JHN.13.30	gana lass o Marno mindjar gelo awri. Dista ratschi ssass. Gana awri gelo, pendass o Jesuska: 
JHN.13.31	Akanik o Manuschengo Schawo tscheritzko, dai o Del tscheresko ande les. 
JHN.13.32	Ssi o Del tscheresko ande les, gerla o Del tscheresko wi ande les, dai gerla les ssigo tscheresko. 
JHN.13.33	Lasche Schaworalle, et Semmo ssim inke bascha dume. Dume man rodenna; dai ssar ä Jidowonge sso pendem: Ga me jaw, kote naschtig awen. 
JHN.13.34	Et newo Hiro daw dume, hod dume de gamen dumen, ssar me sso gamlem dumen, hod wie dume de gamen dumen. 
JHN.13.35	Aduntschi dikella i Luma, hod mure Ssogalowura ssan de gamna dumen. 
JHN.13.36	O Petrus pendass leske: Raiya, ga jas? Jesuska pendass leske: Ga me jaw, naschtig awes akanik: de wi tu awessa mai balal bala ma. 
JHN.13.37	O Petrus pendass leske: Raiya, ssostar naschtig jaw akanik? Me muro Draiyo mukaw anda tu. 
JHN.13.38	O Jesuska pendass leske: Tu mukes tscho Draiyo anda ma? Tschatschimassa, Tschatschimassa, me penaw tuke: O Baschno tschi zibia mek tu man trinwar gedussa!
JHN.14.1	Dai pendass beske Ssogalowonge: Dumaro Jilo dena daral. Gana badschan ando Del, hat wi badschan ande ma. 
JHN.14.2	Ande mure Dadesko Kher but Ssobi. Dai dena awilon gade, hat me penos dumenge, me jo ä Tanna de geraw dumenge. 
JHN.14.3	Dai de jo, hod Tann de geraw dumenge, hat bale awo dai lo dume mande, hod mai feder mindig bascha ma de awen. 
JHN.14.4	Ga me jaw, godo janen, dai wi o Dromm janen. 
JHN.14.5	O Thomas pendass leske: Raiya, ame tschi janas ga tu jas, no ssar janassa o Dromm? 
JHN.14.6	Jesuska pendass leske: Me ssim o Dromm, dai o Tschatchimo dai o Draiyo; konig naschtig awel ga o Datt bi muro. 
JHN.14.7	De man bindjaren, hat wi mure Dades bindjaren. Akanik bindjaren les dai wi diklan les. 
JHN.14.8	Pendass leske o Philippus: Raiya, ssigaw amenge ä Dades, aduntschi mischto. 
JHN.14.9	Jesuska pendass leske: Getschi ssim dumende, de tschi bindjares ma, Philippus? Gon man dikel, hat godo wi ä Dades dikel; ssostar hat penes: Ssigaw amenge ä Dades? 
JHN.14.10	Tu tschi badschas, hod me ando Datt dai o Datt ande ma? Ä Worbi, sso dumenge penaw, na anda ma penaw le. Hamen o Datt, sso ande ma beschel, gerel ä Baiyura. 
JHN.14.11	Badschan mange, hod me ando Datt, dai o Datt ande mei, gana tschi badschan godo gade, badschan ä Baiyonge, sso me geraw. Tschatschimassa, 
JHN.14.12	Tschatschimassa, me penaw dumenge: Gon ande ma babschal, hat godo mai bare Baiyura gerla ssar me: ei me ga o Datt jaw. 
JHN.14.13	Dai sso mangna ande muro Anaw, godo do dume, hod ä Dades de awel Batschiw ando Schawo. 
JHN.14.14	Sso mangna ande muro Anaw, godo me gero. 
JHN.14.15	De man dume gamenna, hat badschan muro Muiy. 
JHN.14.16	Dai me rudjino ä Dades, hod de del dumen ande muro Tann getzawo Judoro, sso mindig dumende aschel. 
JHN.14.17	I sswunto Odji ä Tschatschimaski, sso i Luma naschtig gabiy, ga tschi na tschi dikel les wai dai bindjarel les. De dume bindjaren les; woï dumende aschla, dai ande dume beschla. 
JHN.14.18	Me tschi mukaw dumen Tschorre, me awaw dumende. 
JHN.14.19	Et Semmo ssi inke, dai i Luma tschi dikla man; de dume mindig dikenna man; ei me draiyiy, dai wi dume de draiyin. 
JHN.14.20	Ande godola Djes, hadscharna, hod me ande muro Datt ssim, dai dume ande ma, dai me ande dume. 
JHN.14.21	Gon bindjarel muro Gindo dai muro Muiy badschal, hat godo, godo sso man gamel. Gon man gamel, hat godoles muro Datt gamel dai wi me gamo les dai wi ssigawo ma leske. 
JHN.14.22	Pendass leske o Judas, na o Ischarioth: Raiya, sso godo, ga amenge ssigawessa tut dai na a Luma? 
JHN.14.23	O Jesuska pendass leske: Gon man gamel, hat godo mure Worbi chutila. Dai muro Datt gamla les, dai ame awassa leste dai Tanna gerassa leste. 
JHN.14.24	De gon man tschi gamel, hat godo tschi chutilel mure Worbi. Dai i Worbi, sso penaw, nai muri, hamen ä Dadeski, sso man bischadass. 
JHN.14.25	Godo pendem dumenge, mek dumende ssimas. 
JHN.14.26	De i swunto Godji, sso muro Datt bischawla ande muro Anaw, godo ssa ssidjarla dumen, dai gindina dume be godo, sso me pendem dumenge. 
JHN.14.27	J Badscha mukaw dumenge, muri Badscha daw dume. Tschi daw dume ssar i Luma del. Dumaro Jilo dena isdral wai de daral. Dume schundan sso pendem dume: 
JHN.14.28	Me jaw dai awaw bale. De dume man gamennas, hat bukurinas dume ga pendem: Me ga o Datt jaw; ei o Datt mai baroy ssar me. 
JHN.14.29	Dai pendem dumenge mek awla, hod ma d’awla, de badschan. 
JHN.14.30	Me tschi worbino dumenssa getschi, ei awel o Grai ba gade Luma, dai nai les kantschi ande ma. 
JHN.14.31	De hod i Luma de dikel, hod me ä Dades gamaw dai godo geraw, sso o Datt pendass mange, uschten opre, awentar katar.
JHN.15.1	Me ssim o tschatscho Molako‐Desto dai muro Datt o Molako Gartisi. 
JHN.15.2	Ssako Grangi bra ma, sso tschi anel Sruguri, godi woï lela; hamen ssawi Sruguri anla, hat godola grischiya, hod inke mai but de anel. 
JHN.15.3	Dume uje ssan akanik, andai Worbi, sso me pendem dumenge. 
JHN.15.4	Aschen ande ma, dai me ande dume. Ssar i Granga, dena awla bey Molakogascht, tschi anla Sruguri — hat tschi dume, dena aschna ande ma. 
JHN.15.5	Me ssim a Molako Desto. Dume ssan ä Grangi. Gon ande ma aschel, dai me ande les, hat godo but Sruguri anel, bi muro naschtig geren dume kantschi. 
JHN.15.6	Gon tschi aschel ande ma, hat godo schudino awla ssar et Grangi dai schutscholla awri, dai awna ketane rodine, andi Jaak schudine, dai pabarde. 
JHN.15.7	De aschna ande ma, dai mure Worbi ande dume, hat schai mangna, sso gamna, dino awla dume. 
JHN.15.8	Mure Dades awla Batschiw, hod but Djemetscho de anna, dai mure Ssogalowura de awna. 
JHN.15.9	Ssar man muro Datt sso gamel, gade gamaw me dumen. Aschen ande muro Gamimo. 
JHN.15.10	De igrena mure Worba, hat wi ande muro Gamimo aschna. Ssar me sso chutilaw mure Dadeske Worbi dai aschaw ande lesko Gamimo. 
JHN.15.11	Gado me penaw dumenge, hod muri Bukuriya de aschel ande dume, dai dumare Woya perdo de avel. 
JHN.15.12	Godo ssi muro Ssidjarimo, hod jek, jek awres de gamel, ssar me sso gamaw dume. 
JHN.15.13	Konigas nai mai baro Gamimo ssar godoles, gana besko Draiyo mukel anda beske Amala. 
JHN.15.14	Aduntschi awna dume mure Amala, hod de badschana muro Muiy. 
JHN.15.15	Me tschi penaw, hod Walettura ssan; ei et Waletto tschi janel, hod lesko Rai, sso gerel. Dumenge pendem, hod mure Amala ssan, ei, ssa, sso mure Dadesdar schundem, godo pendem dumenge. 
JHN.15.16	Dume man tschi walastindan, hamen me dumen, dai schudem dume de jan dai Djemetscho de anen, dai dumaro Djemetscho de aschel, hod mure Dades de mangna ande muro Anaw, de dela dumen. 
JHN.15.17	Godo mangaw dumendar, hod jek jekawres de gamel. 
JHN.15.18	I Luma de cholaiwella bre dume, hat de janen, bre ma anglunes cholaili. 
JHN.15.19	De awennas bai Luma, hat i Luma besko gamellass; de ga me lem dumen bra la, hat anda gerdo cholaiwel bre dume. 
JHN.15.20	Gindin dume be mure Worba, hod sso pendem dumenge: O Waletto nai mai baro ssar beske Rai. Ssar man naschawnas, gade naschawna wi dumen. Muri Worba de chutildä, hat wi dumare chutilna. 
JHN.15.21	De godo ssa gerna dumenge anda muro Anaw; ga tschi bindjaren godoles, gon man bischadass. 
JHN.15.22	Dena awlemas de penaw lenge, hat tschi awilo le Binura. De akanik naschtig penen waresso, hod de garawen benge Binura. 
JHN.15.23	Gon bre ma cholaiwel, hat wi be muro Datt cholaiwel. 
JHN.15.24	Dena gerdemas ä Baiyura dela le, sso tschi gerdass et awer, hat tsch’awilo le Bino. De diklä le, deissa cholaiwen bre ma dai bre muro Datt. 
JHN.15.25	Hamen o Skirimo de awel Tschatschimo: Dista jiwe cholaiwen bre ma. 
JHN.15.26	De de awla o Aschawno, sso me mure Dadestar bischawo dumenge, hat godo bra ma Hiro dela. 
JHN.15.27	Dai wi dume bra ma penenna, ga mindig manza ssanas.
JHN.16.1	Godo pendem dumenge, hod dena cholaiwen. 
JHN.16.2	Won schudenna dumen andi Fama. Dai awla o Zeito, hat gindina, dumen de murdarna, hat mischto gerna angla Del. 
JHN.16.3	Anda godo gerna dumenssa godo, ga tschi mure Dades, dai tschi man tschi bindjaren. 
JHN.16.4	Akanik penaw gado dumenge, hod o Zeito de awla, de gindin dume ba mure Worbi. Tschi pendem gado dumenge mindjar anglunes, ga inke dumende ssimas. 
JHN.16.5	De akanik godoleste jaw, gon man bischadass; dai konig anda dume tschi puschel: hod ga jaw? 
JHN.16.6	De ga getssawo Worbi pendem dumenge, ssi dumare Jile perdo Briga. 
JHN.16.7	De me o Tschatschimo penaw dumenge: Mischto dumenge ga me jaw. Ei dena jo, hat o Aschawno tsch’awla dumen; de ga me jaw, hat bischawo les. 
JHN.16.8	Dai godo de awla, hat strofoliya a Luma anda Bino, anda Tschatschimo dai anda Griessi. 
JHN.16.9	Anda Bino, ga ande ma tschi badschan. 
JHN.16.10	Anda Tschatschimo, ga me ga o Datt jaw, dai dume man tschi dikenna mai but. 
JHN.16.11	Anda Griessi, ga gado Grai a Lumako griessasia. 
JHN.16.12	Me iggen but ssite penos dumenge; de tschi birin les inke awri. 
JHN.16.13	De hamen godo, i Godji ä Tschatschimaski de awella, hat godo ssidjarla dume ando Tschatschimo. Ei na bra pe worbiya, hamen sso schunla dai sso awla, godo penla. 
JHN.16.14	Godo man tschirarla ma, ga mandar lela, dai dumenge penla. 
JHN.16.15	Ssa sso ä Dades, ssi muroy godo. Anda godo pendem: Anda muro lela, dai dumenge penla. 
JHN.16.16	Ba’t Falatigo, tschi dikna man; dai bale ba’t Ssemmo, hat man dikna, me ga o Datt jaw. 
JHN.16.17	Ä Ssogalowura pendä jek awreske: Sso godoy Worbi, ga penel, ba’t Ssigno, man dikna, dai ba’t Ssemmo tschi dikna man, dai me ga o Datt jaw? 
JHN.16.18	Dai pendä: Sso godo, sso penel: Ba’t Falatigo? Ame tschi janas, hod sso penel. 
JHN.16.19	O Jesuska hadschardass, hod biren de puschen lestar, dai pendass lenge: Godo puschen ga pendem: Ba’t Falatigo man tschi dikna, dai ba’t Ssemmo, man dikna. 
JHN.16.20	Tschatschimassa, Tschatschimassa, me penaw dumenge; Dume rowna dai urlassa, de i Luma bukuriya pe: dume brigake awna; de dumari Briga Bukuriya gerdjolla. 
JHN.16.21	Gana etta Schuwla gerdjol, hat brigaki, ga lako Tschasso awilass. Gana o Schawo gerdjilass, tschi gindi mai andi Dar, andai Bukuriya, ga o Manusch be Luma gerdjilass. 
JHN.16.22	Dai wi dumen akanik Briga! de me bale diko dumen, dai dumaro Jilo ssite bukuri pe, dai dumari Bukuriya konig dena lel dumendar. 
JHN.16.23	De be 
JHN.16.24	godo Djes tschi puschna mandar kantschi. J’akanik tschi manglan kantschi ande muro Anaw. Mangen, hat dino awla dumen, dai dumari Bukuriya bari awla. 
JHN.16.25	Getssawo tschoriganes worbindem dumenssa, de awla o Zeito, ga tschi worbino tschordanes dumenssa, hamen slobodo worbino ba muro Datt. 
JHN.16.26	Begodo Djes mangna ande muro Anaw. Dai tschi penaw, hod mure Dade anda dume rudjino. 
JHN.16.27	Ei woï, o Datt gamel dume; ga wi dume man gamen, dai badschan, hod katar o Datt awilem. 
JHN.16.28	Me katar o Datt awilem andi Luma; akanik jawtar bai Luma bale ga muro Datt. 
JHN.16.29	Ä Ssogalowura pendä leske: Dik, akanik slobodo worbis awri, dai tschi penes tschordani Worba. 
JHN.16.30	Akanik janas, hod tu ingregi Baiyura janes dai katar o Del awilan. 
JHN.16.31	Jesuska pendass lenge: Akanik badschan? 
JHN.16.32	Diken, awel o Tschasso dai aba wi awilass, hod ssa repsina dume, ssako ande besko, dai man mukna gorkori. De ma tschi ssim gorkori, hamen o Datt ssi bascha ma. 
JHN.16.33	Anda godo pendem dumenge gado, hod de awel, dume Hodina ande ma. Andi Luma dume daran; de na daran, me a Luma nerrindem.
JHN.17.1	Gana o Jesuska godo pendass, wastass beske Jaka bo Tscheri dai pendass: Dade, o Tschasso awilass, hod tsche Schawes de tscheritzko geres, hod wi o Schawo tut de tscherawel. 
JHN.17.2	Ei tu dan les i Soor bai ingregi Manusch, hod o eregescho Draiyo de del godolen, ssawen dan les. 
JHN.17.3	De godo o lungo Draiyo, hod tut, ga tu ssan, o tschatscho Del dai gas bischadan, ä Jesus Christuskas de bindjaren. 
JHN.17.4	Me tut bey Puw barardem, dai o Baiyo gerdem, sso dan ma, hod de geraw les. 
JHN.17.5	Akanik Dade, man tscherar tute worta godola Udutassa, sso man tute ssass, mek i Luma ssass. 
JHN.17.6	Me tscho Anaw Hiro dem ä Manuschenge, sso tu andey Luma man dan. Won tschire ssass, dai tu dan le mange, dai won chutildä tschi Worba. 
JHN.17.7	Akanik janen, sso tu man dan, hod tutar ssi. 
JHN.17.8	Ä Worbi, sso tu man dan, me lenge dem le; dai won hadschardä Tschatschimassa, hod tutar awri gelem dai badschan, hod tu bischadan ma. 
JHN.17.9	Mangaw tu anda le, na andai Luma, hamen anda godola, sso tu dan ma, ei tschirei. 
JHN.17.10	Dai ssa, sso muro, wi tschiroy, dai sso tschiro, hat wi muroy, dai me ande le ssim barardo. 
JHN.17.11	Dai me tschi ssim aba andi Luma, dai won inke ande le, dai me tute awaw, sswuntona Dade, chutil le ande tschiro Anaw, godolen, sso man dan, hod jek de awen, ssar ame, sso ssam. 
JHN.17.12	Gana me ssimas lenssa andi Luma, hat chutildem le ande tscho Anaw. Godolen, tu man dan, godolen igerdem, dai tschi chassailo tschi jek, ferri o chassardo Schawo, hod o Skirimo de awel. 
JHN.17.13	De akanik tute awaw, dai godi worbinaw andi Luma, hod muri Bukuriya de jal ande le perdo. 
JHN.17.14	Me dem le tschi worba, dai i Luma cholaiwel bre le; ai nai won ba gadi Luma, ssar me sso tschi ssim ba gadi Luma. 
JHN.17.15	Tschi rudjinaw anda le, hod be Luma de les le, hamen rudjinaw, aminti de les bre le ä Benkestar. 
JHN.17.16	Nai won ba gadi Luma, ssar me sso tschi ssim ba gadi Luma. 
JHN.17.17	Ger le swunto ande tscho Tschatschimo; tschi Worba ssi o Tschatschimo. 
JHN.17.18	Ssar tu man sso bischadan andi Luma, gade bischawaw le wi me andi Luma. 
JHN.17.19	Me swuntonaraw ma anda le, hod wi won swunti d’awen ando Tschatschimo. 
JHN.17.20	Me tschi mangaw tu ferri anda le, hamen wi anda godola, sso ande lake Worbi badschana ande ma. 
JHN.17.21	Hod ssa jek de awen, ssar tu, Dade, ande ma dai me ande tu, hod i Luma de badschal hat tu bischadan ma. 
JHN.17.22	O Jossago, sso man dan, wi len dem, hod de gerdjon jek, ssar me sso gerdjilem jek dai tu. 
JHN.17.23	Me ande le, dai tu ande ma, hod wi won dista jek d’awen, dai i Luma de dikel, hod tu man bischadan, dai gade games le, ssar man sso games. 
JHN.17.24	Dade, me gamaw, hod ga me ssim, wi godola manza de awen, sso tu dan ma, hod de diken muro Jossago, sso tu man dan. 
JHN.17.25	Ei tu gamlan ma, mek i Luma ssass. Tschatsche Dade; i Luma tschi bindjarel tu; de me bindjaraw tu, dai gadala hadschardä, hod tu man bischadan. 
JHN.17.26	Dai me tscho Anaw Hiribel dem lenge dai schime do les, hod ssar tu man sso games, godo Gamimo ande le de awel, dai me ande le.
JHN.18.1	Gana o Jesuska godo pendassass, gelass awri beske Ssogalowonza perdal o Repniko Kidron; kote ssas et Baar, ande la gelass o Jesuska dai leske Ssogalowura. 
JHN.18.2	Wi o Judas, sso awri birindass les, janellass godo Tann; ei o Jesuska budiwar ssass kote beske Ssogalowonza. 
JHN.18.3	Gana o Judas lassass bascha pe ä Barä Raschaiyenge dai ä Raschaiyenge Foglon, awilass kote Jandenza, Lampaschenza dai Charnenza. 
JHN.18.4	O Jesuska ssa janellass, hod sso ssite betzia pe lessa, gelass awri ande lengo Dromm dai puschlass lendar: Gas roden? 
JHN.18.5	Won pendä leske: Ä Jesuses andai Nazareth. O Jesuska pendass lenge: Me ssim. O Judas, sso awri birindass les, wi dordjolass kote bascha le. 
JHN.18.6	Gana o Jesuska pendass lenge: Me ssim, dinä palpale dai belä ssa dele be Puw. 
JHN.18.7	Dai puschlass lendar bale: Gas roden? Won pendä: Ä Jesuskas andai Nazareth. 
JHN.18.8	Jesuska penel lenge: Me pendem dumenge, hod me ssim. Hat de roden man, muken jantar gadala. 
JHN.18.9	Hod leski Worba sso pendass, de batschol ande: Me tschi chassardem tschi jekes, sso tu man dan. 
JHN.18.10	Ä Petruses ssass et Charno dai zirdass les awri dai schindass ä barä Raschasko Foglosko Gan dele. O Foglo Malchus buschollass. 
JHN.18.11	O Jesuska pendass ä Petruseske: Schuw tscho Charno ande. Dena piaw a Pokari, sso man muro Datt dass? 
JHN.18.12	Ä Jene dai o Disto dai ä Jidowonge Foglura ketane chutildä ä Jesuskas dai panglä les. 
JHN.18.13	Dai igerdä les ga o Hannas; godo ssass ä Kaïphasesko Ssokro, godo worta godo Bersch gerdjilossass Mai‐Baro‐Raschai. 
JHN.18.14	Godo ssass o Kaïphas, sso pendassass ä Jidowonge: Mai feder, et Manusch de murdardo anda ingrego Nipo. 
JHN.18.15	O Petrus dai et awer Ssogalowo balal janas bala Jesuska. O jek Ssogalowo bindjarlass ä Bare‐Raschaiyes dai gelass ä Jesuskassa ande ande Bare‐Raschaske Djis. 
JHN.18.16	O Petrus awral angla Wudar dordjollass. O awer Ssogalowo, sso ä Bare‐Raschaiyes bindjarlass, gelass awri dai worbindass a Kapuschginassa dai mukadass les ande. 
JHN.18.17	I Kapuschgina pendass ä Petruseske: Tu tschi ssan jek anda godo Manuscheske Ssogalowura? Ale woï lake: Me tschi ssim. 
JHN.18.18	Ä Dinera dai ä Walettura gerdässas benge et Angarengi‐Yaak, ga schill ssass dai datscharlas pe. Wi o Petrus lenssa dordjollass dai datscharlass pe. 
JHN.18.19	O Baro‐Raschai puschlass ä Jesuskas ba leske Ssogalowura dai ba lesko Ssidjarimo. 
JHN.18.20	O Jesuska pendass leske: Me anglei Luma dai angla Temm ssidjardem andey Schkoli dai andey Kangeri, kote awennas ingregi Jidowi, dai me schoha ando Garado tschi worbindem kantschi. 
JHN.18.21	Ssostar pusches ma? Pusch godolendar, sso mure Worbi tschunennas, godola janen hod me sso worbindem. 
JHN.18.22	Ssar o Jesuska godoy Worbe penellass, maladass les et Waletto et Balma dai pendass: Gade a Bare‐Raschaiyessa de des les anglal? 
JHN.18.23	O Jesuska pendass leske: Nassulimo worbindem, hat pen mange, ga; de te worbindem o Tschatschimo, hat ssostar malawes ma? 
JHN.18.24	O Hannas bischadass les panglo ga o Baro‐Raschai Kaïphas. 
JHN.18.25	O Petrus dordjollass dai datscharlass pe. Dai pendä leske: Tu tschi ssan anda leske Jena? Woï gedundass dai pendass: Me tschi ssim. 
JHN.18.26	Pendass et awer Waletto, godolesko Amal sso lesko Gan o Petrus schindassass dele: Tschi diklem tu andi Baar lessa? 
JHN.18.27	O Petrus bale gedundass — dai aduntschi o Baschno zibindass. 
JHN.18.28	Kotar igerdä ä Jesuska andey Griessinako Kher, dai ssass hainalbo. Ä Jidowi tschi gelä ande, de na gerdjon rondawi, hamen Batradji de schai chan. 
JHN.18.29	O Pilatus gelass ga ä Jidowi awri dai pendass lenge: Ssosko Baiyo penen bre les? 
JHN.18.30	Won pendä leske: Ei, dena awellass doschalo, hat tschi andamas les. 
JHN.18.31	O Pilatus pendass lenge: Ei, len les, hat dai geren dume bra les dumari Griessi. Ale won: Nai slobodo ame de murdaras kanigas. 
JHN.18.32	Hod ferri ä Jesusaski Worbi de batschon ande; hod ssosko Mermo merla. 
JHN.18.33	O Pilatus gelass ande dai zibindass ä Jesuskas dai pendass leske: 
JHN.18.34	Tu ssan ä Jidowongo Grai? O Jesuska pendass: worbis godo ga tu gindis godo, wai awera pendä godo tuke bra ma? 
JHN.18.35	Pilatus pendass: Ssim me et Jidowo? Tscho Nipo dai ä Bare‐Raschaiya andä tut. Hamen sso gerdan? 
JHN.18.36	Jesuska pendass: Muro Temm nai ba gadi Luma. De awilo muro Temm ba gadi Luma, hat tschi muklon mure Bedenterra ä Jidowi de chutilen ma. De muro Temm nai ba gadi Luma. 
JHN.18.37	Dai pendass leske o Pilatus: Hat deissa tu et Grai ssan? Jesuska pendass: Tu penes, me ssim et Grai. Anda godo gerdjilem dai awilem andi Luma, hod o Tschatschimo Hiribel de daw. Gon anda Tschatschimoy, hat godo schunel muro Glaso. 
JHN.18.38	O Pilatus pendass: Sso ssi o Tschatschimo? Dai gelass ga ä Jidowi dai pendass lenge: Me tschi rakaw Doosch ande les. 
JHN.18.39	Hamen o Ssogaschi ssi dumende, hod Batradji mindig ette Rabos de mukaw dumenge. Gamen, ä Jidowonge Grayes de mukaw dumenge? 
JHN.18.40	Dai zibindä ssa: Nai slobodo godoles de mukes, hamen muk ä Barabases! — O Barabas et Mörderi ssass.
JHN.19.1	Dai lass o Pilatus ä Jesuskas dai muklass de maren les Schugnanssa. 
JHN.19.2	Ä Gatani gerdä anda Karnen et Korona dai schudä la ande lesko Schero dai et lolo Subuno schudä bre les. 
JHN.19.3	Dai penennas: Droboyto, Graiya bey Jidowi dai malawnas les Balmi. 
JHN.19.4	Dai gelass o Pilatus bale awri dai pendass lenge: Diken, angla dume igraw les, hod de diken, hod tschi raklem Doosch ande les. 
JHN.19.5	O Jesuska awilass awri ä Karnenga‐Koronassa dai ä lole Subunossa. Pilatus pendass lenge: Diken, ssosko et Manusch! 
JHN.19.6	Gana ä Bare‐Raschaiya dai ä Bedenterra les diklä, zibindä mindjar: Bo Truschul lessa! Bo Truschul lessa! O Pilatus pendass lenge: Len les dume dai maren les bo Truschul; me tschi rakaw Doosch ande les. 
JHN.19.7	Ä Jidowi pendä: Ss’amen et Griessi dai ba godi Griessi ssite merel: Ga woï gerdass pe o Schawo ä Dewlesko. 
JHN.19.8	Gana o Pilatus godola Worbi schundass, darailo inke mai but. 
JHN.19.9	Dai gelass bale ande ande Griessinako Kher dai pendass ä Jesuskaske: Katar awilan? O Jesuska tschi dass les anglal. 
JHN.19.10	Dai pendass o Pilatus leske: Tschi worbis manza? Tschi janes, hod man ssi i Soor wai de murdaraw tu dai i Soor wai de mukaw tu? 
JHN.19.11	O Jesuska pendass leske! Tut tschi awellass Soor bra ma, hat dena awilo tuke opral dini; hamen sso man tute dass, godoles mai bari Doosch ssi. 
JHN.19.12	Katar godo Pilatus birellass de mukel les. Ä Jidowi zibindä. De mukessa les, hat tschi awessa ä Grayesko Amal. Gon gerel pe Grai, hat godo bo baro Grai ssi. 
JHN.19.13	Gana o Pilatus godo schundass, anadass Jesuskas awri dai beschlass be Griessinako Skamin, sso dordjollass bo Tann, sso buschol Barako‐Pflasteri, ebraitzko „Gabatha“. 
JHN.19.14	Worta Baraschtuje ssass anglei Batradji bo schowto Schasso, dai pendass ä Jidowonge: Dikenda, etta dumaro Grai. 
JHN.19.15	Won zibindä hamen: Inscha, inscha godolessa, bo Truschul lessa! Penellass Pilatus lenge: Dumare Grayes de marawaw bo Truschul? Ä Bare‐Raschaiya zibindä: Nai amen awer Grai ssar o baro Grai. 
JHN.19.16	Dai dass ä Jesuskas leske, hod bo Truschul de maren les. Dai linnä ä Jesuskas dai igerdä les kote. 
JHN.19.17	O Jesuska gorkori igerlass besko Truschul. Dai gelass ga o Tann, sso buschollass „Godjako‐Tann“, ebraïtzko „Golgatha“. 
JHN.19.18	Kote mardä les duye awre Jenenssa bo Truschul; ä Jesuskas maschgaral. 
JHN.19.19	Bey Jesuskasko Truschul muklass o Pilatus de skirin: Jesuska andey Nazareth, o Grai bai Jidowi. 
JHN.19.20	Godo Skirimo but Jidowi ginennas, ei o Tann basche ssass bascha Foro, ga o Jesuska opre ssass mardo. 
JHN.19.21	Dai pendä ä Bare‐Raschaiya ä Pilatusoske: Na skirin o Jidowongo Grai, hamen woï pendass: Me ssim ä Jidowongo Grai. 
JHN.19.22	O Pilatus pendass lenge: Sso me skirindem, hat godo skirindem. 
JHN.19.23	Ä Gatani linnä, gana ä Jesuskas mardä bo Truschul, leske Gada dai uladä le starigal, ssakona Gatana jek Agur. Dai ssass o Subuno anda jeke Agures, bissudo, de katar opral ji delal and’ot Kotor gerdo. 
JHN.19.24	Dai pendä jek awreske: Na mukas gadales de ulawas, hamen de schudas ä Kardji gasko awla. Hod o Skirimo de jal ande, ssawo penel: Won linnä mure Gada, dai uladelä dela pe, dai ba muro Subuno schudä i Kardja. Getssawo gerdä ä Gatani. 
JHN.19.25	Bascha Truschul dordjollass ä Jesuskaski Deý dai godolaki Penn, i Maria, i Romni ä Kleophaseski dai i Maria Magdalena. 
JHN.19.26	Gana o Jesuska beska Deya diklass, dai ä Johannes, pendass beska Deyake: Schuwle, dikta, etta tscho Schawo. 
JHN.19.27	Dai wi beske Ssogalowaske pendass: Dikta, kuki tschi Deý! Katar godo Tschasso lass o Johannes a Maria beste. 
JHN.19.28	Bala godo, gana o Jesuska janglass, hod ssa ssite awilas, sso o Skirimo penel, pendass: Truschalo ssim! 
JHN.19.29	Kote ssass et Piri perdo Schudessa. Dai won linnä et Girpa, perdä les Schudessa dai schudä les ba’t Desto dai igerdä les angla Jesuskasko Muiy. 
JHN.19.30	Gana o Jesuska o Schud lassass, pendass woï: Akanik gerdo. Dai bandjardass besko Schero dai mulass. 
JHN.19.31	Ä Jidowi, ga Baraschtuje angla Batradji ssass, hod ä Mule de na aschen bo Truschul, manglä ä Pilatos, hod lenge Burne de pagen dai de len le dele. 
JHN.19.32	Dai awilä ä Gatani dai paglä ä Jekeske Burne dai ä Awereske, sso lessa opre ssass mardo. 
JHN.19.33	Ssar ga o Jesuska awilä, diklä ga mulass dai tschi paglä leske Burne. 
JHN.19.34	Hamen et Gatana baladass beski Lantscha ande leski Ija dai folindass Ratt dai Bayi. 
JHN.19.35	Dai godo, sso godo diklass, schai del Hiro ba godo, dai lesko Hiro Tschatschimo; dai woï janel hod Tschatschimoy, hat wi dume de badschan. 
JHN.19.36	Anda godo ssass godo, hod o Skirimo de awel Tschatschimo: Dume leske Burne de na pagen. 
JHN.19.37	Dai et awer Skirimo penel: Won dikna ande ssawo won pussadä. 
JHN.19.38	Bala godo rudjindass o Joseph andey Arimathia, sso et Ssogalowo ä Jesuskasko ssass, tschoriganes Daratte angla Jidowi, ä Pilatos, hod de schai lel dele ä mule Jesuskas. Dai Pilatus muklass les. Dai awilass dai lass ä mule Jesuskas ba Truschul. 
JHN.19.39	Wi o Nikodemus, sso jekwar ratschi awilass ga o Jesuska, andass Myrrhe dai Aloe — schell Pfundi ssass. 
JHN.19.40	Dai linnä ä mule Jesuskas dai schudä les ande Diklen ä Drabenssa, ssar ä Jidowongo Ssogaschi ssass de brachon. 
JHN.19.41	Baschei Umblade Bela, ga opre ssass mardo, ssass et Baar; dai ande godi Baar ssass et newi Kripta, ande ssawi konig nass inke schudo. 
JHN.19.42	Dai schudä ä Jesuskas kote andai Jidowongi Baraschtuyi angla Batradji — ga i Kripta basche ssass.
JHN.20.1	Ando Gurkesko angluno Djes awilass i Maria Magdalena hainalba Tunarikossa ga i Kripta dai diklass, hod ga o Bar anglei Kripta rigatei. 
JHN.20.2	Dai naschellass ga o Petrus dai ga o awer Ssogalowo, ssawes o Jesuska gamellass dai penel lenge: Won linnä ä Raiyes andai Kripta, dai tschi janas, hod ga schudä les. 
JHN.20.3	Dai gelass o Petrus dai o awer Ssogalowo awri dai awilä ga i Kripta. 
JHN.20.4	Ä duy Jene naschlä ketane, dai o awer Ssogalowo mai ssigo naschlal ssar o Petrus, dai awilass anglunes ga i Kripta. 
JHN.20.5	Dikel ande dai dikel ä Dikle schude; de voï tschi gelass ande. 
JHN.20.6	Dai reslass wi o Petrus dai gelass ande dai diklass ä Dikle ga ssi kote schude. 
JHN.20.7	O Diklo, sso bai Jesuskasko Schero ssass panglo, nass baschei awera Dikle schudo, hamen gorkori, ketane gerdo, bascha’t awer Tann. 
JHN.20.8	Wi o awer Ssogalowo ande gelass, sso anglunes awilass baschei Kripta, diklass dai badschandass. 
JHN.20.9	Ei tschi janennas inke o Skirimo, hod bey Mule ssite uschtel opre. 
JHN.20.10	Dai gelettar ä Ssogalowura bale Khere. 
JHN.20.11	I Maria anglei Kripta dordjollass dai rowellass awral. Ssar rowellass, diklass ande andi Kripta, 
JHN.20.12	dai diklass duye Andjelon, ande barne Gaden, beschlä kote, o jek baschei Burne, o awer baschei Schero, ga o mulo Jesuska baschlolass. 
JHN.20.13	Dai godola pendä lake: Schuwle, sso rowes? Woï pendass lenge: Mure Raiyes linnä, dai me tschi janaw, hod ga schudä les. 
JHN.20.14	Dai ssar godo pendass, boldass pe dai diklass ä Jesuskas, ssar dordjollass de tschi janellass, hod o Jesuska ssi. 
JHN.20.15	O Jesuska penel lake: Schuwle, sso rowes? Gas rodes? Woï gindiyass, hod o Gerdissiy dai penel leske: Raiya, tu igerdan les, hat pen mange ga schudan les, hod de schai anaw les. 
JHN.20.16	O Jesuska penel lake: Maria! Dai boldass pe dai penel leske: Rabbuni, godo buschol: Meisterinna. 
JHN.20.17	Pendass lake o Jesuska: Na absa mande. Ei tschi gelem inke opre ga muro Datt. De ja ga mure Pral dai pen lenge: Ga muro Datt jaw opre dai ga dumaro Datt, ga muro Del dai ga dumaro Del. 
JHN.20.18	Maria Magdalena awilass dai pendass ä Ssogalowonge: Me ä Raiyes diklem; dai godo pendass mange. 
JHN.20.19	Peradscha ande godo Gurkesko angluno Djes gidinä pe ä Ssogalowura ketane. Daratte ä Jidowondar ssas ä Wudara ande pandade; dai awilass o Jesuska maschgaral ande le dai pendass lenge: Batscha dumenssa! 
JHN.20.20	Dai gana godo pendass, ssigadass lenge beske Wast dai beski Ija; dai bukurindä pe, gana ä Raiyes diklä. 
JHN.20.21	Dai pendass lenge o Jesuska bale: Batscha dumenssa! Ssar man muro Datt sso bischadass, hat gade bischawaw me dumen. 
JHN.20.22	Dai gana godo pendass, purdass bre le dai pendass lenge: Len ä Sswunto Odji. 
JHN.20.23	Gaske ä Binura mukna, hat godolenge de awen mukle; dai gaske tschi mukna le, hat godolenge dena awen mukle. 
JHN.20.24	O Thomas, jek andey deschuduy ssawo buschollass Gedescho nass basche gana o Jesuska lende awilossass. 
JHN.20.25	Dai pendä leske ä awera Ssogalowura: Ame ä Raiyes diklam. Woï pendass lenge: Ssite dikos me ä Schebura ande leske Wast, dai muro Wast de schuwaw ande leski Ija, hat aduntschi badschos. 
JHN.20.26	Ba ochto Djessen bale ä Ssogalowura ketane ssass, wi o Thomas basche ssass. Andai pandade Wudara awilass o Jesuska ande dai pendass lenge: Batscha dumenssa! 
JHN.20.27	Bala godo pendass ä Thomaseske: Ande tschä Naja dai dik mure Wast, dai schuw tscho Wast ande muri Ija dai aw badschamango na bi badschamango. 
JHN.20.28	O Thomas dass anglal dai pendass leske: Muro Rai dai muro Del! 
JHN.20.29	Ale o Jesuska leske: Gana man diklan, Thomas, hat badschas. Bachtaley godola, ssawe tschi diken, deissa badschan. 
JHN.20.30	Wi awera Baiyura gerdass o Jesuska angla beske Ssogalowura, sso nai ande gadi Genwa skirime. 
JHN.20.31	De gadala anda godo skirime, hod dume de badschan, hod o Jesuska o Christus ssi, o Schawo ä Dewlesko dai anda dumaro Badschamo, de gabin o Draiyo ande lesko Anaw.
JHN.21.1	Bala godo ssigadass pe o Jesuska bale ä Ssogalowonge baschey Dunera, garing i Tiberias. 
JHN.21.2	Aduntschi ssigadassass pe gade: Ketane ssass o Petrus dai o Thomas, ssawo buschol Gedescho, o Nathanaël andai Kana andi Galiläa dai ä Schawe ä Zebedäus dai duy awera Ssogalowura. 
JHN.21.3	Penel o Petrus lenge: Me jaw de maschasiy. Ä awera pendä leske: W’ame tussa jas. Dai gelä awri and’et Gompo, dai ande godi Rat, de tschi chutildä kantschi. 
JHN.21.4	Ssar o Hainalbo awilass, dordjollass o Jesuska bo Bardo; de ä Ssogalowura tschi janennas, hod woï ssi. 
JHN.21.5	Penel o Jesuska lenge: Schawalle, nai dume de chan kantschi? Won pendä leske: Nai. 
JHN.21.6	Woï pendass lenge: Schuden o Halowo be tschatschi Gomposke Rik, hat godo chutilna. Dai schudinä, dai tschi birinas awri de zirden les, getschi Masche ssass. 
JHN.21.7	Ale o Ssogalowo, ssawes o Jesuska gamellass, ä Petruseske: Woï ssi, o Rai! Gana o Petrus godo schundass, hod o Rai ssass, wastass pre pe o Gat, ga nango ssass, chuklass ande andi Dunera. 
JHN.21.8	Ä awera Ssogalowura awilä bey Gala, ga nass dur a Puwatar, ferri schell Metera, dai zirdennas o Halowo ä Maschenssa. 
JHN.21.9	Gana bo Bardo reslä, diklä Ujaro dai opre Maschen dai Marno. Penel Jesuska lenge: 
JHN.21.10	Anen andey Masche, sso akanik chutildan! 
JHN.21.11	O Petrus gelass ande dai zirdass o Halowo awri dai ssass ande schell dai banschwardesch dai trin bare Masche. Deissa gade but ssass, o Halowo tschi tschindjilo. 
JHN.21.12	Pendass lenge o Jesuska: Awen dai chan. Konig andey Ssogalowura dromande de puschen, hod goni? dai won janennas, hod o Rai ssass. 
JHN.21.13	Dai awel o Jesuska dai del le o Marno dai ä Masches. 
JHN.21.14	Godo ssass bo tritto, ga o Jesuska beske Ssogalowonge ssigadassass pe, gana woï katar ä Mule opre uschtilossass. 
JHN.21.15	Ssar chalässas, pendass o Jesuska ä Petruseske: Tu man, Petrus, mai feder games ssar gagala? Woï pendass leske: Jo, Raiya, tu janes, hod gamaw tu. Pendass woï leske: Chachaw mure Bakroren. 
JHN.21.16	Bale o Jesuska pendass leske: Simon Petrus, games ma? Woï pendass leske: Jo, Raiya, tu janes, hod gamaw tu. O Jesuska pendass: Chachaw mure Bakren. 
JHN.21.17	Pendass leske bo tritto: Petrus, games ma? O Petrus brigako ssass, ga bo tritto puschlass lestar, hod gamel les. Dai pendass leske: Raiya, tu ssako Baiyo janes, tu janes, hod gamaw tu. Pendass leske o Jesuska: Chachaw mure Bakren! 
JHN.21.18	Tschatschimassa, Tschatschimassa, me penaw tuke: Gana derno ssanas, pandessas tu gorkori dai jassas kote, ga tu gamessas; de tu de purossa, hat tsche Wast lundjaressa awri dai et awer pandella tu dai igrella tu ga tu tschi gamessa. 
JHN.21.19	Anda godo penellass o Jesuska godoy Worbi, hod o Petrus de janel ssoske Mermassa ä Dewles ascharla. Dai gana godo pendass leske, pendass: Awtar bala ma! 
JHN.21.20	O Petrus boldass pe dai diklass ä Ssogalowos, sso o Jesuska gamellass, dai sso mindig be lesko Kolin baschlolass dai pendassass: Raiya, gon ssi, gon tut awri biria? 
JHN.21.21	Gana o Petrus godoles diklass, pendass: Raiya, ei gagalessa sso awla? 
JHN.21.22	Jesuska pendass leske: Ei, me de gamos, hod de aschel, mek me awo, ssoski Briga chal tu kote? 
JHN.21.23	Awtar tschak tu bala ma! Dai kotar gelä ä Worbi delai Prall: Gado Ssogalowo tschi merel. De o Jesuska tschi pendassass, hod tschi merel, hamen: Me de gamos, hod de aschel, mek bale tschi awo, ssoski Briga chal tut ande? 
JHN.21.24	Gado godo Ssogalowo, sso ba godey Baiyura Hiro del dai skirindass godo; dai ame janas, hod lesko Hiro Tschatschimoy. 
JHN.21.25	Wi but awera Baiyura ssass, sso o Jesuska gerdass; de ssako Baiyo de awellass opre skirime, hat penos, tschi awennass dai tschi birennass i Luma de ginel le.
