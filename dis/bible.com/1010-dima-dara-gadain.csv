MAT.1.1	Jisu Krista ni phagararao ni greng: bo David ni basa, ar David, Abraham ni basa.
MAT.1.2	Abraham ni basa Isak, Isak ni basa Jakob, Jakob ni basa Juda ar boni khaphlungthu. 
MAT.1.3	Juda ni basa Perez ar Zera. Bonsi de Tamar jang hajaiyaba, Perez ni basa Hezron, Hezron ni basa Aram. 
MAT.1.4	Aram ni basa Amminadab, Amminadab ni basa Nashon, Nashon ni basa Salmon. 
MAT.1.5	Salmon ni basa Boaz, Rahab jang hajaiyaba, Boaz ni basa Obed, Ruth jang hajaiyaba, Obed ni basa Jesai. 
MAT.1.6	Jesai ni basa Raja David, David ni basa Solomon, Uriah ni bihih jang hajaiyaba.
MAT.1.7	Solomon ni basa Rehoboam, Rehoboam ni basa Abijah, Abijah ni basa Asa. 
MAT.1.8	Asa ni basa Jehosaphat, Jehosaphat ni basa Jehoram, Jehoram ni basa Uzzia. 
MAT.1.9	Uzzia ni basa Jotham, Jotham ni basa Ahaz, Ahaz ni basa Hezekia. 
MAT.1.10	Hezekia ni basa Manasse, Manasse ni basa Ammon, Ammon ni basa Josia. 
MAT.1.11	Babulon gede leng ne khahi langjao hi dongba ha, Josia ni basa Jekonia ode boni buphlungthu hajai ba.
MAT.1.12	Odehe, Babulon gede bonsi khahi langjao bani yaohon ha, Jekonia ni basa Selathiel ode Selathiel ni basa Jerubbabel oraha hajai ba. 
MAT.1.13	Jerubbabel ni basa Abiud, Abiud ni basa Eliakim, Eliakim ni basa Azor. 
MAT.1.14	Azor ni basa Zadok, Zadok ni basa Akhim, Akhim ni basa Eliud. 
MAT.1.15	Eliud ni basa Eleazar, Eleazar ni basa Matthan, Matthan ni basa Jakob. 
MAT.1.16	Jakob ni basa Josef, Mari ni basai; ebo Mari ni sao ha Jisu hajai ba, bo khe ning Krista thi ba.
MAT.1.17	Elei Abraham ni phrang David sosi jug jhibri, David ni phrang Babulon ha leng jaba sosibo jug jhibri, Babulon ha leng jahi Messia sosibo jug jhibri.
MAT.1.18	Jisu Krista hajaiba de edehe: Boni buma Mari, Josef jang dising jaoma ni sain hi deng ba. Thikhabo, bonsi yamsi-risi dongma ni sagang ha ning Bese Gathar jang sao khonggin jaba khe Mari tharmai la kha. 
MAT.1.19	Josef dormo subung jaba ni malai ni sagang ha bo grao khe lahi Mari khe sijima nangjaoya, odehe, phirik phirik negar ma bao ba. 
MAT.1.20	Ebo grao buthu khe bao hi dongba ha, Gabra ni saosi degla saomi ha nujao phai hi thi ba, Josef, ning Mari jang noh jaba khe da khin. Bo sao khonggin jayaba de Bese Gathar jang se ja ba thi hi tharmai lah. 
MAT.1.21	Bo nana miyah hajai ri ma, ode boni bumu khe Jisu deng lah. Bode jar ni subung buthu khe phap ni phrang sogo ginyaba se.
MAT.1.22	Gabra ni gorasali ni khuh jang thilang ba, 
MAT.1.23	Nai lah, mathla gathar sao khonggin ja ma, nana miyah mai ma; ode boni bumu khe Immanuel thi hi nisi deng ma thi hi sainthiyaba grao gibi japhai phu mane khlai hi khrip olei japhai ba se (Immanuel-ni ortho de jini ha Madai dong pha du thiyaba se).
MAT.1.24	Odehe, Josef thuhi dongyaba baija hi Gabra ni degla boni ha grao riba lai bo dang la kha; ode Mari khe bo noh ja kha. 
MAT.1.25	Thikhabo, nana miyah maiyasi de bonsi yamsi-risi jaya; ode boni bumu khe Jisu deng kha.
MAT.2.1	Raja Herod, raja jahi dongba ha, Juda raji ni Bethlehem nogor ha, Jisu hajai ba. Boha sainja ni phrang gonokrao Jerusalem ha phai hi sing ba, 
MAT.2.2	Judarao ni raja hajai phayaba braha dong? Sainja ni phrang boni sathrai khe jing nu hi, bokhe khlim ma ne jing phai ba, thi hi bonsi thi ba.
MAT.2.3	Raja Herod ebo grao khe khna ba jang khah waimu nang ba, ode Jerusalem ni khrip subungbo bo jang baosi gamang lai ba. 
MAT.2.4	Odehe, Jonthaimarao, Dara khe slingriyarao, subung buthu khe longthim hi bonsi khe bo sing ba, Krista la braha hajai ma?
MAT.2.5	Bonsi boni ha, Juda raji ni Bethlehem ha, gorasali elei rebyaba dong:
MAT.2.6	O ning Juda raji ni Bethlehem,
MAT.2.6	Juda nogor buthu ni bising ha ning khasi daothao ja phuya;
MAT.2.6	Bedethikhade, ani subung Israel sarao khe naiso-nuso ginyaba de,
MAT.2.6	Nini phrang se baigo ma, thi hi bonsi thi ba.
MAT.2.7	Yaohon ha Herod gonokrao khe longkhao hi sathrai nujaoba ni bubli khe ragao sisi sing hi thi ba, 
MAT.2.8	Thang, nana ni balam ha hamsisi sing tha; ode, angbo bokhe khlim mane khlai hi nisi nu kha ning a ne khna ri phin, thi hi bonsi khe Bethlehem ha haiha kha.
MAT.2.9	Odehe, bonsi raja ni grao khe khna hi thang la kha. Sainja ni phrang sathrai nuyaba de nana dongyaba krosao bujui ha songthaoba nuya si bonsi ni sagang sagang thang pha lang ba. 
MAT.2.10	Bonsi sathrai khe nu hi gabang khaja kha. 
MAT.2.11	Odehe, noh ha hapsing hi boni buma Mari niha, nana khe nu dada, yasgu thu hi bonsi khlim ba. Ode, bonsi jar jar ni don bubim buthu khe khuru hi khajama ni yaosandi-gajao, murra, athor bonthane bonsi ri ba.
MAT.2.12	Odehe, bonsi Herod ni ha thangphinya mane khlai hi saomi ha thijaoyaba grao dongba ni, lama gibin gede jar ni nolei ha bonsi thangphin la kha.
MAT.2.13	Odehe, bonsi thang la bani yaohon ha, Gabra ni degla saosi saomi ha nujao phai hi Josef khe thi ba, Baija hi nana jang boni buma khe lang hi, Egypt raji ha khailang lah; ode, ning khe ang thiphinya si, oraha ning dong lah. Bedethikhade, nana khe Herod sthai mane smai du.
MAT.2.14	Odebani, baija hi, hor ha ning nana jang boni buma khe lang hi Egypt ha bo thang la kha. 
MAT.2.15	Gabra ning gorasali ni khuh ha thi ba, Ani basa khe Egypt ni phrang longhun ma, thiyaba sophai phu mane khlai hi oraha ning bonsi dong ba.
MAT.2.16	Odehe, Herod khe gonokrao thokhi kha thi hi bo tharmai ba jang hamsi ning thamsi baigo hi, subung haiha hi, bubli ha gonokrao khe ragao sisi grao singphlaba lai, Bethlehem ni khrip haphai ha nana miyah nokha maithai gin ni phrang bakhla ni khrip khe bonsi dainthai thar ba.
MAT.2.17	Odehe, bo bubli ha gorasali Jeremia grao thiyaba gibi japhai kha:
MAT.2.18	“Rama nolei ha jirikkhao hi grayaba
MAT.2.18	khurang khna ha du,
MAT.2.18	Thihyaba khe wainso hi jiu khlai hi gra lai du,
MAT.2.18	Rakhil jar ni basathu giri kha bani gra du
MAT.2.18	Ar, bo malai jang waimu phoron ma nangjaoya”.
MAT.2.19	Herod thih bani yaohon ha, Gabra ni degla Egypt ha Josef niha saomi jang nujao phai hi thi ba, 
MAT.2.20	Baija hi nana jang boni buma khe lang hi Israel raji ha thang lah; nana sthaima baoyarao bonsi thih kha. 
MAT.2.21	Odehe, baija hi nana jang boni buma khe lang hi Israel raji ha phaiphin kha.
MAT.2.22	Thikhabo, Herod ni basa Arkelaus, boni bupha ni baslai ha raja jahi dong thi hi khna dada oraha thang raoya kha. Ode, saomi ha thijaoba ni Galili gede thang la kha. 
MAT.2.23	Gorasali ni khuh jang thilang ba, Bo de Nazareth ni subung thijao ma thiyaba grao gibi japhaima ne khlai hi nogor masi Nazareth thiyaba ha bonsi dong hi ba.
MAT.3.1	Bo bubli ha Baptisma riyaba Johan phai hi Juda raji ni hajengling ha graojma sainthi ba. 
MAT.3.2	Bo thi ba, Khah phin lah, sorgo raji sampha kha, 
MAT.3.3	Gorasali Isai thidayaba subung Johan ning ja kha,
MAT.3.3	“Hajengling ha subung saosi ni khurang khna nang
MAT.3.3	Gabra ni lama khe slam lah
MAT.3.3	Boni lama buthu khe beleng ri lah”.
MAT.3.4	Johan mihhajeng ni bikhim khe rih phin hi, boni jengkhong ha migur ni jengsdu kha ba, ode boni jimu-lingmu de hagra ni guyung jang beredih se. 
MAT.3.5	Boha Jerusalem ni subung, Juda raji ni subung, ode Jordan haphai ni khrip subungbo baigo hi boni ha phai ba. 
MAT.3.6	Jar jar ni phap gajai khe phla hi, Jordan dihbu ha, boni ha phai hi khrip baptisma la ba.
MAT.3.7	Thikhabo, jekhali Johan Pharisai jang Saddukairao baptisma lama ne gabang phaiba khe nu hi bo bonsi khe thi ba, Nisi jbu ni jadirao, thamsi phaiginyaba ni phrang golang mane sere nisi khe sainthi ba? 
MAT.3.8	Odebani, khah phin bani bumu khe lahi bathai thai lah. 
MAT.3.9	Jing de Abraham ni sarik-surik se, thi hi nisi da bao lah. Madai de ebo longthai buthu khebo Abraham ni sarik-surik ne khlai hi song ri phu du thi hi ang nisi khe thi du. 
MAT.3.10	Duha ni phrang khrip bongphang ni khitha ha rowa deng kha; odebani, khrip bongphang hamsi bathai thaiya khade bokhali wai ha dangsing ma se. 
MAT.3.11	Ang nisi khe khah slaima ne dih jang baptisma ri du. Thikhabo, ani yaohon ha phaiginyaba de anthane dedao. Ang boni yaphadap ni wadu khe khru manebo gathaya. Bo nisi khe Bese Gathar jang ar wai jang baptisma ri nang. 
MAT.3.12	Boni sangkhon boni yao ha ning dong; ar bo jar ning maijibu khe ragao sisi khlai hi sipkhao nang. Odehe, jar ni mai khe maikhoh ha bojom khlai nang, maijibu mudi khe thaoglao ni waikhor ha saokhrip nang.
MAT.3.13	Bo bubli ha Jisu boni ha baptisma lama ne khlai hi Galili raji ni phrang Jordan dihbu ha phai ba. 
MAT.3.14	Thikhabo, Johan thi ba, Ning se angkhe baptisma ri ma nang ma mu, ning se ani ha phai ba na? thi hi bo magna ma bao ba.
MAT.3.15	Thikhabo, Jisu boni ha thi ba, Duha mani lah, elei dormo khusi khe phura khlai bade jinthane hamba se, thi hi bo thiphin ba. Odehe bo mani kha.
MAT.3.16	Odehe, Jisu baptisma la ha hi, dih ni phrang baigo ba jang nai lah, bonthane khlai hi sorgo khru ba, ode, Madai ni bese daothu lai akhai bu hi boni phakhrong ha baphai ba khe nu ba. 
MAT.3.17	Odehe, sorgo ni phrang khurang si, Ebo de ani basa hamdaothao ar ang khaja daothaoyaba se, thi hi khna ba.
MAT.4.1	Boni yaohon ha Jisu khe Soithan ni naigrik ha hajengling ha bese langjao hi dong ba. 
MAT.4.2	Odehe, basain jang bisagin bohor jang bisagin jiya-lingya bani yaohon ha bo hukhri jao kha. 
MAT.4.3	Boha Soithan boni ha phai hi thi ba, Ning Madai ni basa ning thikhade, ebo longthai buthu khe hon jamane hukhum ri lah.
MAT.4.4	Thikhabo, Jisu thiphin ba, Subung de hon jang mang mang de thangya, Madai ni khuh ha khrip grao baigoyaba jang se thang ba, thi hi reb du.
MAT.4.5	Boni yaohon ha bokhe nolei gathar ha lang hi Madaikhoh ni nohkhu ha song rihi, boni ha thi ba, 
MAT.4.6	Ning Madai ni basa ning thikhade, ora ni phrang galai lah.
MAT.4.6	Nini balam ha deglarao khe bo hukhum ri nang
MAT.4.6	Ode bonsi ni yao jang ning khe bamkhu nang,
MAT.4.6	Ode niyakha de, nini igah bumai nang ma se, thi hi Madai ni laisi ha reb du.
MAT.4.7	Jisu bokhe thiphin ba, Gabra, nini Madai khe da nainai, thi hi bo reb du.
MAT.4.8	Odehe, Soithan hading judao thaoyaba ha bokhe langphin hi, habsao ni khrip muima khe phnu hahi thi ba, 
MAT.4.9	Ning yasgu thu hi ang khe khlim khade ebo khrip khe ninthane ang rithar nang.
MAT.4.10	Boha Jisu thiphin ba, Soithan, thang lah, Gabra, nini Madai khe khlim hi bokhe se ning mani lah.
MAT.4.11	Odehe, Soithan haiger lang kha, ar deglarao phai hi bokhe naiso-nuso kha.
MAT.4.12	Odehe, Johan remjao kha thi hi Jisu khna ba jang Galili raji ha bo thangla ba. 
MAT.4.13	Odehe, Nazareth khe dangkhlai hi Kapernaum dihkharnai dergong ha Zebulun jang Napthali haphai ha bo donghi ba. 
MAT.4.14	Gorasali Isai grao thiyaba phura gibi jathar mani khlai hi olei japhai ba,
MAT.4.15	Zebulun ar Napthali ni raji,
MAT.4.15	Dihkharnai ni lama ha, Jordan dikhong nar,
MAT.4.15	Jentailrao ni Galili!
MAT.4.16	Andar ha kham hi dongyarao
MAT.4.16	Gabang jnama khe nu nang.
MAT.4.17	Bo bubli ni phrang se Jisu grao baipha langhi thi ba, Khah phin lah, sorgo raji sampha kha, thi hi bo grao thijen ba.
MAT.4.18	Galili dihkharnai dergong ha bo daopha lang baha, boha Simon (Peter thiyaba) ode boni buphlung Andri, bonsi khaphlung gini khe jeh saiba nu ba; bonsi nah remyaba ning. 
MAT.4.19	Jisu bonsi niha thi ba, Ani yaohon ha phai lah, ang nisi khe subung remyaba slam nang. 
MAT.4.20	Boha ning bonsi jeh dangkhlai langhi boni yaohon rikpha langla kha.
MAT.4.21	Oraha ni phrang thangba ha gibin daphlung gini Zebedai-ni basa Jakob jang boni buphlung Johan khe bonsi ni bupha Zebedai ni rung ha bonsi ni jeh buthu khe slamba nuhi bonsi khe Jisu long ba. 
MAT.4.22	Boha ning, bupha jang rung khe dangkhlai langhi bonsi boni yaohon rikpha langla kha.
MAT.4.23	Odehe, Jisu bikhoh ni noh buthu ha sling rihi, Raji ni graojma hamba khe sainthi ba, ode subung buthu ni bising ha jadi jadi jathai ar jadi jadi raoyayaba khrip khe ham ri hi, Galili raji ni khrip ha bo thangpha lang ba. 
MAT.4.24	Odehe, Suria raji khrip ha boni graojma gublung thar ba. Odebani, khrip subung limyaba ar jadi jadi sathai sayarao, sgainjik gajaoyarao, murkhi jayarao, adur jayarao khe boni ha labu ba, ode, bonsi khe bo ham rithar ba. 
MAT.4.25	Galili raji ni phrang, Dekapoli nogor ni phrang, Jerusalem ni phrang, Judai raji ni phrang, ode Jordan nar ni phrang subung buthu gabang yaohon rikpha ba.
MAT.5.1	Jisu subung gabang nuhi, hadingkhro ha thang ba, ode, bo khamyaba ha boni rikphayarao boni sersi giding longthim ba, 
MAT.5.2	Odehe, grao thi hi bonsi khe sling ri ba.
MAT.5.3	Sere bese ha jar khe dukhisa thi hi mithi layarao de bonsi ni khophal hambi,
MAT.5.3	sorgo raji de bonsi ni se.
MAT.5.4	Khah baiyarao de bonsi ni khophal hambi,
MAT.5.4	Bonsi shanti jang dong ma se.
MAT.5.5	Maigru gruyarao de bonsi ni khophal hambi
MAT.5.5	Phirthi ni don khe bonsi mai ma se.
MAT.5.6	Dormo ha hukhri hi dih gangjaoyarao de khophal hambi,
MAT.5.6	Bonsi ni khah gablai ma se.
MAT.5.7	Malai ni basao ha maya-doya khlaiyarao de khophal hambi,
MAT.5.7	Bonsi maya-doya khlaijao ma se.
MAT.5.8	Khah gatharrao de khophal hambi,
MAT.5.8	Bonsi Madai khe nu ma se.
MAT.5.9	Milima slamyarao de khophal hambi,
MAT.5.9	Bonsi Madai ni basarao thijao ma se.
MAT.5.10	Dormo ni khlai hi dukhu rijaoyarao de bonsi ni khophal hambi,
MAT.5.10	Sorgo raji de bonsi ni se.
MAT.5.11	Ani khlai hi malai jang nisi khe jojao nang, ode, dukhu rijao nang, ode, niya niya mosol jang nisi khe gajai ri khade, nisi ni khophal hamba se. 
MAT.5.12	Khaja hi bai lah, sorgo ha nisi ni khlai hi yaosandi bang bi. Bede thikhade, olei jasosi ning nisi ni sagang ha gorasali dongyaraobo dukhu rijao ba se.
MAT.5.13	Nisi phirthi ni sem se; thikhabo, sem brabya kha la bede brab riphin ma? Dangkhlai hi subung buthu jang gasep jaoba khe gar hide musibo khusi habo nangya kha.
MAT.5.14	Nisi habsao ni jnama se. Hadingkhro ha nolei dongyaba khe hui hi deng phuya. 
MAT.5.15	Subung thaophari sao hi khamphlu jang phungkhlip hi dengya, boni dengthan ha se deng re; odese noh bising ni khrip subung jnama khe nu ba. 
MAT.5.16	Olei jasosi ning nisi ni jnama subung ni muh ha jna thing; odese, nisi hamba khusi dangyaba buthu khe bonsi nu ma, ode, nisi ni bupha, sorgo ha dongyaba khe bakhan khlai phu ma.
MAT.5.17	Dara ni grao ja thing, gorasalirao ni grao ja thing, sjam mane ang phaiba thi hi da bao. Sjam mane ang phaiya, phura khlai mane se ang phai ba. 
MAT.5.18	Gibi jang ang nisi khe thi du, phirthi nokhasao jamya side dara ni rebyaba ha gijisa ganthi ja thing, gijisa rul sikyaba ja thing, masi jahi bo jam nang niya. 
MAT.5.19	Odebani, sere ebo graothai riyaba ni bising ha asaba nangyaba grao khe slai re, ode gibin nebo olei ning slingriyaba de sorgo ha khasi daothao thijao ma se; thikhabo, sere mani hi sling ri du, sorgo ha subung dedaothao thijao ma se. 
MAT.5.20	Nisi ni dormo jang Dara slingriyarao ode Pharisairao ni dormo khe phungya khade nisi sorgo raji ha hap phu nang niya thi hi ang nisi khe thi du.
MAT.5.21	Ning da sthai bai thiyaba ar sere sthai du, boni basao ha bisar ja ma se thi hi thiyaba grao khe nisi khna kha. 
MAT.5.22	Thikhabo, angde thi du, sere jar ni daphlung ni basao ha thamsi baigo du, bo bisar khlaijao ma se; ode, sere jar ni daphlung khe khusi ha nangjaoyayaba thi du, bo bisar khlaijao ma se; sere gibir thi du, bo norok ni wai ha dangsing jao ma se. 
MAT.5.23	Odebani, khapra ha ning jinis riyaba khe yaophaba ha, nini daphlung nini basao ha khah ha hamjaoya jahi dong thihi ning wainso phin khade, 
MAT.5.24	Khapra rogong ha ning jinis riyaba khe dangkhlai langhi thang phin lah, ode, nini daphlung jang mili da lah; boni yaohon ha se nini jinis riyaba khe yaopha lah.
MAT.5.25	Nini sotru jang nisi lama hempha laiba ha srap mili lah; niyakhade nini sotru ning khe bisardar niha rao ri hi bisar khlai hi subung remyaba hoja niha ning khe nepha ma se, ode, ning khe phatho ha jeb ma se. 
MAT.5.26	Gibi jang nisi khe thi du, lagai phura riphinya side nisi ora ni phrang baigo phu nang niya.
MAT.5.27	Ning gaori da ja bai thi hi thiyaba grao khe nisi khna kha; 
MAT.5.28	Thikhabo, ang de thi du, sere masainjik khe hamjaoma jang nai du, boni khah ha gaori jahi ning dong. 
MAT.5.29	Odehe, nini yaoda ni muthai jang ning khe khuda hi galai ri khade khaikho hi dangkhlai lah. Nini saomang norok ha dangsing jao hi dong ba thane, nini saomang ni masi jamba se nini khlai hi hamdao. 
MAT.5.30	Nini yaoda jang ning khe doda ri du thikhade, bo khe dainso hi dangkhlai lah. Nini saomang khrip norok ha dangsing jaoba thane nini yao gongsi giriba se nini khlai hi hamdao.
MAT.5.31	Sere jar ni bihih jang gaolei du, gaoleiyaba ni laisi ri la thing oleibo thi du. 
MAT.5.32	Thikhabo, ang de thi du, sere bihih gaori jaya hi, jar ni bihih jang gaolei khade, bo gaori jaba se. Sere bihih jang gaolei hi noh japhin du, bo gaori-gaora jaba se.
MAT.5.33	Ning mosol grao jang smai da dang, thikhabo Madai niha smai khe phura khlai lah thihi grao thiyaba khe nisi khna kha. 
MAT.5.34	Thikhabo, ang de nisi khe thi du, asaba khalibo smai da dang; sorgo ni bumu lahi smai da dang, bode Madai ni khamthan se; phirthi ni bumu khe lahi bo smai da dang, bode boni igah dengthan se. 
MAT.5.35	Jerusalem ni bumu lahi smai da dang, bode Raja ni dedaothaoyaba nogor se. 
MAT.5.36	Jar ni bokhro khe rem hibo smai da dang, ning khanairim dingsi bo phuri la phuya ar sim ri la phuya. 
MAT.5.37	Jakha nisi thi khade jakha ja thing, jaya nisi thikha de jaya ja la thing. Bang bang side hamya se baigo ma.
MAT.5.38	Muthai ni baslai ha muthai, hathai ni baslai ha hathai thiyaba grao khe nisi khna kha. 
MAT.5.39	Thikhabo, ang de nisi khe thi du, subung hamyayaba khe da badai. Nini yaoda gede ning khe bakhao lai ri khade, yaosi gede bo ajao lah. 
MAT.5.40	Sereba nini ha grao hamya slam hi nini sola khe la la ma bao khade, nini rih khebo ri ha lah. 
MAT.5.41	Sereba ning khe bol jang melsi thangma sani khade saniyaba niha melgin thang lah. 
MAT.5.42	Sere nini ha sain du bo ne ri lah, sere nini ha jao jima phai du, boni ha mukhang jaya da ja.
MAT.5.43	Nini noharirao khe khasao lah, nini sotru khe jajaoya ja lah thiyaba grao khe nisi khna kha. 
MAT.5.44	Thikhabo, ang de nisi khe thi du, nisi ni sotrurao khe khasao lah; nisi khe dukhu riyarao ne Madai bi ri lah. 
MAT.5.45	Nisi ni bupha sorgo ha dongyaba ni basathu japhu mane khlai hi; bode subung hamba ar hamyayarao ni basao habo sain baigo ri du, ode dormo ni subung ar dormo niyayaba ni basao habo hadi ha ri du. 
MAT.5.46	Jar hamjaoyaba khe se ning nisi khasao kha la, snadi khe nisi yaosandi mai ma? Khajna khrangyaraobo olei ning dangya na somo? 
MAT.5.47	Odehe, nisi ni daphlungrao khe se ning nisi khlim kha la, snadi khe nisi hamba khusi dang dao ba? Jentailraobo olei la dang du da? 
MAT.5.48	Odebani, nisi ni bupha, sorgo ha dongyaba ham ba lai nisi ham ma nang ma.
MAT.6.1	Nisi hamba khusi dangyaba buthu khe, subung ni sagang ha bonsi nu mane dangya mane khlai hi girik lah; ode niya khade, nisi ni bupha sorgo ha dongyaba niha yaosandi mai nang niya.
MAT.6.2	Odebani, ning malai ne yaosandi riba ha, subung giriklaiyarao jang bakhan rijao mane bojom jayaba hathan buthu ha ode, daoglap buthu ha bonsi riba lai, nini sagang ha bibul da dam ri. 
MAT.6.3	Ang gibi jang nisi khe thidu, bonsi ni yaosandi khe bonsi mai blai kha. Thikhabo, ning de malai ne yaosandi riyaba khe malai tharmaiya mane khlai hi nini yaoda ni yao jang yaosandi riyaba khe yaosi ni yao jang thar da maijao thing. 
MAT.6.4	Odese, nini bupha phirik phirik ning khe naiyaba hamthai ri ma.
MAT.6.5	Odehe, nisi biba ha subung giriklaiyarao lai nisi da bih, bonsi de malai nu mane khlai hi bojom jayaba hathan buthu ha derga kholei ni gejer ha song hi bima nangjao re. Ang nisi khe thi du, bonsi ni yaosandi khe bonsi mai blai kha. 
MAT.6.6	Thikhabo, ning de biba ha nini noh bising ha hap dada, nini derga khe phung hi, nini bupha niha phirik phirik bi lah. Odese, nini bupha phirik phirik naiyaba ning khe hamthai ri ma.
MAT.6.7	Nisi biba ha Jentailrao lai haglai-biglai da bi, bede thikhade bonsi budu glao bi khase bonsi ni bithai khe khna ma thihi lon du. 
MAT.6.8	Odebani, bonsi lai da ja; bode nisi sain mani sagang ha ning nisi ni bupha de snadi khe nang du, bo tharmai du.
MAT.6.9	Odebani, nisi ede bi lah:
MAT.6.9	Sorgo ni jini Bupha
MAT.6.9	Nini bumu gathar man ja thing
MAT.6.10	Nini raji sophai thing
MAT.6.10	Nini nangjaoma sorgo ha dangba lai ning
MAT.6.10	Phirthi ni subungbo dang thing.
MAT.6.11	Dini jine nalai ni jimu ri
MAT.6.12	Malai ni gajai khe jing map khlaiba lai ning
MAT.6.12	Jini gajai khebo ning map khlai.
MAT.6.13	Phap ni naigrik ha jing khe da langpha
MAT.6.13	Hamya ni phrang jing khe sogo lah. (Sereba rebyaba ha elei dong: Bede thikhala, raji, raothai ar muima, thaoglao sosi nini ning. Amen).
MAT.6.14	Subung ni gajai buthu khe nisi map khlai kha se, nisi ni bupha sorgo ha dongyaba nisi khe map khlai ma. 
MAT.6.15	Thikhabo, subung ni gajai buthu khe nisi map khlaiya thikhade, nisi ni buphabo nisi ni gajai buthu khe map khlai nang niya.
MAT.6.16	Nisi jiya hi hoh khongja dong khabo, subung giriklaiyarao lai mukhang mao hi da phnu. Bonsi de subung ni muh ha hoh khongja nujao mane bonsi ni mukhang khe bonsi sim ri re. Gibi jang ang nisi khe thi du, bonsi ni yaosandi khe bonsi mai thar kha. 
MAT.6.17	Nisi hoh khongja dong khade, mukhang suhi, nisi ni khro ha thao do lah; 
MAT.6.18	Odese, nini bupha phirik phirik naiyaba ni muh khe gar hide subung ni muh ha hoh khongja dongba thihi nujao nang niya. Odese, nini bupha phirik phirik naiyaba ninthane hamthai ri ma.
MAT.6.19	Phirthi ha yung ji phuyaba ar haro remyaba, makhaorao gabla phu hi khao phuyaba hathan ha don buthu khe nisi jar ne khlai hi bojom da khlai. 
MAT.6.20	Thikhabo, sorgo ha, yung jiphuyayaba ar haro rem phuyayaba ar makhaorao gabla phuhi khao phuyayaba ha nisi jar ne khlai hi don buthu khe bojom khlai lah; 
MAT.6.21	Bede thikhade nini don dongyaba ha ning nisi ni khah bo dong ma se.
MAT.6.22	Saomang ni jnama de muthai se. Nini muthai jna khade nini saomang khrip jna ma se. 
MAT.6.23	Thikhabo, nini muthai hamya khade khrip nini saomang andar ja ma se; odebani, nini saomang bising ha jnama andar jakha la, hamsi ning andar ja nang.
MAT.6.24	Saosi bo hoja gini ni khusi dangpha lai phuya; bede thikhala saosi hamjao khade saosi hamjaoya ja ma se; niya khala, saosi hamjao khade, saosi naisle ma se; Madai jang rang masi khusi dangpha laiba jaya. 
MAT.6.25	Odebani, ang nisi khe thi du, snadi khe ang jima-lingma thihi nisi ni hayu ni grao ha, ar, snadi khe ang gainma-phinma thi hi saomang ni grao ha nisi khah waimu da nang. Jiba thane hayu se muilo jadaoya? Gainsari thane saomang bo muilo jadaoya? 
MAT.6.26	Nokhasao ni dao buthu khe naiha lah, mai gaijiya, rababo rajiya; bonsi maikho habo bojom khlaiya, thikhabo, nisi ni bupha sorgo ha dongyaba bonsi khe khrang du. Nisi la bonsi thane gabang muilo jadaoya? 
MAT.6.27	Ode, nisi ni bising ha khah waimu nang hi jar jar juba ni gede musi lai judao ri laphu du?
MAT.6.28	Odehe, gainsari ni basao ha snadi jabani nisi khah waimu nang ba? Phorong midi khim baryaba ni dethai khe hamsisi naihi bao lah. Bonsi khusi dangya ar khun bo phreya, 
MAT.6.29	thikhabo, ang nisi khe thi du, Raja Solomonbo boni majangma khrip ha sajai khali, ebo phorong midi khim bar barsi laibo soya. 
MAT.6.30	Odebani, hah ni sam, dini thang du, dakhna thih lang laginyaba khe ning Madai olei sosi bo sajai kha la, O nisi lonma bangyayarao, nisine bo gainsari ri nang niya?
MAT.6.31	Odebani, snadi khe jing jima? Snadi khe jing lingma? Snadi khe jing phin hi dong ma? thihi waimu da nang. Jentailrao khrip oleiyaba khe smai re. 
MAT.6.32	Ebo buthu khrip khe nisi nang du thi hi nisi ni bupha sorgo ha dongyaba tharmai du. 
MAT.6.33	Odebani, sagangthao ha Madai ni raji jang boni dormo khe smaida lah, odese bo buthu khrip jinis khe nisi ne ri ma. 
MAT.6.34	Odebani, dakhna ni khlai hi waimu da nang, bede thikhade dakhna ni basain ha jar ni waimu jar ning khlai la nang. Sainsi ni khlai hi sainsi dukhu khlai kha ning ja kha.
MAT.7.1	Ning malai khe gajai ha da ri, ning khebo gajai rima se. 
MAT.7.2	Bede thikhade ning bede malai khe gajai riba, olei ning ningbo gajai ri jaoma se, ar ning snadi jang suba, bo suyaba jang ning ningbo sujao ma se. 
MAT.7.3	Snadi jabani jar ni muthai ha muphin gedeba dongyaba khe nuya hi malai ni muthai ha muphin basasa dongyaba khe ning nu ba? 
MAT.7.4	Ning jar ni muthai ha ning muphin gedeba dongyaba khe nuya hi nini daphlung ni muthai ha muphin dongyaba khe ‘a ne khaikho ri lah’ thi hi ning bede thiphu ba? 
MAT.7.5	O griklaiyaba, sagang ha nini muthai ni muphin khe khaikho da lah, odese nini daphlung ni muthai ni phrang muphin khaikho phu ma.
MAT.7.6	Gathar jinis khe sisa ne da ri, hono ni sagang habo guibi longthai khe da ri; boni igah bakhla ha gasep hi meser moso waikhli hi hamya khlai ma se.
MAT.7.7	Sain lah, odese ninthane ri ma, smai lah, odese nisi mai ma; 
MAT.7.8	Derga dho lah, nisi ne khuru ri nang. Sere sain du, bo mai nang; sere smai du, bo nu nang; sere derga khe dho du, bo khuru rijao ma se. 
MAT.7.9	Niya khala, nisi ni bising ha jar ni basa hon sainjiba ha longthai khe riyaba sere dong? 
MAT.7.10	Niya khala, nah sainjiba ha sere jbu khe ri ba? 
MAT.7.11	Odehe, nisi subung phaphi ning jar ni basathu ne hamba jinis riba ring kha la, nisi ni bupha sorgo ha dongyaba la boni ha sainyarao ne bo hamba jinis ri nang niya?
MAT.7.12	Odebani, khrip jadi malai nisi ni basao ha bonsi dang ma nangjaoba lai, malai ni basao habo nisi dang lah. Bede thikhade ebo ning dara ode gorasalirao ni grao ja kha.
MAT.7.13	Derga khasiba ha hap lah. Jamyaba ha thangyaba dergade de bi, boni lamabo war bi. Ojang gede thangyababo gabang bang bi. 
MAT.7.14	Hayu ni lama ha thangyaba dergade khasi bi, boni lama bo gepheyaba se. Bokhe nuyarao bo gijisa se ning.
MAT.7.15	Gorasali mosol ni phrang girik hi dong lah, bo buthu de melma bugur khe phin hi nisi niha phai re. Thikhabo bonsi ni bising hade rasa haslarao lai se. 
MAT.7.16	Bonsi khe bonsi ni dongthai ha ning nisi tharmai nang. Busuh gnang biding ni bedep ha grep bathai thai re? Busuh gnang biding ha thaikhrao thai re? 
MAT.7.17	Olei jasosi ning bongphang hamba de boni bathai ham re; thikhabo, bongphang hamyayaba de boni bathai bo hamya re. 
MAT.7.18	Bongphang hamba de boni bathai hamya jaya. Bongphang hamyayaba de boni bathaibo hamya re. 
MAT.7.19	Khrip bongphang hamsi bathai thaiya khade dainphai hi, wai ha dangsing jao re. 
MAT.7.20	Odebani, bonsi khe bonsi ni dongthai ha ning nisi tharmai nang.
MAT.7.21	Gabra, Gabra thi hi se ning ang khe jirikyaba de sorgo raji ha hap nang niya, thikhabo ani bupha sorgo ha dongyaba ni nangjaothai lai dangyarao de hap ma se. 
MAT.7.22	Okhali ni basain hade gabang subung Gabra, Gabra, nini bumu jang jing grao sainthi ba, nini bumu jang jing sgain madai rik hun ba, nini bumu jang gmangthao sisiyaba khusi khe jing dang ba, bonsi ode thi ma se. 
MAT.7.23	Boha de, ‘Nisi phap gajai dangyarao, ani phrang gajain thang lah, nisi khe ang tharmaiya’ thi hi thijao ma se.
MAT.7.24	Sere ani ebo grao buthu khe khna hi mani du, subung girikyaba, longthai basao ha noh dangyaba jang suhi grao thi du. 
MAT.7.25	Hadi hahi, dih de nang, ode bar sip hi bo noh khe smao nang; thikhabo, longthai basao ha se dang bani bo noh bailangya.
MAT.7.26	Odehe, sere ani ebo grao khe khna hi maniya, bode subung gibir, hajeng basao ha noh dangyaba jang baosi se thi hi suhi thi du. 
MAT.7.27	Hadi bo ha nang, dih bo de nang, ode, bar bo sip pha hi smao kha ning, bo noh de baihi hamsi ning hamya lang la ma se.
MAT.7.28	Jisu ebo grao buthu khe thiblai ba jang subung buthu bo grao slingriyaba khe bonsi gabang gmang lai ba. 
MAT.7.29	Bede thikhade, Dara Slingriyarao lai baosi niya hi, bo hukhum gnang bubra lai se sling ri ba.
MAT.8.1	Jisu hading ni phrang akhaiba jang gabang subung boni yaohon rikpha ba. 
MAT.8.2	Odehe, subung saosi khunthi jayaba boniha phai hi thi ba, Gabra, ning nangjao khade, ang khe ragao ri phu du, thi hi bo khlim ba.
MAT.8.3	Jisu yao phlao hi bo khe remhi thi ba, Ang nangjao du dou. Boha ning bo khunthi jayaba ragao lang la kha. 
MAT.8.4	Odehe, Jisu boni ha thiba, ‘Saosi niha bo thiya mane khlai hi girik lah. Thikhabo, Jonthaima niha thang hi phnu lah. Moses ne rimane khlai hi saikhoyaba buthu khe yaopha lah. Bede thikhade, subung buthu hamsisi mithi phuma ne.’
MAT.8.5	Odehe, bo Kapernaum ha hapsing ba. Boha siphaiya rjasi ni hoja saosi boniha phaihi thiba, 
MAT.8.6	Gabra, ani ansa adur jahi noh ha yam ha thuhi gabang sajao hi dong, thihi boniha khainsu ba.
MAT.8.7	Jisu thiphin ba, Ang phaihi bokhe ham ri nang.
MAT.8.8	Siphaiya rjasi ni hoja thiphin ba, O Gabra, ani noh bising ha ning phai mane ang gathaya dou; grao se ning thi lah, ani ansa ham lang la nang. 
MAT.8.9	Ang bo malai ni hukhum ha se dong ba, ani bakhla ha siphaiyarao dong. Saosi subung khe, Ning thang lah, ang thikha de, bo thang la re; malai khebo, phai thihi ang thikha de, bo phai re. Ani leng niha bo, ebo khe dang, thihi ang thikha de, bo dang re, thi hi bo grao thiphin ba.
MAT.8.10	Jisu ebo grao buthu khe khnaba jang hamsi ning gmang hi bo jang rikphayarao niha bo thi ba, Gibi jang ang nisi khe thidu, Israelrao ni bising habo elei lonma raoyaba khe ang nuya kho. 
MAT.8.11	Ang nisi khe thi du, sainja sain jroba ni phrang gabang subung phai hi, Abraham, Isak ar Jakob niha phai hi, sorgo raji ha kham nang; 
MAT.8.12	Thikhabo, raji ni basathu de raji andar ha rik hon jao hi dong nang. Oraha de hathai waihi grahi dongma se, ode bo thi ba. 
MAT.8.13	Odehe, Jisu siphaiya rjasi ni hoja niha thi ba, Thang la ga, ning lonba lai ning nini basao ha sophai thing. Odehe, ansa de bo bubli ha ning ham lang la kha.
MAT.8.14	Jisu Peter ni noh ha phaiba ha, boni busuma limhi thuyam ha thuhi dongba khe bo nu kha. 
MAT.8.15	Odebani, boni yao khe remba jang boni limthai de ham lang la kha, ode, bo baija hi bo khe naiso-nuso la kha.
MAT.8.16	Odehe, sainbli japhaiba ha, gabang subung sgain madai gajaoyarao khe Jisu niha bonsi labu hi phai ba. Odehe, grao jang bo sgain madai buthu khe rik hunhi limyarao khrip khebo bo ham riba: 
MAT.8.17	Gorasali Isai jar thi langyaba grao gibi ja mane khlai hi elei japhu ba, Jini raoyayaba khe jar sao ha lahi, jini gilim gasa buthu khe hor la kha, thiyaba gibi ja phai kha.
MAT.8.18	Jisu boni sersi giding subung bangba khe nuhi kharnai ojang nar ha thang mane khlai hi bo sani ba. 
MAT.8.19	Odehe, dara slingriyaba saosi boni ha phai hi boni ha, Slingriyaba, ning braha thang du, ning jang baosi ang bo thang pha ma, ode bo thiba.
MAT.8.20	Jisu boni ha thiphin ba, Mosrong nibo longkhor dong, daonibo bithip dong; thikhabo Marsi ni Basa ni bokhro deng mani hathan giri.
MAT.8.21	Boha slingriyarao ni bising ha subung gibin phai hi thi ba, Gabra, sagang ha ani bupha khe phipda mane khlai hi ang khe haiha lah.
MAT.8.22	Thikhabo, bo boni ha thiphin ba, Ang jang rikpha lah, subung githi khe bonsi ni subung githi ning phip la thing.
MAT.8.23	Odehe, Jisu rung ha ga ba, jar ni yaohon rikphayaraobo bo jang rikpha ba. 
MAT.8.24	Srap khlai hi wari ha baryungma hamsi ning raohi sip ba. Odebani, dithon jang rung gilikdi gilikdi ja ba; bo de thuhi dong ba. 
MAT.8.25	Odehe, bo jang rikphayarao boni ha thang hi bo khe masa hi thiba, Gabra, jing khe sogo lah, jing jam thar ma ja kha, thihi bonsi thi ba.
MAT.8.26	Jisu bonsi khe thi ba, O lonma bangyayarao, snadi jabani nisi khin ba? Odehe, bo baija hi, bar jang wari khe bo jo ba, ode phirik phirik thao lang ba.
MAT.8.27	Subung buthu hamsi ning gmang ba, Ebo subung la snadi ni subung? Bar jang wari sosibo boni grao khe mani du lao? thi hi bonsi thi ba.
MAT.8.28	Odehe, wari ni ojang nar ha Gadarin raji ha bo sohiba ha sgainjik gajaoyaba subung gini mangkhlong ni phrang baigo buhi goron ba, bonsi elei hamya du, bo lama ha saosi bo thang phuya. 
MAT.8.29	Odehe, bonsi jirikkhao hi thi ba, O Madai ni basa, ning jing khe snadi khusi nangjao ba? Jing khe dukhu ri mane khlai hi bubli ni sagang ha ning phai ba?
MAT.8.30	Boha, ora ni phrang khaisa thangdao hi hono buthu gabang dong ba. 
MAT.8.31	Odehe, sgain madai buthu thi ba, Ning jing khe rik khlai ma thikha de, hono buthu ni bising ha jing khe haiha lah, thihi bonsi boniha khainsu ba.
MAT.8.32	Boha, bonsi khe thi ba, Thang la ga. Odebani bonsi baigo hi, hono buthu ni bising ha bonsi hap ba. Ode, hono buthu khrip brub brub khai khlai lang hi, wari ha galaising hi bonsi dih ha thih thar kha.
MAT.8.33	Odehe, hono khrangyarao khailang hi nogor ha bonsi thang hi, sgain madai jang gajaoyarao ni basao ha sophaiyaba buthu khebo, khrip bonsi sainthi kha. 
MAT.8.34	Odehe, noleisi jang Jisu khe goron mani khlai hi bonsi baigo bu ba. Odehe, bo khe bonsi buba jang bonsi ni raji ni phrang baigo mane khlai hi bonsi bo khe khainsu ba.
MAT.9.1	Odehe, Jisu rung ha gahi wari khe bailang da da jar ni dongthan nolei ha bo sohi kha. 
MAT.9.2	Odehe, saosi adur jayaba khe thuyam ha thu rihi boni ha bonsi bainbu ba. Jisu bonsi ni lomna khe nuhi, adur jayaba khe thi ba, Ani basa, santi jang dong lah, nini phap buthu khe map ja kha.
MAT.9.3	Odehe, Dara slingriyarao gejesi bonsi ni khah ha bao ba, Ebo subung de Madai khe siji du, bonsi ode thi ba.
MAT.9.4	Jisu bonsi ni khah ha baoyaba khe tharmai hi thi ba, Nisi snadi jabani khah ha hamya bao ba? 
MAT.9.5	Nini phap map ja kha thiyaba jang baija hi igah jang hem hi thang lah beleyaba thiba lai dao? 
MAT.9.6	Asaba bo ja thing, habsao ha Marsi ni Basa niha ning phap map khlai phuyaba raothai dong thihi nisi tharmai mane khlai hi, (ode, adur jayaba khe thi ba), Baija hi nini thuyam khe sugu hi, ning jar ni noh ha thang lah. 
MAT.9.7	Odehe, baija hi bo jar ni noh ha thang la kha. 
MAT.9.8	Odehe, subung buthu bo khe nuhi bonsi khin ba. Subung buthu niha olei hukhum riyaba Madai khe bonsi bakhan khlai kha.
MAT.9.9	Jisu oraha ni phrang thangba ha khajna dengthan hathan ha khamyaba subung saosi, sere boni bumu Matthew khe nuhi bo thi ba, Ani yaohon rikpha lah, odehe, bo baija hi boni yaohon rikpha lang ba.
MAT.9.10	Odehe, noh ha makham khalai kham ba ha, khajna khrangyarao jang subung phaphirao gabang phai ba, odehe, Jisu jang boni rikphayarao khalai khampha lai ba. 
MAT.9.11	Pharisairao bo khe nu dada, boni rikphayarao khe thi ba, Snadi jabani nisi ni slingriyah la khajna khrangyarao ar subung phaphirao jang jipha lai ba? bonsi thi ba.
MAT.9.12	Jisu ebo grao khe khna hi bonsi khe thi ba, Subung bol raoyarao ni khlai hide daktor nangya, subung limyarao ni khlai hi se nang ba. 
MAT.9.13	Odebani, ‘bandai khe ang nangjaoya, khasaoma khe ang nangjao du’ thiyaba grao khe, thang hi boni balam ha sling lah. Dormo subung ni khlai hi ang phaiya, subung phaphirao khe long mane se ang phai ba, thihi nisi tharmai lah.
MAT.9.14	Boha Johan-ni rikphayarao Jisu niha phai hi thi ba, Snadi jabani jing jang Pharisai rao elei makham jiya hi hoh khongja dong du, thikhabo nini yaohon rikphayarao la hoh khongja dongya ba? thihi bonsi sing ba.
MAT.9.15	Jisu bonsi khe thiphin ba, Damanjik khe langginyarao niha daman dongdu si, damanjik khe langginyarao dukhu nang re. Thikhabo, boni basai khe bonsi ni phrang langla mani basain sophai nang, boha se bonsi hoh khongja dong ma.
MAT.9.16	Odehe, saosi bo gajam rih giji ha gadain rih khe supha laiya, supha laikha de rih siksi hi jigaodao ma se. 
MAT.9.17	Saosi bo grep bidi gadain khe migur ni phonto gajam ha lusingya. Ode niyakha de migur phonto hamya ja ma se; grep bidi gadain khede migur gadain ni phonto buthu ha lusing ma nang du.
MAT.9.18	Ebo buthu grao khe bonsi niha thisai baha, hoja saosi phai hi bokhe khlim ba, Ani bisik duha thih ba; thikhabo, ning phai hi boni basao ha yao deng kha ning bo thang phin nang, thihi bo thi ba.
MAT.9.19	Odebani, Jisu baija hi bo thang ba; ode bo jang boni rikphayarao bo thang pha ba.
MAT.9.20	Odehe, masainjik saosi nokha maithai jhigin bithi thaoyayaba Jisu ni yaohon ha phai hi boni rih bergong khe rem phai ba. 
MAT.9.21	Boni rih bergong khe se ning remba maikha de ang ham lang la nang, thihi boni khah ha bao ba.
MAT.9.22	Jisu naiphin baha bo khe nuhi thi ba, Ani bisik, khah santi jang dong lah, nini lonma jang ning ham kha, odehe bo masainjik de boha ning ham lang la kha.
MAT.9.23	Jisu gedeba ni noh ha sohi dada damyarao suyarao gabang subung ho jaba khe bo nuhi ba. 
MAT.9.24	Boha Jisu thi ba, baji ha baigo, ebo ansa de thihya, thuba se. Boha bonsi bo khe minithai ba. 
MAT.9.25	Thikhabo subung buthu baigo bani yaohonha bo hapsing hi, boni yao khe rem ba, ode bo ansa thihyaba baija lang la kha. 
MAT.9.26	Bo bubli ni phrang bo raji ni khrip ha boni graojma gublung thar ba.
MAT.9.27	Odehe, Jisu oraha ni phrang thang laba ha, muthai gana gini, David ni basa, jing khe khasao thihi jirikkhao hi yaohon rikpha ba.
MAT.9.28	Jisu noh bising ha hap khali ha, muthai ganarao boni ha phai ba. Bonsi khe bo singba, Nisi ham riphu nang thi hi nisi lon du? thiba.
MAT.9.28	Bonsi boni ha thiphin ba, Gabra, jing lon du.
MAT.9.29	Jisu bonsi ni muthai buthu khe dopha hi thiba, Nisi lon ba lai ning nisi ni basao ha ja thing. 
MAT.9.30	Odehe, bonsi ni muthai nu lang la kha. Ode, Jisu bonsi khe thiba, Saosi bo tharmaiya mane khlai hi girik lah, ode thihi bo magna ba.
MAT.9.31	Thikhabo, bonsi ora ni phrang baigoba jang bo raji ni khrip ha bonsi thi phlung thar ba.
MAT.9.32	Odehe, bonsi baji ha baigo saiba ha sgainjik gajao hi grao jophuyayaba saosi boni ha labu ba. 
MAT.9.33	Bo sgain madai khe rik hunba jang grao jophuyayaba grao jophu lang la kha. Odehe, subung buthu gabang gmang laiba, Israelrao ni bising hade elei nuba giri kho, thi hi bonsi thi ba.
MAT.9.34	Thikhabo, Pharisairao de ebode sgain madai gedeba ni juruma jang se sgain madai khe rik hun ba, thi hi bonsi thi ba.
MAT.9.35	Odehe, Jisu bonsi ni bikho buthu ha sling ri hi, Raji ni hamba graojma khe sainthi ba; ode khrip limyarao, sayarao khe bo ham ri hi, khrip noleima, noleisa habo thangpha lang ba. 
MAT.9.36	Subung bangba khe nukhali ha melma buthu khe naisoyaba giri lai dukhu jang ejang ojang bonsi dong bani bo hamsi ning khasao sisi jajao ba. 
MAT.9.37	Odebani, Jisu jar ni rikphayarao khe thi ba, Mai ra mane gabang ning bang bi; thikhabo khusi dangyarao bangya. 
MAT.9.38	Odebani, hadi bubra niha mai ra mane khlai hi khusi dangyarao khe haiha mane khlai hi khainsu lah.
MAT.10.1	Jisu boni rikphayarao khe long hi bonsi rikhlai mane khlai hi sgain madai ni basao bo hukhum ri ba; ode, khrip limthai-sathai ham riphu mane khlai hibo bo hukhum ri ba. 
MAT.10.2	Boni rikphayarao jhigin ni bumu edehe-sagangthao ha Simon, Peter thiyaba, ode boni buphlung Andri, Zebedai ni basa Jakob, ode boni daphlung Johan, 
MAT.10.3	Philip jang Bartholomai, Thoma jang khajna khrangyaba Matthew, Alphai-ni basa Jakob jang Thaddai, 
MAT.10.4	Kanaan ni subung Simon ar bokhe rem riyaba Juda Iskariot ning ja kha.
MAT.10.5	Bonsi jhigin niha Jisu grao rihi bonsi khe haiha ba, Jentailrao ni lama ha da thang, Samari buthu ni musi nolei habo da hap lah; 
MAT.10.6	Thikhabo, Israel jadi ni melma gmayarao niha se thang lah. 
MAT.10.7	Nisi thanghi sorgo raji de sampha kha thi hi sainthi phalang lah. 
MAT.10.8	Limyarao khe ham ri lah, githirao khe mathang phin lah, khunthi jayarao khe ragao ri lah, sgainjik khe rikhun lah, nisi magna mai ba, magna ri lah. 
MAT.10.9	Nisi ni jengkhong khayaba buthu ha gajao, guphu, rang, rang bagrai musibo da lang pha. 
MAT.10.10	Mophosol thang mane khlai hi juli ja thing, sola grang gin ja thing, jutha ja thing, goda ja thing, musi khe bo nisi da lang pha. Khusi dangyaba ni khlai hi de mai jimani hok se.
MAT.10.11	Odehe, nogor gedeba ha ja thing, khasiba ha ja thing, nisi hapsingyaba si ha, nisi khe noh mathao riginyaba khe smai lah, ode, nisi baigo phinya side oraha ning dong lah. 
MAT.10.12	Noh ha nisi hapsing hi Nisi niha santi dong thing thi lah. 
MAT.10.13	Bo noh ni subung buthu nisi khe noh mathao ri du thikha de, nisi ni hamthai ni grao bonsi ni basao ha sohi thing; thikhabo, nisi khe lamjaoya thikhade, nisi ni hamthai ni grao de nisi ni basao ha ning phaiphin la thing. 
MAT.10.14	Odehe, saosibo nisi khe lamjaoya, ar nisi ni grao khebo khnaya thikhade, bo noh ni phrang baigo hi nisi ni igah ni haduri khe thisa lah. 
MAT.10.15	Gibi jang nisi khe thi du, wainso bani basain hade bo nogor buthu thane de Sodom jang Gomorra nogor ni dukhu jayadao nang kho.
MAT.10.16	Nai lah, rasa buthu ni gejer ha melma dongba lai ang nisi khe haiha du; Odebani, jbu lai girik hi daothu lai maigru gru dong lah. 
MAT.10.17	Subung ni bising hade girik lah. Bonsi ni bisardarrao nisi khe rem rima, ode, bikhoh ni noh buthu ha nisi khe doma-suma se. 
MAT.10.18	Bisardarrao ar rajarao ni sagang ha bonsi ni basao ha, ode Jentailrao ni basao ha sakhi jamani, ani khlai hi bonsi nisi khe lang la ma se. 
MAT.10.19	Thikhabo bonsi nisikhe rem ri lakhabo, bede ja ma, snadi grao khe ang thi ma? thihi khah waimu da nang; nisi grao thima ne khlai hi de bubli ha nisi khe bese jang tharmai ri nang. 
MAT.10.20	Boha grao thiginyaba de nisi ja nang niya, nisi ni Bupha ni bese nisi niha grao thiyaba se grao thi ma.
MAT.10.21	Sthai mane khlai hi daphlung jar jang jar rem ri lai ma, buphabo jar ni basa khe rem ri ma, basathubo jar ni buma-buphathu jang nam jalai ma, ode sthai rima se. 
MAT.10.22	Ani bumu ni khlai hi khrip subung jang nisi naisle jao ma, thikhabo jamthaoba sosi sere dukhu khah lao du bo se ning sogo jao ma. 
MAT.10.23	Masi nogor ha nisi khe dukhu rikha de, nogor gibin ha khailang lah; gibi jang ang nisi khe thi du, Marsi ni Basa phai mani sagang ha de Israel ni khrip nogor buthu ha thang thar phu nang niya.
MAT.10.24	Slingyaba jar ni slingriyaba thane dedaoya, lengbo jar ni bubra thane dedaoya. 
MAT.10.25	Slingyaba de slingriyaba lai dong khade santi ja thing, ode lengbo jar ni bubra lai dong kha ning ja kha. Noh ni bubra khe ning Beelzebul bonsi thi khala, boni noh ni subung buthu khe la bislei thi nang.
MAT.10.26	Odese, subung khe da khin. Nujaoya mane khlai hi huiyaba musibo giri, tharmaiya mane hui khaoyababo musibo giri. 
MAT.10.27	Andar ha ang ning khe thiyaba khe ning jnayaba ha thi lah, ar khmao jang nisi khnayaba bokhe nokhim sao ha gahi baikhla lah. 
MAT.10.28	Saomang khe sthai hi bese khe sthai phuyayaba khe da khin. Thikhabo, norok ha bese jang saomang sthai phuyaba khe khin lah. 
MAT.10.29	Daophersi magin khe phaisa masi jang phainya? Thikhabo, bonsi ni bising ha nisi ni bupha nangjaoya kha de masi jahi bo hah ha galai nang niya. 
MAT.10.30	Nisi ni khnai rim sosi khebo sainso thar du thi hi tharmai lah. 
MAT.10.31	Odebani, da khin, daophersi gabang thanebo nisi muilo jadao.
MAT.10.32	Asaba subung buthu ni sagang ha angkhe mani du thikhade, angbo ani bupha, sorgo ha dongyaba ni sagang ha bokhe mani ma se. 
MAT.10.33	Thikhabo, sere subung buthu ni sagang ha angkhe nangjaoya ja re, angbo ani bupha, sorgo ha dongyaba ni sagang ha bo khe nangjaoya jama se.
MAT.10.34	Habsao ha milima dao ri mane khlai hi ang khe phai ba da bao; milima dao ri mane khlai hi ang phaiya. Seng bai ri mane se ang phai ba. 
MAT.10.35	Subung bupha jang basa khe, bisik jang buma khe, bahamjik jang busuma khe nam jalai rimane ang phai ba thi hi nisi tharmai lah. 
MAT.10.36	Subung jar ni nokhor bising ha ning sotru jama se.
MAT.10.37	Sere anthane jar ni buma bupha khe khasaodao, bo ani subung ja phuya; anthane sere jar ni basa-bisik khe khasaodao bo ani subung ja phuya. 
MAT.10.38	Sere jar ni kross khe bain hi ani yaohon rikphaya, bo ani subung ja phuya. 
MAT.10.39	Sere ani khlai hi hayu sjam re, bo hayu mai ma se; sere jar ni hayu khe sogo re, bo gma ma se.
MAT.10.40	Sere nisi khe lamjao du, bo angkhe se lamjao ba. Sere angkhe lamjao du, bo angkhe haihayaba khe se lamjao ba. 
MAT.10.41	Sere gorasali khe gorasali sebani lamjao du, gorasali ni yaosandi mai ma se. Sere subung dormo khe dormo subung sebani lamjao du, bo dormo subung ni yaosandi mai ma se. 
MAT.10.42	Odehe, sere ebo subung khasi daothao ni bising ha saosi niha ani yaohon rikphayasa tharmai hi disain bela si thikhabo dih lingma rikha de, gibi jang ning khe ang thi du, boni yaosandi de gmathaoya, bo thi ba.
MAT.11.1	Boha Jisu, jar ni rikphayarao jhigin khe grao riblai ba jang, bo oraha ni phrang bonsi ni nolei buthu ha sling rihi, grao sainthi mane bo thang la kha.
MAT.11.2	Odehe, Johan de Krista ni khusi dangyaba buthu khe phatho ha khna hi boni yaohon rikphayarao khe boni ha ebo grao khe sing mane haiha ba. 
MAT.11.3	Bo phaiginyaba ning ning, na malai khe jing jon ma kho? thi hi sing ba.
MAT.11.4	Ode, Jisu bonsi khe thiphin ba, “Thangphin lah, odehe, nisi nuyaba khnayaba khe Johan niha sainthi tha; 
MAT.11.5	Muthai ganarao muthai nu kha, igah khorarao igah jang hem lang la kha, khunthi jayarao ragao kha, khmao nathongrao khmao khna kha, githirao mathangphin kha, ode, dukhisarao hamba graojma khe khna ri kha. 
MAT.11.6	Sere ani basao ha khah maniya maiyayaba de boni khophal hambi, thi hi thi tha.”
MAT.11.7	Bo buthu oraha ni phrang thangla ba jang Jisu subung buthu niha Johan ni grao khe thi ba, Hajengling ha snadi khe nai mane nisi thang ba? Bar jang maoyaba dobung khe? 
MAT.11.8	Niyakha la snadi khe nai mane nisi thang ba? Rih miyao dudu phinyaba subung khe? Nai lah, rih miyao dudu phinyarao de raja ni noh ha dongyaba se. 
MAT.11.9	Niyakha la, snadi khe nai mane nisi thang ba? Gorasali khe naihi mane? Bo ning ja kha. Ang nisi khe thiyaba de gorasali tha bo dedaoyaba se. 
MAT.11.10	Nai lah, ani degla khe nini sagang ha ang haiha du. Bo ning nini sagang ha nini lama khe slam ma se thi hi boni balam ha rebyaba de ebo ning ja kha. 
MAT.11.11	Gibi jang ang nisi khe thi du, masainjikrao hajai riyaba ni bising ha Baptisma riyaba Johan thane dedaoyaba saosi bo baigoya kho. Thikhabo sorgo raji ha khasidao thaoyaba bo Johan thane bo dedao. 
MAT.11.12	Baptisma riyaba Johan ni basain ni phrang dini sosi sorgo raji ha hap mane khlai hide subung buthu hamsi ning bao re, ar hamsi ning baoyarao de bising ha hap phu re. 
MAT.11.13	Johan ni bubli sosi khrip gorasalirao Moses ni dara ni grao khe ning thida ba se. 
MAT.11.14	Nisi manima nangjao khade, Elija phaiginyaba de bo ning ja kha. 
MAT.11.15	Sere khna mane khmao dong, bo tharmai la thing.
MAT.11.16	Duha ni jug ni subung buthu khe snadi jang suthai hi ang thi ma? Ansarao hathai buthu ha kham hi lugurao khe long hi, 
MAT.11.17	Jing nisi ne khlai hi suphin dam ri du, thikhabo nisi de baiya. Jing jirikkhao hi gra du, nisi de khahbao doya, thiyarao lai se. 
MAT.11.18	Johan phai khali ha, jiya-lingya bani nisi sgain madai ni bese dongphayaba thi hi bokhe thi ba. 
MAT.11.19	Marsi ni Basa phai khali ha bode jidu-ling du, Nai lah, makham jiba raoyaba subung, grep bidi ling ba raoyaba, khajna khrangyarao ode subung phaphirao ni lugu se, thi hi nisi bo khe thi du. Thikhabo, tharmai lah, bo jar khusi dangyaba raothai buthu jang gibi dang phnu du.
MAT.11.20	Subung buthu khah phinya bani bo gmang thaosisi gabang khusi dangyaba nolei buthu khe bo jo ba. 
MAT.11.21	Korazin, nini bubain risi bi! Bethsaida, nini bubain risi bi! Nisi niha gmang thaosisi khusi dangyaba khe Tura jang Sidon ha se dang ba thikhade, bosta phin hi thaphla ha kham hi bonsi dong kha mu! 
MAT.11.22	Ang nisi khe thi du, bisar ni sain khali de nisi ni dukhu thane Tura jang Sidon ni dukhu rejengdao nang kho! 
MAT.11.23	Odehe, ning Kapernaum, sorgo sosi ning khe bakhan rijao nang? Ning la githi ni nolei sosi thang ma thi hi mithi lah. Nini gmang thaosisi khusi dangyaba buthu khe Sodom ha se dang ba thikhade, duha sosibo dong ma se mu! 
MAT.11.24	Thikhabo, ang nisi khe thi du, nini dukhu thane Sodom raji ni dukhu rejengdao ma se, ode thi ba.
MAT.11.25	Bo bubli ha Jisu thiba, O Abai, phirthi jang sorgo ni Gabra, subung girikyarao ode bujiyarao niha ebo grao khe huikhao hi, ansarao niha ning sainthi bani ning khe ang bakhan khlai du. 
MAT.11.26	Jadu, O Abai, ning olei dang ba de nini nangjaothai hamba se.
MAT.11.27	Ani Bupha ning a ne khrip jadi nepha thar kha. Bupha khe garhi de Basa khe saosi bo mithiya, ode basa jang basa thiphlayaba khe garhi de bupha khe saosi bo mithiya.
MAT.11.28	Nisi dukhu jang bubain risi horyarao khripbo ani ha phai lah, ang nisi khe lenggoma ri nang. 
MAT.11.29	Ani jowal khe jar ni basao ha sugu hi ani ha sling lah. Bede thikhade gasain dik dikyaba ode khah laodao thaoyaba ang se; odebani nisi ni bese ne khlai hi lenggoma mai ma se. 
MAT.11.30	Ani jowal de horthao bi, ar ani bubain bo rejeng bi, ode bo thi ba.
MAT.12.1	Bo bubli ha Jisu lenggo basain ha hadi ni mailing khe lailang ba. Boni yaohon rikphayarao hukhri jao hi maiding buthu khe saso hi bonsi ji ba. 
MAT.12.2	Boha Pharisairao Jisu khe nuhi bokhe thi ba, Nai lah, nini yaohon rikphayarao lenggo basain ha dang thaoyayaba khe bonsi dang du,
MAT.12.3	Boha bo bonsi khe thi ba, Boni lugurao hukhri jaoba ha David khusi dangyaba khe nisi phuriya? 
MAT.12.4	Jithaoyayaba hon khapra ha dengyaba khe bo jang boni lugurao Madai khoh ha hap hi jiba, bo hon kha la Jonthaimarao se ning jiphu ba. 
MAT.12.5	Thikhala, Madai ni bikhoh ha jonthai dongyarao lenggo basain ha bonsi bojom jahi rege rege khlai la khabo gajai jaya thihi Dara ni grao ha nisi phuriya na? 
MAT.12.6	Asaba ja thing, Madai ni bikhoh tha dedaoyaba eraha dong thi hi ang nisi khe thi du. 
MAT.12.7	Thikhabo, Bandai khe nangjaoya hi khasaoma khe se ang nangjao ba, thiyaba ni ortho khe mithi khade subung ringyaraobo nisi khe gajai ri nang niya mu! 
MAT.12.8	Marsi ni Basa de lenggo basain nibo Gabra se.
MAT.12.9	Jisu oraha ni phrang thang hi bonsi ni bikhoh ni noh ha hapsing ba. 
MAT.12.10	Boha, subung saosi yao adur jayaba dong ba. Jisu khe gajai rima baoyaraobo dong ba, bonsi Jisu ni basao ha gajai ri mane khlai hi, Lenggo basain ha ham riba jadu na jaya? thi hi bo khe sing ba. 
MAT.12.11	Jisu bonsi khe thiphin ba, “Nisi ni bising ha sere ni melma masi mang mang dongyaba, bo ning lenggo basain ha hakhor ha galaising kha la, sere khaikhoya ma? 
MAT.12.12	Melma masi thane, subung saosi la gabang muilo jadao thi! Odebani lenggo basain ha hamba khusi dangba de gathar se.” 
MAT.12.13	Boha ning bo subung khe, Nini yao khe sugu lah, thi hi thi ba. Odehe, boni yao sugu ba, ode boni yao gongsi lai ning ham lang la kha. 
MAT.12.14	Odebani Parisairao baji ha baigo hi bokhe sthai mane khlai hi bonsi sainlai ba.
MAT.12.15	Jisu ebo grao khe khna hi oraha ni phrang bo thangla kha. Gabang subung boni yaohon rikpha ba, ode khrip khebo bo ham thar ri ba. 
MAT.12.16	Boni graojma khe gublung riya mane bo magna ba. 
MAT.12.17	Ebo grao buthu khe gorasali Isai thi langyaba phura gibi jaso ba:
MAT.12.18	Nai lah, ani leng, ang saikhuyaba,
MAT.12.18	Ang hamjao daothao ani khasu ha bokhe gabang khaja du;
MAT.12.18	Boni basao ha ani bese khe ang deng nang,
MAT.12.18	Odehe, Jentailrao ni grao khe bo thi ma se.
MAT.12.19	Niya nang niya, jirikkhao bo jirikkhao nang niya,
MAT.12.19	Khorong daoglap buthu ha saosi nebo khurang khna nang niya.
MAT.12.20	Bisar de mane haihaya side
MAT.12.20	Dobung baila bo jagao nang niya
MAT.12.20	Khun khamya bani waikhudi bo sthai nang niya.
MAT.12.21	Odese, boni bumu ha Jentailrao bo asa mai ma.
MAT.12.22	Bo bubli ha subung saosi muthai gana, grao jophuyayaba, sgainjik gajaoyaba boni ha bonsi labu ba. Ode bokhe bo ham rihi boha ning grao jophu kha, ode muthai gana bo muthai nu lang la kha. 
MAT.12.23	Khrip subung buthu bo hamsi ning gmang lai ba, Ebo subung la David ni basa niya na? bonsi thi hi sing lai ba.
MAT.12.24	Pharisairao bo grao khe khna hi, Ebo subung la sgain madai ni raja Beelzebub ni khlai hi niyakha de sgain madai khe rik khlai phu nang niya, thihi bonsi thi lai ba.
MAT.12.25	Jisu bonsi ni baothai buthu khe tharmai hi bonsi niha thiba, Asaba raji habo jar jang jar nanglai khade bonsi jam re. Asaba nogor ja thing, ar nokhorsi habo ja thing, jar jang jar nanglai khade songkhu phu nang niya. 
MAT.12.26	Soithan Soithan khe rikhun lai kha la, jar jang jar nanglai ba se. Boni raji la bede songkhu phu ma? 
MAT.12.27	Ang Beelzebub ni juruma jang se Soithan khe rikhun ba thikhala, nini subung buthu la sere ni juruma jang rikhun ba? Odebani, bonsi ning nini khlai hi bisar khlaiyaba jama se. 
MAT.12.28	Ang Madai ni bese ni juruma jang se sgain madai buthu khe rik hunba se thikhade Madai ni raji nisi niha sophai kha.
MAT.12.29	Bede thikhala asaba subung bol raoyaba khe srap khadaya kha la, subung bol raoyaba ni noh ha hap hi boni rang khe bede la la phu ma? Kha bani yaohon ha se boni noh ni rang khe lang la phu ma.
MAT.12.30	Sere ani gede gabaya, bo ang jang nanglaiba se, odehe sere ang jang bojom khlaiphaya, bo saidra ba se. 
MAT.12.31	Ang nisi khe thi du, subung ni khrip jadi phap ode Madai khe sijiyaba bo map mai nang. Thikhabo Bese Gathar khe sijiyaba de map mai nang niya. 
MAT.12.32	Sere Marsi ni Basa khe sijidu, boni sijima de map mai nang. Thikhabo Bese Gathar khe sijiyaba de thanghi dongba habo, ar phaiginyaba bubli habo map mai nang niya.
MAT.12.33	Bongphang ham kha de, boni bathai bo hambi, bongphang hamya khade, boni bathai bo hamya nisi thi re, bongphang de boni bathai ha tharmai du. 
MAT.12.34	Nisi jbu ni greng buthu, nisi hamya hi ning, nisi bede hamba grao thi phu ma? Khah ha gablaiyaba khe se khuh jang thiba thi. 
MAT.12.35	Subung hamba de jar ni khah khoh ni hamba ni phrang grao hamba buthu khe khaikho re. Subung hamya de jar ni khah khoh ni hamya ni phrang hamya grao buthu khe khaikho re.
MAT.12.36	Odehe, ang nisi khe thi du, nisi bislei hamya grao thidu khrip bisar ni basain hade bo buthu khe hisap rima nangma se. 
MAT.12.37	Ning jar ni grao ha ning gajai jaya ma se, ning jar ni grao ha ning gajai ha galai ri jao ma se, ning mithiya? ode bo thi ba.
MAT.12.38	Bo bubli ha Dara slingriyarao ode sereba Pharisairao ni bising ni subung, bonsi boni ha thi ba, Gedeba, nini phrang jing shin numa nangjao du.
MAT.12.39	Jisu bonsi khe thiphin ba, Ebo jug ha bislei hamyayarao ode gaorirao se oleiyaba shin khe smai ba. Thikhabo gorasali Jona ni shin khe garhi de bonsi niha musi shin khebo ri nang niya kha. 
MAT.12.40	Jona nokha saintham hortham nahyung ni bohoh bising ha dongba lai, Marsi ni Basa bo nokha saintham hortham hakhor bising ha dong ma. 
MAT.12.41	Ninevi nogor ni subung buthu bisar ni basain ha duha ni jug ni subung buthu jang baosi song ri nang, odehe, nisi khe bonsi gajai rijao ma se; Jona grao sainthi bani bonsi khah phin ba. Jona thabo dedaoyaba eraha dong thi hi nisi mithi lah. 
MAT.12.42	Sainkharti yaoda ni rani bisar ni basain ha duha ni jug ni subung buthu jang baija hi bonsi khe gajai ha galai ri ma se; bede thikhade Solomon ni girikma khe khna mane khlai hi mulug jamthaoba ni phrang phai du. Nai lah, Solomon tha dedaoyaba eraha dong thi hi nisi tharmai lah.
MAT.12.43	Jekhali sgain madai gusu subung ni bising ni phrang baigo hi dig riyaba hathan ha lenggo than smai ba, thikhabo maiya. 
MAT.12.44	Odehe, Ang braha ni phrang baigoba bo noh ha ning ang thang phin la nang, ode bo thiba. Odese, bo thangphin hi sohi da da, khongja khlai hi, ragao sisi salai hi deng ba khe bo nuhi kha. 
MAT.12.45	Boha ning bo thanghi jar tha hamya daoyaba sgain madai sni khe langpha hi, oraha ning bonsi hapsing hi dong song ba, ode bo subung ni dongthai de sagang ni dongthai tha bo hamyadao kha. Olei jasosi ning duha ni jug ni subung buthu ni basao habo ja ma se, thi hi Jisu thiphin ba.
MAT.12.46	Jisu subung buthu niha grao thisaiba ha, boni buma jang boni daphlungrao bo jang sain laima bao hi baji ha song hi dong ba. 
MAT.12.47	Subung saosi Jisu khe thi ba, Nini buma jang nini daphlungrao ning jang sain lai ma bao hi baji ha song hi ning dong.
MAT.12.48	Thikhabo, sainthiyaba khe Jisu thi ba, Ani buma sere? Ani daphlungrao bo sere? 
MAT.12.49	Odese, bo slingriyarao ni gede yao sugu hi thiba, Nai lah, ani buma jang ani daphlungrao khe! 
MAT.12.50	Sere ani Bupha sorgo ha dongyaba nangjaoba lai dangyaba de ani daphlung jang ani bahandao ode ani buma se.
MAT.13.1	Okhali ni basain ha Jisu noh ni phrang baigo hi, dihkharnai dergong ha bo kham ba. 
MAT.13.2	Boha Jisu niha sersi giding subung buthu bojom japhai ba. Odebani rung ha bo kham ba, ode subung buthu dergong ha song ba. 
MAT.13.3	Daogari jang bonsi khe gabang grao bo thi ba,
MAT.13.3	Maimu saiyaba de maimu sai mane khlai hi bo thang du, 
MAT.13.4	Bo maimu sai baha gejesi lama bijing ha galai ba, ode dao buthu khonji thar ba. 
MAT.13.5	Gejesi jakha de longphlai ni basao, hah baleleyaba hathan ha galai hi, hah rajaya bani srap basla jahi rain lang la kha. 
MAT.13.6	Thikhabo sain juphai kha ning sain jang rain du; bede thikhade yader suphuya bani srup lang la du. 
MAT.13.7	Gejesi jakha de sam busuling ha galaising hi, sam dip phung jao kha. 
MAT.13.8	Thikhabo gejesi jakha de, hah hamba ha galai hi grong jang rjasi, sereba jakha de grong jang bisa tham, sereba de grong thimjhi bathai thai kha.
MAT.13.9	Sere ni khmao dong, bo khna la thing.
MAT.13.10	Odehe, yaohon rikphayarao Jisu niha phai hi sing ba, Snadi jabani bonsi khe daogari grao jang ning thi ba?
MAT.13.11	Jisu bonsi khe thiphin ba, Sorgo raji ni grao huikhaoyaba khe nisi de tharmai phu du; thikhabo bonsi nede tharmai rima niya. 
MAT.13.12	Sere niha dong, baosing nang, ode bonsi gabang maima se. Thikhabo, sere niha giri, dongyaba khebo bonsi langlama se. 
MAT.13.13	Bonsi bujiba ringya bani bonsi niha daogari ni grao jang ang thi ba. Bonsi nu lakha bo nuya, khmao jang khna lakha bo bonsi khnaya, bede thikhade bonsi bujiya. 
MAT.13.14	Bonsi ni balam ha gorasali Isai sainthi dayaba grao bonsi ni basao ha gibi japhai kha:
MAT.13.14	Khmao jang de khna nang, thikhabo bujiba de buji nang niya,
MAT.13.14	muthai jang nu nang, thikhabo bonsi nu nang niya,
MAT.13.15	Bede thikhala, bonsi ni khah rao kha,
MAT.13.15	Bonsi ni khmao bo nathong ja kha
MAT.13.15	ode bonsi ni muthai bo mudim thar kha
MAT.13.15	Ode niyakhade, bonsi muthai jang nu nang,
MAT.13.15	Ode, bonsi khmao jang khna nang
MAT.13.15	bonsi khah ha buji nang
MAT.13.15	Ode, bonsi phaiphin hi
MAT.13.15	‘Ang ning bonsi khe go rima nangjao nang’ ode bo thi ba.
MAT.13.16	“Nisini muthai nuba ni khlai hi ar nisi ni khmao bo khna bani khlai hi nisi khaja lah. 
MAT.13.17	Gibi jang ang nisi khe thi du, gabang gorasalirao ar gabang subung hamyaraobo nisi nuyaba buthu khe naima mijing re, thikhabo bonsi nuphuya; nisi bujiyaba buthu khebo bonsi bujima mijing re, thikhabo bonsi buji phuya”.
MAT.13.18	Odese, nisi maimu saiyaba ni grao daogari ni ortho khe khna lah. 
MAT.13.19	Sere raji ni grao khe khna hi bujiya khade subung hamyayaba phai hi, boni khah ha saiyaba khe sela ma se. Bo khe se thiba lama bijing ha galaiyaba. 
MAT.13.20	Longphlai basao ha galaiyaba de grao khna hi srap maniyaba khe se thiba; 
MAT.13.21	Thikhabo boni ha yader giri bani khaisa basain ne se ning dong ba; bede thikhade grao ni khlai hi dukhu hadi rijao kha ning bo rain re 
MAT.13.22	Busuling ha maigrong galaiyaba de edese; bo grao khede khna du; thikhabo, habsao ni khah waimu ar mosol grao jang boni grao khe dip phung du. Odebani bo bathai thaiya. 
MAT.13.23	Odehe, hah hamba ha maigrong galaiyaba de edese, grao khna hi boni khah habo buji du, bode asaba thikhabo bathai thai ma se. Sereba de rjasi, sereba de bisatham, sereba de mathimji bathai thai ma se.
MAT.13.24	Gibin grao jang daogari lahi bonsi niha Jisu grao thiphin ba, Sorgo rajide, subung jar ni phadain ha hamba bumu saiyaba jang suhi thiyaba lai se. 
MAT.13.25	Thikhabo, bonsi thuba ha sotru phai hi, mai ni gejer ha mai mosol bumu saihi bo thang la kha. 
MAT.13.26	Mai dephai hi, bo srup phaikha de mai mosol bo nujao phai kha. 
MAT.13.27	Bo subung ni lengrao phai hi boni ha, Gedeba, nini phadain ha maimu hamba se ning saiya na somo? Mai mosol la braha ni phrang phai hi dong ba? thi hi bonsi sing ba. 
MAT.13.28	Bode sereba sotrurao ni khusi se thi hi thiphin ba. Jing thang hi phi ma? thihi bonsi sing ba. 
MAT.13.29	Bo thiphin ba, Niya, olei da khlai; bede thikhade mai mosol khe nisi phiba ha mai khe bo phi pha jao nang, 
MAT.13.30	Mai rathor sosi dong la thing; ode mai rathor ha mai rayarao khe sagang ha mai mosol khe bojom khlai hi saokhrip mane khathaida mane ang thi ma, ar mai khede ani noh ha lusing mane thi ma.
MAT.13.31	Jisu bonsi khe gibin daogari thi ba: Sorgo raji de subung saosi yaolei bogrong lahi jar ni bari ha saiba lai se; 
MAT.13.32	Bode khrip thane khasidao thaoyaba bogrong se, thikhabo buphang jahi juphai kha ning, samlai bon thabo dedao du, ode nokhasao ha birbaiyaba dao buthu bo boni bedep buthu ha thuphai re.
MAT.13.33	Gibin daogari grao bonsi niha bo thiphin ba, Sorgo raji de saosi haingajik humao laha hi, honduri khamphlu tham saphin hi phung khlip hi, khrip humao jaba lai se.
MAT.13.34	Ebo khrip grao buthu khe Jisu daogari jang bonsi niha sainthi ba, daogari laya hi bo grao masi bo thiya. 
MAT.13.35	Gorasali rebyaba grao buthu phura ja mane bo elei dang ba:
MAT.13.35	Ang bonsi niha grao thiba ha daogari grao jang thi ma,
MAT.13.35	Phirthi sangsai jenba ni phrang grao hui khaoyaba ang thima se.
MAT.13.36	Boha bo subung buthu khe dangkhlai hi noh ha thang la kha. Bo jang yaohon rikphayarao boni ha phai hi bonsi sing ba, Phadain ni mai mosol ni daogari khe jinthane thiphla ri.
MAT.13.37	Jisu thiphin ba, Hamba bumu saiyaba de Marsi ni Basa se; 
MAT.13.38	Phadain de habsao khe se thi ba, hamba bumu de raji ni basathu se, mai mosol buthu de phaphi ni basathu se. 
MAT.13.39	Sotru saiyaba de Soithan se. Mai raba ni bubli de habsao jamthaoma khe se thiba. Mai raginyarao de sorgo ni deglarao khe se thi ba. 
MAT.13.40	Mai mosol buthu khe bojom khlai hi wai ha saokhripba lai habsao jam khali de olei jasosi ning ja ma se. 
MAT.13.41	Marsi ni Basa bo jar ni deglarao khe haiha hi boni raji ni phrang phap gajai dang riyarao ode hamya dangyarao khrip khe bo saikho hi bojom khlai nang, 
MAT.13.42	Odehe, sao hi dikhlaiyaba wai ha bonsi khe dangsing nang; oraha de gra hi hathai wai ma se. 
MAT.13.43	Okhali de subung hamba buthu de bupha ni raji ha bonsi sain lai jna hima se. Sere niha khmao dong, khna la thing.
MAT.13.44	“Sorgo raji de don phip khao hi dengba lai se. Bokhe subung mai hi, bo huikhao dada bo thang la ba. Ode, jar niha khrip don dongyaba khe phain hi phadain khe bo barai kha”.
MAT.13.45	“Sorgo raji de bephari subung guphu ni muilo gnang longthai hamdao thaoyaba khe smaiba lai se. 
MAT.13.46	Bode longthai muilo gnang khe mai hi bo thang la kha, ode boni ha khrip dongyaba khe phain hi bo barai kha”.
MAT.13.47	Odehe, sorgo raji de sagor ha jeh dangsing baha khrip jadi bojom khlai hi sikkhuba lai se. 
MAT.13.48	Bo gablai kha ning hakhong ha bonsi lukhlai re; ode bonsi kham hi khrip hamba khe khuthim ha bojom khlai re, thikhabo hamyayaba khede bonsi dangkhlai re. 
MAT.13.49	Habsao jamthao khalibo olei jasosi ning ja ma se. Sorgo ni deglarao baigo phai nang, ode subung hamba ni phrang subung phaphirao khe degao ri ma se. 
MAT.13.50	Sao hi dik khlaiyaba wai ha bonsi khe dangsing ma. Oraha de grahi hathai wai ma se.
MAT.13.51	Jisu bonsi niha, Ebo khrip grao buthu khe nisi buji kha? thi hi bonsi khe sing ba. Bonsi boni ha, Buji kha dou, thi hi thiphin ba.
MAT.13.52	Odese, bonsi niha, Ode thikhade, Dara-disa khe slingriyaba ode sorgo raji ni lama khe slingriyaba de noh bubra jar ni don bokhoh ni phrang jinis gadain buthu ode jinis gajam buthu khe khaikho ba lai jasosi se, thi hi thi ba.
MAT.13.53	Jisu ebo daogari buthu khe thiblai ba jang oraha ni phrang baigo hi thang la kha. 
MAT.13.54	Odehe, bo jar ni dongthan nogor ha sohi bonsi ni bikhoh buthu ha bonsi khe sling ri ba, odebani boni grao buthu khe khna hi hamsi ning gmang lai ba. Ebo subung la olei gyan ode gmangthao sisi raothai buthu khe braha ni phrang bo mai kha? 
MAT.13.55	Ebo subung la bakso slamyaba ni basa niya na? Boni daphlungrao bo Jakob, Josef, Simon, Juda thi jaoyarao niya na? 
MAT.13.56	Boni bahandao thubo jini ha khrip dongyaba niya na? Ebo subung la braha ni phrang eleiyaba khrip khe bo mai ba? thi hi bonsi thi ba. 
MAT.13.57	Odehe, bonsi bokhe jajaoya kha. Thikhabo, Jisu bonsi niha thi ba, Gorasali de jar ni nolei ha ode jar ni noh khe garhi bo bakhan riya hi dongya. 
MAT.13.58	Odehe, bonsi lonya bani khlai hi oraha de gmangthao sisiyaba khusi khe bo gabang dangya kha.
MAT.14.1	Bo bubli ha Raja Herod Jisu ni balam ha khna kha. 
MAT.14.2	Bo jar ni subungrao niha thiba, Bode baptisma riyaba Johan ning ja kha, bo githi ni phrang baija phin kha thi, odebani boni raothai buthu boni ha khusi dang kha.
MAT.14.3	Herod boni daphlung Philip ni bihih Herodi ni khlai hi Johan khe remhi bo kha ba, ode phatho ha bokhe jeb kha. 
MAT.14.4	Bede thikhade Johan boni ha thiblai kha, Bo khe noh da ja. 
MAT.14.5	Herod Johan khe sthaima bao ba, thikhabo subung buthu khe khin du; bede thikhade bonsi bokhe gorasali se mani ba.
MAT.14.6	Herod ni hajaiba basain sophai khali Herodi ni bisik khe bo gejer ha bai rihi Herod khe khaja ri kha. 
MAT.14.7	Odebani, bo snadi khe sain du ri mane khlai hi smai dang hi bo hanggai kha.
MAT.14.8	Boni buma bokhe sibringba lai, Eraha ning khopra ha Baptisma riyaba Johan ni bokhro khe a ne labu ri, thihi bo sain ba.
MAT.14.9	Boha Raja de waimu nang kha; thikhabo, subung khalai khampha laiyarao ni sagang ha grao hanggai bani khlai hi labu mane bo grao ri kha. 
MAT.14.10	Odebani bo subung haiha hi phatho ha Johan ni bokhro khe dainso ri kha. 
MAT.14.11	Boni bokhro khe khopra ha labu hi bo malasa ne bonsi yaopha kha. Ode bo jar ni buma niha langpha kha. 
MAT.14.12	Odehe, boni rikphayarao phai hi boni manggathi khe thon hi bonsi phip kha, ode Jisu niha bonsi sainthi kha.
MAT.14.13	Boha Jisu bo grao khe khna hi oraha ni phrang siri siri hathan gede rung ha ga hi sao jang bo thang la kha. Thikhabo, subung buthu khnaba jang nogor ni phrang igah jang thang hi bonsi yaohon rikpha kha. 
MAT.14.14	Jisu rung ni phrang baigoba ha gabang subung buthu khe nu dada hamsi ning khasaosi jajao hi bonsi ni limyarao khe bo ham ri ba.
MAT.14.15	Odehe, sainbli japhaiba ha, yaohon rikphayarao boni ha phai hi thi ba, Ebo de siri siri hathan se, bonsi jar jimane khlai hi barai mane subung buthu khe haiha lah.
MAT.14.16	Boha Jisu bonsi khe thi ba, Bonsi khe haihama nangya, nisi ning bonsi ji mane ri lah.
MAT.14.17	Bonsi boni ha, Eraha de hon pher bowa ar nah magin se ning jini ha dong ba, thi hi thiphin ba.
MAT.14.18	Jisu thi ba, Bo buthu khe ani ha labu lah. 
MAT.14.19	Jisu subung buthu khe dubri basao ha kham mane grao ri kha; boni yaohon ha hon pher bowa ar nah magin khe lahahi, sorgo gede nai hi bo hamthai rihi, hon khe saso hi, bokhe rikphayaba subung buthu niha ron ba. 
MAT.14.20	Bonsi khrip bo jihi hoh gablai kha. Ode bonsi ji blaiyahi honduribo khamphlu jhigin bonsi bojom khlai ba. 
MAT.14.21	Jiyarao jakha de masainjik ar ansa khe sain phaya hi miyarao khrip jang rjing bowa lai ja du.
MAT.14.22	Odehe, subung buthu khe bonsi dralai ri bani bising ha, bo thang mani sagang ha dih nar gede thang mani khlai hi jar ni rikphayarao khe rung ha srap gakhu ri kha. 
MAT.14.23	Subung buthu khe dralai ri bani yaohon ha Madai bi mane hading ha gibin khlai hi bo thang la kha. Sainbli japhai hi oraha ning bo sao jang dong ba. 
MAT.14.24	Rung jakha de wari gejer ha dong ba, bar jang niyayaba gede sip bani dithon jang baipha kha.
MAT.14.25	Bo bubli ha Jisu sariphang japhai hi dih basao ha igah jang hem hi, jar ni rikphayarao ni gede bo phai ba. 
MAT.14.26	Rikphayarao Jisu khe dih basao ha hem hi phaiba khe nuhi, Ho go, bud phai du, thi hi bonsi gmang giji ja ba, ode bonsi khin hi bol jang jirikkhao ba.
MAT.14.27	Thikhabo, Jisu bonsi jang srap sainlai hi thi ba, Ang se, da khin, khah santhi jang dong lah.
MAT.14.28	Boha Peter thiphin ba, Gabra, ning se thikhade, dih basao ha nini gede phai mane a ne grao ri lah.
MAT.14.29	Jisu thiphin ba, Phai kha lah. Odehe, Peter rung ni phrang akhai hi, Jisu ni gede dih ni basao ha hem ba. 
MAT.14.30	Thikhabo, bar sipba khe nuhi bo khin ba, ode bo gilik didih jahi, Gabra ang khe sogo lah, thi hi jirikkhao ba.
MAT.14.31	Jisu boni yao khe srap phlao hi, bokhe remkhu hi, bo khe thi ba, Ning lonma bangyayaba, snadi jabani ning lonsingya ba?
MAT.14.32	Odehe, bonsi rung ha gakhuba jang bar thao lang la kha. 
MAT.14.33	Rung ha dongyarao, Ning Madai ni Basa gibi se, thi hi bo khe bonsi khlim ba.
MAT.14.34	Bonsi dih nar bailang hi Genesaret raji ha sohi kha. 
MAT.14.35	Bo hathan ni subung buthu bokhe tharmai hi bo haphai ni khrip raji ha subung haiha hi khrip limyarao khe Jisu niha bonsi labu ba. 
MAT.14.36	Bonsi boni rih bergong khe mang mang rem ma sain ba, odehe, bislei remba bonsi ham thar ba.
MAT.15.1	Bo bubli ha Jerusalem ni phrang Pharisairao ode Dara khe slingriyarao Jisu niha phai hi thi ba, 
MAT.15.2	Snadi jabani nini yaohon rikphayarao gada ni khraorao ni grao khe baigalai ba? Bonsi yao suya hi hon ji du, ode bonsi thi ba.
MAT.15.3	Jisu thiphin ba, Nisi bo snadi jabani nisi ni gada ni grao ni khlai hi Madai grao riyaba khe maniya ba? 
MAT.15.4	Madai thi du, Nini buma-bupha khe man khlai lah, ode, sere jar ni buma khe ja thing, bupha khe ja thing, siji re, bo sthai jaoma se. 
MAT.15.5	Thikhabo, nisi de jar ni buma-bupha niha, Ning angkhe yaowai mane Madai niha yaopha kha, 
MAT.15.6	Jar ni buma-bupha khe man khlai ma nangya, thihi nisi thi re. Odebani, nisi ni gada ni grao ni khlai hi Madai ni grao khe nisi khma du. 
MAT.15.7	O giriklaiyarao, Isai nisi ni balam ni grao ha thi dayaba gibi se;
MAT.15.8	Ebo subung buthu de bonsi ni khuh jang angkhe man khlai du,
MAT.15.8	Thikhabo, bonsi ni khah de ang jang gajain se.
MAT.15.9	Bonsi ang khe hubabo haglai se,
MAT.15.9	Bede thikhala, bonsi subung ni dara khe ani dara lai sling riba se.
MAT.15.10	Odehe, Jisu subung buthu khe jar niha long hi bonsi khe thi ba, Khna hi buji lah! 
MAT.15.11	Khuh ha hapsingyaba de subung khe gusu khlaiya, khuh ni phrang baigoyaba se subung khe gusu khlai ba.
MAT.15.12	Boha jar ni yaohon rikphayarao phai hi boniha thi ba, Pharisairao ebo grao khe khna hi bonsi jajaoya jaba khe ning tharmai du?
MAT.15.13	Jisu thiphin ba, Khrip buphangbo ani bupha sorgo ha dongyaba gaiyayaba de phikhur jao ma se. 
MAT.15.14	Bonsi khe musi da bao; bonsi ni hoja de muthai gana se. Muthai gana jang muthai gana lama dismai lai khade, bonsi gini bo hakhor ha galaising ma se.
MAT.15.15	Ebo grao khe khna hi Peter boni ha thi ba, Ebo grao khe jinthane thiphla ri.
MAT.15.16	Jisu thi ba, Duha sosi ning bo bujiya kho? 
MAT.15.17	Bukhuh ha hapyaba side bohoh ha galaising du, ode khiba ha baigo du thihi nisi tharmaiya kho? 
MAT.15.18	Khuh ni phrang baigoyaba de khah bising ni phrang se baigo phai ba, bo ning subung khe gusu khlai ba se. 
MAT.15.19	Nisi ni khah ni phrang hamya bisar, sthaiyaba, gaori jayaba, khah nangyaba, makhao jayaba, mosol sakhi, sijima, ebo buthu khrip khah ni phrang baigoyaba se. 
MAT.15.20	Ebo buthu ning ja kha subung khe gusu khlaiyaba de; thikhabo, yao suya hi makham jiba de gusu khlaiya.
MAT.15.21	Jisu oraha ni phrang baigo hi Tura jang Sidon haphai ha thang la kha. 
MAT.15.22	Bo raji ni Kanaan jadi ni saosi haingajik boni ha phai hi, Gabra, David ni basa, angkhe khasao lah. Ani bisik sgain bese hamya jang gajao hi dong, thi hi bo jirikkhao ba.
MAT.15.23	Thikhabo, Jisu grao thaisi bo thiphinya. Boni yaohon rikphayarao thi ba, Jini yaohon ha bo jirikkhao bai du, bokhe haiha lah, thi hi bokhe khainsu ba.
MAT.15.24	Odehe, Jisu thiphin ba, Israel jadi ni bising ha melma gmayaba niha garhi de angkhe haihaya.
MAT.15.25	Odese, bo haingajik phai hi, Gabra, angkhe juru lah, thi hi bokhe khlim ba.
MAT.15.26	Jisu thiphin ba, ansarao ni hon khe laha hi sisa buthu ne riba de majangya mu.
MAT.15.27	Bo thiphin ba, Gabra, bo grao de gibi se. Thikhabo, sisa buthu bo bonsi ni bubra ni basang ni phrang honduri hah ha galaiyaba khe bonsi jidu thi.
MAT.15.28	Boha, Jisu boniha thiphin ba, Masainjik, nini lonma gabang rao bi, ning nangjaoba lai ning nini basao ha ja thing. Boha ning boni bisik de ham lang la kha.
MAT.15.29	Jisu oraha ni phrang thang la hi, Galili dih kharnai rogong ha bo sohi kha, ode hading ha gakhu hi oraha ning bo kham la kha. 
MAT.15.30	Odehe, subung gabang ning, igah khorarao, muthai ganarao, grao jophuyayarao, hajaiba ni phrang soyayarao khe labu hi boni ha phai hi, boni rogong ha bonsi deng ba, odehe, bonsi khe bo ham ri thar ba. 
MAT.15.31	Odehe, subung buthu grao jophuyayarao grao jophu kha, muthai ganarao muthai nuba khe nu kha, gabang gmang lai kha. Odebani, Israelrao ni Madai khe bonsi bakhan khlai kha.
MAT.15.32	Odehe, Jisu jar ni yaohon rikphayarao khe longha hi thi ba, Subung buthu ang jang baosi ja ba khe nokha saintham ja kha, duha bonsi ji mane bonsi niha musibo giri kha bani ang hamsi ning khasao sisi jajao du, makham ji riyahi haihama nangjaoya; ode niyakha de lama gejer ha mangsin nang hi raoya ja ma se.
MAT.15.33	Boni yaohon rikphayarao bokhe sing ba, Subung buthu hoh gablai si olei ji ri mane hon pher olei banghi hajengling hathan ha jing braha mai ma?
MAT.15.34	Jisu bonsi khe sing ba, Hon pher bislei dong?
MAT.15.34	Hon pher sni, nahsa gijisa dong, thi hi bonsi thiphin ba.
MAT.15.35	Subung buthu khe hah ha kham ma sani ba. 
MAT.15.36	Odehe, hon pher sni ode nahsa khe laha hi, hamthai rihi, bo hon pher khe jekhao dada, jar ni yaohon rikphayarao niha bo yaopha kha, ode yaohon rikphayarao subung buthu ne bonsi ron ba. 
MAT.15.37	Odehe, bonsi khrip jihi hoh gablai thar kha, ode bonsi jiblaiyayaba khe khamphlu sni bojom khlai ba. 
MAT.15.38	Boha jiyarao, masainjikrao jang ansarao khe sainphaya hi miyahrao rjing bri ja du.
MAT.15.39	Odehe, subung buthu khe dra ribani yaohon ha Jisu rung ha gakhu hi Magadan raji ha sohi kha.
MAT.16.1	Sereba Pharisairao jang Saddukairao phai hi Jisu khe nainai mane khlai hi sorgo ni sin phnu ri mane bonsi sain ba. 
MAT.16.2	Thikhabo, Jisu bonsi niha thiphin ba, Sainbli japhai kha ning nokhasao gajao jayaba khe nuhi nisi sain ham nang thi hi thi re. 
MAT.16.3	Ode, phorong ha, nokhasao dongthai khe nai hi, dini de bar hadi phai ma se, bede thikhade nokhasao gisim jahi hadi mao du thi hi nisi thiphu re. Thikhabo, bubli ni sin buthu khe snadi jabani nisi thiphuya ba? 
MAT.16.4	Ebo jug ni hamyayarao ar Madai khe garhi gaori jayarao sin khe smai du; thikhabo, Jona ni sin khe garhi de bonsi ne musi sin khebo ri nang niya.
MAT.16.4	Odehe, bonsi khe garlang hi thang la kha.
MAT.16.5	Yaohon rikphayarao dih kharnai ojang nar gede sohiba jang, bonsi hon langphama blao ba. 
MAT.16.6	Jisu bonsi niha thiba, Pharisairao ode Saddukairao ni humao ni phrang naiso hi girik lah.
MAT.16.7	Bonsi jar jang jar ni bising ha, Jing de hon ning labuya thi hi bao ba.
MAT.16.8	Jisu bonsi ni baoba khe tharmai hi, Lonma bangyayarao, nisi hon labuya bani khlai hi snadi jabani jar jang jar khe nisi bisar khlai ba? 
MAT.16.9	Duha sosibo nisi ni khah ha tharmaiya na? Subung rjing bowa ji mane hon pher bowa jihi khamphlu gablai si bojom khlaiba khe nisi blao kha na? 
MAT.16.10	Subung rjing bri ni khlai hi hon pher sni khe ang ri hi, khamphlu bowa gablai si bojom khlaiyaba khe bo nisi blao kha? 
MAT.16.11	Hon ni grao khe nisi niha ang sainthiya thi hi nisi bede tharmaiya? Thikhabo, Pharisairao ar Saddukairao ni humao ni phrang girik lah, thi hi bonsi khe thiba.
MAT.16.12	Boha ning, hon ni humao ni phrang girik mani khlai hi bo thiya; Pharisairao jang Saddukairao ni slingrithai ni phrang se girik mani khlai hi bo thiba thi hi bonsi tharmai kha.
MAT.16.13	Jisu Philip Kaisari haphai ha sophaiba ha, boni yaohon rikphayarao niha sing ba, Subung buthu Marsi ni Basa khe sere thihi thi du?
MAT.16.14	Sereba ning khe Baptisma riyaba Johan thi du, sereba Elija, sereba Jeremia janai du, sereba gorasali saosi janai du, thihi bonsi thiphin ba.
MAT.16.15	Jisu bonsi niha, Niyakhala nisi ang khe sere bao du? thihi sing ba.
MAT.16.16	Simon Peter thiphin ba, Ning de Krista, Madai gathang ni basa se.
MAT.16.17	Jisu boniha thiba, Simon Bar Jona, nini khophal hambi. Saomang jang thijao ning khe tharmai riyaba niya, ani Bupha, sorgo ha dongyaba se ning khe tharmai riba. 
MAT.16.18	Odebani, Peter ang ning khe thidu, ebo longthai basao ha jar ni longjomkhoh khe ang dang ma; ode githirao ni khorong daoglap buthubo bokhe de nang niya. 
MAT.16.19	Ang ninthane sorgo raji ni chabi ri nang; ode phirthi ha asaba khebo ning khah khade, sorgo habo bokhe ning khah ma se; ode, phirthi ha asaba khebo ning khuru khade, sorgo habo bokhe ning khuru ma se.
MAT.16.20	Boni yaohon ha bo ning Krista se thi hi saosi nihabo thiya mane khlai hi rikphayarao khe bo magna ba.
MAT.16.21	Bo bubli ni phrang Jisu jar ni yaohon rikphayarao niha thiba, Ang Jerusalem ha thang ma, ode khraorao, Jonthaimarao, Dara khe sling riyarao ni phrang gabang dukhu mai ma; ode, bonsi angkhe sthai ma, thikhabo, nokha saintham ha ang baijaphin ma.
MAT.16.22	Peter Jisu khe gibin hathan ha lang hi, Gabra, Madai ningkhe khasao thing; olei nini basao ha ja nang niya, thi hi bo jo ba.
MAT.16.23	Boha Jisu naiphin hi Peter khe jo ba, Soithan, ani yaohon ha thang lah; ani khlai hi ning gaso-susoyaba se. Bede thikhade, Madai ni grao buthu khe ning baoya, subung buthu ni grao buthu khe se ning bao ba, thihi thiba.
MAT.16.24	Jisu jar ni yaohon rikphayarao khe thiba, Sere ani yaohon rikphama nangjao du, bo jarkhe nangjaoya hi jar ni kross khe bain hi, ani yaohon rikpha la thing. 
MAT.16.25	Sere jar ni hayu khe sogoma nangjao du, boni hayu jam ma se, sere ani khlai hi hayu ri du, bo hayu maima se. 
MAT.16.26	Subung habsao ni khrip ni bubra jahi jar ni hayu jam kha la, boni khlai hi snadi lab jama? Niya khala, subung jar ni hang ni baslai ha snadi khe ri ma? 
MAT.16.27	Marsi ni Basa de jar ni deglarao jang baosi jahi jar ni Bupha ni muima ha phai ma, ode boha se khrip jadi jar khusi dangba lai ning yaosandi saosi saosi ne khlai hi bo ri ma se. 
MAT.16.28	Gibi jang ang nisi khe thi du, eraha songyarao ni bising ha sereba sereba de Marsi ni Basa jar ni raji ha phaiba khe nuya side bonsi thihba khe jen naiyayaba dong, ode bo thi ba.
MAT.17.1	Nokha sain doh ni yaohon ha Jisu, Peter, Jakob ar boni daphlung Johanthu khe bo lang hi hading gujuyaba ha gibin khlai hi thang ba. 
MAT.17.2	Bonsi naihi dongba ha ning, Jisu ni saogari gibin ja lang la kha; ode boni mukhangbo sain lai jna ba, boni gainsari bo borop lai phu lang la kha. 
MAT.17.3	Rikphayarao gatham, Moses jang Elija ni rogong ha song hi sainlaiba khe nu ba. 
MAT.17.4	Odehe, Peter Jisu jang sainlai ba, Gabra, jinthane khlai hi eraha dongba ham nang. Ning nangjao khade, khepsa grang tham dang nang, ninthane masi, Moses ne masi, Elija ne masi.
MAT.17.5	Bo grao thisaiba ha ning, jimi guphu jnayaba jang bonsi khe phungkhlip phai kha; odehe, jimi ni phrang khurang elei baigo ba, Ebode ani basa, ang hamjao daothaoyaba se, boni grao khe khna lah.
MAT.17.6	Yaohon rikphayarao ebo grao khe khna hi blip pha hi galai ba, bonsi hamsi ning khin kha, 
MAT.17.7	Jisu rogong ha phai hi bonsi khe dopha hi thiba, Bai ja, da khin. 
MAT.17.8	Odehe, bonsi naiding baihaba ha, boha Jisu khe garhi saosi khebo bonsi nuya kha.
MAT.17.9	Odehe, hading ni phrang akhaiba ha, Jisu bonsi khe thi ba, Marsi ni Basa subung githi ni bising ni phrang baija phinya side, nisi nuyaba khe saosi nihabo da thi bai.
MAT.17.10	Jar ni yaohon rikphayarao boni ha singba, Dara khe slingriyarao Elija se sagang phai da ma thihi snadi jabani bonsi thi ba?
MAT.17.11	Bo thiphin ba, Elija de phai ma ning, ode, khrip jadi khe bo hamba khlai ma se. 
MAT.17.12	Thikhabo ang nisi khe thidu, Elija de phai kha, bokhe bonsi tharmaiya, boni basao ha bede nangjaoba olei ning bonsi khlai kha. Olei jasosi ning Marsi ni Basa ni basao habo bonsi ni gede ni phrang bo dukhu mai ma se.
MAT.17.13	Boha se yaohon rikphayarao baptisma riyaba Johan ni balam ha se thiba thihi tharmai ba.
MAT.17.14	Subung buthu bangyaba bonsi ni gede sophai khali ha, subung saosi boni sagang ha yasgu thuhi thiba, 
MAT.17.15	Gabra, ani basa khe khasao lah. Bede thikhade ani basa murkhi jathai jang gabang dukhu jahi dong; alang alang wai ha galai sing re, ode, dih habo alang alang galai sing re. 
MAT.17.16	Nini yaohon rikphayarao niha langhi thang ba, thikhabo bonsi de ham ri phuya.
MAT.17.17	Jisu thiphinba, O lonyayaba ode dang gajai dangyaba subung buthu, bislei sosi nisi jang ang dongma? Bislei sosi nisi jang baosi ang dongpha phuma kho? Bokhe ani ha labu lah. 
MAT.17.18	Odehe, sgain madai hamya khe johi boni bising ni phrang bo baigo kha. Boha ning ansa ham lang la kha.
MAT.17.19	Odehe, yaohon rikphayarao sao jang Jisu niha phai hi, Snadi jabani jing la rik hon phuya ba? thihi bonsi sing ba.
MAT.17.20	Bo bonsi khe thiphin ba, “Nisi ni lonma bangya bani. Gibi jang ang nisi khe thidu, nisi niha yaolei bogrong grongsi lai lonma dong khade, ebo hading khe eraha ni phrang oraha disai lah nisi thi khade, bo disaijao la ma se, nisi ne khlai hi dangphuyayaba musibo giri.”
MAT.17.21	(Sereba rebyaba ha elei dong) Thikhabo, eleiyaba de hoh khongja donghi biya khade baigo phuya.
MAT.17.22	Odehe, Galili raji ha bonsi dongba ha Jisu bonsi niha thiba, Marsi ni Basa de subung buthu ni yaoha rem rijao ma se. 
MAT.17.23	Bonsi bokhe sthai ma, odehe, nokha saintham ha bo thang hi baijaphin ma. Odebani bonsi hamsi ning khah waimu nanglai ba.
MAT.17.24	Kapernaum ha bonsi sohiba ha, bikhoh ni khrang phain khrangyarao Peter niha phai hi sing ba, “Nisi ni hoja la bikhoh ni khrang phain khe riya na somo”?
MAT.17.25	Ri du dou thi hi Peter thiphin ba.
MAT.17.25	Noh bising ha Peter hapsingba ha, Jisu bokhe thi ba, Simon, ning la snadi bao du? Phirthi ni rajarao khrang phain ja thing, sere niha bonsi la re? Jar ni basathu niha na subung gibin niha?
MAT.17.26	Malai ni phrang thihi Peter thiba jang, Jisu boni ha thiba, Ode thikhala, basathu de suk jang dong nang niya. 
MAT.17.27	Thikhabo, ning dih wari ha thang hi, phisa bim lah; ode, nah sagangthao baigoyaba khe rem hi, boni bukhuh khe sasi kha ning rang bagrai magin mai nang; bokhe lahi ning jang ani khlai hi bonsi ne ri lah, ode niyakha de bonsi khah ha hamjaoya jajao nang.
MAT.18.1	Bo bubli ha boni yaohon rikphayarao Jisu niha phai hi sing ba, Sorgo raji ha sere dedaothao ja ma?
MAT.18.2	Boha Jisu ansa saosi khe longha hi bonsi ni gejer ha song rihi, thi ba, 
MAT.18.3	Gibi jang ang nisi khe thi du, nisi bakhali khah slaihi ansarao lai jaya side, sorgo raji ha hap phu nang niya. 
MAT.18.4	Odebani, sere ebo ansa lai jar khe jar khasi phu du, bo se sorgo raji ha dedaothao ja ma. 
MAT.18.5	Odehe, sere ani bumu ni khlai hi elei ansa saosi khe lamjao du, bo angkhe se lamjao ba.
MAT.18.6	“Sere elei angkhe lonyaba subung khasibarao ni bising ha asaba khe bo galai ri du thikhade, boni gorna ha mairong honkhliyaba longthai gedeba khe khapha hi sagor dih guthuyaba ni gejer ha dangsing ba se bonthane khlai hi hamdao nang. 
MAT.18.7	Galaiyarao ni khlai hi habsao bubain risi bi dou! Galaiyarao de dong ma se, thikhabo, galai riyaba ni bubain de risi bi”!
MAT.18.8	“Nini yao ode nini igah jang ningkhe doda rihi khuda ri khade, bokhe dainso hi dang khlai lah; yao ode igah gonggin dong hi waikhor ha dangsing jaoba thane de, igah khora ar yao gabai jahi hayu ha hap ba se nini khlai hi hamdao. 
MAT.18.9	Nini muthai jang ning khe galai ri khade, bo khe khaikho hi dangkhla lah. Muthai thaigin jang norok ni waikhor ha dangsing jaoba thane de, muthai thaisi jang hayu ha hap ba se nini khlai hi hamdao”.
MAT.18.10	“Ebo subung khasibarao ni bising ha saosi khebo lekha khlaiya jaya mane khlai hi girik lah. Bonsi ni deglarao khe se sorgo ni ani Bupha ni mukhang khe nalaibo nu du, thihi ang nisi khe thi du”. (Sereba rebyaba hah elei bo dong. 
MAT.18.11	Gmayarao khe sogo mane khlai hi se Marsini Basa de phai ba.)
MAT.18.12	“Nisi bede bao du? Subung saosi niha melma rjasi dong. Ode, boni bising ha masi gma lang kha la, bo bisabri majhisgu khe dangkhlai lang hi, bo hading buthu ha gmayaba khe smai nang niya? 
MAT.18.13	Gmayaba khe bo maiphin khade, bisabri majhisgu khaija hi dongyaba ni basao ha thabo boni basao ha bo khajadao ma se. 
MAT.18.14	Olei jasosi ning, ebo subung khasibarao ni bising ha saosi gmaba bo nisi ni bupha sorgo ha dongyababo nangjaoya”.
MAT.18.15	“Nini daphlung nini basao ha gajai khlai khade, sao jang thang hi bo jang sainlai hi bujai lah. Odehe, bo nini grao khe khna khade ning de kha. 
MAT.18.16	Thikhabo, nini grao khe khnaya khade, malai khe saosi-gini langpha hi thang lah, odehe, khrip grao ni sakhi ja mani khlai hi subung gini gatham khe langpha lah. 
MAT.18.17	Ohehe, bonsi ni grao khe bo khnama nangjaoya khade, longjomkhoh ha khna ri lah. Ode, longjomkhoh ni grao khebo bo khnama nangjaoya khade, bode nisi ni khlai hi Jentail jang khajna khrangyaba lai ja thing”.
MAT.18.18	Gibi jang ang nisi khe thi du, phirthi saoha asaba khebo ning khah khade, sorgo habo bokhe ning khah ma se; phirthi saoha asaba khebo khru khade, sorgo habo bokhe ning khru ma se.
MAT.18.19	Gibi jang ang nisi khe thidu, phirthi saobo nisi ni bising ha subung gini jinis sainyaba ni basao ha graosi jakha de, ani Bupha, sorgo ha dongyaba bonsi ne dang ri ma se. 
MAT.18.20	Bede thikhade, subung gini gatham ani bumu jang bonsi bojom ja du thikhade bonsi ni gejer ha ang dongpha du.
MAT.18.21	Boha Peter Jisu niha phai hi thiba, Gabra, ani daphlung ani basao ha alang alang phap khusi dangkha la, bokhe ang phin bisi map khlai ma? Phin sni sosi?
MAT.18.22	Jisu boni ha thiphin ba, Phin sni se ning thihi ang thiya; phin sni hathan bisatham majhi sosi de thihi ang ning khe thi ba. 
MAT.18.23	Odebani, sorgo raji de sereba Raja gedeba jar ni lengrao niha sain lekha lama baoyaba jang suhi grao thiyaba se. 
MAT.18.24	Bo sain lekha laba ha, subung saosi talent rjingsi lagai layaba boni ha bonsi labu hi phai ba. 
MAT.18.25	Ri mane giri bani boni bubra boni bihih basa boni ha dongyaba khrip phain hi su mane bo grao ri ba. 
MAT.18.26	Boni leng boni rogong ha yasgu thu hi, Gedeba, ani basao ha khah lao lah, ninthane khrip ang rithar nang, thi hi blip pha hi bokhe khlim ba. 
MAT.18.27	Odebani, bo leng ni bubra khasao sisi jajao hi, bokhe haiger kha, ode boni lagai khe bo map khlai kha.
MAT.18.28	Thikhabo, bo lengde, baigo lang hi, boni lugu leng khusi dangpha laiyaba ni bising ha saosi aduli rjasi maima dongyaba, bokhe nuhi bokhe rem hi, nini lagai khe a ne ri lah thi hi boni gorna rem ba. 
MAT.18.29	Bo jang khusi dangpha laiyaba leng de blip phahi thi ba, ani basao ha khah lao lah, ang ninthane suphin nang thihi bo alang alang khainsu ba. 
MAT.18.30	Thikhabo, bo maniya hi, boni lagai khe riya side phatho ha bokhe jep kha. 
MAT.18.31	Gibin lengrao bo khusi dangyaba khe nuhi, hamsi ning waimu nang hi, bonsi ni bubra niha bonsi sainthi ba. 
MAT.18.32	Boha boni bubra bokhe long hahi bokhe thi ba, Hoi, leng hamyayaba, ning aniha khainsu bani nini lagai khe ang phura map khlai kha. 
MAT.18.33	Ang ning khe khasaoba lai ning, ning bo nini leng khusi dangpha laiyarao khe ning khasao ma nangya? 
MAT.18.34	Odehe, boni bubra thamsi baigo hi, boni lagai khrip khe bo suphinya side saja riyarao ni yaoha bo yaopha kha.
MAT.18.35	Odelei ning nisi saosi jang saosi jar ni daphlungrao khe nisi map khlaiya khade, ani Bupha, sorgo ha dongyababo olei ning nisi ni basao ha khlai ma se.
MAT.19.1	Jisu ebo grao buthu khe thi blaihi, Galili raji ni phrang bo baigo hi, Jordan dikhong nar Judai raji ha thang ba. 
MAT.19.2	Subung buthu gabang boni yaohon rikpha hi oraha bonsi khe ham ri ba.
MAT.19.3	Boha Pharisairao bokhe nainai mane boni ha phai hi singba, Asaba balam ha jar ni bihih jang gaoleiba la dara gathar jadu?
MAT.19.4	Jisu thiphin ba, Ebo grao khe nisi phuriya? Bo jenba ni phrang bonsi khe slamyaba miyah jang masainjik khe bo slamhi thiba, 
MAT.19.5	Odebani, miyahsa jar ni buma-bupha khe haiger hi jar ni bihih khe remsong nang, odehe bonsi gini jang saomang mangsi ja nang, ode thi du. 
MAT.19.6	Bede thikhade bonsi gini niya kha, bonsi saomang mangsi ja kha. Odebani Madai ning jura phakhade subungde da degao ri thing.
MAT.19.7	Bonsi boniha thiba, Niyakha la snadi jabani Moses gaolei mani laisi rihi gaolei mani grao khe ri ba?
MAT.19.8	Jisu thiphin ba, Moses de nisi ni khah rao bani khlai hi se thi nisi ni jar jar ni bihih buthu khe gaolei mani grao ri ba; thikhabo jenba hade ode niya. 
MAT.19.9	Thikhabo, ang de ning khe thi du, sere naga khe hamjao bani niya hi bihih jang gaolei dada malai jang noh jakha de bo gaori jaba se. Ode sere gaolei hi noh jadu bobo gaori jaba se.
MAT.19.10	Boni yaohon rikphayarao boni ha thi ba, Bihih ni balam ha miyah olei se thikhade, noh jaba hamya dou.
MAT.19.11	Jisu thiphinba, Ebo grao buthu khe khrip subung de mani phuya, sere ne yaopha jaoyaba khe garhi de. 
MAT.19.12	Subung phida khaoyaba, sereba de buma ni sao ni phrang olei jayaba dong, sereba de subung ni yao jang phida khaoyaba dong, sereba de sorgo ne khlai hi jar khe jar phida khaoyababo dong, sere ebo khe mani phudu bo mani thing.
MAT.19.13	Asaba subung, bonsi ni basao ha yao denghi ham ri mane khlai hi, bonsi ni ansarao khe labu ba. Boha yaohon rikphayarao bonsi khe magna hi jo ba. 
MAT.19.14	Jisu thiba, ansarao khe aniha haiha lah, bonsi khe da magna; sorgo raji de eleiyaba subung ni khlai hi se.
MAT.19.15	Bonsi ni basao ha boni yao deng hi, bo ora ni phrang thang la kha.
MAT.19.16	Subung saosi boni ha phai hi thiba, Slingriyah, thaoglao ni hayu khe mai mane khlai hi ang snadi hamba khusi khe dang ma nang du?
MAT.19.17	Jisu boni ha thiphin ba, Hamba jinis ni balam ha snadi jabani ning angkhe sing ba? Hamba de masi se ning dong ba; asaba ja thing, hayu ha ning hapma nangjao khade, grao riyaba buthu khe mani lah.
MAT.19.18	Bo singba, Snadi grao?
MAT.19.18	Jisu thiphin ba, Sthaima niya, gaori da ja, makhao da ja, mosol sakhi da ja, 
MAT.19.19	Nini buma-bupha khe khasao lah thiyaba grao buthu ode, ning jar khe maya nang laba lai ning nini noharirao khebo maya nang lah, thiyaba grao khe thi ba.
MAT.19.20	Bo naga boni ha thiba, Ebo khrip grao khe ang mani du, duha snadi dang ma dong kho?
MAT.19.21	Jisu bo khe thiba, Ning gathar jama nangjao du thikhade, nini ha dongyaba khe phain hi dukhirao ar suliyayarao ne ri lah, odese sorgo ni don khe ning mai ma; odehe, phai hi ani yaohon rikpha lah.
MAT.19.22	Bo naga de bo grao khe khna hi, boni ha rang rih bang bani, khah waimu nang hi bo thangla kha.
MAT.19.23	Boha Jisu jar ni yaohon rikphayarao khe thi ba, Gibi jang ang nisi khe thidu, gnang subung ni khlai hide sorgo raji ha hapba hamsi ning du bi. 
MAT.19.24	Ang nisi khe thiphin du, gnang subung Madai ni raji ha hapba thane simi khmao gabla ha mihhajeng hap ba se lai dao.
MAT.19.25	Ebo grao khe yaohon rikphayarao khna hi bonsi hamsi ning gmang lai hi thiba, Sere sogojao phu ma? thihi bonsi thilai ba.
MAT.19.26	Boha Jisu bonsi khe nai hi, bonsi khe thiphin ba, Bo khe subung ni khlai hide dang phuma niya, thikhabo Madai ni khlai hide khrip dang phu du.
MAT.19.27	Ode, Peter bokhe thi ba, Nai lah, jing de khrip dangkhlai hi nini yaohon rikpha kha, thikhabo jing snadi khe mai ma?
MAT.19.28	Jisu bonsi khe thiba, Gibi jang ang nisi khe thi du, gadain slamyaba ha se Marsi ni Basa jar ni muima khamthan ha khamba ha, nisi ani yaohon rikphayarao khe Israel jadi jhigin khe bao hi Raja ni khamthan majhigin ha nisibo kham ma se. 
MAT.19.29	Sere noh buthu khe ja thing, daphlungrao khe ja thing, bahandao thu khe ja thing, buma bupha khe ja thing, basathu khebo ja thing, raji khe ja thing, ani bumu jang haiger khade, bo rjasi bangdao hi mai ma se, ode, thaoglao ni hayu ni phanthabo mai ma se. 
MAT.19.30	Thikhabo, gabang subung sagang thaoyaraode bo yaohonthao ja ma, yaohon thaoyaraobo sagangthao ja ma se.
MAT.20.1	Sorgo raji de noh ni bubra, jar ni grep ni bari ha khusi dangyarao khe khusi dang ri mane phorongma sangga baija hi baigo langba lai se. 
MAT.20.2	Bo khusi dangyarao jang sainsi ha aduli ruji ri mani khlai hi sainlai dada bonsi khebo bari ha haiha kha. 
MAT.20.3	Sainjer beren ha bo baigo ba, boha gibin subung hathai ha haglai biglai songyarao bo nuba 
MAT.20.4	Bonsi khe thiba, Nisibo grep bari ha khusi dangtha sang, nisi jajao gothai ang ri nang. Odebani bonsi thang kha. 
MAT.20.5	Odehe, sainbli beren ha ode sari ni makham songba beren ha bo baigo phinhi olei jasosi ning bo khlai phin ba. 
MAT.20.6	Sainbli ha bo baigo baha subung gibin songyarao khe nuhi, bonsi khe thi ba, Snadi jabani eraha sainsong haglai biglai song ba? 
MAT.20.7	Bonsi boniha, Saosibo jing khe yaowai laya, thihi thiphin ba. Bo bonsi khe, Nisi bo grep bari ha thang sang, thihi sani ba.
MAT.20.8	Habah garbli jahi, grep bari ni bubra boni rang naisoyaba khe thi ba, Khusi dangyarao khe longha lah, bo yaohonthao ni khe lahi sagangthao ni sosi bonsi ni ruji khe ri lah, thihi sani ba. 
MAT.20.9	Sainbli ha khusi dang riyarao khrip bo aduli masi mailai kha. 
MAT.20.10	Sagangthaoyarao de bangdao hi mai nang thihi bonsi bao ba, thikhabo bonsi bo aduli se ning mailai ba. 
MAT.20.11	Odebani, bonsi langba ha noh bubra ni basao ha bonsi ber ba. 
MAT.20.12	Ebo yaohonthaoyarao gontha si se ning khusi dang ba, ode ning jing jang baosi bonsine ri ba, jing se sainsong bubain sugu ba, ode sain ajao ba! 
MAT.20.13	Bonsi ni bising ha saosi niha, Lugu, nini basao ha ang musibo gajai khlaiya. Ning ning aduli yaowai ri mane jing sainlaiya na somo? 
MAT.20.14	Nini phantha khe langhi thang lah. Ninthane ang riba lai ning ebo yaohonthao ni nebo ang rima nangjao du. 
MAT.20.15	Ani jar ni jinis khe ang nangjaoba lai lai ang yaowaiba jaya na? Niyakhala, ang hamba ni khlai hi nisi hingsa ja ba? thihi thiphin ba.
MAT.20.16	Olei jasosi ning yaohonthao ni sagangthao ja ma. Sagangthao nibo yaohonthao ja ma.
MAT.20.17	Odehe, Jisu Jerusalem ha thangba ha, yaohon rikphayarao jhigin khe gibin khlai hi bo lang hi, lama ha bonsi khe thi ba, 
MAT.20.18	Nai lah, Jerusalem ha jing thang du. Marsi ni Basa de Jonthaimarao ode Dara khe slingriyarao ni yao ha rem rijao ma, ode bonsi de thih mane khlai hi boni basao ha bonsi grao saso nang. 
MAT.20.19	Odehe, bokhe mlaothai ma, doma-suma, ode kross ha dikpha mane khlai hi Jentailrao ni yao ha bokhe nepha ma; ode, nokha saintham ha thang hi baijaphin ma.
MAT.20.20	Boha, Jebedai ni basathu ni buma, jar ni basathu khe labu hi Jisu niha phai dada, bo khlim hi boniha smaba jinis sain ba.
MAT.20.21	Jisu boniha singba, Ning snadi nangjao ba? Boha boniha thiphin ba, Ebo ani basathu gini khe nini rajiha nini yaoda gede saosi, nini yaosi gede saosi bonsi khamphu mani khlaihi grao ri lah.
MAT.20.22	Jisu thiphin ba, Nisi sainyaba khe nisi tharmaiya. Ang bela ha lingginyaba ha nisi lingphu nang? Bonsi boni ha, Blai nang thi hi thiphin ba.
MAT.20.23	Bo bonsi niha thiba, Ani bela ha nisi lingma ning nangma se; thikhabo, ani yaoda yaosi ha kham mani grao khe ang de rima niya. Bede thikhade, ani Bupha, sere ne salai ri kha, bonthane khlai hi se.
MAT.20.24	Yaohon rikphayarao jhi ebo grao khe khna hi bonsi ni khaphlung gini ni basao ha thamsi baigo ba. 
MAT.20.25	Thikhabo, Jisu de bonsi khe longhi thi ba, Jentailrao ni basao ha bisar khlaiyarao de bonsi ni basao ha gabang ning raja ja re; bonsi ni subung gedebaraobo bonsi ni basao ha hukhum gabang yaowai re thihi nisi tharmai du. 
MAT.20.26	Thikhabo, nisi ni bising hade olei ja nang niya. Sere nisi ni bising ha subung gedeba jama nangjao du, bo nisi ni dangyasa jahi dongma nang ma se. 
MAT.20.27	Sere nisi ni bising ha sagangthao jama nangjao du, bo nisi ni leng jahi dongma bo nang ma se. 
MAT.20.28	Marsi ni Basa de jar khusi dang rijao mane bo phaiya, khusi dang ri mane ode gabang subung khe kho mane se ar jar ni hayu ri mane se bo phai ba.
MAT.20.29	Jisu ar boni yaohon rikphayarao Jeriko ni phrang baigoba ha subung buthu gabang ning boni yaohon rikpha ba. 
MAT.20.30	Muthai gana gini lama bijing ha khamyarao Jisu thangba thihi bonsi khnaba jang, Gabra, David ni basa, jing khe khasao lah, thihi jirikkhao ba.
MAT.20.31	Boha subung buthu bonsi khe phirik phirik dong mane magna ba; thikhabo, bonsi de Gabra, David ni basa, jing khe khasao lah thihi bol jang bonsi jirikkhao dao ba.
MAT.20.32	Jisu songthao hi bonsi khe long hi thiba, Nisi ni basao ha ang jang snadi dang ma nangjao ba?
MAT.20.33	Bonsi boni ha thiba, Gabra, jing muthai numa nangjao du.
MAT.20.34	Odebani Jisu hamsi ning khasaosisi jajao hi bonsi ni muthai khe gidinghaba jang bonsi ni muthai nu lang la kha, odehe bonsi boni yaohon rikpha kha.
MAT.21.1	Odehe, Jisu Jerusalem rogong ha sophai hi Bethphage nolei ni Oliv hading ha bonsi phai ba. Jisu jar ni yaohon rikphayasa gini khe haiha hi, 
MAT.21.2	bonsi niha ebo grao khe thiba, Nisi ni sagang phrangsong nolei ha thang. Oraha khah hi dengyaba mihleng ode boni basa khe nisi nu nang; bo khe khru hi ani ha sikbu lah. 
MAT.21.3	Sereba nisi khe asaba grao thi khade, Gabra bokhe nangjao du thihi nisi thi lah. Ode bo srap haiha ma se.
MAT.21.4	Gorasali ni khuh jang elei grao thida hi dongyaba phura gibi ja mane khlai hi se olei japhai ba:
MAT.21.5	Nai lah, nini Raja de maigru gru jahi
MAT.21.5	Mihleng ni basao ha gahi, nini ha phai ba,
MAT.21.5	Bo gasaindik dik jahi mihleng ni basao ha
MAT.21.5	Mihleng ni basa ni basao ha ning phai du, thi hi Zion-ni bisik khe sainthi lah.
MAT.21.6	Odebani, yaohon rikphayarao thang hi Jisu bonsi khe saniba lai ning dang kha. 
MAT.21.7	Mihleng jang boni basa khe bonsi sikbu hi, boni basao ha jar ni rih buthu yenhi, bo kham la kha. 
MAT.21.8	Odehe, subung ni bising ha bangdao hi lama ha bonsi jar ni rih buthu khe yen ba, ode gibin subung buthu bongphang bedebsa dain hi lamayung ha yen ba. 
MAT.21.9	Odehe, subung buthu boni sagang gede thangba ode yaohon gede rikphayarao jirikkhao ba, David ni basa niha Hosanna! Gabra ni bumu jang phaiyaba bakhan ja thing! Basaothao niha Hosanna!
MAT.21.10	Jerusalem ha bo hapba jang bo nolei ni khrip dongyarao, Ebo subung la sere? thihi bonsi lup lup smao ba.
MAT.21.11	Ebo gorasali Jisu, Galili raji ni Nazareth ni subung se, thihi bonsi thilai ba.
MAT.21.12	Jisu Madai ni bikhoh ha hapsing hi boha smaba smayaba, phainyarao braiyarao, khrip khe bo rikhun hi, rang bagrai slaiyarao, daothu phainyarao ni khamthan buthu khe bo neblib thar hi, bonsi niha thi ba, 
MAT.21.13	Ani nohde bihma ni noh se thihi bonsi thi nang, thihi shastro ha rebyaba dong; thikhabo niside ani noh khe makhaorao ni longkhor se nisi slam ba.
MAT.21.14	Boha Madai ni bikhoh ha muthai ganarao ode igah khorarao boniha phai ba, ode bonsi khe bo ham ri ba. 
MAT.21.15	Thikhabo, Jonthaimarao ode Dara khe slingriyarao bo gmang thaosisi khusi dangyaba buthu khe ode, bikhoh ha, David ni basa niha Hosanna! thihi ansarao jirikkhaoyaba buthu khe nuhi, bonsi gabang khah ha jajaoya ja kha. 
MAT.21.16	Jisu niha, Ebo buthu grao thiyaba khe ning khna kha? thihi sing ba.
MAT.21.16	Jisu bonsi khe thiphin ba, Nanarao ar abudih jiyarao ni khuh ha baigoyaba de nini bakhan khe phura so ri kha thihi rebyaba khe nisi phuriya na?
MAT.21.17	Jisu bonsi khe garlang hi, nogorma ni phrang baigo dada Bethani ha thang hi oraha ning bo thu kha.
MAT.21.18	Phorong ha nogor gede bo thangphinba ha bo makham hukhrijao kha. 
MAT.21.19	Lama bijing ha thaikhrao phang nuhi, bo thang ba, boni balai khe garhide bo musi khebo nuya. Duha ni phrang bathai da thai si thihi bo bongphang khe sari ba. Ode boha ning thaikhrao phang de srap rain lang la kha.
MAT.21.20	Yaohon rikphayarao bokhe nuhi, bedehe thaikhrao phang srap rain lang la ba? thihi bonsi gabang gmang lai ba.
MAT.21.21	Jisu bonsi khe thiphin ba, Gibi jang ang nisi khe thi du, nisi lonma denghi lonsoya jaya khade, thaikhrao phang ni basao ha dangba lai se ning dang nang niya; ebo hading niha bo disai lah, ode sogor ha dangsing lah nisi thikha de, nisi thiba lai ning ja ma se. 
MAT.21.22	Asaba khebo lonma jang bi hi nisi sain khade, nisi mai ma se, thihi bo thiphin ba.
MAT.21.23	Madai ni bikhoh ha hapsingba ni yaohon ha bonsi khe sling riba ha, Jonthaimarao ode Khraorao boni ha phai hi sing ba, Sere ni hukhum jang ning elei khusi dang ba? Sere ning khe hukhum ri ba?
MAT.21.24	Jisu bonsi khe thiphin ba, Ang bo nisi khe grao thaisi sing du, ebo khe nisi aniha thikha de sereni hukhum jang ebo khusi buthu khe dangba angbo nisi khe thi nang. 
MAT.21.25	Johan ni baptisma la sereni grao jang ja ba? Sorgo ha dongyaba ni grao jang na subung ni grao jang ja ba?
MAT.21.25	Boha bonsi jar jang jar bisar khlai hi bao ba, sorgo ha dongyaba ni grao jang jing thi khade, snadi jabani boni grao khe nisi lonya ba, thima se. 
MAT.21.26	Ode, subung ni grao jang jing thi khade, subung buthu khe jing khin du. Bede thikhade, khrip subungbo Johan khe gorasali se thihi mani ba, ode bonsi bao ba. 
MAT.21.27	Odebani, bonsi Jisu niha thiphin ba, Jing tharmaiya.
MAT.21.27	Bobo bonsi niha, Sereni hukhum jang ebo khusi buthu khe ang dang ba, ang bo nisi niha thiya.
MAT.21.28	Dei, nisi la bede bao du? Subung saosi ni basa gini dong ba. Saosi niha bo thang hi thiba, Ani basa, dini ha grep bari ha khusi dang lah, 
MAT.21.29	Ang thangma mijingya thihi thiphin ba. Thikhabo yaohon ha bo khaslai hi thang kha. 
MAT.21.30	Ode, saosi nihabo boni bupha thang hi olei ning thi ba. Bo basa thiphin ba, Dei, ang thang nang, thikhabo, bo thangya. 
MAT.21.31	Ebonsi gini ha bupha nangjaoba lai sere dang ba? thihi Jisu bonsi khe sing ba. Bonsi thiphin ba, Sagang ni. Jisu bonsi khe thiphin ba, Gibi jang nisi khe thi du, khajna khrangyarao ode sao phainjiyarao ning tha sagang hi sorgo raji ha hap ma se. 
MAT.21.32	Johan de dormo ni balam ha nisi niha phai ba; thikhabo nisi bokhe lon laya. Niside bokhe nuba ni yaohon habo bokhe nisi lonphu mani khlai hi niside khah phin la phuya.
MAT.21.33	Masi gibin daogari khna lah. Sereba subung noh bubra dong ba, bo jakha de grep bari slamhi, boni sersi giding khorong khading ba. Ode, grep sep mane bo hakhor khuhi, nohju dang ba; ode bari naisoyarao niha thika ri hi, raji gibin ha thang la kha. 
MAT.21.34	Odehe, boni bathai khe khaobli jakha bani, boni bathai khe khao mane khlai hi bari naisoyarao niha boni lengrao khe haiha ba. 
MAT.21.35	Boni bari khe naisoyarao de boni lengrao khe rem hi, saosi khe bonsi su ba, saosi khe bonsi sthai ba, saosi khe bonsi longthai jang lem ba. 
MAT.21.36	Leng gibin sagang ha thane bangdao hi bo haiphin haba; thikhabo, bonsi ni basao habo sagang ni subung buthu khe khlai ba lai bonsi khebo khlaiphin ba. 
MAT.21.37	Boni yaohon ha Ani basa khede bonsi man khlai ma se thi hi jar ni basa khe bonsi niha haiha ba. 
MAT.21.38	Thikhabo, bari khe naisoyarao de boni basa khe nuba jang, ebo subung don ni bubra jaginyaba se, jing sthai hi boni don maiginyaba khe jing lala nang thi hi bonsi thiba. 
MAT.21.39	Odehe, bokhe bonsi rem hi, grep bari ni phrang danghun khlai hi bonsi sthai kha.
MAT.21.40	Odese, grep bari ni bubra boni bari khe naisoyarao ni basao ha bede khlai phai nang? ode bo thi ba.
MAT.21.41	Bonsi boni ha thiphin ba, Bo subung hamyayarao khe dukhu ri hi bo sjam nang, ode grep bari khe bari naisoyaba gibin, boni bathai khao hi ripha langyarao niha naiso mane khlai hi ri ma se.
MAT.21.42	Jisu bonsi niha thi ba, Madai ni sastro laisi ha rebyaba,
MAT.21.42	‘Noh dangyarao longthai nangjaoyayaba khe,
MAT.21.42	bokhe ning nogrong ha nangdaothao ja kha,
MAT.21.42	bokhe Gabra se khlai ba.
MAT.21.42	Jini muthai ni mugrong hade gmang thaosisi se’, thiyaba grao khe nisi phuriya?
MAT.21.43	Odebani, Madai ni raji khe nisi ni phrang lang lahi bathai thaiginyaba jadi niha ri lama se, thihi ang nisi khe thi du. 
MAT.21.44	Ode, sere ebo longthai ha galai du, bo berekkhao nang; sere basao ha galai du, bo gilithar ma se.
MAT.21.45	Jonthaimarao jang Pharisairao boni daogari grao khe khna hi bonsi ni grao ni balam khe thiba thihi bonsi tharmai kha. 
MAT.21.46	Odehe, bokhe bonsi rem ma bao ba; thikhabo, subung buthu khe bonsi khin du. Bede thikhade bokhe gorasali se mani ba.
MAT.22.1	Jisu bonsi jang sainlai hi bonsi niha daogari grao thiphin ba. 
MAT.22.2	Sorgo raji de sereba Raja, boni basa ne khlai hi disingyaba ni mel salaiyaba jang baosi se. 
MAT.22.3	Disingyaba ni mel ha ji mane khlai hi jama jaoyarao khe long mane khlai hi boni lengrao khe bo haiha ba; thikhabo, bonsi phaima nangjaoya. 
MAT.22.4	Odese, bo jar ni jamayarao niha, Ani mel khe khrip salai blai kha. Ani musu jla buthu ode ani mih jar khrangyaba buthu khe ang sthai hi, khrip salaithar kha, disingyaba ni mel ha ji mane khlai hi phai lah thihi thi mane gibin leng khe bo haiphin haba. 
MAT.22.5	Thikhabo, bonsi musibo baoya hi bonsi degao langla kha. Saoside phadain ha thang la kha, saosi de bephar khlai mane thang la kha. 
MAT.22.6	Gibin subung buthu jakha de boni lengrao khe remhi, bonsi khe laji phnu rihi bonsi sthai kha. 
MAT.22.7	Odebani, Raja thamsi baigo hi, boni siphaiyarao khe haiha dada bo sthaiyarao khe sjam hi, bonsi ni nogor khebo bo saokhrip kha. 
MAT.22.8	Odehe, boni lengrao niha thiba, Disingyaba ni mel de jam kha; thikhabo, jama jaoyarao de ji mane gatha laya. 
MAT.22.9	Odebani, lamayung ha thang hi nisi goronyaba si subung buthu khe disingyaba ni mel ha ji mane labu lah, thihi bo sani ba. 
MAT.22.10	Odebani, boni lengrao de baigo lang hi, lamayung buthu ha bonsi thang dada, bonsi nuyaba si khe, subung hamba, subung hamyayarao khebo bojom khlai hi, disingyaba ni mel ha ji mane naorai gablai thar kha.
MAT.22.11	Thikhabo, Raja subung longyarao khe nai mane bising hap phaiba ha, disingyaba ni rih phinyayaba subung saosi oraha dongba khe bo nu ba. 
MAT.22.12	Bokhe sing ba, O lugu, snadi jabani ning disingyaba ni rih giri hi eraha hapsing phai ba? Thikhabo, bo subung phirik phirik dong ba. 
MAT.22.13	Odese, Raja jar ni lengrao niha thiba, “Boni yao igah khe khahi, hakhli andar ha danghun khlah, oraha se grahi hathai waihi bo dong ma thihi thiba.”
MAT.22.14	Jisu thi ba, Longjaoyarao de gabang longjao ma, thikhabo saikho jaoyarao de gijisa se ning ja ma.
MAT.22.15	Boha Pharisairao thang hi bo grao thiyaba khe lahi remphu mane khlai hi bonsi sainlai ba. 
MAT.22.16	Odehe, bonsi jar ni slingriyarao khe Herod ni dol ni subung buthu niha ebo grao khe thi mane bonsi haiha ba. Slingriyaba, ning gibi subung se; saosi khebo man ridao riyadao jaya thi hi jing tharmai du, ode saosi khebo ning gibin naidaoya. 
MAT.22.17	Odebani, ning la bede bao du? Jinthane thi ri. Kaisar niha khajna riba jadu na jaya? thihi bokhe sing ba.
MAT.22.18	Thikhabo, Jisu bonsi ni hamyathai khe tharmai hi bonsi khe thiba, O giriklayarao, sumjabani nisi angkhe nai nai ba? 
MAT.22.19	Khajna ni rang khe a ne phnu ri lah.
MAT.22.19	Ode, boni ha aduli labu ba. 
MAT.22.20	Ebo la sereni saokhuli ode sereni bumu? thihi bonsi khe sing ba.
MAT.22.21	Kaisar ni thihi bonsi thiphin ba.
MAT.22.21	Jisu bonsi khe thi ba, Ode thikhala Kaisar ni jinis buthu khede Kaisar niha ri lah, Madai ni jinis buthu khede Madai niha ri lah.
MAT.22.22	Ebo grao buthu khe bonsi khnaba ha, bonsi gmanglai ba, ode bokhe dangkhlai lang hi, bonsi thang la kha.
MAT.22.23	Okhali ni basain ha, Saddukairao, baija phinyaba giri thiyarao, boni ha phai ba; 
MAT.22.24	Bonsi boni ha thiba, Slingriyahsa, Moses thidu, asaba subung basa maiya hi bo thih khade, jar ni daphlung ni bihi khe noh ja hi, jar ni daphlung ne khlai hi bongso thaoma nang du. 
MAT.22.25	Dei thikha la, jini bising ha khaphlung sni dong. Radaothaoyaba noh jahi bo thih kha, ode boni bongso bumu giri bani jar ni bihi khe buphlung ne noh ja mane bo yaopha lang ba; 
MAT.22.26	Olei jasosi ning gini gatham ode khaphlung sni sosi olei mai lai ba. 
MAT.22.27	Bonsi khrip thih tharba ni yaohonha bo masainjikbo thih lang la kha. 
MAT.22.28	Odebani, baijaphinba ha bo masainjik la sereni bihi ja nang? Bonsi khripbo bokhe noh ja kha.
MAT.22.29	Jisu bonsi khe thiphin ba, Madai ni sastro gathar ni grao ode, Madai ni raothai khe nisi tharmaiya bani nisi bao gajai du. 
MAT.22.30	Thanghi baijaphinba hade dising nang niya kha. Sorgo ha Madai ni deglarao lai ja lang ma thihi nisi mithiya. 
MAT.22.31	Subung githi thanghi baijaphin bani grao ha Madai ning nisi ni rogong ha thiyaba khe nisi phuriya? 
MAT.22.32	Ang Abraham ni Madai, Isak ni Madai, ode, Jakob ni Madai se thiyaba khe. Madai de subung githi ni Madai niya, subung gathang ni Madai se.
MAT.22.33	Subung buthu ebo khe khnaba jang, bo grao slingriyaba khe bonsi gmang lai ba.
MAT.22.34	Saddukairao khe niyathaiba thihi bonsi khna hi, Pharisairao bojom ja ba, 
MAT.22.35	Bonsi ni bising ha subung saosi, Dara mithiyaba, bokhe nainai mane khlai hi, singba, 
MAT.22.36	O Slingriyahsa, Dara graoha la snadi grao riyaba dedaothao? thihi sing ba.
MAT.22.37	Jisu thiphin ba, Gabra, nini Madai khe nini khrip khah ni buddi jang, nini khrip bese jang, nini khrip khah ni girikthai jang ning hamjao lah, 
MAT.22.38	Ebo ning dedaothao grao riyaba ode nangdaothaoyaba grao se. 
MAT.22.39	Bo jang baosiyaba de ebo se, Ning jar khe hamjaoba lai ning nini noharirao khebo hamjao lah, 
MAT.22.40	Ebo grao riyaba magin ha Dara ni grao ode gorasalirao ni grao khrip dopha thar du.
MAT.22.41	Odehe, Pharisairao khe bonsi bojom jayaba ha, Jisu bonsi khe grao sing ba, 
MAT.22.42	Krista khe nisi bede bao du, bo sereni basa?
MAT.22.42	Bonsi boni ha thiphin ba, David ni basa.
MAT.22.43	Jisu bonsi khe sing ba, Snadi jabani David bese jang bokhe Gabra thihi long ba?
MAT.22.44	Gabra ning ani Gabra niha
MAT.22.44	Ani yaoda gede kham lah;
MAT.22.44	Nini sotrurao khe nini yapha bakhla ha ang dengya si de.
MAT.22.45	David ning bokhe Gabra thi kha la, bedehe bo boni basa japhu ma? ode bo thiba. 
MAT.22.46	Saosi bo grao thaisi jahibo bonsi grao thiphin phuya hi, okhali ni phrang de saosi bo gibin grao musi khebo bonsi singraoya kha.
MAT.23.1	Jisu subung buthu khe ar jar ni yaohon rikphayarao khe bo grao thi ba, 
MAT.23.2	Dara Slingyarao ode Pharisairao de Moses ni khamthan ha bonsi kham re. 
MAT.23.3	Odebani, bonsi nisi khe dangma saniyaba si khe mani hi dangpha lang lah; thikhabo, bonsi jang khusi da dang pha lai. Bede thikhade bonsi thiba de khuh jang thi du, thikhabo bonsi khusi dangya. 
MAT.23.4	Bonsi bubain risi slam hi, subung buthu ne bonsi nepha re, thikhabo bonsi de jar ni yaopha jang dopha ma nangjaoya. 
MAT.23.5	Khrip bonsi khusi dangyaba buthu khe subung khe phnu mane bonsi dang re. Bonsi khadu buthu ode honyaba buthu khe gede khlai rihi bonsi ni rih ni bergong khe logalai ri re. 
MAT.23.6	Mel phaiyaba ha hathan hamba buthu ar bojom jayaba noh ha khamthan hamba buthu, 
MAT.23.7	hathai buthu ha malai jang khlimjao hi, Rabbi thijaoba khe bonsi nangjao re. 
MAT.23.8	Thikhabo, nisi de Rabbi thi hi da longjao; nisi ni slingriyasa de saosi se ning, nisi khrip bo daphlung gaja se. 
MAT.23.9	Phirthi sao ha saosi khebo jar ni bupha da thi; nisi ni Bupha de saosi se ning, sorgo ha dongyaba. 
MAT.23.10	Hojarao thihibo nisi da longjao; bede thikhade nisi ni hoja saosi se ning, bo de Krista. 
MAT.23.11	Sere nisi ni bising ha dedaothaoyaba de bo nisi ni dangyasa ja ma se. 
MAT.23.12	Sere jar khe dedao du, bode khasi rijao ma se; sere jar khe khasi ri la du, bo de gede khlaijao ma se.
MAT.23.13	Nisi Dara khe slingriyaba ode Pharisai giriklaiyarao, nisi ni bubain risi bi. Sorgo raji ni lama khe nisi subung buthu ni khlai hi phrao du; nisi bo hapya, malai hapginyarao khebo nisi hap riya. 
MAT.23.14	Nisi Dara khe slingriyaba ode Pharisai giriklaiyarao, nisi ni bubain risi bi. Bede thikhade, nisi banjikrao ni rang khe jithar hi, subung khe thokhi mane khlai hi budu galao nisi bi du; odebani nisi gabang gajai maidao ma se.
MAT.23.15	Nisi Dara khe slingriyaba ode Pharisai giriklaiyarao, nisi ni bubain risi bi! Subung hamya slam mane khlai hi sagor ha ode hakhong ha nisi daobai re, ode olei ning hamya ja khade bokhe nisi thane phantha gin bangdao hi saja thani norok ni basa ha nisi slam re.
MAT.23.16	Nisi muthai gana hojarao, sere Madai ni bikhoh khe lahi smai dangyaba de musibo niya, thikhabo sere Madai khoh ni gajao khe lahi smai dang re thikhade bode khajao ma se, thihi thiyaba slingriyarao ni bubain risi bi! 
MAT.23.17	O gibir subung ar muthai ganarao, beleyaba dedao, bo gajao, na Madai ni bikhoh ni gajao khe gathar khlaiyaba? 
MAT.23.18	Sere khapra khe lahi smai dang khade musibo ja nang niya; thikhabo sere khapra ni basao ha dengyaba khe lahi smai dang khade, bo khajao ma se, thihi nisi sling ri re. 
MAT.23.19	Nisi ni muthai bislei gana ja kha. Bo beleyaba dedao, khapra ha jinis riyaba na khapra ha jinis gathar khlaiyaba? 
MAT.23.20	Odebani, sere khapra khe lahi smai dang du, bonsi khapra jang boni basao ha khrip jinis dongyaba khe lahi smai dang ba se. 
MAT.23.21	Sere Madai ni bikhoh khe lahi smai dang du, bonsi Madai ni bikhoh jang boni bising ha dongyaba khe lahi smai dang ba se. 
MAT.23.22	Sere sorgo khe lahi smai dang du, bonsi Madai ni khamthan jang boni basao ha khamyaba khe lahi smai dang ba se.
MAT.23.23	Nisi Dara khe Slingriyaba ode Pharisai giriklaiyarao, nisi ni bubain risi bi! Pudina, muri, jira ni phantha jhi ha phantha si nisi ri du, thikhabo nisi nang daothaoyaba grao buthu hamjaoma, khasaoma, ode lonma khe nisi dangkhlai re, gibin khe dangya hi bo buthu khe se dangma nang ba thihi nisi bao lah. 
MAT.23.24	O muthai ganarao, thampi khe sagi hi mihhajeng khe moloyarao,
MAT.23.25	Nisi Dara khe slingriyaba ode Pharisai giriklaiyarao, nisi ni bubain risi bi. Bela jang khopra khe baji gede susa du; thikhabo, boni bising hade hamyayaba ar huikhaoyaba jang nisi gablai du. 
MAT.23.26	Ning Pharisai, muthai ganarao, bela jang khopra khe baji gede bo ragao phu mane khlai hi bising gede susa da lah, odese ragao phu ma.
MAT.23.27	“Dara khe slingriyaba ode Pharisai giriklaiyarao, nisi ni bubain risi bi! Mangkhlong majangba, baji gede majang sisi nu du, thikhabo boni bising hade manggreng buthu jang khrip jabai jang gablaiba lai se, thihi nisi mithiya. 
MAT.23.28	Nisibo olei jasosi ning baji gede subung ni muh hade hamba jahi nisi nujao re; thikhabo, bising hade giriklaiyaba ode hamya phap jang nisi gablai du.”
MAT.23.29	Nisi Dara khe slingriyaba ode Pharisai giriklaiyarao, nisi ni bubain risi bi! Gorasali ni mangkhlong buthu khe nisi dang du, subung hamba buthu ni mangkhlong buthu khebo nisi lali ri du, 
MAT.23.30	Jini buju ni sao ni phrang bonsi jing jang dongpha khade gorasalirao khe sthaiba ha jing gabaya kha mu thihi nisi thi re. 
MAT.23.31	Odebani, gorasalirao khe sthaiyaba ni basa se thihi nisi ning sakhi ri la du. 
MAT.23.32	Ning jar ni bupha bujurao ni phap suyaba khe gablai ri lah. 
MAT.23.33	O jbu buthu, jbu ni basa buthu, nisi norok ni saja ni phrang bede go ma? 
MAT.23.34	Nai lah, nisi niha gorasalirao subung gyanirao, slingriyarao khe ang haiha du; bonsi sthai hi kross ha dikpha ri ma, sereba khe longjomkhoh buthu ha migur ni wadu jang nisi su ma, ode masi nogor ni phrang gibin nogor ha rikkhlai ma. 
MAT.23.35	Odebani, Abel dormo subung ni thijao ni phrang Madai ni bikhoh ode khapra ni gejer ha Baraki ni basa Zakari khe nisi sthaiba sosi ha, phirthi sao ha dormo subung ni thijao baigoyaba khrip nisi ni basao ha sophai ma se. 
MAT.23.36	Gibi jang ang nisi khe thidu, ebo buthu khrip duha ni jug ni subung buthu ni basao ha sophai ma se.
MAT.23.37	O Jerusalem, Jerusalem! Gorasalirao khe sthaiyaba, nini ha haihayaba buthu khe longthai jang lemthaiyaba, daoma jar ni basathu khe bagrang bakhla ha gorophung ba lai angbo nini basathu khe gorophung ma bao ba; thikhabo, nisi la nangjaoya! 
MAT.23.38	Nai lah, nisi ni noh khebo khongja nisi ne galang kha. 
MAT.23.39	Ang nisi khe thidu, Gabra ni bumu jang phaiyaba de bakhan ja thing, nisi thiyasi de duha ni phrang de ang khe nisi nu nang niya kha.
MAT.24.1	Jisu Madaikhoh ni phrang baigo hi thangba ha, boni yaohon rikphayarao bikhoh khe phnu ri mane khlai hi boni ha phai ba. 
MAT.24.2	Boha bonsi khe thiba, Ebo buthu khrip khe nu kha na? Gibi jang ang nisi khe thi du, ebo hathan ni phrang longthai thaisi jahibo gibin longthai ni basao ha dong nang niya; khrip sbaijao thar ma se.
MAT.24.3	Odehe, Oliv hading ha bo khamba ha boni yaohon rikphayarao boni ha bonsi ning phai hi sing ba, Ebo buthu la bakhali japhai ma? Ning phaiphin mane ode habsao jamthao khali snadi sin ja ma? Jinthane thi ri lah.
MAT.24.4	Jisu bonsi khe thiphin ba, Saosi jang bo thokhi jaoya mane khlai hi girik lah. 
MAT.24.5	Gabang subung, Krista de ang ning thihi ani bumu lahi bonsi phai ma, ode, gabang ning subung bonsi thokhi ma se. 
MAT.24.6	Jbah ni grao ode jbah ni grao gublungyaba khe nisi khna hi, nisi gmang giji jaya mane khlai hi girik lah. Bede thikhade bo buthu bubli de sophai ma ning; thikhabo, ebo bubli de jam mani khlai hi de niya kho. 
MAT.24.7	Bede thikhade, gibin jadi jang jadi jbah ja ma, raji jang raji jbah ja ma, hathan gibin gibin ha asari galai ma, ode banglama phai ma se. 
MAT.24.8	Ebo khrip de sao gojenba ha saba lai ja ma se.
MAT.24.9	Boha de dukhu ri mane khlai hi nisi khe bonsi rem ri ma, ode nisi khe bonsi sthai ma; ani bumu ni khlai hi khrip jadi nisi khe jajaoya ja ma se. 
MAT.24.10	Boha de gabang subung khajao ma, saosi khe saosi rem ri lai ma, ode saosi jang saosi nisi jajaoya ja lai ma se. 
MAT.24.11	Ode, mosol gorasali baigo phai ma, ode gabang subung khe bonsi thokhi ma se. 
MAT.24.12	Phap bangdao bani khlai hi gabang subung ni hamjaoma khasaoma magain lang la ma se. 
MAT.24.13	Thikhabo, sere jamthaoba sosi dukhu khahlao phu du, bo se ning sogo jao ma. 
MAT.24.14	Ode, ebo raji ni hamba graojma khe khrip jadi ni sakhi ja mane khlai hi khrip habsao ha sainthi ma, boni yaohon ha se jamthaoyaba bubli sophai ma.
MAT.24.15	Odebani, rege rege dukhu riyaba ni balam ha gorasali Daniel thilangba hathan gathar ha song hi nisi nukha ning (bokhe phuri hi boni ortho khe buji la thing). 
MAT.24.16	Boha Juda raji ha dongyarao de hading ha khailang la thing; 
MAT.24.17	Nohkhim basao ha dongyaba de jar ni noh ni jinis khe selai mane da nakhai thing. 
MAT.24.18	Phadain ha dongyababo jar ni rih khe se mane khlai hi da phaiphin thing. 
MAT.24.19	Okhali ni basain hade sao khonggin jayarao ode nana gili bamyarao ni bubain risi ma se. 
MAT.24.20	Nisi khailang mani bubli de maising ar lenggo basain ha sophaiya mane khlai hi bi lah. 
MAT.24.21	Bede thikhade, bo bubli ha hamsi ning dukhu hadi ja ma. Oleiyaba dukhu de phirthi sangsai jenba ni phrang jaba giri, jaba bo asaba khali habo japhin nang niya kha. 
MAT.24.22	Bo basain buthu khe songthedao riya thikhade subung musi dara jangbo hamhi go nang niya; thikhabo saikho jaoyarao ni khlai hide bo buthu bubli khe songthe ri ma se.
MAT.24.23	Bo bubli ha sereba nisi khe thi ma, Nai lah, Krista de eraha ning dong na oraha ning dong thihi bonsi thi khabo da lon lah. 
MAT.24.24	Bede thikhade, mosol Krista ode mosol gorasalirao bonsi baigo phu ma; blai khade saikho jaoyarao khebo bonsi thokhi phu mane khlai hi sin ode gmang thaosisi khusi gedeba buthu khebo bonsi dang phnu ma se. 
MAT.24.25	Khna lah, ang nisi khe thida du.
MAT.24.26	Odebani, nisi niha, Nai lah, hajengling ha dong, thihi nisi khe bonsi thi khade da baigo, khutha bising ha dong, thihi bonsi nisi khe thi khabo nisi da lon. 
MAT.24.27	Bede thikhala, nokhasao gurjliba ha sainja ni phrang baigo hi sain jroba sosi bo jnaba lai Marsi ni Basa phaiphinba hade olei ning ja ma se. 
MAT.24.28	Asaba habo mih githi dongyaba ha naowai buthubo bojom ja ma se.
MAT.24.29	Olei dukhu hadi ni basain jamkha ning sain andar ja ma, ode, dain bo jnaya ma, nokhasao ni phrang sathrai galai ma, ode nokhasao ni raothai buthu jang smao ma se. 
MAT.24.30	Boha se, Marsi ni Basa ni sin khe nokhasao ha nu nang; ode, phirthi ni khrip jadi khahbao do nang, ode Marsi ni Basa de jar ni raothai ode gmang thaosisi muima jang baosi nokhasao jimi ni basao ha phaiba khe nu nang. 
MAT.24.31	Bibul khurang jang baosi hokhlai hi jar ni deglarao bo haiha nang. Ode, bonsi nokhasao ni sainja gede ni phrang sain jroba sosi mulug grongbri ni phrang saikho jaoyarao khe bo bojom khlai ma se.
MAT.24.32	Odebani, thaikhrao phang ni daogari grao khe sling lah. Boni bedeb baigo hi, boni balai ridim phai kha ning, jalang jama jakha thihi nisi tharmai du. 
MAT.24.33	Olei jasosi ning nisibo khrip bo buthu khe nisi nukha ning, bo phaiphin mane sampha kha, derga rogong ha dong thihi tharmai lah. 
MAT.24.34	Gibi jang ang nisi khe thi du, khrip ebo buthu phura sotharya side duha ni jug ni subung buthu jam nang niya. 
MAT.24.35	Phirthi jang nokhasao jam nang, thikhabo ani grao de jam nang niya.
MAT.24.36	Bo basain jang bubli de Bupha khe garhi de saosibo, sorgo ni deglaraobo, Basabo bonsi tharmaiya. 
MAT.24.37	Odehe, Noah thang hi dongba ha bede jaba olei jasosi ning Marsi ni Basa phaiphinba habo ja ma se. 
MAT.24.38	Noah ni basain ha dih lim mani sagang hade Noah rung ha hapsingba basain sosi, bonsi jiba lingba, masainjik miyah noh jaba; 
MAT.24.39	Dih lim hi bonsi langjao tharya side, bonsi musibo tharmaiya. Marsi ni Basa phaiphinba habo olei ning ja ma se. 
MAT.24.40	Boha de, phadain ha subung gini dong ma, saosi khe langla ma, saosi khede galang ma se. 
MAT.24.41	Masainjik gini mairong honyaba ha mairong honhi dong ma, saosi khe langla ma, saosi khede galang ma se. 
MAT.24.42	Odebani, smao hi dong lah, bakhali nisi ni Gabra phai nang, bokhe nisi tharmaiya. 
MAT.24.43	Thikhabo, ebo khe tharmai lah; makhao khao mane phaiba ha noh bubra tharmai kha la, boni noh khe hamsisi raokhi ma se. Ode, jar ni noh khe gablaphu ri nang niya. 
MAT.24.44	Odebani, nisi bo salai hi dong lah, nisi salaiya hi dongba bubli hase Marsi ni Basa de phai ma.
MAT.24.45	Leng, lonjaoma gnang girikyaba, jar ni bubra bubli ha bonsi ni phantha khe ron ri mane khlai hi boni nokhor buthu ni basao ha hoja slam jaoyaba la sere ja nang? 
MAT.24.46	Bubra phaiba ha leng olei khusi dangba khe bo nuphai khade boni khophal hambi! 
MAT.24.47	Gibi jang ang nisi khe thidu, boni ha khrip dongyaba somphoti ni basao ha bokhe hoja slam ma se. 
MAT.24.48	Thikhabo, hamyayaba leng de boni khah ha, Ani bubra de srap phai nang niya thi re, 
MAT.24.49	Jar ni lengrao khe dohi suhi subung ju baolarao niha jidu ling du thikhade, 
MAT.24.50	Bo leng ni bubra bo salaiya hi dongba basain bubli khe mithiya hi bo phai nang, 
MAT.24.51	Odehe, bokhe gojo gin so nang, giriklaiyarao ni phantha jang baosi phantha ri nang, oraha se gra hi hathai wai hi dong ma.
MAT.25.1	Boha sorgo raji de, mala gathar jhi, jar ni thaophari lang hi, daman khe lamjao mane baigoyarao jang daogari lahi thiyaba se. 
MAT.25.2	Bonsi ni bising ha bowa girikyaba ode bowa de gibir se. 
MAT.25.3	Gibir buthu bonsi ni thaophari buthu ha thaophari ni thao lang phaya, 
MAT.25.4	Thikhabo girikyarao bonsi ni thaophari thao ni bokhoh ha lusing hi thaophari buthu habo bonsi langpha du. 
MAT.25.5	Daman phaiba len bani, bonsi khrip bo mudim hi bonsi thuthar kha.
MAT.25.6	Hokjer japhaiba ha, Daman phai kha dou, bokhe lamjao mani khlai hi baigo phai lah thihi jirikkhaoba khe khurang khna kha. 
MAT.25.7	Boha ning, mala gatharrao baija thar hi, bonsi ni thaophari buthu khe slamlai ba. 
MAT.25.8	Odehe, gibirrao girikyarao niha, Nisini thaophari thao anthane ri, jini thaophari thima ja kha, thihi bonsi thiba. 
MAT.25.9	Thikhabo, bo girikyarao de, Jing jang nisi ni khlai hi de ja nang niya. Phainyarao niha thanghi barai lai tha, thihi bonsi thiphin ba. 
MAT.25.10	Odehe, bo barai mani thangba hatho ha ning daman sophai kha; ode, sere salai hi dongba bo jang baosi disingyaba ni noh ha jima ni hapsing kha; ode, derga phrao kha.
MAT.25.11	Boni yaohon ha, mala gathar gibin buthubo, bonsi sophai hi, O Gedeba, O Gedeba, jinthane derga khuru ri, thihi bonsi thiba. 
MAT.25.12	Gibi jang ang nisi khe thi du, ang nisi khe tharmaiya, thihi bo thiphin ba.
MAT.25.13	Odebani, smao hi dong lah, bo basain jang bubli khede nisi tharmai laya.
MAT.25.14	Bo bubli ha, sorgo ni raji de elei ja ma. Subung saosi raji gibin ha thangma jaba ha, jar ni lengrao khe long hi, jar ni rang buthu khe bonsi ni yao ha dengba lai jasosi se. 
MAT.25.15	Saosi leng ne talent mabowa ri ba, gibin leng ne talent magin, ode gibin leng ne talent masi rihi, bonsi dangphu gothai khrip nebo rilang hi bo thangla kha. 
MAT.25.16	Talent mabowa rijaoyaba de bo buthu khe srap bephar khlai hi, talent gibin mabowa bangdao hi bo khaikho kha. 
MAT.25.17	Olei jasosi ning talent magin rijaoyababo talent gibin magin bangdao hi khaikho kha. 
MAT.25.18	Thikhabo, talent masi rijaoyaba de bo thanghi hakhor khu hi boni bubra ni rang khe bo hui ba.
MAT.25.19	Basain glao ni yaohon ha bo leng ni bubra phai hi, bonsi niha boni rang ni balam ha sain rik hi la ba. 
MAT.25.20	Talent mabowa rijaoyaba leng de phai hi, talent gibin mabowa labu hi thiba, Gedeba, ning talent mabowa a ne yaopha dengba khe nai lah, talent gibin mabowa bangdao hi ang khaikho kha. 
MAT.25.21	Boni bubra boni ha thiba, Hamba leng, lonjaoma gnang, ning hamba khusi dang kha dou! Gijisa ni basao ha nini lonma dong, gabang ni basao habo ning khe ang dong ri ma se, jar ni bubra khajayaba ha ningbo khaja pha phudu. 
MAT.25.22	Talent magin rijaoyaba leng bo phai hi, Gedeba, ning ani yao ha talent magin dengyaba khe, nai lah, talent magin bangdao hi ang khaikho kha, ode bo thi ba. 
MAT.25.23	Boni bubra boni ha thiba, Hamba leng ode lonjaoma gnang, ning hamba khusi dang kha dou! Gijisa ni basao ha nini lonma dong, gabang ni basao habo ning khe ang dong ri ma se, nini bubra khajayaba ha ningbo khaja pha laphu du. 
MAT.25.24	Talent masi rijaoyaba bo phai hi thiba, Gedeba, ning khe ang tharmai du, ning khah raoyaba subung se. Ning gaiyayaba habo ning ra du, ning saiyayaba habo ning bojom khlai du; 
MAT.25.25	Odebani, ang khin hi, thang dada, nini talent masi khe hah ha ang hui ba; nai lah, nini khe ning ning maiphin kha. 
MAT.25.26	Boni bubra boni ha thiba, Leng hamyayaba ode sele, ang gaiyayaba habo ang ra du, ang saiyayaba habo ang bojom khlai du thiyaba ning khna kha? 
MAT.25.27	Olei ning thikha la, ani rang khe bephar khlaiyarao niha ning rikha la, ode ang phaiphinba ha jar ni don bara ba khe ang maiphin kha mu. 
MAT.25.28	Odebani, boni talent masi khe lala hi, talent majhi dongyaba niha ri lah. 
MAT.25.29	Sere niha dong, bonthane ar bangdao hi rising ma se, ode boniha bang ma se; thikhabo, sere niha giri boni ha dongyaba khebo langso lama se. 
MAT.25.30	Odehe, leng hamyayaba khe hakhli andaryaba ha danghun khlah, oraha se bo gra hi hathai wai ma se.
MAT.25.31	Marsi ni Basa de jar ni deglarao jang baosi jar ni muima ha phai khali ha, jar ni muima khamthan ha bo kham nang; 
MAT.25.32	Odehe, boni sagang ha khrip jadi bonsi bojom ja ma. Melma naisoyaba burun ni bising ha melma buthu khe gibin degao riba lai bonsi khe bo degao ri ma; 
MAT.25.33	Melma buthu khe jar ni yaoda gede deng ma, thikhabo burun buthu khede jar ni yaosi gede dengma thi du. 
MAT.25.34	Boha se Raja jar ni subung buthu yaoda gede dengyarao khe thima, Phai lah, ani bupha khe khaja riyarao, habsao sangsai jenba ni phrang nisi ne khlai hi hathan salaiyaba khe bubra ja lah. 
MAT.25.35	Ang hukhri jaoba ha nisi a ne jima ri ba, ang dih gangjaoba ha nisi a ne dih lingma ri ba, ang naorai jahi dongba ha nisi ang khe nohma thao riba. 
MAT.25.36	Ang langtha dongba ha nisi a ne rih phin riba, ang limba ha nisi ang khe naiphai ba, ang phatho ni noh ha dongba ha nisi ang khe goron mane phai ba, ode bo thi ma se. 
MAT.25.37	Boha, subung hamba buthu thi ma, Gabra, jing bakhali hukhri jaba nuhi ninthane jima ri ba? Dih gangjao ba nuhi dih lingma jing ri ba? 
MAT.25.38	Bakhali jing ning khe naorai nuhi, ode jar ni noh ha nohma thao ri ba? Ode, ning khe langtha nuhi jing rih phin ri ba? 
MAT.25.39	Bakhali ha limba ja thing phatho ni noh ha ja thing ning khe nuhi jing nini ha thang ba? thihi bonsi thiphin ma. 
MAT.25.40	Raja bonsi khe thiphin ma, Gibi jang ang nisi khe thi du, ebo ani basa khasi daothaoyarao ni bising ha subung saosi ni basao ha nisi dangba de, ani basao ha se nisi dang ba, thihi bo thiphin ma se.
MAT.25.41	Boni yaohon ha, boni yaosi gede subung dongyaba buthu niha thi ma, Sot rijaoyarao, thaoglao ni wai ha Soithan jang boni deglarao ne bonsi salaiyaba ha angkhe haiger lang hi thang lah. 
MAT.25.42	Ang hukhri jaoba ha, nisi a ne jima riya, ang dih gangjaoba ha nisi a ne dih ling riya, 
MAT.25.43	Ang naorai jahi dongba ha nisi angkhe nohma thao riya, ang langtha dongba ha nisi a ne rih phin riya, ang limba ha ode phatho ni noh ha dongba ha nisi angkhe naiphaiya. 
MAT.25.44	Boha bonsi bo thiphin ma, Gabra, jing bakhali ning khe hukhriba ha, dih gangjaoba ha, naorai jahi dongba ha, phatho ni noh ha dongba ha jing ning khe nuhi ning khe seba khlaiya na? 
MAT.25.45	Odehe, bo bonsi niha thiphin ma, Gibi jang ang nisi khe thi du, ebo subung khasi daothaoyaba ni bising ha subung saosi ni basao ha nisi dangya khade, ani basao ha se nisi dangya ja ba. 
MAT.25.46	Odehe, ebo buthu de thaoglao ni norok ha bonsi thang ma se; thikhabo, subung hamba buthu de thaoglao ni hayu ha thang ma se.
MAT.26.1	Jisu khrip ebo grao khe thiblai hi, boni yaohon rikphayarao niha bo thi ba, 
MAT.26.2	Nokha sain gini ni yaohon ha baiglai busu sophai ma ja kha thihi nisi tharmai du. Odehe Marsi ni Basa khe dikthai mane khlai hi bonsi rem rima se.
MAT.26.3	Odese, Jonthai dedaothao Kaiapha thijaoyaba ni barising ha jonthaimarao ode noleikhor ni khraorao bojom ja ba; 
MAT.26.4	Jisu khe srap remhi sthai mane khlai hi bonsi bisar khlai ba. 
MAT.26.5	Bonsi thiba, Mel jayaba ni bising hade da ja thing, niyakhade noleikhor ha nam khormu ja ma se.
MAT.26.6	Bethani nolei ni Simon, khunthi jayaba ni noh ha Jisu dong ba, 
MAT.26.7	Bo khalai khamba ha masainjik saosi alabastar bithol ha thao midimyaba ode dam dudao thaoyaba khe labu hi boni ha phai ba, boha bo boni bokhro ha lukhru ba. 
MAT.26.8	Boni yaohon rikphayarao bokhe nuhi thamsi baigo ba. 
MAT.26.9	Snadi jabani haglai biglai khma ba? Ebo thao midim khe dam gabang jang phain hi suliyayarao ne riba se ham nang mu, thihi bonsi thiba.
MAT.26.10	Thikhabo, Jisu bo grao khe khna hi bonsi khe thi ba, Bo masainjik khe snadi jabani nisi gdang sdang khlai ba? Ani basao ha hamba khusi bo dang ba se. 
MAT.26.11	Suliyayarao de nalaibo nisi jang baosi dongma se thi; thikhabo, angde nisi niha da nang sosi ang dongsong ma niya. 
MAT.26.12	Ebo thao bahai midimyaba khe ani saomang ha lukhruyaba de angkhe phip mane salai mani khlai hi bo dangba se. 
MAT.26.13	Gibi jang ang nisi khe thi du, habsao khrip ha asaba habo ebo hamba graojma khe sainthiyaba ha ebo masainjik khusi dangyaba khebo wainsosong mane khlai hi bonsi thipha lang ma se.
MAT.26.14	Boni yaohon hade jhigin ni bising ha subung saosi, Juda Iskariot thijaoyaba, jonthaimarao niha bo thang hi, 
MAT.26.15	Bokhe nisine ang rem rikha la anthane nisi snadi ri ma? thihi sing ba. Boha bonsi bonthane rang bagrai tho thimjhi suhi ri kha. 
MAT.26.16	Odehe, bo bubli ni phrang bokhe rem ri mane bo hajora smai kha.
MAT.26.17	Humao giriyaba hon ni mel basain sagangthao ha jar ni yaohon rikphayarao Jisu niha phai hi, Baiglai busu mel phai mane khlai hi ning ji mane braha salai ma? thihi bokhe sing ba.
MAT.26.18	Bo thiphin ba, Nogor ha asaba niha thang hi, boni ha Slingriyaba thidu, ani bubli sampha kha, ani yaohon rikphayarao jang nini noh ha baiglai busu ni mel jing phai ma thihi bo khe thi lah.
MAT.26.19	Odehe, Jisu bonsi khe saniba lai ning yaohon rikphayarao bonsi dang kha; ode, baiglai busu ji mane bonsi salai kha.
MAT.26.20	Sainbli japhai hi Jisu jar ni rikphayarao jhigin jang baosi makham khalai kham ba. 
MAT.26.21	Bonsi jisaiba ha bo thi ba, Gibi jang ang nisi khe thi du, nisi ni bising ha subung saosi ang khe rem rima se.
MAT.26.22	Boha bonsi hamsi ning waimu nang hi boni ha, Gabra, ang na? thihi bonsi singlai ba.
MAT.26.23	Jisu thiphin ba, Ang jang khopra ha hon jem ji phalaiyaba ning ang khe rem ri ma se. 
MAT.26.24	Marsi ni Basa de boni balam ha bede reb du, olei ning bo thangma se; thikhabo, Marsi ni Basa khe rem riyaba subung ni khlai hi bubain risi bi! Bo subung de hajaiyaba se bonthane khlai hi de hamdao kha mu!
MAT.26.25	Odehe, bokhe rem riyaba Juda thiba, O Rabbi, bo la ang ning?. Jisu thiphin ba, Ning ning thila kha.
MAT.26.26	Bonsi jisaiba ha Jisu hon phersi lahi, bo hamthai ri rihi, bo hon khe saso ba; ode, rikphayarao ne bo rihi thiba, Ebo khe laha hi ji lah, ebode ani bahain se.
MAT.26.27	Odehe, bela laha hi, khajama ni grao thi hi, bonsi ne bo rihi thi ba, Nisi khrip bo ling lah. 
MAT.26.28	Ebo ani thijao se, phaphirao goma mai mane khlai hi, ode gabang subung ne khlai hi baigo mane hanggaiyaba grao se. 
MAT.26.29	Thikhabo, ang nisi khe thi du, ani bupha ni raji ha nisi jang ang gadain grep ni bidi khe ling phinya si ang ling phin nang niya kha.
MAT.26.30	Odehe, bonsi rajab hi Oliv hading ha bonsi thang la kha.
MAT.26.31	Odehe, Jisu bonsi khe thiba, Dini hor ha nisi khripbo ani balam ni grao ha nisi khah ha jajaoya hi dongthar ma. Melma raokhiyaba ang su nang, ode melma buthude khaidra ma se thihi rebyaba lai. 
MAT.26.32	Thikhabo, ang baijaphinba ni yaohon ha Galili raji ha nisi tha sagang hi ang thang ma.
MAT.26.33	Thikhabo, Peter de boni ha thi ba, Bonsi khripbo nini balam ni grao ha khah ha jajaoya jahi dong la khabo, ang de khah ha jajaoya hi dongya.
MAT.26.34	Jisu bokhe thiphin ba, Gibi jang ang ning khe thi du, Dini hor ha ning daono gisia sani sagang haning ning angkhe phintham niya ma se.
MAT.26.35	Peter boni ha thi ba, Ning thiyaba ha thima nangla khabo, ningkhe ang niya nang niya. Olei jasosi ning yaohon rikphayarao khripbo thi ba.
MAT.26.36	Boni yaohon ha, Jisu jar ni yaohon rikphayarao jang baosi jahi hathan masi, Gethsemane thiyaba ha bonsi sohi kha; ode, bo jar ni rikphayarao niha thiba, Ho gora ha thang hi ang Madai biba ni bising ha nisi eraha ning kham hi dong lah. 
MAT.26.37	Peter jang Zebedai ni basathu gini khe bo langpha hi, bo hamsi ning waimu jang dukhu nang ba. 
MAT.26.38	Odehe, bonsi khe thiba, Ani khahsu ha hamsi ning khah dukhu nang du; thima sosi ja du. Eraha ning dong hi angkhe raokhi lah.
MAT.26.39	Odehe, bo khaisa sagang gede thangsing daohi yasgu thuhi, O Abai, blai khade ebo bela khe ani phrang disai ri khade ham nang mu; thikhabo, ani baothai lai niya hi, nini baothai lai ja thing, thihi bo biba.
MAT.26.40	Odehe, yaohon rikphayarao niha phaiba ha, bonsi thu hi dongba khe bo nuphai hi Peter khe thiba, Hain, nisi la gonthasi bo thuya hi angkhe raokhi phuya na? 
MAT.26.41	Naigrik ha nisi galaiya mane khlai hi smao hi ning bi dada dong lah. Bese ni khlai hi bokhe blai du, thikhabo saomang de raoya ja du.
MAT.26.42	Bo phigin thang hi biphin ba, O Abai, ang lingginyaba bela khe ani phrang disai phuya khade, nini baothai lai ja thing. 
MAT.26.43	Odehe, bo phaiphinba ha, bonsi thu hi dongba khe nuphin phai ba; bede thikhade bonsi hamsi ning mudri phai kha.
MAT.26.44	Odehe, bonsi khe garlang hi thangphin ba, ode bo phintham habo sagang ha thiba lai ning bo biphin ba. 
MAT.26.45	Boni yaohon ha, jar ni yaohon rikphayarao niha bo phaiphin hi bonsi khe thi ba, Duha de thu hi lenggo lah. Nai lah, bubli de sophai kha. Marsi ni Basa de subung hamyayarao ni yao ha rem rijao ma kha. 
MAT.26.46	Baija lah, jing thangla nang. Nai lah, angkhe rem riginyaba gabasi sophai kha.
MAT.26.47	Odehe, bo sainthi saiba ha ning Juda, jhigin ni bising ha dongyaba subung saosi sophai kha. Ode bo jang baosi jonthaimarao, khraorao ni phrang subung buthu hamsi ning bang hi, seng jang daobu dihi bonsi sophai kha. 
MAT.26.48	Bonsi ne rem riginyaba sin ne khlai hi bo thida ba, Ang sere khe khudim du bo ning ja kha, rem lah.
MAT.26.49	Juda Jisu niha srap thang hi, Juthai, Rabbi thihi bo khe hamsi ning khudim kha.
MAT.26.50	Boha, Jisu bokhe thi ba, Lugu, snadi khusi dang mane khlai hi ning phai ba, bo khe duha dang lah.
MAT.26.50	Boha ning bonsi boni gabasi phai hi yao khe remhi rem kha. 
MAT.26.51	Jisu ni dol buthu ni bising ha saoside yao phlao hi, jar ni seng khe sikhon hi, Jonthaima ni leng khe dainha hi, boni khmao khe dainkhao khla ba. 
MAT.26.52	Boha Jisu bokhe thi ba, Nini seng khe jar ni dengthan ha dengphin lah. Bede thikhade seng yaowaiyarao khripbo seng jang ning bonsi thih ma se. 
MAT.26.53	Duhabo deglarao rjingdo phantha jhigin tha bangdao hi anthane hai riha mane khlai hi ani bupha niha khainsu phu nang niya thi hi nisi angkhe bao ba? 
MAT.26.54	Thikhabo, olei khainsu kha la, Madai ni sastro, elei japhai ginyaba grao la bede gibi japhu ma?
MAT.26.55	Odebani, Jisu subung buthu khe thiba, Seng buthu khe, daobu buthu khe labu hi makhao khe rem mane phaiba lai angkhe rem mane khlai hi nisi phaiba na? Madai ni bikhoh ha nalaibo slingri hi ang kham re, boha nisi ang khe remya lao. 
MAT.26.56	Thikhabo, gorasalirao ni grao buthu phura gibi ja mane khlai hi olei japhai ba se.
MAT.26.56	Odebani, yaohon rikphayarao de bokhe dangkhlai hi bonsi khai thar langla kha.
MAT.26.57	Jisu khe remyarao de, Jonthai dedaothaoyaba Kaiapha ni noh ha, Dara khe slingriyarao ode khraorao bojom jayaba ha bokhe bonsi lang kha. 
MAT.26.58	Thikhabo, Peter de gajain ni phrang bo jang yaohon rikpha hi Jonthai dedaothaoyaba ni barising ni hakhli sosi bo hapsing hi, bokhe naithao mane khlai hi dangyasarao jang baosi bo khampha hi ba. 
MAT.26.59	Odehe, bokhe bonsi sthai phu mane khlai hi Jonthaimarao ode Bisardarrao khripbo Jisu ni gajai khe mosol sakhi ne bonsi smai ba. 
MAT.26.60	Mosol sakhi gabang phai lakhabo bonsi maiya. Yaohonthao ha subung gini phai hi, 
MAT.26.61	ede thiba, “Ebo subung de Madai ni bikhoh khe ruhi, nokha saintham ni bising ha ang dangphu du thidu”, thihi bonsi thiba.
MAT.26.62	Odebani, Jonthai dedaothaoyaba songkhu hi boni ha thiba, Musi khebo ning thiphinya na? Ebo buthu ning khe gajai ni sakhi riba la snadi ja ba? Thikhabo Jisu de phirik phirik dong ba. 
MAT.26.63	Odehe, Jonthai dedaothaoyaba de boniha thi ba, Madai gathang ni bumu jang ning khe jo du, Krista, Madai ni Basa la ning ning? A ne thi ri lah.
MAT.26.64	Jisu boni ha thiba, Ang de ning thiyaba ning. Bo niya khabo ang nisi khe thi du, eboni yaohon ha Marsi ni Basa de jar ni raothai jang Madai ni yaoda ha kham hi nokhasao ni jimi sao ha phaiba khe nisi nu nang.
MAT.26.65	Odehe, Jonthai dedaothaoyaba jar ni gainsari buthu khe jekhao hi thi ba, Ebo subung de Madai khe siji du. Duha jinthane snadi sakhi gibin nangma kho? Nai lah, Madai khe bo sijiyaba khe nisi khna kha. Bede nisi bao du? 
MAT.26.66	Bonsi thiphin ba, Bo thih ja re.
MAT.26.67	Odehe, boni mukhang ha khudi thuphra ba, ode yao jang bonsi yaosim ri ba; 
MAT.26.68	Gejesi jakha de, Ning Krista, sere ning khe su ba? Ani ha thi lah thihi bonsi su ba.
MAT.26.69	Boha, Peter de noh barising ni hakhli ha bo kham ba, ode, mala saosi lengjik boni ha phai hi thiba, Ningbo, Jisu, Galili raji ni subung niha dongyaba se.
MAT.26.70	Thikhabo, bo khrip subungrao ni sagang ha niya ba, Ning grao thiyaba khe ang tharmaiya, thi hi thiba. 
MAT.26.71	Hakhli ni khorong daoglap ha bo baigoba ha lengjik gibin mala bokhe nuhi, oraha dongyarao niha thi ba, Ebo subungbo Jisu Nazareth ni subung jang baosi dongphayaba se.
MAT.26.72	Boha, Bo subung khe ang tharmaiya thi hi bo niya phin ba.
MAT.26.73	Khaisa bubli ni yaohon ha boni gabasi songyarao Peter niha phai hi thiba, Ning bo bonsi ni bising ha dongphayaba ning ning, nini grao ha tharmai du, ode bonsi thi ba.
MAT.26.74	Boha, Bo subung khe ang tharmaiya thihi sari dada bo smai dang ba, ode boha ning daono gisi kha. 
MAT.26.75	Odehe, Peter khe Jisu daono gisi mani sagang ha ning phintham angkhe niya ma thihi bo thiyaba grao khe wainso phin kha. Ode, baigo hi gabang khah bai hi bo gra kha.
MAT.27.1	Odehe, phorong japhai hi Jonthaimarao ode noleikhor ni khraorao Jisu khe sthai mane khlai hi bonsi sainlai ba. 
MAT.27.2	Bokhe kha hi bonsi lang ba, ode bisardar niha bonsi yaopha kha.
MAT.27.3	Bonsi ne rem riyaba Juda, Jisu khe bonsi gajai ja rikha thihi bo khnaba jang, dukhu nang hi, rang bagrai thothimjhi khe Jonthaimarao niha labu phin ba. 
MAT.27.4	Bonsi niha bo thiba, Subung thijao gajai giriyaba khe rem rihi ang phap khusi dang kha. Thikhabo, bonsi thiba, Jini khlai hi snadi, bokhe la ning se tharmai la ma.
MAT.27.5	Bo rang khe hathan gathar ha dangsing hi Juda thangla dada jar khe jar khathai la kha.
MAT.27.6	Jonthai dedaothaoyaba bo rang khe lahi, Ebo rang khede khrang phain bokhoh ha deng ba gathar jaya, ebo de thijao ni khamai se, thi hi bo thiba. 
MAT.27.7	Odebani, bonsi sainlai hi, naorairao khe phip mane khlai hi mudik daoyaba ni hathan khe bo rang jang barai kha. 
MAT.27.8	Odebani se bo hathan khe dini sosibo Thijao ni hathan bonsi thi ba.
MAT.27.9	Odebani se, gorasali Jeremia elei grao thi langyaba phura gibi japhai kha: Rang bagrai thothimjhi bo dengyaba ni dam, Israel greng buthu bonsi dengyaba dam khe bonsi la la kha. 
MAT.27.10	“Gabra ang khe hanggaiba lai ning, mudik daoyaba ni hathan ni dam ni khlai hi bonsi riba,” thihi thi du.
MAT.27.11	Jisu Rom ni bisardar ni sagang ha songba. Boha bisardar singba, Judarao ni raja la ning ning?
MAT.27.11	Boha, Jisu Ang de ning thiyaba ning thi hi thiphin ba. 
MAT.27.12	Jonthaimarao, khraorao gajai ri bani balam ha bo musibo grao thiphinya.
MAT.27.13	Odebani Pilat bokhe sing ba, Bonsi elei ning khe gajai riyaba khe ning khnaya?
MAT.27.14	Thikhabo grao thaisi jahibo Jisu thiphinya. Odebani, bisardar Pilat hamsi ning gmang ba.
MAT.27.15	Baiglai ni busu ha Rom ni bisardar phatho ha dongyaba subung saosi bonsi nangjaoyaba khe haiger re. 
MAT.27.16	Bo bubli ha subung phatho ha dongyaba ni bising ha bumu jadaothaoyaba Barabba thiyaba dong ba. 
MAT.27.17	Odebani subung buthu bojom japhaiba ha, Pilat bonsi niha, Nisi la sere khe haiger ma nangjao du? Barabba khe na Jisu, Krista thiyaba khe? thi hi bonsi khe sing ba. 
MAT.27.18	Bede thikhade, bo tharmai du bonsi bokhe hingsa jang se rem ri ba.
MAT.27.19	Bisar ni khamthan ha Pilat khamba ha, boni bihih boni ha thi ba, Bo subung hamba ni basao ha musibo da khlai, dini sari ni saomi ha boni khlai hi ang gabang dukhu mai kha, thi hi bo magna ba.
MAT.27.20	Jonthaimarao ode Khraorao Barabba khe sain hi Jisu khe sthai mane khlai hi subung buthu khe bonsi jaokhu ba. 
MAT.27.21	Thikhabo, Pilat bonsi niha, Ebo gini ni bising ha sere khe nisi ne haiger rima nangjao du? thi hi bonsi khe singphin ba.
MAT.27.21	Bonsi thi ba, Barabba khe
MAT.27.22	Pilat bonsi khe sing ba, Jisu, Krista thiyaba khe la ang snadi khlai ma nangjao du?
MAT.27.22	Boha bonsi khrip bo, Kross ha dikpha ri lah thi hi bonsi thi ba.
MAT.27.23	Thikhabo, Pilat bonsi khe thiba, Snadi jabani? Bo snadi gajai khlai ba?
MAT.27.23	Boha bonsi khrip bol jang, Kross ha dikpha ri lah thi hi jirikkhao ba.
MAT.27.24	Odebani, Pilat de musibo khlaiphuya hi nam khormu jama se thihi bo mithi dada, bo dih laha hi, subung buthu ni sagang ha jar ni yao khe suhi thi ba, Ebo subung ni thijao hade ani gajai giri. Nisi nangjaoba lai nisi dang lah.
MAT.27.25	Odehe, khrip noleikhor ni subung buthu thiba, Boni thijao de jini basao ha ode jini basathu ni basao ha dong thing.
MAT.27.26	Boni yaohon ha Barabba khe bonsi ne haiger ri kha; thikhabo bonsi Jisu khe suhi dohi, kross ha dikpha mane khlai hi bo nepha kha.
MAT.27.27	Boni yaohon ha, Bisardar ni siphaiyarao Jisu khe Raja ni noh ha lang hi hapsing ba, ode bonsi ni dol ni khrip subung buthu khe boni ha longthim ba. 
MAT.27.28	Odehe, boni gainsari khe kho hi, rih gajao khe bonsi gain ri ba. 
MAT.27.29	Ode, busuh ni khrothu kha hi, bonsi bone thu riba, ode boni yaoda ni yao ha dobung di rihi boni sagang ha bonsi yasgu thu dada, Juthai, Judarao ni Raja thi hi bonsi malao thalao therkhu khlai ba. 
MAT.27.30	Odehe, bonsi khudi thuphra hi, balangsi khe laha hi, boni bokhro ha bonsi do ba. 
MAT.27.31	Odehe, malao thalao therkhu khlai blai bani yaohon ha, gainsari khe kho khlai rihi, boni gainsari khe bonsi gain riphin ba; ode dikpha mane khlai hi bonsi lang kha.
MAT.27.32	Bonsi baigoba ha, Kurini nolei ni subung saosi boni bumu Simon thiyaba khe bonsi goron hi, bo subung khe boni kross bain ri mane khlai hi bonsi rem ba. 
MAT.27.33	Golgotha thiyaba hathan ha bonsi sohi kha (bokhe laokhrong ni hathan thi re). 
MAT.27.34	Grep bidi gabrab jinis gakha jang gibringyaba khe bo ling mane khlai hi bonsi ri ba, thikhabo jenaiba jang bo lingma nangjaoya kha.
MAT.27.35	Kross ha bonsi dikpha blai hi, sma nai hi boni gainsari buthu khe ron ba. 
MAT.27.36	Boni yaohon ha oraha kham hi bonsi naiso hi raokhi ba, bokhe gajai ri ba. 
MAT.27.37	EBO SUBUNG DE JISU JUDARAO NI RAJA SE thiyaba khe reb hi boni bokhro ni basao ha bonsi pha ba. 
MAT.27.38	Odehe, bo jang baosi dakhat gini khebo bonsi dikpha ba, yaoda gede saosi, yaosi gede saosi.
MAT.27.39	Subung thangyarao phaiyarao bonsi ni bokhro thingkhrai hi bonsi mushu ba. 
MAT.27.40	Ning Madai khoh khe ruhi, nokha saintham ha dang phinyaba, ning jar khe sogo lah. Ning Madai ni basa ning thikhade kross ni phrang akhai bu lah, thi hi thiba.
MAT.27.41	Olei jasosi ning Jonthaimarao, Dara khe slingriyarao ode Khraoraobo malao thalao khlai ba. 
MAT.27.42	Malai khe la bo sogo phu du, jar khe la bo sogo la phuya. Israel ni Raja se thi ba la, duha kross ni phrang akhai khade, bokhe jingbo lon nang mu! 
MAT.27.43	Madai khe bo londu thi, jar khe bo nangjao khade sogo la thing. Angde Madai ni basa se, thi hi jar khe thi la du, thi hi bonsi thiba.
MAT.27.44	Olei jasosi ning bo jang baosi kross ha dakhat dikpha jaoyarao bo malao thalao khlaijao ba.
MAT.27.45	Sain daokhusaiba ni phrang hor ni makham sungbli sosi hapsao andar jathar ba. 
MAT.27.46	Hor ni makham sungbli beren ha, Jisu khurang bol jang, Eli, Eli, lama Sabakthani thi hi bo jirikkhao ba (Bo grao de Ani Madai, Ani Madai, snadi jabani ning angkhe haiger lang ba? thiyaba grao se).
MAT.27.47	Boni rogong ha gejesi songyarao de bokhe bonsi khna hi, Ebo subung de Elija khe long du, thi hi bonsi thiba. 
MAT.27.48	Boha, bonsi ni bising ha dongyaba subung saosi srap khailang hi sponj laihi dada grep bidi gabrab khe gablai si jem hi goda ha khepre ba, ode bo khe ling ri ba.
MAT.27.49	Gibin subung buthu de, Dong la thing, bokhe sogo mane khlai hi Elija phaidu na phaiya, jing jon hi nailai nang, thi hi bonsi thiba.
MAT.27.50	Jisu de bol jang jirikkhao phin hi, boni bese haiger lang la kha.
MAT.27.51	Odehe, Madai khoh ha ridimyaba boni basao ni phrang bakhla sosi phigin jigao lang la kha. Banglama smao hi, longthaima buthu berekkhao thar du; 
MAT.27.52	Mangkhlong buthu khuru ba, subung gathar sagang thudayarao ni saomang bo gabang thang hi baija phin ba; 
MAT.27.53	bo buthu de baija phin bani yaohon ha mangkhlong ni phrang baigo hi nogor gathar ha hapsing hi, gabang subung niha bonsi nujao ba.
MAT.27.54	Boha, siphaiya rajasi ni hoja ode bo jang baosi Jisu khe raokhi hi dongphayarao bo, banglama smaoyaba ode khrip jathai buthu khe nu dada bonsi hamsi ning khin hi, ‘Ebo subung de Madai ni basa ning,’ ode bonsi thi ba.
MAT.27.55	Oraha gabang masainjik, boni khusi dangpha lang hi Galili raji ni phrang Jisu ni yaohon rikphayarao dong ba; ode gajain ni phrang bonsi nai hi ba; 
MAT.27.56	bo buthu ni bising ha Mari Magdalin thu, Mari, Jakob jang Josef ni buma thu, Zebedai ni basathu ni buma thu bo dongpha du.
MAT.27.57	Sainbli japhai hi gnang subung saosi, boni bumu Josef, Arimathai ni subung phai ba, bede thikhade, bobo Jisu ni yaohon rikphayasa se. 
MAT.27.58	Bo subung Pilat niha thang hi, Jisu ni manggathi khe bo sain ba. Boha Pilat riha mane khlai hi grao ri ba. 
MAT.27.59	Odebani, Josef boni manggathi khe rih gli dudu ragaoyaba jang phain merai hi, 
MAT.27.60	boni mangkhlong gadain, longthai gabla phu hi, bokhe thu riba, ode, mangkhlong ni mukhang ha longthai gedeba jang baophung hi bo thangla kha. 
MAT.27.61	Oraha ning Mari Magdalin ode gibin Mari bo mangkhlong ni sagang phrangsong ha bonsi kham hi dong ba.
MAT.27.62	Dakhna ni basain de (bokhe salai blai hi dong mani basain yaohonthao se) Jonthaimarao ode Pharisairao Pilat niha bojom ja hi thi ba, 
MAT.27.63	Gedeba, bo thokhiyaba de thang hi dong bani sainkhali Nokha saintham ha ang baija phinma se thiyaba khe jing wainso du. 
MAT.27.64	Odebani, mangkhlong khe nokha saintham sosi hamsisi raokhi mane khlai hi grao ri lah. Ode niyakha de boni yaohon rikphayarao phai hi bokhe khaolang la hi, noleikhor ha bo githi ni bising ni phrang baijaphin kha thi hi bonsi thijao nang. Odebani sagang ha thokhiyaba thane yaohon ha thokhiyaba ar hamyadao hi ja ma se.
MAT.27.65	Pilat bonsi khe thiba, Raokhiyaba siphaiyarao nisi niha dong, thang hi nisi blaiba lai lai hamsisi raokhi ri lah.
MAT.27.66	Raokhiyaba siphaiyarao jang bonsi thang hi, mangkhlong khe hamsisi raokhi ri ba, ode bonsi longthai khe sin phnang ba.
MAT.28.1	Nokha sain sni ni basain sagangthao ha, munu sringdi sringdi japhai hi, Mari Magdalin ode gibin Mari jang mangkhlong khe naihi mane khlai hi bonsi thang ba. 
MAT.28.2	Boha, hamsi ning banglama raohi smao phai ba, odehe Gabra ni saosi degla sorgo ni phrang akhai buhi, bo longthai khe mokhon saihi, boni basao ha kham ba. 
MAT.28.3	Boni saogari ni dongthai jakha de nokhasao gurjliba lai se, boni gainsari bo borop lai phu du. 
MAT.28.4	Bokhe bonsi khin bani mangkhlong raokhiyarao de lup lup mao hi subung githi lai bonsi jahi dong ba.
MAT.28.5	Sorgo ni degla masainjikrao jang sainlai hi, bonsi khe thiba, Niside da khin, Jisu khe kross ha bonsi dikphayaba khe nisi smai ba thi hi ang tharmai du! 
MAT.28.6	Eraha bo giri kha, bo jar thiba lai jasosi ning, bo thang hi baijaphin kha. Boni thuyam khe nai la ha. 
MAT.28.7	Duha srap thang hi, boni yaohon rikphayarao niha, Subung githi ni bising ni phrang bo thang hi baijaphin kha. Nai lah, Galili raji ha nisi tha sagang hi bo thang du. Oraha bokhe nisi nuhi nang, thi hi sainthi tha. Nai lah, ang nisi khe thi du.
MAT.28.8	Odehe, khin hi hamsi ning khaja dada, mangkhlong ni phrang srap bonsi thang hi boni yaohon rikphayarao niha sainthi mani khlai hi khai phalang ba.
MAT.28.9	Srap khlai hi Jisu bonsi khe goron hi, Juthai, nisi niha shanti dong thing thi hi thilai ba. Odehe, bonside boni igah khe remhi khlim ba. 
MAT.28.10	Jisu bonsi khe thiba, Da khin, thang hi Galili raji ha thang mane khlai hi ani daphlungrao khe sainthi tha; oraha bonsi angkhe nu nang.
MAT.28.11	Masainjikrao thangba ha, mangkhlong raokhiyaba siphaiya gejesi de nogor ha hap hi, khrip dongthai khe Jonthaimarao niha sainthi thar ba. 
MAT.28.12	Boha khraorao jang baosi masi jahi bonsi singlai dada ode siphaiyarao ne gabang bonsi rang ri ba. 
MAT.28.13	“‘Hor ha jing thuba ha boni rikphayarao phai hi bokhe bonsi khaolang kha’ thi lah,” thi hi sani ba. 
MAT.28.14	Bisardar ebo grao khe khna khade, bo khe jing bujai hi nisi khe khah waimu ha galai riya hi slam nang ode bonsi thi ba.
MAT.28.15	Bonsi rang khe laha hi ning thima saniba lai ning bonsi thi kha; odebani duha sosibo bo grao khe Judarao ni bising ha bonsi thi phalang du.
MAT.28.16	Thikhabo, yaohon rikphayarao jhiseh buthu Galili raji ni hading ha Jisu thangma saniyaba ha bonsi thang kha. 
MAT.28.17	Boha bokhe nu dada bonsi khlim ba, thikhabo sereba sereba lonsoya ja ba. 
MAT.28.18	Jisu bonsi ni gabasi ha phai hi, bonsi khe thiba, Sorgo jang phirthi ni khrip khemotha khe aniha rithar kha. 
MAT.28.19	Odebani, ning thang hi khrip jadi ni subung buthu khe yaohon rikya slam lah, ode bonsi khe Bupha, Basa, Bese Gathar ni bumu jang baptisma ri lah. 
MAT.28.20	Nisi ne ang grao riyaba khrip khe mani mane khlai hi sling ri lah. Ode, nai lah, ang thaoglao hapsao jamba sosibo nisi niha ang dongpha ma se.
MRK.1.1	Madai ni basa, Jisu Krista ni graojma edehe jenjen ba. 
MRK.1.2	Gorasali Isai ni laisi ha reb ba lai:
MRK.1.2	Nai lah, nini sagang ha, ani haiyasa khe haiha du,
MRK.1.2	Bo nini lama khe slam hi deng nang
MRK.1.3	Hajengling ha subung saosi jirikkhaoyaba khurang:
MRK.1.3	‘Gabra ni lama khe slam hi deng lah
MRK.1.3	Boni lama khe beleng rihi deng lah’, thi hi reb ba lai.
MRK.1.4	Hajengling ha Johan Baptisma riyaba nujao phai dada phap ni phrang khah phin hi baptisma jamani grao khe sainthi ba. 
MRK.1.5	Odehe, Juda raji ni subung buthu jang Jerusalem ni subung buthu, boni ha thang hi, jar ni phap khe sainthi ba, ar Jordan dihbu ha baptisma laha ba.
MRK.1.6	Johan de mihhajeng ni bikhim jang slamyaba rih khe gain hi, jengkhong ha migur ni jengsdu sop ba. Ar boni jimu de guyung jang hagra ni beredih se. 
MRK.1.7	Bo subung buthu niha, Ang tha raodaoyaba saosi ani yaohon ha phai du. Angde gonggalai hi boni yaphadap ni khayaba khe khru mane bo gathaya. 
MRK.1.8	Angde nisi khe dih jang baptisma khlai du. Thikhabo, bode nisi khe Bese Gathar jang baptisma khlai ma se, thi hi grao sainthi ba.
MRK.1.9	Okhali ni basain ha Galili raji ni Nazareth nolei ni phrang Jisu phai ba, ar Jordan dihbu ha Baptisma riyaba Johan ni yao ha bo baptisma laha ba. 
MRK.1.10	Ode, bo dih ni phrang baigo phaiba jang nokhasao khru hi Bese daothu lai boni basao ha birkhlai buba khe nu ba. 
MRK.1.11	Odehe, nokhasao ni phrang khurang masi sophai hi thi ba, Ning ning ani maya ni basa. Nini basao ha ang khaja du.
MRK.1.12	Bese jang boha ning Jisu khe hajengling ha haiha ba. 
MRK.1.13	Oraha basain bisagin bohor bisagin Soithan ni naigrik ha nainai mani khlai hi hajenglingha dong ba; ar hagra ni mih buthu jang dongpha hi, sorgo ni deglarao bokhe naiso phai ba.
MRK.1.14	Johan khe rem hi phatho ha dengba ni yaohon ha, Jisu thang hi Galili raji ha Madai ni hamba graojma khe sainthi ba. 
MRK.1.15	Bo edehe thi ba, Bubli sophai kha, Madai ni raji bo sampha kha. Nisi khah phin hi hamba graojma khe lon lah.
MRK.1.16	Odehe, Jisu Galili dihkharnai dergong ha daopha langba ha, Simon ar boni buphlung Andri, dih kharnai ha jeh saiba khe bo nu ba. Bonsi de nah remyaba ning. 
MRK.1.17	Jisu bonsi khe thi ba, Ani yaohon rik lah, ang nisi khe subung remyaba slam nang. 
MRK.1.18	Ode, bonsi lamai lamai jeh khe gar dada, Jisu ni yaohon rikpha kha.
MRK.1.19	Khaisa sagang gede thangba de, Zebedai ni basa gini-Jakob ar boni buphlung jeh khajuba khe nu ba. 
MRK.1.20	Odehe, bonsi gini khebo longphin ba. Bonsi jar ni bupha Zebedai ar dangyarao khe rung ha garbu hi Jisu ni yaohon rikpha kha.
MRK.1.21	Jisu ar boni yaohon rikphayarao Kapernaum ha sohi dada lenggo basain ha bikhoh ha hap hi bonsi khe sling ri ba. 
MRK.1.22	Subung buthu boni grao khe khnayarao si khrip bo gmang ba. Bede thikhade bode dara khe slingriyarao slingriba lai niya hi khemotha jang sling ri ba.
MRK.1.23	Bikhoh ha subung saosi, sgo sgain gajaoyaba phai hi jirikkhao ba, 
MRK.1.24	Nazareth Jisu, ang jang ning snadi galai lai ba? Ang khe sjam mane phai ba? Ning sere ang mithi du. Ning de Madai ni subung gathar se.
MRK.1.25	Ode, Jisu bese gusu khe johi thi ba, Ning phirik phirik dong lah. Boni bising ni phrang baigo lang lah.
MRK.1.26	Bese gusu, bo subung khe dukhu rihi, sao derphai dada, bol jang jirikkhao hi boni bising ni phrang baigo lang kha. 
MRK.1.27	Subung buthu khrip bo gmang lai ba. Saosi jang saosi singlai ba, Ebo la snadi grao kho? Ebo la gadain slingrithai se thi, boni khemotha jang bese gusu buthu bo boni hukhum khe mani du.
MRK.1.28	Odehe, Galili raji dongba si ha Jisu ni grao khrip gublung thar kha.
MRK.1.29	Bonsi bikhoh ni phrang baigoba ha Jakob jang Johan thangpha hi, Simon jang Andria ni noh ha hap hi ba. 
MRK.1.30	Simon ni busuma lim hi thuba. Subung buthu limbani jathai khe Jisu niha sainthi ba. 
MRK.1.31	Odehe, Jisu boni gabasi ha thang dada boni yao khe remkhu hi songkhu ri ba. Boha ning boni limthai haiger lang la kha, ode bo bonsine jima-lingma ri ba.
MRK.1.32	Sainbli ni sainjroba yaohon ha subung buthu gilim-gasa ar sao ha sgainjik gajaoyarao khe Jisu niha labu ba. 
MRK.1.33	Ode, bo nolei bising ni subung khripbo noh ni derga kholei ha bojom japhai ba. 
MRK.1.34	Jisu gilim-gasa jayarao khe ode gibin gibin limthai sathai buthu khe ham ri hi, gabang sgainjik buthu khe rikkhlai ri ba. Ode, sgo sgain khe grao jo riya kha, bede thikhade sgo sgain Jisu khe mithi du.
MRK.1.35	Gibin basain ni phorongma ha, nokha naiyasani sagang ha, Jisu baija lang hi siri siri hathan ha thang hi bo Madai bi ba. 
MRK.1.36	Simon ode boni lugurao bokhe smai ba 
MRK.1.37	Bokhe nuba jang, bonsi edehe thi ba, Khrip bo ning khe smai du.
MRK.1.38	Jisu bonsi khe thiphin ba, Nolei sampha buthu ha thanghi grao sainthima nang ma, odebani se ang phai ba.
MRK.1.39	Odehe, Galili raji buthu ha thang hi ar bonsi ni bikhoh buthu habo grao sainthi pha lang ba, ode sgo sgain khe bo rikhlai ba.
MRK.1.40	Khunthi jayaba subung saosi Jisu niha phai ba ode yasgu thu hi boni ha khainsu ba, Ning nangjao khade, ragao ri phu du, bo ode thi ba.
MRK.1.41	Jisu bokhe hamsi ning khasao kha. Yao phlao hi bokhe dopha hi thi ba, Ang nangjao du, ragao lang lah. 
MRK.1.42	Boha ning khunthi ham lang la kha ar bo ragaophin kha. 
MRK.1.43	Jisu bokhe thiphin ba, Nai lah, saosi nihabo da sainthi. Thikhabo, Jonthai niha thang hi phnu lah. 
MRK.1.44	Boni yaohon ha Jisu boni ha thi ba, Khna lah, saosi khebo da thibai. Thikhabo, srap Jonthai niha thang hi bo jang naijao lah; khrip ni sagang ha ning hamphin kha thi hi phnu mane Moses graothai riba lai Madai hu lah.
MRK.1.45	Thikhabo, bo jar hamba ni grao khe khrip hathan ha thang hi, sainthi phlung thar kha. Bo olei grao gabang jo bani, Jisu subung buthu jang nujaoya hi nogor ha hap phuya kha. Odebani bo hajengling ha dong ba, ar khrip hathan ni phrang subung buthu boni ha phai ba.
MRK.2.1	Khaisa basain ni yaohon ha Jisu Kapernaum ha thangphin ba, ode bo oraha dong ba thihi grao gublung thar kha. 
MRK.2.2	Odebani, subung gabang bojom jahi noh bising ha derga kholei sosibo jaoya kha. 
MRK.2.3	Adur jayaba, subung saosi khe bri jang bain hi labu ba. 
MRK.2.4	Thikhabo, subung bang bang bani bonsi noh bising ha hap phuya; nohkhim khe khusi hi Jisu dongthan bujui ha adur khe rih ha thu rihi dikkhlai ba. 
MRK.2.5	Bonsi ni lonma raoba khe nuhi Jisu thi ba, “Basa, nini phap buthu khe map ja kha.”
MRK.2.6	Dara khe slingriyarao gejesi oraha kham hi dong ba. Bonsi khah bising ha edehe bao ba; 
MRK.2.7	Snadi jabani ebo subung la olei grao jo ba? Madai khe sijiba se. Madai khe garhi sere phap khe map khlaiphu ma?
MRK.2.8	Bonsi khah ha baoyaba khe Jisu srap jang tharmai hi bonsi khe thi ba, Sumjabani nisi olei bao ba? 
MRK.2.9	Adur khe nini phap buthu map ja kha thiba laidao na baija hi thuyam thonkhu hi thang lah thiba, sumbo lai dao? 
MRK.2.10	Asababo ja thing, habsao ha phap khe map khlai mane Marsi ni Basa niha khemotha dong thihi ang phnu nang. Odehe bo sao adur khe thi ba, 
MRK.2.11	Ang ning khe thi du, baija hi nini yam khe thonkhu hi nini noh ha thang lah.
MRK.2.12	Bonsi khrip bo nai hi dongba ha, bo baija hi, jar ni thuyam khe lang hi, thang la kha. Khrip bo gmang lai hi, Eleiyaba khusi khe nuba giri kho thi lai hi, Madai khe bakhan khlai kha.
MRK.2.13	Jisu Galili dihkharnai dergong ha thangphin ba. Khrip subung buthu boni ha thang ba. Bo bonsi khe sling ri ba. 
MRK.2.14	Bo daophalang ba ha, Alphai ni basa Levi, khajna khrangyaba, jar ni khamthan ha khamba khe bo nu ba. Jisu bo khe thi ba, Ani yaohon rikpha lah. Levi baija hi bo jang yaohon rikpha kha.
MRK.2.15	Yaohon ha Jisu Levi ni noh ha makham khalai kham ba. Khajna khrangyarao ar gabang phaphirao boni yaohon rikpha hi dongyaraobo Jisu ar boni yaohon rikphayarao jang makham khalai kham ba. 
MRK.2.16	Gejesi Dara khe slingriyarao, bonsi de Pharisairao se, Jisu phaphirao ar khajna khrangyarao jang baosi khalai khampha lai ba khe nuhi, boni yaohon rikphayarao khe sing ba, Snadi bo la olei subungrao jang baosi makham jipha lai ba?
MRK.2.17	Jisu bonsi ni grao khe khna hi thi ba, Sao hamyarao ne daktor khe nangya; thikhabo, subung sao limyarao ne khlai hi se nang ba. Angde subung hamba khe long mane phaiya, phaphirao khe long mane se phai ba.
MRK.2.18	Baptisma riyaba Johan ni rikphayarao ode Pharisairao hoh khongja dong re. Odebani subung buthu Jisu niha phaihi singphai ba, Johan ni rikphayarao jang Pharisairao hoh khongja dong re. Snadi jabani nini yaohon rikphayarao la hoh khongja dongya ba?
MRK.2.19	Jisu bonsi khe thiphin ba, Disingba ni mel ha longjaoyarao jiya hi dongya. Daman bonsi ni bising ha dongpha du side, jiya hi hoh khongja dongma nangya. 
MRK.2.20	Thikhabo, jekhali bonsi ni phrang daman khe lang mani basain sophai nang, okhali hade bonsi hoh khongja yaowai nang.
MRK.2.21	Saosi bo rih gadain khe rih gajam ha suphaya. Olei dang khade, rih gadain de sikgrop hi rih gajam khe jegao ri ma se. 
MRK.2.22	Odehe, saosi bo grep bidi gadain khe migur bokhoh gajam ha lusingya. Lusing khade berekkhao hi grep bidi jang migur bokhoh khe hamya khlai ma se. Odebani, anggur bidi gadain khe migur bokhoh gadain ha lusing ma nang du.
MRK.2.23	Jisu Lenggo basain ha mailing khe baiso lang ba. Bonsi thangpha langba ha boni yaohon rikphayarao maiding khe sbai ba. 
MRK.2.24	Odebani, Pharisairao Jisu khe thi ba, Nai lah, nini yaohon rikphayarao Lenggo basain ha dang thaoyayaba khe dang du.
MRK.2.25	Jisu bonsi khe thiphin ba, David jang boni lugurao, ji mane giri hi dongba ha, bonsi hukhri jaoba, boha snadi khusi khe dang ba, bokhe nisi phuriya? 
MRK.2.26	Abiathar Jonthaima jahi dongba ha, David madaikhoh bising ha hap hi, Jonthairao khe garhi saosibo jithaoyayaba hon khe bo ji ba, ode boni lugurao ne bo ji ri ba.
MRK.2.27	Jisu bonsi khe thiphin ba, Lenggo basain de marsi ni khlai hi se slam ba, marsi de Lenggo basain ni khlai hi slamya. 
MRK.2.28	Odebani, Marsi ni Basa de Lenggo basain ni khlai hi Gabra se.
MRK.3.1	Odehe, Jisu sunagog ha hap phin ba. Bo ha subung saosi yao adur jayaba dong ba. 
MRK.3.2	Subung saophao Jisukhe gajai ha galai ri mane Lenggo basain ha ham ri du na ham riya thihi bokhe naidao ba. 
MRK.3.3	Jisu yao adur jayaba khe thi ba, Ning gejer ha song phai lah. 
MRK.3.4	Odehe, bo subung buthu khe sing ba, Jini dara jang jing khe bede dang mane thi du? Lenggo basain ha juruma nang re na juruma nangya re? Hayu khe sogoma nang re na sjam ma nang re?
MRK.3.4	Bonsi phirik phirik thao kha. 
MRK.3.5	Jisu subung buthu ni khah raoba khe nuhi thamsi jang naiding ba; thikhabo bonsi khe hamsi ning hamjao ba. Odebani, bo yao adur jayaba khe thi ba, Nini yao khe phlao lah. Bo yao phlaoba jang ning ham lang la kha. 
MRK.3.6	Odebani, Pharisairao baigo buhi Jisu khe bede khlai hi sthai phuma baohi, Herod ni dol buthu jang sainlai ba.
MRK.3.7	Jisu ar boni yaohon rikphayarao Galili dihkharnai ha thang la kha, subung gabang bonsi jang rikpha ba. Bonsi Juda raji ni Galili haphai ni phrang phai ba, 
MRK.3.8	Jerusalem ni phrang, Idumia raji jang Jordan nar ni phrang, Tura ar Sidon nogor buthu ni rogong haphai ni phrang phai ba. Subung buthu boni khusi khe khna hi boniha phai ba. 
MRK.3.9	Subung buthu bangba ni bokhe nekhlaiya mane, Jisu jar ni yaohon rikphayarao khe boni khlai hi rung salai hi deng mane sani ba. 
MRK.3.10	Bo subung gabang khe ham ri bani, bo jang yao dopha jao mane gilim gasa jayarao, subung gabang ning nekhlai lai hi boni gede phai ba. 
MRK.3.11	Odehe, sao ha sgo sgain gajaoyaraobo bokhe nukha ning, boni sagang ha galai re, ode jirikkhao hi, Ning ning Madai ni basa se thi ba.
MRK.3.12	Jisu, bese gusu buthu khe, bo sere thi hi saosi nihabo sainthiya mane magna ba.
MRK.3.13	Jisu hading basao ha gakhu lang ba. Ode jar nangjaoyaba subung buthu khe boni ha long ba. 
MRK.3.14	Ode, subung jhigin khe bo saikho hi, bonsi khe Apostol thi hi deng ba. Bo bonsi khe thi ba, Ang jang dongsong mane ang nisi khe saikho du. Grao sainthi phu mane ang nisi khe haiha nang. 
MRK.3.15	odehe, nisi sgo sgain buthu khe rikkhlai mane nisi niha raothai dong nang.
MRK.3.16	Olei saikhoyaba subung jhigin ni bumu de-Simon, jar ning Peter thi hi boni bumu khe deng ba, 
MRK.3.17	Zebedai ni basa gini Jakob ar boni buphlung Johan. Jisu bonsi ni bumu Boanerges deng ba, boni ortho de Nokhasao grimyaba ni basathu thiba se. 
MRK.3.18	Andria, Philip, Bartholomai, Matthew, Thoma, Alphai ni basa Jakob, Thaddai ar Kanaan ni subung Simon. 
MRK.3.19	Ode, bokhe rem riyaba Juda Iskariot.
MRK.3.20	Odehe, Jisu noh ha thang la ba. Subung buthu gabang githim phaiphin bani makham ji mane hajora maiya. 
MRK.3.21	Boni grao khe khna hi, boni nokhor ni subung buthu bokhe rem rimane baigo ba. Bede thikhala, subung buthu, bode gibir ja kha thi ba.
MRK.3.22	Jerusalem ni phrang phaiyaba Dara khe slingriyarao khripbo thi ba, Boni bising ha Beelzebul gaba ba se! Ebo sgo buthu ni raja ning sgo sgain khe rikkhlai mane raothai ri ba.
MRK.3.23	Odehe, Jisu bonsi khe longha hi, daogari jang bonsi niha grao thi ba, Soithan, Soithan khe bede rikkhlai phu ma. 
MRK.3.24	Raji masi ha jar jang jar nanglai hi dol gini jakha de, bo raji bai ma se. 
MRK.3.25	Nokhor si bo jar jang jar nanglai kha la, bo nokhor songkhu phu nang niya. 
MRK.3.26	Odebani, Soithan bo jar jang jar nanglai khade, thugin ja hi jam la ma se.
MRK.3.27	Raoyaba subung khe khadaya thikhade boni noh ha hap hi rang-rih khe se phu nang niya. Khada kha se, se phu ma.
MRK.3.28	Gibi khe ning ang nisi khe thi ri du, subung buthu ni khrip phap ja la khabo, ar Madai khe siji khabo, map mai nang kho; 
MRK.3.29	Thikhabo, Bese Gathar khe sere siji re, asaba khali habo map mai nang niya. Thaoglao ni khlai hi, phap gajai jahi dong ma se. 
MRK.3.30	Boni bising ha sgain madai ni bese dong thi hi subung buthu thi bani ebo grao khe thi ba.
MRK.3.31	Boha, Jisu ni buma jang daphlungrao oraha sophai ba. Bonsi noh baji ha songthao ba, ar graojma haiha hi bokhe long ba. 
MRK.3.32	Ode, gabang subung khamding hi dong ba, ar bokhe bonsi thi ba, Nai lah, nini buma ar daphlungrao baji ha songhi dong, ningkhe smai du.
MRK.3.33	Jisu thiphin ba, Ani buma sere? Ani bada buphlung sere? 
MRK.3.34	Boni rogong ha khamyarao khe naiding hi bo thi ba, Nai lah, eraha dongyarao ning ani buma ar ani bada phlung! 
MRK.3.35	Sere Madai ni nangjaothai ha khusi dang re, bo ning ani bada buphlung, ani bahandao ar ani buma se.
MRK.4.1	Jisu Galili dihkharnai dergong ha sling riphin ba. Subung gabang githim bani, bo dih basao ni rung ha kham kha. Rung dih basao ha daopha lang ba, ode subung buthu dihnar ni dergong ha kham ba. 
MRK.4.2	Bo bonsi khe daogari jang sling ri ba.
MRK.4.3	Khna lah, sainsi khali ha subung saosi maimu sai mane thang ba. 
MRK.4.4	Bo maimu saipha langba ha, khaisa lama bijing ha galai ba, dao buthu phai hi maigrong buthu khe khonji thar ba. 
MRK.4.5	Khaisa longphlai, hah bayaba ha galai ba. Hah ba bani maisla sangga ning bre kha. 
MRK.4.6	Thikhabo, sain dungba jang, yader giri bani rainlang la kha. 
MRK.4.7	Gejesi busuling ha galai hi busuh phang jang mai khe dip phung kha. Odebani, mai thai phuya kha. 
MRK.4.8	Thikhabo, gibin gejesi de, hah hamba ha galai ba. Basla jahi depha lang hi mai thai kha. Phantha thimjhi, phantha bisatham, ode phantha jang rjasi thai ba.
MRK.4.9	Odehe, Jisu thi ba, Khna mani khmao dong khade khna la thing.
MRK.4.10	Bo sao jang dongba ha, bo grao daogari thiyaba khe boni yaohon rikphayarao jang gibin khrip subung phai hi singphai ba, 
MRK.4.11	Bo bonsi khe thiphin ba, Madai ni raji ni grao makhao khe nisi ne ragaosisi ang sainthi ri kha. Thikhabo, gibin subung buthu nede daogari jang se sainthi ba. 
MRK.4.12	Bede thikhade,
MRK.4.12	bonsi nai khabo, nuya lai se
MRK.4.12	Khna khabo,
MRK.4.12	khmao hap nang niya.
MRK.4.12	Olei niya khade
MRK.4.12	Bonsi Madai niha phaiphin hi
MRK.4.12	Bo bonsi khe map khlai ma.
MRK.4.13	Odehe, Jisu bonsi khe sing ba, Ebo daogari grao khe nisi bujiya? Ode thikha la, gibin asaba daogari khe nisi bede khlai hi buji phu ma? 
MRK.4.14	Maimu saiyaba de grao khe se sai ba. 
MRK.4.15	Sereba subung de maimu lama bijing ha galaiyaba lai se. Bonsi graojma khe khna kha ning, Soithan phai hi khah bising ni graojma khe lang la re. 
MRK.4.16	Sereba subung de longphlai, hah bayaba ha galaiyaba maimu lai jasosi se. Grao thiyaba de khna ba jang graojma khe khaja sisi ajao re; 
MRK.4.17	Thikhabo, bonsi ni bising ha yader giri bani budu glao dong phuya. Graojma ni khlai hi dukhu hadi sophai kha ning, bonsi gar la re. 
MRK.4.18	Gibin de busuling bubrip gejer ha maimu saiba lai se. Bonsi grao khe khna kha, 
MRK.4.19	thikhabo, habsao ni gede waimu nang hi gnang jama ni baobai hi ode gibin gibin jinis buthu khe nangjao dada dip phung hi bathai thaiya hi thao ba. 
MRK.4.20	Hah hamba ha galaiyaba thiyaba de, grao khe khna hi ajaoyarao se. Bonsi graojma khe khna hi ajao re, ode phantha mathimjhi, phantha bisatham, ode phantha rjasi bathai thai re.
MRK.4.21	Jisu bonsi khe thiphla ba, Asaba bo thaophari phnang dada, khamphlu niya khade thuthan ni bakhla ha phungkhlip hi deng re? Thaophari khe la dengthan ha deng nang niya? 
MRK.4.22	Khao hi deng mani musi giri, phlaya hi hui mani musibo giri. 
MRK.4.23	Khna mani khmao dong khade khna la thing.
MRK.4.24	Jisu bonsi khe thi ba, Nisi snadi khe grao khna ba, khah ha deng lah. Malai ne suba lai nisi bo sujaoma se. Thikhabo, bangdao hi nisi ne ri ma. 
MRK.4.25	Sere niha bangdao hi dong re, bonthane baopha ma se. Sere niha gijisa dong, bo ni phrang langso lama se.
MRK.4.26	Jisu bonsi khe thi ba, Madai ni Raji de bumu gaiyaba lai se. 
MRK.4.27	Subung saosi hah ha bumu gai ba. Hor ha thu re, sain ha baija re. Thikhabo, jar bumu gaiba khe bakhali baola jahi depha lang ba jar mithiya, olei se. 
MRK.4.28	Hah ning bo ni phrang bathai thai ri ba. Sagangthao maiphang khe nujao re, boni yaohon ha, thorai hi, maiding phura ja re. 
MRK.4.29	Odese, mai min kha bani ra mani basain sophai ba ha, jar ni sunggi khe laha hi mai ra re.
MRK.4.30	Jisu bonsi khe thi ba, Madai ni raji khe la, snadi jang suthai nang? Jing snadi daogari jang suthai hi thi nang? 
MRK.4.31	Yaolei bogrong de khrip bogrong tha khasi daothao. 
MRK.4.32	Thikhabo, hah ha sai bani yaohon hade, bedep jahi depha lang re, ar gibin samphang tha bedep dedao re.
MRK.4.33	Subung buthu mithi phu mane khlai hi, Jisu gibin gibin daogari jang sling ri ba. 
MRK.4.34	Daogari khe yaowaiya hi bonsi niha grao thiya. Thikhabo, jar ni yaohon rikphayarao nede phirik phirik grao sainthi phla thar re.
MRK.4.35	Okhali ni sainbli ha bo bonsi khe thi ba, Tha, jing dihkharnai ni nar ha thang nang. 
MRK.4.36	Boni yaohon ha subung buthu khe garhi, Jisu khamyaba rung ha boni yaohon rikphayarao hap ba. Ode, bonsi bokhe lang pha ba. Gibin rung buthu bo oraha ning dong ba. 
MRK.4.37	Dei thiba ha, baryungma phai hi rung ni bising ha hapsing ba, ar dih gablai didih ja ba. 
MRK.4.38	Thikhabo, Jisu de gandu lahi rung ni khithong ha thuhi dong ba. Odebani yaohon rikphayarao bokhe masa hi thi ba, Slingriyah, jingde thi tharma ja kha, ning la waimu nangya?
MRK.4.39	Jisu baigo hi baryungma khe jo ba, ode dihkharnai khe bo phirik phirik dongma sani ba jang thao lang la kha. 
MRK.4.40	Odehe, Jisu jar ni yaohon rikphayarao khe thi ba, Snabani nisi khin ba? Nisi niha lonma giri kho na?
MRK.4.41	Thikhabo, bonsi hamsi ning khin hi saosi jang saosi thi lai ba, Ebo subung la sere kho? Bar hadi ar dithon buthubo boni grao khe khna du lao?
MRK.5.1	Galili dihkharnai ni dih nar, Gerasin raji ni haphai ha Jisu ar boni yaohon rikphayarao sophai ba. 
MRK.5.2	Jisu rung ni phrang akhai buba de sgain gajaoyaba, subung saosi bokhe goron ba. 
MRK.5.3	Bo subung de mangkhlong buthu ha dong re, ode bokhe ser ni sikol jang khah khabo saosibo bokhe mathao phuya. 
MRK.5.4	Bokhe alang alang ser ni sikol jang yao igah ha ser ni thongkhro phnang khabo saso hi thang la re. Bol rao bani bokhe saosibo mathao phuya. 
MRK.5.5	Sain hor mangkhlong ha hading ha daobai hi jirikkhao bai re. Ode jar ni sao khe longthai jang ra la re.
MRK.5.6	Gajain ni phrang Jisu khe nuba jang khaibu hi Jisu ni sagang ha yasgu thu ba. 
MRK.5.7	Odehe, bol jang jirikkhao hi, Madai Judaothao ni basa Jisu, ning jang ang snadi galai lai ba? 
MRK.5.8	Ang Madai ni bumu jang nini ha khainsu la du, ang khe dukhu da ri, thi ba. (Bede thikhade ‘bo subung ni phrang baigo lang lah’ thi hi Jisu thiblai kha).
MRK.5.9	Jisu bokhe sing ba, Nini bumu snadi?
MRK.5.9	Bo thi ba, Ani bumu de rja rjing se, jing de gabang bang bi 
MRK.5.10	Ode, bo raji ni phrang rikkhlaiya mane Jisu niha hamsi ning khainsu ba.
MRK.5.11	Bo hading ha hading yarai masi dong ba. Oraha hono khe dol jang raokhi re. 
MRK.5.12	Hono buthu ni bising ha hapsing mane Jisu niha khainsu ba. 
MRK.5.13	Jisu bonsi ne hukhum ri ba. Ode bese gusu buthu, baigo lang hi, hono buthu ni bising ha hapsing hi kha. Ode hono buthu hah rang bakhla gede khai khlai lang hi, dihwari ha birkhlai hi gilik hi thih thar kha.
MRK.5.14	Odehe, hono raokhiyarao khaiphalang hi, nolei ar phadain ha thang hi sainthi ba. 
MRK.5.15	Bonsi snadi ja ba thihi nai mane phaiyarao Jisu niha sophaiba de, rja rjing bese gusu gajaoyaba khe rih phin dada khah gadain jahi khamba khe bonsi nuba jang hamsi ning khin ba. 
MRK.5.16	Odehe, bese gusu gajaoyaba jang hono buthu ni jathai khe nuyarao sainthi ba.
MRK.5.17	Odebani, bonsi khe bonsi ni raji ni phrang thangla mane boniha bi ba.
MRK.5.18	Bo rung ha gakhuba ha, bese gusu gajaoyaba boniha thi ba, Ang khebo ning jang thangpha ri.
MRK.5.19	Thikhabo, Jisu maniya, ar bokhe thi ba, Ning jar ni noh ha thangphin lah; ode jar ni nokhor ni subungrao niha Gabra nini basao ha khasao hi khusi gedeba dang riba khe sainthi lah.
MRK.5.20	Odehe, oraha ni phrang baigo langhi Dekapoli nolei buthu ha Jisu boni basao ha khusi gedeba dang riba khe khrip subung buthu niha sainthi ba, ode khrip subung buthu gmang thar ba.
MRK.5.21	Jisu rung jang dih nar gede thangphin ba. Subung buthu boniha bojom japhai ba, thikhabo bode dih rogong ha dong ba. 
MRK.5.22	Odehe, bikhoh ni hojarao ni bising ha subung saosi, bumu Jaira thiyaba, Jisu khe nuba jang igah ha blip pha hi khlim ba; 
MRK.5.23	Ani bisik limba, thihbri thihbri jahi dong. Bo hamphin mani, nini yao khe boni basao ha dopha khade ham nang mu, thihi khainsu ba.
MRK.5.24	Jisu bo jang thangpha ba; odehe subung gabang bo jang thangpha hi rikpha lang ba.
MRK.5.25	Maithai jhigin bithi thangyaba haingajik saosi oraha dong ba. 
MRK.5.26	Daktor jang gabang naijao hi, boni ha bislei dong ba rithar hibo hamdaoba thane rao se raodao ba. 
MRK.5.27	Bo haingajik Jisu ni grao khe khna hi subung buthu ni bising ha yaohon gede phai dada hapsing ba. 
MRK.5.28	Bo haingajik, ‘Boni rih khe dopha kha thikhade ang ham nang,’ thihi bao ba.
MRK.5.29	Bo Jisu ni rih khe yao jang dophaba ha, sao ni bithi thangba thao kha thihi jar tharmai la kha, ode bo ham kha. 
MRK.5.30	Boha ning Jisu, boni sao ni phrang raothai baigoba khe tharmai kha; odebani subung githimyarao khe bo naiding hi sing ba, Sere ani rih khe dopha ba?
MRK.5.31	Boni yaohon rikphayarao boniha thi ba, Subung buthu nephalai ba khe ning nuhibo sere ani rih khe dopha ba thihi singba kho?
MRK.5.32	Thikhabo, olei yao dophayaba khe sere thihi mithi mane Jisu naiding ba. 
MRK.5.33	Bo masainjik boni saoha jayaba khe mithi hi boni ha phai dada, khin hi sao mao ba; ode phai hi boni igah ni gabasi ha yasgu thu ba, ode khrip jar ni grao khe sainthi ba. 
MRK.5.34	Jisu bokhe thi ba, Ani bisik, nini lonma jang ning ham kha. Santhi jang thang lah, nini limthai ham kha.
MRK.5.35	Jisu ebo khe thihi dongba ha, Jaira ni noh ni phrang subung saosi phai hi bokhe thi ba, Nini bisik thih kha. Slingriyasa khe yesisi da khlai.
MRK.5.36	Jisu bonsi sainlaiba khe khnaya jahi bikhoh ni hoja khe thi ba, Da khin, lon se ning lon lah. 
MRK.5.37	Odehe, Peter, Jakob ar boni buphlung Johan buthu khe garhi de gibin saosi khe bo rikpha riya. 
MRK.5.38	Jaira ni noh ha sohiba de subung buthu jiu gra laihi dongba khe Jisu nuhi ba. 
MRK.5.39	Bo noh ha hapsing hi bonsi khe thi ba, Snadi jabani jiu gralai hi dong ba? Ansa de thihya, bode thuba se.
MRK.5.40	Bo ode thiba khe subung buthu minithai ba. Bo bonsi khe rikkhlai tharhi, ansa ni buma bupha ar boni yaohon rikphayarao gatham khe langpha hi ansa dongyaba ha bo hapsing ba. 
MRK.5.41	Odehe, ansa ni yao rem dada, bo thi ba, Talitha kumi, boni ortho de Nandi, ning baija thiyaba se.
MRK.5.42	Boha ning bo baija hi hem lang la kha. Bo maithai jhigin ni ansa se. Ebo khe nuhi bonsi hamsi ning gmang lai ba. 
MRK.5.43	Thikhabo, Jisu ebo grao khe saosi niha bo sainthiya mane magna ba, ode bo thi ba, Bo ne asaba jimane ri lah.
MRK.6.1	Jisu oraha ni phrang, boni yaohon rikphayarao jang, boni nolei ha thangphin ba. 
MRK.6.2	Lenggo basain ha sunagog ha thanghi khrip subung buthu ne sling ri ba. Boni slingrithai khe khna hi, oraha dongyarao khrip bo gmang hi bonsi thi lai ba, Ebo subung la braha ni phrang grao mai ba? Bone riyaba ringthai snadi kho? Bede khlai hi bo gmang thaosisi khusi khe dang ba? 
MRK.6.3	Ebo la Jakob, Josia, Juda ode Simon ni buphlung, Mari ni basa, mistri niya kho? Boni bahandao thu eraha dong ba niya kho? Odehe, bonsi bokhe hamjaoya kha.
MRK.6.4	Jisu bonsi khe thi ba, Jar ni nolei hade, hainthirao khe garhi de khrip habo gorasali khe man khlai re.
MRK.6.5	Khaisa subung limyarao ni saoha yao denghi ham riba khe garhi de, bo hathan ha gibin gibin gmang thaosisi khusi khede dang phuya. 
MRK.6.6	Subung buthu bokhe lonya bani hamsi ning gmang ba.
MRK.6.6	Odehe, bo hathan ni nolei buthu ha Jisu thang hi, subung buthu khe sling ri ba. 
MRK.6.7	Odehe, bo jhigin khe longthim hi, gini gini khlai hi haiha ba. Bo bonsi khe bese gusu buthu ni basao ha raothai rihi haiha ba. 
MRK.6.8	Bonsi khe thi ba, Nisi thangba ha goda khe garhi de hon, juli, rang, musi khebo da lang pha. 
MRK.6.9	Yaphadap ga lah, grang gin da lang phah. 
MRK.6.10	Bonsi khe eleibo thi ba, Nisi khe sere noh ma thao ri du, oraha ni phrang baigoya hi, oraha ning dong lah. 
MRK.6.11	Asaba habo nisi khe noh ha hap riya ar nisi ni grao khebo khnaya thikhade, oraha ni phrang baigo langba ha, bonsi mithi mane, nisi ni yapha ni haduri khe thisa khla lah.
MRK.6.12	Odehe, bonsi thang hi subung buthu khe khah phin mani grao khe sainthi ba. 
MRK.6.13	Gabang bese gusu buthu khe rikkhlai hi limyarao sayarao khe khro ha thao huhi ham ri ba.
MRK.6.14	Jisu ni bumu khrip hathan ha gubblung tharba ni Raja Herod tharmai ba. Baptisma riyaba Johan githi ni phrang baija phin ba, odebani se gmang thaosisi khusi khe dang mane boniha raothai dongba thi hi lon ba.
MRK.6.15	Gibin subung thi bu du, Bo Elija se ode, sereba subung buthu thi bu du, Manang ni gorasalirao ni bising ha saosi ja nai du, thihi thi ba.
MRK.6.16	Herod bo grao khe khnahi thi ba, Johan ni bokhro khede ang ning dainso ri ba, bo githi ni phrang baija phinba se. 
MRK.6.17	Herod jar ni buphlung Philip ni bihih Herodias khe noh jama jaya thihi Johan magna bani, Herod ning subung haiha hi, bokhe remhi, khah dada phatho ha jeb mani hukhum ri ba. 
MRK.6.18	Johan ning Herod khe alang alang thi ba, Ning nini buphlung ni bihih khe noh dang jiba de dara ha giri.
MRK.6.19	Odebani khlai hi ning Herodias de Johan khe naisle hi bokhe sthaima baoba; thikhabo Herod ni khlai hi bo sthai phuya. 
MRK.6.20	Herod de Johan khe subung gibi ar gathar thihi tharmai du ar khinbo khinhi bokhe naiso re. Boni grao sainthiyaba khe khusi hamba gabang dangba thihi khajahi khna re.
MRK.6.21	Yaohon thao ha Herod ni hajaiba basain sophai kha bani, boni rajini gedebarao ar siphaiyarao ni hojarao ode Galili raji ni gedebarao dongba si ne mel salai riba ha, 
MRK.6.22	Herodi ni bisik phaihi bai ba. Bo Herod ar mel jiyarao khe khaja ribani Raja bokhe thi ba, Ning snadi khe nangjao du, sain lah, ninthane ang ri nang; 
MRK.6.23	Ning asaba sainyaba khede raji gejer jakhabo ang ninthane ri nang, ode thihi boni ha bo smai dang ba.
MRK.6.24	Odehe, masainjik baigo langhi, jarni buma niha sing ba, Ang snadi khe sain ma?
MRK.6.24	Baptisma riyaba Johanni bokhro khe sain lah, thihi boni buma thiphin ba.
MRK.6.25	Boha bo mathla srap Raja niha thanghi thiba, Baptisma riyaba Johanni bokhro khe, khopra masi ha anthane deng riphaima ang nangjao du.
MRK.6.26	Raja khnahi hamsi ning khah ha waimu nang kha. Thikhabo, bo jang khamphayarao ni sagang ha grao hanggai hi smai dangba ni khlai hi, bo grao slaiphin phuya kha. 
MRK.6.27	Odebani, Raja bokhe raokhiyaba siphaiya saosi khe Johan ni bokhro khe dainso hi mane phatho ha haiha kha. Ode bo thang hi, Johan ni bokhro khe dainso kha. 
MRK.6.28	Odehe, boni bokhro khe khopra masi ha dikhu buhi mathla ni yao ha ri kha. Mathla jarni buma ne ri ba. 
MRK.6.29	Johan ni rikphayarao khnaba jang phai dada, boni manggathi khe laphai hi mangkhlong ha phip ba.
MRK.6.30	Yaohon rikphayarao Jisu niha bojom japhai hi snadi khusi khe bonsi dangba ar sling ri ba, bokhe khna ri ba. 
MRK.6.31	Subung thangyarao phaiyarao bang bani Jisu jang yaohon rikphayarao, makham jimane hajora maiya bani bonsi khe bo thi ba, Jing bokja lenggo phuma ne, tha jing gibin hathan ha thang nang. 
MRK.6.32	Bonsi rungha ga dada siri siriyaba hathan ha thang la kha.
MRK.6.33	Subung gabangma bonsi thangba khe nuhi tharmai dada, nolei sersi giding ni noleisarao igah jang hemhi bonsi thane sagang sohi ba. 
MRK.6.34	Jisu rung ni phrang baigoba ha, subung gabang githim laiba khe nuhi, melma raokhiya giri lai nu dada, bonsi khe khasao sisi jajao hi khasaoma ni grao khe sainthi hi bonsi khe sling ri ba. 
MRK.6.35	Sainbli ja kha bani boni yaohon rikphayarao phai hi bokhe thi ba, Duha sainbli ja kha, ar ebo hathan de siri siriyaba hathan se. 
MRK.6.36	Ebo hathan ni rogong buthu ha ar nolei phadain buthu ha jima lingma barai mane subung buthu khe haikhla ha, ode bonsi thi ba.
MRK.6.37	Bo bonsi khe thiphin ba, Nisi ning bonsi ne jima ri lah.
MRK.6.37	Bonsi bokhe singphin ba, Jing thanghi rang rja gin ni hon barai hi bonsi ne rima?
MRK.6.38	Jisu bonsi khe sing ba, Hon pher bislei nisi niha dong? Nai sang.
MRK.6.38	Bonsi nai hi tharmai bani, Hon pher bowa ar nah magin dong, ode thi ba.
MRK.6.39	Jisu subung buthu khe sam dubri ha bojom bojom kham ri mani, jarni yaohon rikphayarao khe sani ba. 
MRK.6.40	Subung buthu rensi ha rjasi ar dan dan kham ri ba. 
MRK.6.41	Odehe, Jisu hon pher bowa khe ar nah magin khe laha hi, nokhasao gede naikhu dada, hamthai ri ba. Ode, hon khe sbai hi, bonsi ne ron rimane yaohon rikphayarao khe sani ba ar nah magin khebo khrip ne ron ri ba. 
MRK.6.42	Bonsi khripbo jiha si mai ji lai kha. 
MRK.6.43	Odehe, honduri ar nah bo longkhai jhigin gablai si khonthim ba. 
MRK.6.44	Hon jiyarao de, miyahrao gajah rjing bowa lai ja du.
MRK.6.45	Bo jar ning subung buthu khe haidahi dihkharnai ni ojang nar, Bethsaida nolei ha boni sagang ha thang mane yaohon rikphayarao khe rung ha srap gakhu ri ba. 
MRK.6.46	Bonsi khe haiha bani yaohon ha, bo bih mane khlai hi hading ha thang ba. 
MRK.6.47	Odehe, sari hade rung dih kharnai gejer ha dong ba, bode hakhong ha sao jang dong ba. 
MRK.6.48	Boni yaohon rikphayarao dih kharnai ha hamsi ning bar meser phai bani rung jaophuyaba khe nuhi hamsi ning dukhu nangba. 
MRK.6.49	Thikhabo, bonsi Jisu dih basaoha hemhi bonsini gede phaiba khe nuba jang, Sgo janai du thihi bonsi jirikkhao ba. 
MRK.6.50	Bokhe nuhi bonsi khrip khin ba; thikhabo Jisu bonsi khe thi ba, Waimu da nang, ang se, da khin. 
MRK.6.51	Bonsi dongyaba rung ha Jisu bonsi jang gakhu pha kha. Ode, baryung ho thao kha, Boha bonsini bisingha gmang lai ba. 
MRK.6.52	Bede thikhade, bonsi hon ni balam ni graokhe bo bonsini khah rao bani, bonsi mithi phuya kha.
MRK.6.53	Odehe, bonsi dih nar khe bailang dada Genesaret rajiha sophai ba, Odehe, rung khe dergong ha khathaohi deng ba. 
MRK.6.54	Rung ni phrang akhai buba jang subung buthu bokhe thi ba. 
MRK.6.55	Bo rajiha dongyarao, bo oraha dongba thihi tharmai ba jang khaibu thar hi, limyarao sayarao khe rih ha thu ri hi, bainbu dada boni ha phai ba. 
MRK.6.56	Noleisa, noleima, phadain habo Jisu braha thang ba, hathai habo, limyarao sayarao khe labu hi, boni rih bergong khe dopha mani khlai hi boni ha biba. Dophayarao si khrip bo ham ba.
MRK.7.1	Jerusalem ni phrang Pharisairao ode Dara khe slingriyarao phai hi, Jisu ni sersi giding bojom ja ba. 
MRK.7.2	Boni yaohon rikphayarao gejesi yao suyahi makham jiba khe nu ba.
MRK.7.3	Bede thikhade, Pharisairao ar Judasarao phagara magararao ni mani phabuba ni yao suyahi jiya lingya. 
MRK.7.4	Hathai ni phrang phai khabo, dugruyahi jiya lingya ar gibin gibin damsru bela khopra susa mani dara dongba khe bonsi mani ba. 
MRK.7.5	Odebani, Pharisairao ode Dara khe slingriyarao Jisu khe sing ba, Nini yaohon rikphayarao la jug jug manihi phaipha buyaba dara khe maniya hi yao suyahi makham jiba ling ba?
MRK.7.6	Jisu bonsi khe thiphin ba, Isaia gorasali nisini basao ha jamaisiyarao thihi thi langba lai grao gibi ning. Bo reb ba lai-
MRK.7.6	Ebo jug ni subung buthude, khuh ha se ning angkhe man khlai ba,
MRK.7.6	Thikhabo, khah hade ani phrang gajain dong ba se.
MRK.7.7	Bonsi ni khlimthaibo haglai thiyaba gibi se
MRK.7.7	Bonsi de subungni dara khe
MRK.7.7	Ani dara lai sling ri re,
MRK.7.8	Nisi buthu Madai ni graothai khe dangkhlai hi subung ni dara khe se mani ba.
MRK.7.9	Odehe, bonsi khe thiba kho, Madai ni graothai khe dangkhlai hi jarni slingrithai khe bede sling ma bao ba? 
MRK.7.10	Odebani, Moses graothai ri ba, Nini buma bupha khe man khlai lah, ode jarni buma bupha khe sijima ri re, bode sthaima nang ma. 
MRK.7.11	Thikhabo, nisi la elei se thi lai re, Sere subung jarni buma bupha niha thi re, Nisi angkhe yaowai mane asaba ha dong khabo, ebo korban se, thi re. (Eboni ortho Madai niha yaophaba). 
MRK.7.12	Nisi ni buma bupha khe juruya thikhabo musi bera giri. 
MRK.7.13	Nisi slingriyaba grao jang nisi elei jang Madai ni dara khe dang re. Ode eleiyaba gibin gibin khusi nisi dangyaba bangbi kho.
MRK.7.14	Odehe, subung buthu khe Jisu longphin hi bonsi khe thi ba, Ani grao khe khna lah ar buji lah. 
MRK.7.15	Baji ni phrang subung ni bising ha hapyaba de bokhe gusu khlai phuya. Thikhabo, subung ni bising ni phrang baigoyaba se bokhe gusu khlai re. 
MRK.7.17	Subung buthu githim laiyarao ni phrang thanghi bo noh bising ha hap hi, bo jang boni yaohon rikphayarao ebo graoni balam khe sing ba. 
MRK.7.18	Jisu bonsi khe thiphin ba, Nisi bo olei jasosi ning mithiba giri na somo? Ebo khe nisi tharmaiya kho? Asalai thikhabo baji ni phrang subung ni bising ha hapyaba de bokhe gusu khlaiya. 
MRK.7.19	Bede thikhade khah bising ha hap hi hoh bisingha hap dada, sao ni phrang baigo lang la re. (Odelai ning khrip jimu de ragao bi thihi Jisu sainthi ba).
MRK.7.20	Ode, Jisu thi lai ba, Subung ni khah bising ni phrang baigo buyaba se subung khe gusu khlai re. 
MRK.7.21	Bo buthu subung ni bising ni phrang regethai baigo hi, 
MRK.7.22	Ul jamani, khao jimani, sthai mani, malai ni bihih jang hamjao lai mani, harbao mani, rege mani, thokhi mani, gaora-gaori ja mani, hingsa ja mani, siji mani, ode sanggama gibir, 
MRK.7.23	Ebo buthu khrip hamya khusi subung ni khah bising ni phrang baigo buhi, subung khe gusu khlai re.
MRK.7.24	Odehe, oraha ni phrang baigo langhi Jisu Tura ar Sidon haphai ha thanghi noh masiha hap hi donghi kha. Saosi jang bo mithi jaoya, thikhabo bo mithi jaoyahi dong phuya. 
MRK.7.25	Masainjik saosi boni bisik khe bese gusu gajaoyaba, Jisu ni grao khe khnaba jang boniha phai ba, ode boni igah ha blip pha ba. 
MRK.7.26	Bo masainjik de Jentailjik, Suria raji ni Phoiniki ha hajai ba. Bo jarni bisik ni sao ni phrang bese gusu khe rikkhlai mane Jisu khe khainsu ba. 
MRK.7.27	Thikhabo, Jisu bo masinjik khe thiphin ba, Jarni basathu ni honkhe se laha hi sisa ne riba de majangya dou.
MRK.7.28	Bo masainjik thiphin ba, Gabra, grao de gibi se, thikhabo, basang bakhla ha honduri galaiyaba khe sisabo jidu thi.
MRK.7.29	Masainjik khe Jisu thiphin ba, Ebo grao khe thiphin bani khlai hi, ning thangphin lah, nini bisik ni sao bising ni phrang bese gusu baigo lang kha.
MRK.7.30	Bo noh ha thanghi boni bisik thuthan ha thuba khe nuhi ba. Boni bising ni phrang bese gusu gibi jang ning baigo lang kha.
MRK.7.31	Jisu Tura raji ni phrang thang hi, Sidon rajiha hapsing dada Galili dihkharnai ha sohi ba. 
MRK.7.32	Boniha subung saosi nathong ar abbra jayaba khe labu ba, ode boni basaoha yao denghi bimane Jisu niha khainsu ba. 
MRK.7.33	Odehe, Jisu bokhe subung buthu ni phrang sao jang langhi, boni yao jang yaosi jaosing hi, khudi thuphra hi boni slai khe giding ba. 
MRK.7.34	Jisu nokhasao gede naikhu hi hangma sik dada, boni ha thi ba, 
MRK.7.35	Boha ning, bo subung khmao khna phu kha. Ar boni abbrabo ham kha, ode graobo hamsisi jo phu kha. 
MRK.7.36	Jisu subung buthu niha thi ba, Ebo grao khe saosi nihabo da sainthi, thihi magna ba, thikhabo baradao hi se sainthi ba. 
MRK.7.37	Khnayarao si khripbo gmang ba. Bo olei khusi bislei hamsisi khlai hi dang ri ba, nathong khebo khna ri ba, ar abbra khebo grao jo riphu ba, thi hi bonsi gmang lai ba.
MRK.8.1	Khaisa yaohonha, subung buthu boni ha githim phai ba, ar ji mane giri bani, Jisu boni yaohon rikphayarao khe longha hi bonsi khe thi ba, 
MRK.8.2	“Subung buthu ani ha nokha saintham dongma ja kha ode duha bonsi niha ji mane musi bo giri. Ang bonsi khe hamsi ning khasao du. 
MRK.8.3	Bonsi khe ji riya hi noh ha haiha khade, lama ha hukhri jaohi mangsin nangma se. Bede thikhade, bonsi gejesi ha gajain ni phrang phai ba se.”
MRK.8.4	Boni yaohon rikphayarao bo niha sing ba, Ebo hathan la hajengling se, elei subung gabang khe ji rima ne jagothai braha ni phrang labu ma?
MRK.8.5	Jisu bonsi khe sing ba, Nisi niha hon pher bisi dong?
MRK.8.5	Hon pher sni dong, thihi bonsi thiphin ba.
MRK.8.6	Bo subung buthu khe hah ha kham mane sani ba. Hon pher sni khe lahahi hamthai ri dada, hon khe sbai hi, bonsi ne ron mane yaohon rikphayarao ni yao ha ri ba. 
MRK.8.7	Nahsa gijisa dong ba, bo khebo hamthai rihi bonsi ne ron rima sani ba. 
MRK.8.8	Subung buthu jiha si mai ji kha. Buduri haglaiyaba longkhai sni khonthim ba. 
MRK.8.9	Subung buthu rjing bri lai ja du, odehe bonsi khe haithar ha kha. 
MRK.8.10	Bo jarni yaohon rikphayarao jang baosi rungha gakhu hi Dalmanutha thiyaba rajiha bo sohi kha.
MRK.8.11	Pharisairao Jisu niha phaihi, Jisu jang niyalaiba, bokhe nainai mane bonsi boni ha sorgo ni sin khe smai ba. 
MRK.8.12	Thikhabo, Jisu hamsisi khah ha hoihi, bonsi khe thi ba, Ebo jugni subung rao snabani gmang thaosisiyaba sin khe smai ba? Gibi jang ang nisi khe thi du, duha ni jug ni subungrao de gmang thaosisiyaba sin khe rijao nang niya.
MRK.8.13	Bonsi khe gar dada, bo rungha gakhu hi dihnar ha thang kha.
MRK.8.14	Boni yaohon rikphayarao hon jagothai langma blao ba. Hon do si mang mang se ning rungha bonsi niha dong ba. 
MRK.8.15	Jisu bonsi khe thi ba, Pharisairao ar Herod dolni humao ni phrang girik hi nisi dong lah.
MRK.8.16	Boha bonsi Jini ha hon ning giri, thi hi baolei ba.
MRK.8.17	Jisu bonsi snadi khe sainlai ba khe mithi hi, bo bonsi khe sing ba, Nisi niha hon giri bani grao khe snadi jabani sainlai ba? Duhabo nisi mithiya kho? Nisi ni khah bislei rao du? 
MRK.8.18	Nisi niha muthai la dong, thikhabo nisi nuba ringya; nisi niha khmao dong, thikhabo nisi khna ba ringya. 
MRK.8.19	Subung buthu rjing bowa khe hon pher bowa jang sabaihi ji riba ha khamphlu bisi haglai ba?
MRK.8.19	Khamphlu jhigin bonsi thiphin ba.
MRK.8.20	Subung rjing bri ne hon pher sni khe sabaihi ji riba ha, haglaiyaba khamphlu bislei khon khu ba?
MRK.8.20	Bonsi thiphin ba, Khamphlu sni.
MRK.8.21	Ode jangbo nisi mithiya kho lao? bonsi khe thi ba.
MRK.8.22	Bonsi Bethsaida ha sophai ba. Oraha subung gana saosi khe boni ha labu ba, ode boni yaokhe dopha mane boniha bi ba. 
MRK.8.23	Jisu bo muthai gana subung khe yao rem dada nolei ni baji ha lang ba, ode boni muthai ha khudi thuphra hi boni basaoha yao dopha ba, ode bokhe sing ba, Ning muthai nu phu kha?
MRK.8.24	Bo subung naikhuhi thi ba, Ah, subung khe nu du, thikhabo ang bonsi khe buphang hemba lai nu du.
MRK.8.25	Jisu boni muthai ha yao dophaphin ba, boha ning hamso kha, ode khrip khe ragao sisi naiphu kha. 
MRK.8.26	Jisu bokhe, Nolei bising habo da hap phin, thihi magna hi bokhe haiha kha.
MRK.8.27	Jisu jang boni yaohon rikphayarao baigo langhi Kaisari Philipi haphai ni rogong ni nolei buthu ha thang ba. Lama ha boni yaohon rikphayarao khe sing ba, Subung buthu angkhe sere thihi thi du?
MRK.8.28	Khrip subung buthu thi ba, Ning de baptisma riyaba Johan se, gejesi thiba Elija se, gibin buthu de gorasalirao ni bisingha saosi se, olei thilai du, thihi bonsi thiphin ba.
MRK.8.29	Jisu bonsi khe sing ba, Nisi la angkhe sere thihi thi lai du?
MRK.8.29	Peter thiphin ba, Ning de Messia se.
MRK.8.30	Bo boni grao khe saosi niha bo sainthiya mane magna ba.
MRK.8.31	Jisu jarni yaohon rikphayarao khe sling ri ba, Marsi ni Basa de dukhu rijao ma, ode hojarao, Jonthairao ode Dara khe slingriyarao bokhe negar ma, bonsi bokhe sthaima, thikhabo saintham ha bo baijaphin ma. 
MRK.8.32	Bo grao khe bonsi niha ragaosisi bo thi ri ba. Odebani Peter Jisu khe gibin ha lang hi jo ba. 
MRK.8.33	Thikhabo, Jisu yaohon giding phinhi, boni yaohon rikphayarao ni gede nai dada, Peter khe jo ba, Ani phrang thang lah, Soithan, nini baothai Madai ni phrang niya.
MRK.8.34	Odehe, Jisu boni yaohon rikphayarao ode subung buthu githimyarao khe longthim hi thi ba, Sere angkhe rikpha ma nangjao re, jarkhe blaohi jarni kross khe bainhi ani yaohon rikpha thing. 
MRK.8.35	Bede thikhade, sere jarni hayu khe sogo ma nangjao re, bo jarni hayu khe khma ma, sere ani khlai hi ode hamba graojma ni khlai hi jarni hayu khe ri khade, bo sogo jao ma se. 
MRK.8.36	Subung khrip mulug khe maithar khabo, jarni hayu khe khma kha la, bo ne snadi lab jama kho? Musi lab ja nang niya kha. 
MRK.8.37	Subung jarni hayu ni baslai musi khebo ri phuya. 
MRK.8.38	Ebo phaphi jug, gaora gaori ni jug ha, sere ani grao khe laji re, Marsini Basa jarni Bupha ni muima jang ar sorgoni degla gatharrao jang phaiba hade, bo bokhe laji ma se.
MRK.9.1	Jisu thi ba, Ang gibi jang ning khe thi du, Madai ni raji ni raothai jang phaiba khe nuyasi thiyahi dongyaba eraha dongyarao ni bisingha dong.
MRK.9.2	Nokha sain do ni yaohon ha, Peter, Jakob ar Johan khe gibin langpha hi, hading khro ha thang ba. Oraha bonsi khe se ning langpha ba. Boha bonsi ni sagang ha ning, boni saogari slai langla kha. 
MRK.9.3	Boni rih phinyaba phirthi ha rih suyaba thabo phu daohi ja ba. 
MRK.9.4	Yaohon rikphayah gatham de Elija ar Moses Jisu jang sainlaiba khe nu ba. 
MRK.9.5	Peter Jisu niha thi ba, Rabbi, eraha dongba jinthane hambi. Eraha jing khepsa grang tham slam nang; ning thane masi, Moses ne masi ar Elija ne masi. 
MRK.9.6	Bonsi hamsi ning khin hi, musi thiphrang phuya ja ba.
MRK.9.7	Odehe, jimi baigo phai hi, bonsi khe khlip phung kha. Ode, jimi ni phrang khurang masi ede thi ba, Ebo ning ani hamdao thaoyaba basa se, boni grao khe khna lah. 
MRK.9.8	Boha ning bonsi naiding ba; thikhabo, bonsi jang dongphayaba Jisu khe garhi de saosi khebo nuya.
MRK.9.9	Hading ni phrang akhai buba ha, bo bonsi khe thihi magna ba, Marsini Basa thih hi baija phinya side nisi snadi khe nuba bokhe saosi nihabo da sainthi, thi hi magna ba.
MRK.9.10	Ode, bo graothai riyaba khe mani ba; thikhabo, Thih hi baija phinma thiyaba graothai la snadi kho? thihi jarni bising ha sainlai ba. 
MRK.9.11	Odehe, bonsi Jisu khe sing ba, Dara khe slingriyarao Elija phaida ma thihi snadi jabani thiba kho?
MRK.9.12	Jisu bonsi khe thiphin ba, “Khrip dongba si khe salai rima ne Elija de phaida ma ning; thikhabo, Madai ni laisi ha, snadi jabani Marsini Basa dukhu rijao ma, dangkhlai jaoma thihi reb ba kho? 
MRK.9.13	Ang nisi khe thi du, Elija de phai blai kha. Boni balamha reb ba lai ning bokhe bonsi boni basaoha nangjaoba lai dang kha.”
MRK.9.14	Boni gibin rikphayasarao niha phaiphin ba ha, subung buthu gabang githim lai hi dong ba, ar Dara khe slingriyarao gejesi jang niyalaiba khe nu ba. 
MRK.9.15	Subung buthu Jisu khe nuba jang, khrip bo gamang lai ba. Khaipha lang hi khripbo bo khe khlim ba. 
MRK.9.16	Jisu boni yaohon rikphayarao khe sing ba, Snadi grao ni balamha nisi niyalai ba?
MRK.9.17	Subung githim laiyarao ni bising ha saosi bokhe thi ba, Slingriyasa, ang ani basa khe nini ha labu ba, 
MRK.9.18	Bokhe asaba ha bese gusu remthai kha ning, bokhe hah ha lemkhlai du. Boni bukhuh ha khudi baigo du, ar hathai wai du, ode boni sao rao thethe ja du. Nini yaohon rikphayarao niha ang khainsu ba, thikhabo, bonsi bese gusu khe rikhlai phuya.
MRK.9.19	Jisu bonsi khe thi ba, Bislei lonma giri hi dong ma kho? Bislei sosi nisi jang ang dongpha phu nang kho? Bislei sosi nisi khe jon nang kho? Ansa khe aniha labu lah. 
MRK.9.20	Bo ansa khe Jisu niha labu ba.
MRK.9.20	Jisu khe nuba jang ning bese gusu ansa khe hamsi ning dukhu rihi, hah ha galai ri dada, khudi baigohi bo baider ba. 
MRK.9.21	Jisu ansani bupha khe sing ba, Ansa elei jaba bislei lao kha?
MRK.9.21	Ansa ni phrang thihi thiphin ba. 
MRK.9.22	Alang alang bokhe wai ha, dih ha nesing hi bese gusu bokhe sthaima bao ba. Blai khade, ning jingkhe juru lah.
MRK.9.23	Jisu bokhe thi ba, Blai re, ning londu thikhade lonma gnang nede khrip japhu du.
MRK.9.24	Ansa ni bupha srap jirikkhao dada Jisu khe thi ba, Ang lon du, thikhabo ani lonma raoya. Lonso mane angkhe juru lah.
MRK.9.25	Subung buthu boni gede khai buba khe nuhi, Jisu bese gusu khe hukhum ri ba, Ning nathong abbra bese gusu, ansa ni bising ni phrang baigo mane ang ningkhe hukhum ri du. Boni bising ni phrang baigo lah, ar musi khalibo da hap phin si.
MRK.9.26	Odehe, bo ansa bol jang jirikkhao dada sao nerphai hi bese gusu baigo lang kha. Ode, ansa de githi lai jahi dong ba. Odebani, subung buthu thilai ba, Bode thih kha. 
MRK.9.27	Thikhabo Jisu bo ansakhe rem dada baija ri ba, ode bo songkhu kha.
MRK.9.28	Jisu noh bisingha hap phinba ha, boni yaohon rikphayarao bokhe phirik phirik sing ba, Snadi jabani jing bese gusu khe rikhlai phuya ba? 
MRK.9.29	Bo bonsi khe thi ba, Eleiyaba khede hoh khongja donghi, Madai biya khade, musi jangbo rikhlai phuya.
MRK.9.30	Jisu ode boni yaohon rikphayarao bo hathan khe gar hi, Galili raji khe bailang hi thang la kha. Bo braha dong ba, saosi jang bo mithi jaoma nangjaoya. 
MRK.9.31	Bede thikhade, bo jarni yaohon rikphayarao khe elei slingri ba, Marsini Basa khe subungni yaoha yaopha jao ma, bonsi bokhe sthai ma, ode bo nokha saintham ha baijaphin ma.
MRK.9.32	Thikhabo, bo grao thiyaba khe bonsi mithi phuya, sing phinmabo bokhe khin du.
MRK.9.33	Bonsi Kapernaum ha sophai hi noh ha hapbani yaohon ha, Jisu jarni yaohon rikphayarao khe sing ba, Nisi lama ha snadi grao khe niyalai ba?
MRK.9.34	Thikhabo, bonsi boni ha thiphin raoya. Lamaha bonsini bising ha sere dedao ja ma thilaiba ni grao ha bonsi niyalai ba. 
MRK.9.35	Jisu kham dada, jarni yaohon rikphayarao jhigin khe long hi, thi ba, “Asababo sagangthao jama nangjao khade, bo khrip subung yaohonthao ja nang, ode khrip subung ni dangyasa jahi dongma nang ma se.” 
MRK.9.36	Odehe, bo ansa saosi khe bonsini bising ha song ri ba. Bo ansa khe bam hi, bonsi khe thi ba, 
MRK.9.37	Sere ani bumu ni khlai hi ebo ansa ni bising ha saosi khe lamjao re, ang khe se bo lamjao ba; odehe sere ang khe lamjao re, angkhe haihayaba khe se bo lamjao ba.
MRK.9.38	Johan bokhe thi ba, Slingriyah, subung saosi nini bumu jang bese gusu buthu khe rikkhlai ba jing nu ba, bo jing jang rikphaya bani jing bokhe magna ba.
MRK.9.39	Jisu bonsi khe thi ba, Bokhe da magna lah. Sere ani bumu jang gmang thaosisiyaba khusi dang re ang khe sijiya. 
MRK.9.40	Sere jing jang nanglaiya, bode jini gede gaba ba se. 
MRK.9.41	Gibi ning ang nisikhe thi du, nisi ani subung jabani, sere nisi ne dih bela masi mang mang bo ri re, gibi jang ning yaosandi mai nang.
MRK.9.42	Sere asababo angkhe lonhi khasi-daothaorao ni bisingha saosi khuda ri khade, boni gornaha mairong honkhliyaba longthai gedeba khe khah dada sagorha dangsing ba boni khlaihi hamdao. 
MRK.9.43	Ode, nini yao jang doda ri khade, nini yaokhe dainso khla lah. Yao gonggin donghi norok waikhor thiyayaba ha thangba thanede, yao gongsi donghi hayuha thangba ningthane hamdao. 
MRK.9.44	Norokni yungde thithaoya, waibo thithaoya. 
MRK.9.45	Odehe, nini igah ning khe khuda rikha de, dainso khla lah. Igah gonggin jang norok ha thangba thane igah khora jahi hayuha hapba ninthane hamdao. 
MRK.9.46	Norokni yungde thithaoya, waibo thithaoya. 
MRK.9.47	Odehe, nini muthai ningkhe doda ri re thikhade, bokhe khaikho lah. Muthai thaigin jang norok ha thangba thane muthai thaisi jang Madai ni rajiha thangba ninthane hamdao. 
MRK.9.48	Orahani hathan hade yungde thithaoya ar waibo thithaoya.
MRK.9.49	Bede thikhade, sem jang bandai riba ha thar riba lai khrip subung khe wai jang ragao rima se. 
MRK.9.50	Sem hambi, thikhabo boni brabyaba gma kha la, bede khlaihi bokhe brab riphin ma? Nisi ni bisingha sem nangsmaiba lai saosi jang saosi nisi milihi dong lah.
MRK.10.1	Odehe, bo oraha ni phrang baigo lang hi, Jordan dihbu bailang hi Juda raji ha thang ba. Boha subung buthu boniha githim phaiphin ba, ode nalai lai ning bonsi khe slingriphin ba.
MRK.10.2	Pharisaorao gejesi boniha phai dada bokhe nainai mane sing ba, Subung jarni bihih jang gaolei mane jini dara ha dong?
MRK.10.3	Jisu bonsi khe thiphinhi sing ba, Moses nisi ne bede dara ri ba?
MRK.10.4	Bonsi thiphin ba, Subung jarni bihih ne gaolei mani laisi reb hi bokhe haiha phudu thihi Moses dara galang ba.
MRK.10.5	Jisu bonsi khe thiphin ba, Nisi ni khah rao bani khlaihi se Moses elei reb ba. 
MRK.10.6	Jenba ha elei niya. Habsao sangsai jenba ni phrang Madai jar ning bonsi gini khe miya masainjik slam ba thihi laisi gathar ha reb du. 
MRK.10.7	Odebani khlai hi, subung de jarni buma bupha khe garlang hi bihih jang gathaisi dong ba, 
MRK.10.8	Odehe, bonsi gini niyahi saomang masi ja kha. 
MRK.10.9	Odebani Madai sere khe saomang masi slamyaba khe subung da gaolei ri thing.
MRK.10.10	Odehe, bonsi noh ha hap bani yaohonha yaohon rikphayarao Jisu niha ebo graoni balam khe sing ba. 
MRK.10.11	Bo bonsi khe thi ba, Asaba bo jarni bihih khe garhi gibin masainjik jang noh japhin khade, bo subung jarni bihih ne khlai hi gaori ja ba se. 
MRK.10.12	Masainjik bo jarni basai khe garhi gibin miyah jang noh japhin khade, bo masainjik jarni basai ni khlai hi gaori jaba se.
MRK.10.13	Odehe, subung buthu gejesi ansarao khe Jisu niha yao dopha mane labu ba, odebani boni yaohon rikphayarao bonsi khe jo ba. 
MRK.10.14	Thikhabo, Jisu ebo khe nuhi hamsi ning jajaoya ba. Odebani bonsi khe thi ba, ansarao khe ani ha haiha lah, bonsi khe da mathao. Bede thikhade Madaini raji de elaiyaba subung buthu ni se. 
MRK.10.15	Sere ansarao lai Madaini raji khe hamjaoba lai hamjaoya khade Madaini raji ha hap mai nang niya. 
MRK.10.16	Odehe, ansarao khe bam hi, bonsini basaoha yao deng hi hamthai ri ba.
MRK.10.17	Jisu bo lama gede thang mane baigoba ha subung saosi boni gede khaibu hi boniha yasgu thuhi sing ba, Hamba slingriyaba, bede khlai hi ang thaoglao ni hayu mai phu ma?
MRK.10.18	Jisu bokhe thi ba, Snadi jabani angkhe hamba thi ba? Madai khe garhi de saosi bo hamba giri. 
MRK.10.19	Dara disa khe ning mithi du thi; Malai khe da sthai, gaora gaori da ja, malai khe da thokhi bai, buma-bupha khe man khlai lah.
MRK.10.20	Bo subung thiphin ba, Slingriyah, ansa ni phrang ebo Dara disa khe ang mani hi phai ba.
MRK.10.21	Jisu bokhe nai dada khasao sisi nu hi bokhe thi ba, Nini masi thao du kho. Ning thanghi nini dongbasi khe phain tharhi, dukhi sarao ne ri lah, odese ning sorgoha don bangdaohi mai nang, ode ani yaohon rikpha lah. 
MRK.10.22	Bo grao khe khnahi bo subung waimu nang hi thang la kha, bede thikhade bo subung gnang se.
MRK.10.23	Jisu boni yaohon rikphayarao khe naiding dada thi ba, Gnang subung ni khlai hide Madai ni raji ha hap ba du bi.
MRK.10.24	Bo ode thiba khe khna hi boni yaohon rikphayarao gmang ba. Thikhabo, Jisu bonsi khe thiphin ba, Ani ansarao, Madaini rajiha hap ba bislei du du, 
MRK.10.25	Gnang subung Madaini rajiha hap ba thane mihhajeng simi ni buphu ha hap ba laidao.
MRK.10.26	Ebo khe khna hi, boni yaohon rikphayarao hamsi ning gmang hi bokhe sing ba, Olei thikhala, sere sogojao ma kho?
MRK.10.27	Jisu bonsi khe naiding dada thi ba, Subung ni khlai hide du bi, Madai ni khlai hide lai bi. Bede thikhade, Madai ni khlai hide khrip khusi khe blai du.
MRK.10.28	Peter boniha thi ba, Nai lah, khripbo dangkhlai thar dada jing ningkhe rikpha kha.
MRK.10.29	Jisu bokhe thiphin ba, Gibi jang ang nisi khe thi du; sere ani khlai hi, ode hamba graojma ni khlaihi jarni noh ar bada buphlung, bubi bahandao, buma-bupha, basa-bisik khebo dangkhlai re, 
MRK.10.30	Ode, jarni hadi hadam khe garhi ebo habsao ha thanghi dongba ning bo bangdaohi mai nang. Ar bada-buphlung, bubi bahandao, buma-bupha, jarni bihih, basa bisik ar hadi hadam phantha rjasi barahi mai nang. Ode, dukhu hadi rijaoba khe bo goron nang, ar phaiginyaba bubliha thaoglao ni hayu mai nang. 
MRK.10.31	Thikhabo, subung sagangthao dongyarao yaohonthao dong ma, yaohonthao dongyarao sagangthao dong ma se, ode bo thi ba.
MRK.10.32	Jisu ode boni yaohon rikphayarao Jerusalem gede lamaha thang la ma. Jisu yaohon rikphayarao ni sagang thang bani bonsi gmang ba. Boni khlaihi bonsi khin ba, ar subung yaohon rikphahi phaiyaba bo khin ba. Jisu jarni yaohon rikphayarao jhigin khe gibin gede langpha hi, bo jarni basaoha sophai ginyaba khe sainthi da ba. 
MRK.10.33	Bonsi khe thi ba, Nai lah, jing Jerusalem gede thang du. Oraha Marsini Basa khe Jonthairao niha ode Dara khe slingriyarao niha yaopha ma, sthai mane bonsi bokhe bisar khlai dada Jentailrao niha yaopha ma. 
MRK.10.34	Bonsi bokhe mlaothai ma, khudi thuphra ma, su ma ar sthai ma. Thikhabo nokha sainthamha bo baijaphin ma.
MRK.10.35	Odehe, Jakob ar Johan, Zebedai ni basa thu gini Jisu niha phaihi boniha thi ba, Slingriyah, jinthane khusi masi ning dang mane jing nangjao du.
MRK.10.36	Jisu bonsi gini khe sing ba, Snadi khusi dang rima nangjao ba?
MRK.10.37	Bonsi thiphin ba, Nini muima ni rajiha ning Rajani khamthan ha kham khali de saosi khe nini yaoda gede ode, saosi khe nini yaosi gede kham ri mane jing nangjao du.
MRK.10.38	“Nisi sainyaba khede nisi mithiyaba se. Dukhu ni bela, ang lingginyaba ha nisi lingphu nang? Ang maiginyaba baptisma khe nisi mai phu nang”?
MRK.10.38	Bonsi thiphin ba, Jing mai phu nang.
MRK.10.39	Jisu bonsi khe thi ba, “Gibi ning ang lingyaba bela ha nisi lingphu nang; ang maiginyaba baptisma khe nisi mai nang; 
MRK.10.40	Thikhabo, ani yaoda ar yaosi gede kham rimane ang saikho phuya. Madai sere ne salai hi deng ba, bonsi ne bo ri nang”.
MRK.10.41	Gibin rikphayarao jhi khnahi Jakob ode Johan ni basao ha thamsi baigo ba. 
MRK.10.42	Thikhabo, Jisu bonsi khe longhi thi ba, Jentailrao ni bising ha, bonsi khe naisoyarao Rajarao lai bonsi ni raothai jang bonsi yaowai du thihi nisi mithi du. 
MRK.10.43	Nisini bising hade olei ja nang niya. Sere asababo nisi ni bisingha dedaothao jama nangjao re thikhade, bo nisi khrip ni dangyasa jahi dongma nang ma se. 
MRK.10.44	Sere nisini bising ha sagangthao jama nangjao khade, khrip subung ni leng jahi dongma nang ma se. 
MRK.10.45	Bede thikhade, Marsini basa bo dangjaoma ne phaiya; bode dang mane se phai ba, ode gabang subung khe sogo hi jarni hayu khe ri mane se phai ba.
MRK.10.46	Odehe, Jeriko ha sophai hi boni yaohon rikphayarao jang subung gabang buthu Jeriko raji ni phrang baigo bu ba. Ar subung gana saosi yao khrang jiyaba, Timai ni basa Bartimai bo lama bijingha khamhi dong ba. 
MRK.10.47	Bo Nazareth Jisu thihi tharmai ba jang, jirikkhao hi thi ba, Jisu David ni Basa, ning angkhe khasao lah!
MRK.10.48	Gabang subung bokhe johi phirik phirik dong mane sani ba. Thikhabo, bak jadaohi jirik khao ba, David ni Basa, ning angkhe khasao. ode thi ba.
MRK.10.49	Jisu songthao hi thi ba, Bokhe eraha long hah.
MRK.10.49	Odebani, bonsi gana subung khe long ba, Khajahi ning bai ja, bo ningkhe long du.
MRK.10.50	Bo jarni rih khe garbuhi, baijlom dada Jisu niha phai ba.
MRK.10.51	Jisu bokhe sing ba, Ninthane snadi ang dang ma nangjao ba?
MRK.10.51	Rabbi, ang muthai numa nangjao du, thihi bo thiphin ba.
MRK.10.52	Odehe, Jisu bokhe thi ba, Ning thang lah, nini lonma jang ningkhe ham ri kha.
MRK.10.52	Boha ning bo nuphu kha, ode Jisu jang rikpha kha.
MRK.11.1	Jerusalem rogongha bo naiso phai dada, Oliv hading ha Bethphage jang Bethani nolei rogong ha bonsi sohi dada, boni yaohon rikphayarao ni bising ha subung gini khe bo haiha ba. 
MRK.11.2	Bonsi gini khe thi ba, Nisi ni sagang gede dongyaba noleiha thang lah. Nisi oraha sohi ba jang mihleng ni basa, boni basaoha saosi bo gaba giriyaba khahi dongba khe nisi nu nang, bokhe khruhi labu lah. 
MRK.11.3	Ode, malai nisi khe snadi jabani khru ba thihi sing khade, Gabra nangjao du thihi thi lah, ar sangga ning digar phaiphin nang, thi ha lah.
MRK.11.4	Odehe, bonsi gini thangba de daoglap baji nolei bising ni lama ha mihleng basa khe khahi deng ba nuhi kha, ode bonsi khru kha. 
MRK.11.5	Oraha songhi dongyarao ni bisingha saosi sing ba, Snadi jabani mihleng basa khe khruba?
MRK.11.6	Jisu bonsi gini khe saniba lai thiphin ba, odebani bonsi haiha kha. 
MRK.11.7	Odehe, mihleng basa khe siklang hi Jisu niha lang ba. Ode, mihleng basa ni basao ha rih yen rihi Jisu kham ba. 
MRK.11.8	Gabang subung buthu, jarni rih khe lama ha yenpha lang ba. Ode, gibin subung buthu phadain ni sam bedeb dainhi yenpha lang ba. 
MRK.11.9	Odehe, sagang gede thangyarao ar yaohon gede rikphayarao, Hosanna, Gabrani bumu jang phaiyaba de bakhan ja thing! 
MRK.11.10	Jini bupha David ni raji phaiginyaba man jahi dong thing! Judaothao ha Hosanna! thihi jirikkhao du.
MRK.11.11	Odehe, Jisu Jerusalem ha sohi dada, bikhoh ha thang ba. Ode bo khrip gede naiding ba. Thikhabo, sainbli ja kha bani boni yaohon rikphayarao jhigin khe langpha hi Bethani ha thang ba.
MRK.11.12	Boni dakhna ni basain ha Bethani ni phrang baigo langba ha, Jisu makham hukhri jao ba. 
MRK.11.13	Bo gajain ni phrang thaikhrao phang, balai gnang khe nubani, bathai mai nang thihi bo smai mane thang ba. Thikhabo, balai khe garhi de gibin musi khebo nuya. Bede thikhade bathai thaiblibo jaya kho. 
MRK.11.14	Odebani Jisu thaikhrao phang khe thi ba, Musi khalibo, duha ni phrang saosibo nini bathai da maiji thing.
MRK.11.14	Ar boni yaohon rikphayarao bokhe khna kha.
MRK.11.15	Bonsi Jerusalem ha sophai baha, Jisu bikhoh ni bisingha hap ba. Ode, oraha ni jinis phainyarao baraiyarao khe rikkhlai thar ba ar rang slaiyarao ni basang jang daophri phainyarao ni khamthan khe khublip thar ri ba. 
MRK.11.16	Okhali ni phrang saosi khebo jinis phain ma labu riya kha. 
MRK.11.17	Odehe, bo bonsi khe sling riba, Ani nohde khrip jadini khlai hi bih mani noh thijao ma thihi sastro ha reb du; thikhabo, nisi la makhaorao ni longkhip slam ba kha.
MRK.11.18	Jonthaima jang Dara khe slingriyarao ebo grao khe khnahi, Jisukhe sthai mane balam smai ba. Thikhabo bonsi bokhe khin ba, bede thikhade, subung buthu boni slingrithai khe gmang ba.
MRK.11.19	Sainbli japhaiba ha, Jisu jang boni yaohon rikphayarao nogor ni phrang thang la kha.
MRK.11.20	Boni dakhna ni phorong nokha nai hi, lamaha bonsi hem langbaha, thaikhrao phang ni yader sosi rainlangba khe bonsi nu ba. 
MRK.11.21	Peter wainso hi boniha thi ba, Nai sang, Rabbi, ning sariyaba thaikhrao phang de rain kha.
MRK.11.22	Jisu thiphin ba, Madai khe lon lah. 
MRK.11.23	Ang gibi jang nisikhe thi du, asababo jarni khah ha lonsoya jayahi ebo hading khe degao langhi sagor ha galai sing mane thi re thikhade, olei ning jama se. 
MRK.11.24	Odebani, ang nisi khe thi du, asaba khe nisi Madai bihi sain re thikhade, mai kha thihi bao lah, odese mai ma. 
MRK.11.25	Ar nisi bi mane songbaha malai asababo nisini basao ha gajai riyaba khe map khlai lah, ode ning nisini bupha sorgoha dongyababo nisini gajai khe map khlai nang.
MRK.11.26	“Nisibo malai ni gajai khe map khlaiya khade, sorgoni nisini buphabo nisini gajai khebo map khlai nang niya,” thihi bo thi ba.
MRK.11.27	Jerusalem ha bonsi phaiphin ba. Jisu bikhoh ni bisingha daoding baha, Jonthaimarao jang Dara khe slingriyarao ar Khraorao boni ha phaihi bokhe sing ba, 
MRK.11.28	Ebo khusi buthu khe dang mane hukhum sere ninthane ri ba?
MRK.11.29	Jisu bonsi khe thiphin ba, Angbo nisi khe grao masi sing nang, nisi thiphin phu re thikhade, sereni hukhum jang ang khusi dang ba, bokhe ang thi nang. 
MRK.11.30	Baptisma riyaba Johan la sorgo ni phrang na subung ni phrang angkhe thiphin sang?
MRK.11.31	Bonsi jarni bisingha sainlai ba. Sorgo ni phrang jing thi khade, bo snadi jabani boni grao khe lonyaba? thi bu nang, 
MRK.11.32	Subung ni phrang jing thi khade jing subung buthu khe khin du; bede thikhade Johan khe khrip subungbo gibi gorasali thihi mani ba. 
MRK.11.33	Odebani Jisu khe thiphin ba, Jing mithiya.
MRK.11.33	Jisu bonsi khe thiphin ba, Ode thikhade angbo sereni hukhum jang ebo khusi buthu khe dang ba, ang sainthiya.
MRK.12.1	Odehe, Jisu bonsi niha daogari jang grao sainthi ba, Subung saosi grep ni bari dang ba. Ar sersi giding bari khe khading hi grep sep mane hakhorbo khu ba. 
MRK.12.2	Grep min dada, khao mane basain sophaiba ha, jarni phantha khe mai mane bo jarni leng saosi khe khusi dangyarao niha haiha ba. 
MRK.12.3	Khusi dangyarao bo leng khe rem dada, dohi suhi yao khongja jang haiphin ha ba. 
MRK.12.4	Bubra gibin leng khe phin haiphin ha ba. Khusi dangyarao boni bokhro ha do dada bokhe laji phnu ba. 
MRK.12.5	Bubra gibin leng khe haiha ba. Bonsi bokhe sthai ba, ode gabang lengraoni basao habo olei ning dang ba, ode gejesi khe doba suba ar sthai ba. 
MRK.12.6	Yaohonthao ha, boni mayani basa saosi, mang mang se ning dong si ba. Ani basa khede bonsi man khlai nang thihi bao dada bokhe haiha ba. 
MRK.12.7	Thikhabo, khusi dangyarao sainlai ba. Bubrani basa ebo ning don maiginyaba se, bokhe jing sthaihi bari khe jini ja thar la nang. 
MRK.12.8	Odehe, bokhe sthai dada, grep bari ni bajiha dangkhlai ba.
MRK.12.9	“Bonsi olei khlai kha la, barini bubra phai hi snadi khlai nang?” ode thi dada Jisu bonsi khe thi ba, Bubra phai dada subung buthu khe sthaihi bo bari khe gibin khusi dangyarao niha nepha ma se. 
MRK.12.10	Ebo Madai ni laisi ni graokhe nisi phuriya?
MRK.12.10	Noh dangyarao nangjaoya hi dangkhlaiya ba longthai de
MRK.12.10	nang daothaoyaba longthai ja kha.
MRK.12.11	Ebo ning Gabra dangyaba khusi
MRK.12.11	Jini khlaihi de gmang thaosisiyaba se.
MRK.12.12	Bo daogari grao khe Judarao ni hojarao khna hi bonsini balam ha thiyaba thihi tharmai ba, ode Jisukhe rem ma bao ba. Thikhabo, bonsi subung githim laiyarao khe khin ba. Odebani bokhe garhi thang la kha.
MRK.12.13	Grao jobaha remphu mani khlaihi gejesi Pharisairao ar Herod ni dol ni subung gejesi Jisu niha haiha ba. 
MRK.12.14	Bonsi boniha phaihi thi ba, Slingriyah, ningde gibi subung se. Saosi khebo bera khlaiya thihi jing tharmai du, ode saosi khebo dangkhlai daoya. Madaini grao khe hamsisi sling ri du. Jingkhe thi lah, Kaisar niha khajna riba la Dara ha dong na giri? Jing rima na riya?
MRK.12.15	Bonsini khah nainaiba khe Jisu tharmai hi bonsi khe thiphin ba, Snadi jabani angkhe khah nainai ba? Aduli bakhrai khe labuhi angkhe phnu sang.
MRK.12.16	Ode, bonsi aduli labu ba. Jisu bonsi khe sing ba, Ebo la sereni saogari ar sereni bumu?
MRK.12.16	Kaisar ni bonsi thiphin ba.
MRK.12.17	Odebani Jisu bonsi khe thiphin ba, Olei jakha de, Kaisarni khede Kaisar ne ri lah, ar Madaini khe Madai ne ri lah.
MRK.12.17	Ar bonsi Jisukhe hamsi ning gmang kha.
MRK.12.18	Boha, gejesi Saddukairao, subung thihba ni yaohonha baijaphinba giri thiyarao, Jisu niha phaihi bokhe thi ba, 
MRK.12.19	“Slingriyah, subung asababo basa bisik maiyahi thih re thikha la, boni buphlung boni bihih khe noh jama nang ma, odehe, bo boni bada ne khlai hi ansarao mai ri nang thihi Moses jinthane dara masi reb hi ri ba. 
MRK.12.20	Khaphlung sni dong ba. Bonsini bisingha raodao thaoyaba noh ja dada, basa bisik maiyahi thih kha. 
MRK.12.21	Gididaoyaba bo boni bihih khe noh ja ba. Bobo basa bisik maiyahi thih kha. Bo tha gididaoyaba bo olei ning ja ba. 
MRK.12.22	Ode, bonsi khrip khaphlung snibo bo masainjik jang noh jahi, sasik maiyahi thih thar kha, ar yaohonthao ha bo masainjik bo thih kha. 
MRK.12.23	Ode thikhala baija phinbani basain ha sereni bihih ja nang? Khaphlung sni khripbo bokhe noh ja kha.”
MRK.12.24	Jisu bonsi khe thiphin ba, Nisini baothai de bao gajai se. Madaini laisini grao khe ar Madaini raothai khe nisi mithiya bani se. 
MRK.12.25	Subung githirao baijaphinba hade sorgoni deglarao lai bonsi ja nang, noh ja nang niya kha. 
MRK.12.26	Ode, githirao baijaphin bani grao hade, Moses ni laisi ha suphrip bejeng ha jingyaba waislai ni grao khe nisi phuriya? Ang ning Abraham ni Madai, Isak ni Madai ar Jakob ni Madai thihi sainlaiyaba rebba dong. 
MRK.12.27	Bo ning thanghi dongyarao ni Madai se, githirao ni Madai niya. Nisi de bao gajai ba se!
MRK.12.28	Dara khe slingriyaba saosi bonsi grao sainlaiba khe khna hi bo oraha dongba. Ar Saddukairao khe ragaosisi khlai hi thiphinba khe nu ba, ode bo Jisu niha phai dada bokhe sing ba, Dara disa ni bisingha nangdao thaoyaba dara snadi?
MRK.12.29	Jisu bokhe thiphin ba, Khrip tha muima jadao thaoyaba de ebo se: O Israelrao, khna lah, Gabra jini Madai de Gabra masi se ning. 
MRK.12.30	Ning nini khah muh jang, nini bese jang, nini khahsu jang, nini raothai jang, nini Gabra Madai khe hamjao ma nang du. 
MRK.12.31	Boni yaohonha de, ning jarkhe hamjao ba lai ning, nini noharirao khebo hamjao lah. Ebo thane grao riyaba dedaohi gibin giri kha.
MRK.12.32	Dara khe slingriyah Jisukhe thi ba, Slingriyah, ning gibi ning thi kha! Ning thiba lai ning Gabra khe ning Madai se, bokhe garhide ar gibin Madai giri. 
MRK.12.33	Odebani subung de Madai khe khah jang muh jang, khahsu jang, raothai jang, hamjao ma nang re. Ode jar khe hamjao ba lai ning jarni noharirao khebo hamjao ma nang du. Daomi jang gibin gibin dara jang Madai huba thane ebo dara magin khe mani ba nangdaothao.
MRK.12.34	Odebani bo girik hi thiphinba khe Jisu tharmai hi boniha thi ba, Madaini raji ni phrang ning de gabang jainya.
MRK.12.34	Eboni yaohon hade, Jisukhe gibin grao saosibo sing raoya kha.
MRK.12.35	Jisu Madaikhoh ha sling ribaha bonsi khe sing ba, Messiah David ni basa se thihi Dara slingriyarao bede thiphu ba? 
MRK.12.36	Bese Gathar jang David grao johi thi ba, Gabra, ani Gabra niha thi ba, nini sotrurao khe nini igah ni bakhla ha ang dengya side, ning ani yaoda gede kham lah, 
MRK.12.37	David jar ning bokhe Gabra thihi long ba, ode thikhala bedehe Messia David ni basa japhu ma kho?
MRK.12.37	Gabang subung Jisu ni grao khe khaja hi khna ba. 
MRK.12.38	Bo bonsi khe sling ribaha bonsi khe thi ba, Dara slingriyarao ni phrang girik lah. Bonsi sola galao galao thuhi daobai ma nangjao re, ar hathai ha man khlai jaoma nangjao re. 
MRK.12.39	Ode, bonsi sunagog buthu ni melha bo khamthan hamdao ha kham ma nangjao re; 
MRK.12.40	Bonsi, banjikrao ni rang khe ji re, ode subung buthu khe thokhi mane budu galao Madai bi re. Bonsi hamyadao hi saja mai ma se!
MRK.12.41	Odehe, Jisu Madai khoh ha rang dengyaba khaojeb gabasi ha khamba ha subung buthu oraha khrangphain riba khe bo nuba. Gnangrao gabang khrangphain ri ba. 
MRK.12.42	Boha, banjik dukhisa saosi phaihi paisa magin dangsing ba. 
MRK.12.43	Jisu boni yaohon rikphayarao khe longthim hi thi ba, Ang nisikhe thi du, khrip thane ebo banjik dukhisa bangdao hi dangsing kha. 
MRK.12.44	Bede thikhade gibin subung buthu de, bonsi niha gabang dongyaba ni phrang se ri ba. Thikhabo bode dukhisa jakhabo, thanghi dongmane boniha dongyaba si khe rithar ba.
MRK.13.1	Jisu Madaikhoh ni phrang baigo bani yaohon ha boni yaohon rikphayarao ni bising ha saosi bokhe thi ba, Nai lah, slingriyah, ebo noh ode longthai buthu de bisi majang du.
MRK.13.2	Jisu thiphin ba, Ebo noh gedeba khe nisi nu du? Longthai masi mang mang bo grungya hi dong nang niya; khrip longthai buthu grungya hi dong nang niya.
MRK.13.3	Jisu Madaikhoh gede sagang hi Oliv hading ha khamhi dong ba. Peter, Jakob ar Andria boniha phirik phirik phaihi sing ba, 
MRK.13.4	Ebo buthu la bakhali ja nang, ning jinthane sainthi lah. Ode, bo buthu sophaima kha thihi phnu mani sin snadi japhai nang?
MRK.13.5	Jisu bonsi khe thi ba, Saosi bo nisi khe thokhiya mane girik lah. 
MRK.13.6	Gabang subung Krista ang ning thihi ani bumu lahi phaima se, ar gabang subung khe thokhi nang. 
MRK.13.7	Ode, jbah jang jbah ni grao gublungyaba khe nisi khna hi nisi da gmang. Bo buthu de sophaima ning, thikhabo jamma nede niya kho. 
MRK.13.8	Jadi gibin jang jadi gibin jbah ja nang, raji gibin jang raji gibin jbah ja nang, hathan gibin gibin ha banglama phai nang, asari galai nang. Bo buthu de sao go mane saba lai se ja ma se.
MRK.13.9	“Odebani, nisi mirik hi dong lah. Nisi khe remhi bisardar niha lang nang. Hamba graojma khe sainthi mane nisi ani bumu ni khlai hi hojarao ar Rajarao ni sagang ha song nang. 
MRK.13.10	Thikhabo, yaohonthao ni basain sophaiya sani sagang ha, hamba graojma khe sainthi ma nang ma. 
MRK.13.11	Ar nisi remjao hi nisi khe bisar khoh ha lang khabo, snadi grao khe thi ma thihi nisi waimu da nang. Bo bubli sophai baha, snadi grao khe ning thi ba, bo nisini grao niyahi, Bese Gathar ni phrang phaiyaba grao ja ma. 
MRK.13.12	Subungrao jarni bada-buphlung khe rem ri nang, odelei ning bupha jarni ansarao khe rem ri nang, ansarao bo jarni bupha khe sthai nang. 
MRK.13.13	Ani khlai hi khrip bo nisi khe naisle nang. Thikhabo, yaohonthao sosi sere khah lao nang, bo se ning sogo jao ma se.”
MRK.13.14	Khinthaosiyaba boni songthan niyayaba hathan ha songba khe nisi nu nang. Sere phuri re ebo khe mithi thing. Boha de Judai rajiha dongyarao, bonsi hading gede khai la thing. 
MRK.13.15	Sere noh khim saoha dong, musi jinis khe bo la mane da nakhai thing. 
MRK.13.16	Ode, phadain ha dongyarao bo jarni rih khe laphai mane noh ha da phaiphin thing. 
MRK.13.17	Sao khonggin jayarao ar nana gnangrao ni khlai hi bo basain buthu hade gabang dukhu ja ma. 
MRK.13.18	Odebani, maisingha jaya mane Madai niha bi lah. 
MRK.13.19	Bede thikhade, bo basain ni dukhu de Madai sangsai jenba ni phrang duha sosi musi khali bo jaya kho, ar jabo ja nang niya kha. 
MRK.13.20	Bo basain buthu khe Gabra songthe daoriya thikhade subung saosibo thanghi dong nang niya. Bo jarne saikhoyarao ni khlai hi bo basain buthu khede songthe ri ma se.
MRK.13.21	Okhali ha asababo nisi khe thi nang, Nai lah, Messiah eraha dong ode oraha dong thi re thikhade bokhe da lon lah. 
MRK.13.22	Bede thikhade Krista mosolrao ode gorasali mosolrao baigo nang, bonsi gmang thaosisi sin phnu hi khusi dang nang. Blai khade saikho jaoyarao khebo thokhiphu mani khlai hi khusi dang ma se. 
MRK.13.23	Nisi de girik hi dong lah, bo basain phaiya sani sagang ha nisi ne khrip khe bo sainthi kha.
MRK.13.24	Bo dukhu ni basain ni yaohon hade sainbo andar ja lang la nang; ar dainbo jna nang niya kha. 
MRK.13.25	Nokhasao ni phrang sathrai buthu garai nang ar nokhasao ha raothai buthu smao nang. 
MRK.13.26	Okhali ni basain hade Marsini Basa, raothai gedeba ar muima jang jimi ha phaihi nujao nang. 
MRK.13.27	Boni yaohonha mulug grongbri ha habsao thaothan sosi, boni deglarao khe haihahi bo jar saikhoyarao khe bojom khlai ma se.
MRK.13.28	“Thaikhrao phang ni phrang daogari nai hi nisi sling lah. Boni boso ridim hi balai gili baigo phai kha ning jalang japhai kha thihi nisi tharmai du 
MRK.13.29	Odelai ning, nisi bo buthu sophaiba khe nu kha ning, bo phaima ni bubli sampha kha ar derga kholei ha songphai kha thihi tharmai lah. 
MRK.13.30	Ebo buthu sophaiya side duha thanghi dongyarao khripde thihthar nang niya thihi wainso lah. 
MRK.13.31	Habsao ar nokhasao jam lang nang, thikhabo ani graothai de jam nang niya.”
MRK.13.32	Thikhabo, bo basain ar bubli khede Bupha khe garhide sorgoni deglaraobo, ar Basabo, saosibo mithiya. 
MRK.13.33	Nalaibo girikhi salaihi bi dada dong lah, bede thikhade bo basain ar bubli khe nisi mithiya. 
MRK.13.34	Subung saosi jarni lengrao niha khusi dang mane nephahi ar derga naisoyaba khe bo girikhi dong mane sani dada, jarni noh khe garlang hi hah gajain ha thang la ba lai se. 
MRK.13.35	Odebani, nisi grik hi dong lah, noh bubra bakhali sophai phin ma, sainbli habo ja la phu re, hor habo ja la phu re, daono gisi habo ja la phu re, phorong habo ja la phu re, nisi mithiya. 
MRK.13.36	Ode niyakha la srap phaiphin khade, nisi thuhi dongba khe bo nu nang. 
MRK.13.37	Snadi grao khe ang nisi niha sainthi ba, khrip niha ang sainthi ba se, girik hi dong lah.
MRK.14.1	Baiglaini mel ar humao giriyaba honni melni sain gin sagang ni basain ha, Jonthaimarao ar Dara khe slingriyarao Jisu khe phirik phirik remhi sthai mane lama smai ba. 
MRK.14.2	Bonsi thi ba, Mel basain hade da ja thing, niyakhala, subung buthu nam khlai la phu re.
MRK.14.3	Bethani nolei ha Jisu khunthi jayaba subung saosi, Simon ni noh ha makham jihi kham ba. Masainjik saosi thao midim dam duyaba alabastar bithol gablai si labu hi phai ba. Bo bithol khe dokhrip dada thao midim khe Jisu ni bokhro ha lukhru ba. 
MRK.14.4	Thikhabo, oraha dongyarao gejesi thamsi baigohi thi lai ba, Snadi jabani bo thao midim khe khma ba? 
MRK.14.5	Aduli rjatham thane bangdao hi phain dada dukhirao ne riphu nang mu, thihi boni basaoha bonsi berlai ba.
MRK.14.6	Thikhabo, Jisu bonsi khe thi ba, Bokhe musibo da thi. Snadi jabani nisi bokhe yesisi dukhu ri ba? Bo ani basao ha gibi ar majang sisi khusi khe ning dang ba se. 
MRK.14.7	Dukhi sarao de nalaibo nisi niha dong nang, nisi nangba ha bonsi khe juru phu du. Thikhabo, ang la nalai bo nisi niha dong nang niya. 
MRK.14.8	Bode jar dangphuba lai dang la kha. Ani saomang phip mane thao huda ba se. 
MRK.14.9	Odebani, ang gibi khe nisi niha thi du, khrip habsao ha hamba graojma khe braha sainthi re, bo masainjik dangyaba khusi khe bo wainso mane sainthi nang.
MRK.14.10	Juda Iskariot, Jisu ni yaohon rikphayarao jhigin ni bisingha saosi, Jisu khe rem rimane Jonthairao niha thang ba. 
MRK.14.11	Boni grao khe khna hi bonsi khaja ba. Odebani bonsi bone rang rimane grao hanggai ba. Odehe, Juda Jisu khe bonsi niha yaopha mane hajora smai kha.
MRK.14.12	Humao giriyayaba Baiglai Mel ni basain sagangthao ha, Jisu ni yaohon rikphayarao bokhe sing ba, Jing braha thanghi jinthane Baiglai ni Mel salai ma ning nangjao du.
MRK.14.13	Odehe, Jisu bonsini bisingha subung gini khe haihahi bonsi khe thi ba, Nisi nogorha thangba ha, subung saosi dihdig ha dih labuba khe goron nang. Boni yaohon rikpha lah, 
MRK.14.14	ode bo hapyaba noh ha hap hi noh ni bubra niha edehe thi lah, Slingriyah thi ba, ‘ang jang ani rikphayarao Baiglai ni Mel jhiginyaba noh ni khutha braha dong ba?’ 
MRK.14.15	Odehe, bo ning nisi ne basaothao ni khutha gedeba khe salaihi dengyaba khe nisi ne phnu nang. Oraha nisi jinthane khrip khebo jimane salai lah.
MRK.14.16	Ode rikphaya gini baigo langhi thang dada nogor ha hap hi kha. Jisu bonsi niha sainthiba lai lai khripbo bonsi nuhiba ar oraha bonsi Baiglai ni Mel salai kha.
MRK.14.17	Sainbli jaba ha, Jisu jarni yaohon rikphayarao jang sophai kha. 
MRK.14.18	Odehe bonsi khalai khamlaiba ha, Jisu bonsi khe thi ba, Gibi jang ang nisi khe thi du, nisi ni bising ha saosi ang jang jiphayaba angkhe rem rima.
MRK.14.19	Odebani, yaohon rikphayarao waimu nang hi saosi saosi khlai hi, Ang la niya na? thihi bokhe sing ba.
MRK.14.20	Jisu bonsi khe thiphin ba, Nisi ni bising ha saosi ang jang khopra masi ha khalai jiphayaba ja nang. 
MRK.14.21	Marsini Basa de Madai ni laisi ha rebba lai ning thangma se. Thikhabo, Marsini Basa khe rem riyaba de bislei boni khlaihi de bubain risi nang. Boni khlai hide hajaiyayaba se hamdao mu.
MRK.14.22	Odehe, bonsi jilai saiba ha Jisu hon khe laha hi hamthai ri dada sbai hi sbai hi boni yaohon rikphayarao ne ri ba, ode bo bonsi khe thi ba, Ebo ning ani saomang, laha hi ji lah.
MRK.14.23	Odehe, bo bela khe laha hi, hamthai ri dada bonsi ne yaopha ba, ode bonsi khripbo bokhe ling ba. 
MRK.14.24	Jisu bonsi khe thi ba, Ebo de gadain hanggaiyaba ani bithi se, gabang subung buthu ne khlai hi baigoyaba, 
MRK.14.25	Ang gibi jang nisi khe thi du, Madai ni raji ha gadain ling mani basain soya side ang lingphinya kha.
MRK.14.26	Odehe, bonsi rajab dada baigo langhi Oliv hading ha thang la kha.
MRK.14.27	Jisu bonsi khe thi ba, Nisi khrip bo jajaoya jama se. Madai ni laisi ha thiba lai ning, Melma raokhiyaba khe ang sthai nang, ode melma buthu khaiphlung thar ma 
MRK.14.28	Thikhabo, ang thih hi baijaphin bani yaohon ha ang nisini sagang ha Galili raji ha thang da nang.
MRK.14.29	Peter bokhe thiphin ba, Ning khe bonsi khrip khah ha jajaoya ja khabo, angde musi khalibo ning khe garya.
MRK.14.30	Odebani, Jisu Peter khe thiphin ba, Ang ning khe thi du, dini hor ha, daola gisi gagin ni sagang ha ning ang khe phin tham niya ma.
MRK.14.31	Peter bol jang thiphin ba, “Ning thihba ha thih phama nang la khabo, ang niya nang niya”.
MRK.14.31	Gibin yaohon rikphayarao khrip bo olei ning thi ba.
MRK.14.32	Bonsi Gethsemani thiyaba hathan ha sophai ba. Jisu jarni yaohon rikphayarao khe thi ba, Ang Madai bidu si, nisi eraha ning kham lah. 
MRK.14.33	Bo Peter, Jakob ar Johan khe langpha ba, ar glimdi galaisi dukhu waimu nang ba. 
MRK.14.34	Bonsi khe bo thi ba, Ani khah ha hamsi ning dukhu nang bani thih thao thao ang ja du. Nisi eraha ang jang salai hi dongpha.
MRK.14.35	Bo thangdao hi thang dada hah ha blip pha ba, ar blai khade bo dukhu ni bubli khe lailang mane bi ba. 
MRK.14.36	“Abai, nini khlaihi de khrip khebo blai du. Ebo dukhu ni bela khe ani phrang degaolang ri lah. Thikhabo ang nangjaoba lai da ja thing, ning nangjaoba lai ja thing.”
MRK.14.37	Bo phaiphin baha boni yaohon rikphaya gatham thuhi dongba khe nu ba, odebani bo Peter khe thi ba, Simon, nisi thuba se na? Gonta masi mang mangbo nisi smao hi dong phuya? 
MRK.14.38	Ode, bonsi khe thi ba, Naigrik ha galaiya mani khlai hi smao hi ning bi lah. Bese de blai du, thikhabo saomang de raoya ja du.
MRK.14.39	Bo thangphin hi sagang ha thiba lai ning biphin ba. 
MRK.14.40	Bo yaohon rikphayarao niha phaiphinba ha, bonsi thuba khe nu ba. Bonsi muthai naisi phuya si dongba ode bonsi snadi khe boni ha thi ma bonsi mithiya.
MRK.14.41	Ode, bo phai hi, phintham ha bonsi khe thi ba, “Duha de thu hi lenggo la ga, bublibo ja kha! Bubli sophai kha! Nai lah, Marsi ni Basa de phaphirao ni yao ha rem rijao ma kha. 
MRK.14.42	Baija hi, jing thang la nang. Nai lah, angkhe remginyaba eraha sophai kha”.
MRK.14.43	Bo olei grao josaiba ha, yaohon rikphaya jhigin ni bising ha saosi Juda sophai kha. Bo jang baosi jahi Jonthairao, Dara khe slingriyarao ar hojarao jang haiha jaoyaba subung buthu seng ar daobu labu hi sophai kha. 
MRK.14.44	Remginyaba subung buthu khe sin rihi thi ba, Sere khe ang khudim nang, bo khe ning remhi hamsisi khlai hi lang lah.
MRK.14.45	Juda sophaiba jang, Jisu khe Rabbi thihi bokhe khudim kha. 
MRK.14.46	Odehe, bonsi Jisu khe remhi kha ba. 
MRK.14.47	Thikhabo, oraha songyarao ni bising ha saosi jarni seng khe khaikho dada Jonthaima ni leng khe dainba ha, boni khmao saikhao se dainso ba. 
MRK.14.48	Jisu bonsi khe thi ba, Ang khe makhao mithim khe rem mane phaiba lai seng jang daobu labu hi nisi phaiba na? 
MRK.14.49	Madai khoh ha sain midi sling rihi, nisi niha ang dong ba. Nisi angkhe remya lao. Thikhabo, Madaini laisi ha grao dongyaba khe sophai mani khlai hi se elei ja ba.
MRK.14.50	Boha ning boni yaohon rikphayarao khrip bokhe gar dada khailang thar kha.
MRK.14.51	Naga saosi, rih guphu phinyaba, Jisu khe rikpha ba; bokhe bonsi remma bao ba. 
MRK.14.52	Thikhabo, bo naga jarni rih khe dangkhlai hi, saoha rih giri hi bo khailang kha.
MRK.14.53	Jisu khe Jonthaima ni noh ha lang ba. Ode bo jang baosi khrip Jonthairao, Hojarao ar Dara khe slingriyarao oraha bojom jalai ba. 
MRK.14.54	Peter gajain ni phrang rikpha hi Jonthaima ni noh ni daoglap ha hap ba, ar siphaiyarao jang baosi bo waisi kham ba. 
MRK.14.55	Jonthairao ar khrip bisardarrao Jisu khe sthai mane balam smai ba, thikhabo bonsi saosibo musi balam mai phuya. 
MRK.14.56	Jisu ni basao ha thokhi hi subung gabang mosol sakhi ri khabo, bonsini grao miliya.
MRK.14.57	Subung gejesi song dada mosol sakhi ri ba. 
MRK.14.58	Ebo subung de subung ni yao jang dangyaba Madai khoh khe sbai dada saintham ni bisingha yao jang dangya hi gibin dangphin nang thiba khe jing khna kha, thihi thi ba. 
MRK.14.59	Olei sosi bonsi sakhi ri khabo, bonsini grao miliya.
MRK.14.60	Jonthaima subung buthu ni sagang ha songkhu dada Jisukhe sing ba, Bonsi nini basaoha sakhi riyaba khe ning grao thiphin phuya kha?
MRK.14.61	Thikhabo, Jisu grao thiphinya hi phirik phirik dong ba. Odebani, Jonthaima bokhe singphin ba, Ning la Messiah, Judaothao ha dongyaba ni Basa na?
MRK.14.62	Jisu bokhe thiphin ba, Ang ning, ar Marsini Basa khe raoma jang Madaini yaoda gede kham dada, jimi jang phaiba khe nisi nu nang.
MRK.14.63	Jonthaima jarni rih khe jikhao hi thiba, Jing musi sakhi nangdaoya kho, 
MRK.14.64	Bo ning Madai sijiba khe nisi khna kha da. Nisi bedehe bao du?
MRK.14.64	Bonsi khripbo bokhe sthai mane baolei ba.
MRK.14.65	Gejesi subung bokhe khudi thuphra ba, ar boni muthai khe khaphong hi bokhe do ba, Sere ningkhe do ba? Dei, thi sang, bonsi thi ba, ar siphaiyaraobo bokhe langhi bakhao lai ri ba.
MRK.14.66	Odehe, Peter noh bakhla ni hakhli ha khamba ha Jonthaima ni lengjikrao ni bising ha saosi mala phai ba. 
MRK.14.67	Peter waisi khamba khe nuhi, bokhe naipha dada thi ba, Ning bo Nazareth Jisu jang dongphayaba saosi se.
MRK.14.68	Thikhabo Peter mithiya maisi hi thiphin ba, Snadi grao khe ning thi ba ang tharmaiya. Ode bo baji ha baigo lang kha. Boha ning daola gisi kha.
MRK.14.69	Bo lengjik mala bokhe nuhi oraha songyarao niha thi ba, Bo bonsini subung se.
MRK.14.70	Thikhabo, Peter niyaphin ba.
MRK.14.70	Khaisa yaohon ha oraha songyarao Peter khe thi ba, Ning bo Galili rajini se, bonsini bising ni subung se.
MRK.14.71	Thikhabo, Peter thi ba, Ang gibi khe thiba se, niyakhade Madai angkhe dukhu ri thing. Nisi thiyaba subung khe ang mithiya, thihi smai dang ba.
MRK.14.72	Boha ning daono phin gini gisi kha. Daono phin gin gisiyasa ni sagang ha ning angkhe phintham niya ma, thihi Jisu bokhe thiyaba grao khe Peter wainso hi, dukhu nang dada bol jang gra ba.
MRK.15.1	Phorongma ha Jonthaimarao, Dara khe slingriyarao ar bisardarrao jang goronlai hi sainlai ba, ode Jisu khe Pilat niha siklang ba. 
MRK.15.2	Pilat Jisu khe sing ba, Ning Judarao ni Raja?
MRK.15.2	Jisu thiphin ba, Ning ning thila kha.
MRK.15.3	Jonthaimarao boni basao ha gabang gajai bisar ri ba. 
MRK.15.4	Odebani Pilat bokhe phin singphin ba, Ning thiphinya kha? Nai lah, ning khe bisar riyarao khe.
MRK.15.5	Jisu musi khebo thiphinya bani Pilat hamsi ning gmang ba.
MRK.15.6	Baiglai ni melni bising ha, phathoha dongyarao ni bising phrang, sere khe subung buthu nangjao re, Pilat saosi khe bonsine haiger ri re. 
MRK.15.7	Bo bubliha subung saosi, Barabba thiyaba, hamyayarao ni dol jang subung sthaipha bani phathoha dong ba. 
MRK.15.8	Odehe, subung buthu Pilat niha bojom jahi nalai bede yaowaiba olei bonsi ne dang ri mani khlai hi khainsu ba. 
MRK.15.9	Pilat bonsi khe sing ba, Nisi ni khlai hi Judarao ni Raja khe haiger ma nisi nangjao du? 
MRK.15.10	Bede thikhade, Jonthaimarao hingsa ni rang jang bokhe boni ha yaophaba thihi mithi du.
MRK.15.11	Thikhabo, Jonthaimarao subung buthu khe bonsi ne Barabba khe haiger ri mane sani ba. 
MRK.15.12	Odebani, Pilat githim laiyarao khe singphin ba, Judarao ni Raja nisi thiyaba khe snadi ang khlai ma?
MRK.15.13	Bonsi jirik khaophin hi thi ba, Bokhe kross ha dikpha lah.
MRK.15.14	Pilat bonsi khe thi ba, Bo snadi dang gajai ba?
MRK.15.14	Bonsi jirik khao ba, Kross ha dikpha lah.
MRK.15.15	Subung buthu khe Pilat khaja rima nangjao bani Barabba khe haiger ri kha, ar Jisu khe la su ri dada kross ha dikpha mane yaopha kha.
MRK.15.16	Odehe, siphaiyarao Jisu khe bisardar ni nohkhoh, Praitorian ha lang ba, ar bonsini dol ni khrip khebo long ba. 
MRK.15.17	Bonsi Jisu khe rih gajao phin rihi, ar busuni bedep jang khrothu slam hi, bokhe thu riba. 
MRK.15.18	Juthai, Judarao ni Raja, nini hayu lao thing! thihi bokhe bonsi khlim ba. 
MRK.15.19	Bonsi boni bokhro ha goda jang do ba ar bokhe khudi thuphra ba. Ode, bonsi sagang ha yasgu thuhi khlim ba. 
MRK.15.20	Odehe, bokhe mlao-thalao khlai bani yaohonha bonsi rih gajao khe khohi bone boni rih khe thuphin riba ar bonsi dikthai mane bokhe lang ba.
MRK.15.21	Kurini noleini subung saosi Simon khe siphayarao lama ha remhi Jisuni kross khe bain riba. (Bode Aleksandar jang Rufus ni bupha se.) 
MRK.15.22	Odehe, Jisukhe Golgotha hathanha langba, boni ortho de Laokhrong hathan thiyaba se. 
MRK.15.23	Oraha murra jang grep bidih gibringyaba khe bonsi bone ling rima bao ba, thikhabo lingya. 
MRK.15.24	Odehe, bokhe kross ha dikpha kha ar bonsi boni rih phinyaba khe khophal naihi ron laiba. 
MRK.15.25	Phorong ni bubli masgu ha ning bonsi Jisu khe kross ha dikthai ba. 
MRK.15.26	Boni basao ha sijithai musuthai ni grao Judarao ni Raja khe reb hi deng ba. 
MRK.15.27	Makhao mithim gini khebo bonsi Jisu jang baosi dikpha ba, boni yaoda gede saosi ar yaosi gede saosi. 
MRK.15.28	Odelei ning Madai ni grao hade, Bobo phaphirao jang baosi sainpha jao kha thiyaba grao sophai ba.
MRK.15.29	Odehe, thangyarao phaiyarao nuhi, bokhro thingkhrai dada, musu ba, Yao, ning ning Madai khoh khe saintham ni bising ha dangphin ma thiyaba! 
MRK.15.30	Duha ning jarkhe sogo hi kross ni phrang nakhai bu sang.
MRK.15.31	Odelei ning Jonthairao jang Dara khe slingriyarao Jisukhe mlaohi thi ba, Bo malai khe sogo phu du, jar khe la sogo phuya. 
MRK.15.32	Jing nuhi lonphu mane Messiah, Israelraoni Raja duha kross ni phrang akhai bu thing, thihi bonsi thi ba.
MRK.15.32	Bo jang baosi gini dikpha jaoyababo bokhe musu ba.
MRK.15.33	Odehe, sainjer bubli magin phrang sainbli ni bubli matham sosi mulug andar ja ba. 
MRK.15.34	Bubli matham ha Jisu bak jang jirik khao hi, Eloi, Eloi, Lama sabakthani (boni ortho de ‘Ani Madai, Ani Madai, snadi jabani ning angkhe dangkhlai ba’?)
MRK.15.35	Oraha songhi dongyarao gejesi khnahi thi ba, Khna sang, bo Elija khe long ba se. 
MRK.15.36	Bonsini bising ha saosi subung khai phalang dada grep bidih khe jemyaba sponj lang hi goda buju ha khepre dada, bo Jisuni khujer ha sugu hi bone ling riba, ar thi ba, Jon kho, Elija bokhe dikhlai mane phai nang na phaiya jing nai nang.
MRK.15.37	Jisu bak jang jirik khao dada hang jam kha.
MRK.15.38	Madaikhoh bising ha dimphongyaba rih phi gin khlaihi basao ni phrang bakhla sosi jigao lang la ba. 
MRK.15.39	Boni rogong ha songhi dongyaba siphaiyarao ni hoja, bo olei thiba khe nuhi bo thi ba, Gibi jang ebode Madai ni basa se.
MRK.15.40	Odehe, gajain ni phrang masainjik buthu bo naihi dong ba. Bonsi ni bising ha Mari Magdalin, gidi daoyaba Jakob ar Josep ni buma Mari ar Salomi bonsi ni bising ha dong ba. 
MRK.15.41	Jisu Galili rajiha dongbaha bo jang baosi rikbaipha dada khusi dang juruyarao ar masainjik gabang Jerusalem ni phrang phai phayaraobo oraha dong ba.
MRK.15.42	Sainblibo ja kha ode Lenggo basain ni khlai hi, salai hi deng mani bubli bo jakha, 
MRK.15.43	Boha, Arimathai nolei ni bisardar, man gnangyaba Josep, Madai ni raji khe asa khlai hi dongyaba subung, khinya hi Pilat niha hapsing dada Jisu ni manggathi khe sain ba. 
MRK.15.44	Pilat Jisu srap thih bani grao khe khna hi hamsisi gmang ba. Bo siphaiyarao ni hoja khe longha hi thihba lao kha na laoya thihi bokhe sing ba. 
MRK.15.45	Siphaiyarao ni hoja ni phrang grao khe khnaba ni yaohonha manggathi khe Josep ne ri kha. 
MRK.15.46	Josep rih miyao dudu barai hi, manggathi khe dekhlai dada rih miyao dudu ha merai hi longthaima khe jaoyaba mangkhlong ha thu ri ba, ode mangkhlong derga khe longphlai jang khlip phung ba. 
MRK.15.47	Mari Magdalin ar Josep ni buma Mari Jisu ni manggathi thu riyaba khe naihi ning dong ba.
MRK.16.1	Lenggo Basain jamba ni yaohon ha Mari Magdalin, Jakob ni buma ar Salomi bonsi khrip Jisu ni manggathi khe hu mane muli midim khe barai ba. 
MRK.16.2	Odehe, basain sain sni ni basain sagangthao ha, sain baigo bani yaohon ha bonsi mangkhlong ha thang ba. 
MRK.16.3	Bonsi masainjikrao thangsai baha sainlai ba, Sere jinthane mangkhlongni longthai derga gedeba khe disai ri nang? 
MRK.16.4	Ode, bonsi naihaba ha, longthai disai jaohi dongba khe nuha ba. 
MRK.16.5	Bonsi mangkhlong ni bisingha hapba ha naga saosi, rih guphu phin dada yaoda gede khamba khe nu ba, bonsi hamsi ning khin kha.
MRK.16.6	Thikhabo, bo thi ba, Da khin, dikphayaba Nazareth Jisu khe nisi smaiba thihi ang mithi du. Bode baijaphin kha. Bo eraha giri kha, bokhe thu riyaba khe naila phai. 
MRK.16.7	Odebani duha nisi thang hi boni yaohon rikphayarao ode Peter niha sainthi lah. Bo nisi niha sainthi ba lai, Galili raji gede nisi ni sagang ha thang kha, oraha bokhe nisi nu nang.
MRK.16.8	Gmanghi khinhi mangkhlong ni phrang khailang kha. Bonsi khin bang bani saosi niha bo musi thiya.
MRK.16.9	Lenggo Basain phorongma ha Jisu baijaphin bani yaohon ha sagangthao bo Mari, boni sao bising ni phrang bese gusu masni khe rikkhlaiyaba saosi niha bo nujao ba. 
MRK.16.10	Bo masainjik thang dada boni lugurao niha khna ri ba. Bonsi waimu dukhu nang hi gra ba. 
MRK.16.11	Bo masainjik bonsi niha bode baijaphin kha ang nu ba, thihi khna ri khabo bonsi lonya.
MRK.16.12	Boni yaohonha, bonsini bising ha subung gini nolei gede thangba ha mukhang gibin khlai hi nujao ba. 
MRK.16.13	Bonsi gini thangphin hi boni yaohon rikphayarao niha sainthi khabo, bonsi londaoya.
MRK.16.14	Odehe, yaohonthao ha, boni yaohon rikphaya jhiseh, makham jihi kham laiba ha, Jisu bonsi niha nujao ba, ar bo baijaphin bani sainthiyarao ni grao khe khna hi lonya bani bonsi khe jophlung ba. 
MRK.16.15	Bo bonsi khe thi ba, Nisi khrip habsao ha thanghi khrip sangsai jaoyaba buthu niha hamba graojma khe sainthi lah. 
MRK.16.16	Sere bokhe lonhi baptisma la ha re, bo go nang; sere bokhe lonya re gajai jahi dongma se. 
MRK.16.17	Lonyarao ne gmang thaosisi khusi dang mane raothai ri nang. Bonsi ani bumu jang bese gusu buthu khe rikkhlai nang. Bonsi gmang thaosisi grao jo nang. 
MRK.16.18	Jbu buthu khebo yao jang rem khabo, thiginyaba bis khe ling khabo musi ja nang niya. Bonsi limyarao sayarao ni basaoha yao deng nang ar bonsi ham lang la nang.
MRK.16.19	Gabra Jisu bonsi niha grao jo blai bani yaohonha bo sorgo ha sugu langjao dada Madaini yaoda gede khamhi kha. 
MRK.16.20	Odehe, yaohon rikphayarao khrip bo rajiha thanghi grao sainthi phalang kha, ode Gabra bonsi jang khusi dangpha ba, ar gmang thaosisi yaoblai jang bonsi sainthiyaba grao gibi thihi phnu ba. Amen.
LUK.1.1	O Mayani Theophil,
LUK.1.1	Jini bisingha japhaiyaba grao khe gabang subung rebma bao ba. 
LUK.1.2	Jenba ni phrang ebo buthu khe nuyarao ar boni khusi dangyaba ni graojma jini ha sainthiyaba khe reb ba. 
LUK.1.3	Odebani, ebo buthu khe hamsisi khlai hi nai dada jenba ni phrang yaohonthao sosi, ninthane reb khade ham nang thihi ang bao ba. 
LUK.1.4	Sagang ha ninthane, bonsi riyaba grao khe, gibi ning thihi ning tharmaihi buji mani khlai hi ang reb ba.
LUK.1.5	Juda rajiha, Herod Raja khamba ha, Abijah dol ni subung Zakaria thiyaba jonthai saosi dong ba. Bo Aron ni greng khe noh ja ba. Boni bihih ni bumu Elizabeth se. 
LUK.1.6	Bonsi gini jang Gabra ni muh ha hamba subung se. Odebani, Gabra ni dara disa khe hamsisi manihi dong ba. 
LUK.1.7	Elizabeth sagrima jabani, sasik maiya. Bonsi gini bo grasa grajik ja kha.
LUK.1.8	Zakaria nalai dangba lai sainsi khali Jonthai ni khusi dang mane Madaikhoh ha hap ba. 
LUK.1.9	Odehe, Jonthai ni dara ha dongba lai, Gabra ni bikhoh ni bising ha hap hi bahai midim sao mane sama naiba ha boni saoha galai ba. 
LUK.1.10	Bo duna saosaiba ha baji ha subung buthu Madai bi ba. 
LUK.1.11	Gabra ni sorgo degla masi nujao phai ba, ode Madai huthan ni yaoda gede songpha phai ba. 
LUK.1.12	Zakaria bokhe nu dada, waimu nang ba. Odehe hamsi ning khinbo khin ba. 
LUK.1.13	Thikhabo, sorgo ni degla bokhe thi ba, Zakaria, da khin, Madai ning biyaba khe khna kha. Nini nohbrajik Elizabeth ninthane basa saosi mai ri nang. Ning bokhe Johan thihi bumu deng lah. 
LUK.1.14	Bo hajai bani ning hamsi ning khaja nang, ode subung buthu gabang khaja nang. 
LUK.1.15	Bede thikhade, bode Gabrani sagang ha subung gedeba ja nang. Bo grep bidih ar ju musi khebo ling nang niya. Hajaiya sani sagang ha ning Bese Gathar jang gablai ba se. 
LUK.1.16	Bode Israelrao ni bising ha gabang subung khe jarni Gabra Madai niha khah phin rihi labuphin nang. 
LUK.1.17	Bupharao ni khah khe basathu nihah phin phin ri nang. Ode, subung grao maniyayarao khe girikyarao ni gede phin phin ri mani Gabrani khlai hi subung buthu salai hi deng mani, Elija ni bese jang khusi dang phu mani Gabra ni sagang ha bo thang da ma.
LUK.1.18	Zakaria degla khe thi ba, Bede khlai hi ang tharmai phu nang? Ang bo grasa ja kha, ani nohbrajik bo grajik ja kha.
LUK.1.19	Degla bokhe thiphin ba, Ang ning Gabriel, Madai ni sagang ha songyaba. Ebo hamba graojma khe sainthi mane angkhe haiha ba. 
LUK.1.20	Khna lah, bubli sophai ginyaba grao khe ning lonya bani, boni grao sophaiya si ning grao jophuya hi thao ma.
LUK.1.21	Zakaria khe subung buthu jonhi dong ba. Bikhoh bising ha budu lao bang bani bonsi hamsi ning gmang lai ba. 
LUK.1.22	Bo baigo buba jang, grao jophuya kha. Odebani bikhoh bising ha nujaoyaba nu ba thihi bonsi tharmai ba, ode bo yao jang se grao jo si ba.
LUK.1.23	Bo jonthai ni khusi dangblai hi jarni noh gede thangphin kha. 
LUK.1.24	Khaisa yaohon ha, boni nohbrajik Elizabeth sao khonggin ja kha, ar nokha dain bowa noh niphrang baigoya hi dong ba. 
LUK.1.25	Duhade subung ni sagang ha musi jajaoya mane ani laji khe Gabra lang la kha, bo thi ba.
LUK.1.26	Odehe, Elizabeth sao khonggin daindo soba ha, Madai jarni degla saosi Gabriel thiyaba khe Galili raji ni nolei masi, Nazareth thiyaba ha, 
LUK.1.27	mala gathar saosi niha haiha ba. Bode David ni sarik surik, Josep thiyaba jang noh jamane sandi dangseng hi dengyaba se. Bo mala ni bumu Mari se. 
LUK.1.28	Degla boni ha phai hi thi ba, Juthai, nini ha santi dong thing. Ning jang Gabra dongpha du. Ninthane hamsi ning hamthai bo riha du.
LUK.1.29	Mari de olei sainthiyaba grao ni khlai hi hamsi ning khah waimu nang hi, Ebo khlimthai la sumjadi khlimthai ja kha thi hi bo khah ha bao ba. 
LUK.1.30	Degla bokhe thi ba, Mari, da khin, Madai ning khe nangjao du. 
LUK.1.31	Khna lah, ning sao khonggin jahi basa miyah mai nang, boni bumu Jisu thihi ning deng la nang. 
LUK.1.32	Bode subung gede ja ma. Judao thaoyaba Madai ni Basa thijao ma, ode Gabra Madai bokhe boni phagara David ni khamthan khe ri ma. 
LUK.1.33	Ode, Jakob ni sarik surikrao ni basao ha thaoglao jang bo Raja ja nang. Boni raji jam nang niya.
LUK.1.34	Mari degla niha thi ba, Bede khlai hi olei ja phu ma? Ang la basai ning maiya kho?
LUK.1.35	Degla boniha thiphin ba, Bese Gathar nini basaoha akhai phai nang, ar judaothao ni raothai jang nini basao ha sainkhlim ja nang. Odebani hajai phaiginyaba nana de subung gathar, Madai ni basa thijao ma. 
LUK.1.36	Nai lah, nini sengphongjik Elizabeth bo, grajik jaba ni yaohon ha duha sao khonggin ja ba daindo ja kha. 
LUK.1.37	Madai ni khlai hi dang phuyayaba khusi musi bo giri.
LUK.1.38	Odehe, Mari thi ba, Angde Gabrani lengjik se. Ning thiba lai ning ani basao ha sophai thing. Ode sorgoni degla thang la kha.
LUK.1.39	Boni yaohon ha, Mari de salai dada Juda raji ni nolei masi ha sangga thang kha. 
LUK.1.40	Bo Zakaria ni noh ha hap dada Elizabeth khe khlim ba. 
LUK.1.41	Mari khlimba ni khurang khe khna hi, Elizabeth ni hoh bising ha nana dongyaba mao kha. Ode, Elizabeth niha Bese Gathar gablai ba. 
LUK.1.42	Bo bol jang jirik khaohi thi ba, Masainjikrao ni bising ha nini khophal hamdao thao. 
LUK.1.43	Ani Gabra ni buma ani ha phaiba la sumjadi ni grao kho? 
LUK.1.44	Ning khlimyaba khurang khe khnaba jang ani bohoh bising ha dongyaba nana baijlom kha. 
LUK.1.45	Gabra boni ha grao sainthiyaba khe sophai ma thihi lon bani, boni khophal hambi.
LUK.1.46	Mari thi ba,
LUK.1.46	“Ani khah ha Gabra khe bakhan khlai du,
LUK.1.47	Ani bese sogoyahba Madai ni khlai hi ang khaja du!
LUK.1.48	Bede thikhade, bode boni lengjik khasi daothaoyaba khe wainso du.
LUK.1.48	Duha ni phrang khrip subung buthu ang khe khajayaba thi ba.
LUK.1.49	Raodaoyaba Madai anthane khusi gede dang ri kha,
LUK.1.49	Boni bumu bo gathar se.
LUK.1.50	Bokhe khin hi dongyarao ni basaoha
LUK.1.50	Jug jug khasaoma phnu nang.
LUK.1.51	Bo jarni yao ni bol khe phnu kha,
LUK.1.51	ar bonsini khah ha baoyaba sanggama buthu khe bo dra dri khlai kha.
LUK.1.52	Bo Raja gedebarao khe nekhlai hi,
LUK.1.52	Gibin jadi khasiyarao khe sugu kha.
LUK.1.53	Hukhri jaoyarao khe hamba jimu jang hoh gablai ri kha,
LUK.1.53	Ode, gnangrao khe yao khongja khlai hi haiha kha.
LUK.1.54	Jini phagrarao niha bo grao hanggai ba lai,
LUK.1.54	Boni leng Israelrao khe naiso la kha.
LUK.1.55	Abraham ar boni sarik surik niha,
LUK.1.55	thaoglao jang boni khasaoma khe phnu nang”.
LUK.1.56	Mari Elizabeth ni noh ha daintham lai dong hi jarni noh ha thangphin la kha.
LUK.1.57	Elizabeth nana mai mani bubli sophai hi bo nana miyah mai kha. 
LUK.1.58	Boni noharirao ode hainthirao khna dada Gabra boni basaoha hamba khusi dang ri kha thihi hamsi ning bonsi bo jang khajapha ba.
LUK.1.59	Odehe sainjai so ba ha, nana khe bujuh raso mane bonsi phai ba. Bupha ni bumu lahi Zakaria thihi bonsi dengma bao ba. 
LUK.1.60	Thikhabo, boni buma thi ba, Niya, boni bumu Johan deng nang.
LUK.1.61	Bonsi Elizabeth khe thi ba, Elai bumu de nisini daphlungrao ni bising ha saosi bo giri kho! 
LUK.1.62	Odehe, bonsi boni bupha niha yao jang grao johi nana ni bumu khe sumjadi deng ma thihi sing ba.
LUK.1.63	Zakaria reb mane longthai bakhlap sain hi, oraha Boni bumu Johan se thihi reb ba. Bonsi khrip bo gmang lai ba. 
LUK.1.64	Boha ning khuh slai khru dada grao johi Madai khe bakhan khlai ba. 
LUK.1.65	Noharirao khinthar hi Juda raji ni nolei buthu ha bo grao gublung thar kha. 
LUK.1.66	Ode, khnayarao si khah ha baohi, bo grao khe sing ba, Ebo nana bede jahi thao nang? bonsi thilai ba. Gabra ni yao boni basao ha dongpha du.
LUK.1.67	Boni bupha Zakaria, Bese Gathar jang gablai hi dong ba. Bo edehe grao sainthi da ba:
LUK.1.68	“Gabra, Israel ni Madai khe bakhan jahi dong thing!
LUK.1.68	Bo jarni subungrao khe juru hi sogo kha,
LUK.1.69	Boni leng David ni sarik surik ni phrang
LUK.1.69	sogoma ni bogrong bo song ri kha.
LUK.1.70	Odehe, gada habo jarni gorasali ni khuh jang
LUK.1.70	grao hanggai ba lai jasosi,
LUK.1.71	Jini sotrurao, jing khe naisleyarao ni
LUK.1.71	yao ni phrang jing khe sogo kha.
LUK.1.72	Jini phagararao ni basao ha khasaoma phnu mani, ode
LUK.1.72	boni grao gathar khayaba khe wainso mani
LUK.1.73	Jini phagara Abraham niha
LUK.1.73	smai dang hi grao hanggai ba.
LUK.1.74	Bo jing khe sotrurao ni yao ni phrang sogo nang
LUK.1.75	Jing thanghi dongba ha ning, gathar jang ragaosisi dongphu mani
LUK.1.75	Boni muh ha bo jingkhe saikho ba.
LUK.1.76	Ode nanadao, ning khe judao thaoyaba ni gorasali thihi thi nang,
LUK.1.76	ar boni lama khe slam mane
LUK.1.76	Gabrani sagang ha ning thang nang.
LUK.1.77	Bonsi ni phap map jama ni
LUK.1.77	sogo jaomane grao khe mithi ri nang.
LUK.1.78	Jini Madai ni khasaoma jang
LUK.1.78	ar magain dik dikyaba basao ni phrang
LUK.1.78	sain baigo hi jini ha jnama ri nang.
LUK.1.79	Andar jang githi ni sainkhlim ha khamyarao
LUK.1.79	ar bonsini igah khe santhi ni lama gede hem ri mani basao ni phrang jnama sophai nang”.
LUK.1.80	Ansa dephalang hi juphalang hi sao jang bese gede raodao phalang ba. Odehe basain soya side Israel sarao niha nujaoya hi bo hajengling ha dong ba.
LUK.2.1	Bo bubli ha Kaisar Augasta, habsao raji khrip dongba si ha, khrip subung ni bumu khe rebkhu mane hukhum ri ba. 
LUK.2.2	Boha Suria raji ni Kurini latsap ni bubli ha bumu reb khu jen ba. 
LUK.2.3	Khripbo jar jar ni nolei ha bumu rebkhu jao mane thang ba.
LUK.2.4	Odehe, Josepbo David ni sarik surik ar greng se bani Galili raji ni nolei masi Nazareth ni phrang Judai raji ni David ni nolei Bethlehem thiyaba ha, 
LUK.2.5	Jar ni bihih Mari, sao khonggin jayaba khe langpha hi, bumu reb khu jao mane thang ba. 
LUK.2.6	Bonsi oraha dongba ha ning hajai mani bublibo sophai ba. 
LUK.2.7	Ode, hajai jenyaba basa sagra mai ba. Bokhe rih merai hi mihrung ha thu ri ba. Bede thikhade naorai thaothan ha bonsi dongthan maiya.
LUK.2.8	Odehe bo raji ni hathan masi ha gejesi melma raokhiyarao hor ha jarni melma khe raokhi hi dong ba. 
LUK.2.9	Gabra ni phrang degla masi, bonsi niha songpha phai ba, ode sersi giding bonsi niha sring sring jdanpha ba. Odebani bonsi hamsi ning khin ba. 
LUK.2.10	Thikhabo degla bonsi khe thi ba, Nisi da khin ar khna lah. Ang khrip jadi ni khlai hi khaja sisiyaba hamba graojma khe labuba se. 
LUK.2.11	Dini ha nisi ne khlai hi David ni nolei ha sogoyah Gabra Krista hajai kha. 
LUK.2.12	Odehe, nisi ni khlai hi mithi mani sin ebo se, nana khe rih merai hi mihrung ha thu riba khe nisi nuhi nang.
LUK.2.13	Boha ning, degla niha sorgo ni subung gabang nujao hi Madai khe edehe bakhan ri ba,
LUK.2.14	Judaothao ni Madai niha muima ja thing
LUK.2.14	Ode, habsao habo hamjaoyaba subungrao ni basaoha milima dong thing, thihi bonsi thi ba.
LUK.2.15	Deglarao sorgo ha thangla bani yaohon ha, melma raokhiyarao thi lai ba, Tha, jing Bethlehem ha thang nang, sumjadi japhai ba Gabra sainthiyaba grao khe naihi nang.
LUK.2.16	Ode, bonsi srap thang hi, Mari jang Josep, mih ni ahar riyaba mihrung ha nana thu riba khe bonsi nuhi kha. 
LUK.2.17	Melma raokhiyarao bokhe nuba jang nana ni basao ha degla sainthiyaba graojma khe bonsi niha sainthi ba. 
LUK.2.18	Khnayarao si melma raokhiyarao sainthiyaba grao khe khna hi gmang ba. 
LUK.2.19	Thikhabo, Mari ebo grao buthu khe khrip jarni khah bisingha deng ba. 
LUK.2.20	Melma raokhiyarao degla bonsi niha sainthiba lai jasosi nuhi bani Madai khe bakhan rihi bonsi thangphin la kha.
LUK.2.21	Sainjai so ba ha, bujuh raso bani basain so bani, bo sathip ha dongyaba ni ha degla bumu dengma saniba lai bumu khe Jisu thihi deng ba.
LUK.2.22	Odebani, Moses ni dara ha dongba lai bokhe thar mani basain sokha bani bokhe Jerusalem ha langpha hi thang ba. 
LUK.2.23	Gabra ni dara ni grao ha dongba lai hajai jenyaba basa sagra khede Gabrani khlai hi gathar se thihi reb ba lai. 
LUK.2.24	Gabra niha yaopha mani khlai hi daothu jorsi thikhabo, daophri basa magin thikhabo, Gabra ni dara ni grao ha reb ba lai labu hi bandai ri ba.
LUK.2.25	Bo bubli ha, Jerusalem ha subung saosi Simeon thiyaba dong ba. Bo dormo ni subung se. Bo Madai khe mani hi Israelrao khe sogo ri mane jon hi dongyaba se. Ar boni basaoha Bese Gathar dongpha ba. 
LUK.2.26	Gabra Krista khe nuya side thi nang niya thihi Bese Gathar jang bokhe mithi ri ba. 
LUK.2.27	Bese jang langpha jao hi, Simeon Madai khoh ha hap hiba. Dara ha dongba lai dang ri mane nana Jisu khe buma jang bupha labu ba ha, 
LUK.2.28	Simeon nana khe bam dada Madai niha hamjaoma ri ba:
LUK.2.29	Gabra, duhade nini grao lai,
LUK.2.29	nini leng khe khah santi jang haiha la ga.
LUK.2.30	Bede thikhala nini sogoyah khe
LUK.2.30	ani muthai jang nu la kha.
LUK.2.31	Ebo khe khrip jadi ni muthai ha
LUK.2.31	ning ning salai rihi deng ba.
LUK.2.32	Jentailrao nini ha nini jnama khe nuphu mani khlai hi
LUK.2.32	ar Israelrao niha nini muima japhu mane.
LUK.2.33	Nana ni basao ha grao thiyaba khe buma bupha gini jang hamsi ning gmang ba. 
LUK.2.34	Simeon bonsi khe hamthai ri dada boni buma Mari khe thi ba, Khna lah, ebo nana de Israelrao ni bising ha gabang subung buthu khuda mane ar sogo mane saikho ba. Ar malai jang siji jaomane sinbo phnu nang. 
LUK.2.35	Nini khah bo seng jang iphlaba lai sa ma se. Ode gabang subung ni khah khebo baothai phnu nang.
LUK.2.36	Ode, Asher jadi ni Phanuel ni bisik gorasali saosi, Anna thiyaba dong ba. Bo hamsi ning grajik jakha. Bo noh jahi basai jang maithai sni mang mang dongpha ba. 
LUK.2.37	Bo nokha maithai jang bisa bri maithai bri banjik jahi dong ba. Ar Madaikhoh khe garyahi nalaibo hoh khongja donghi bo Madai niha bi re. 
LUK.2.38	Ode, okhali ni basain ha ning bo phai dada Madai niha hamjaoma ri ba, ode Jerusalem khe sogo mane lonhi jonyarao niha khrip nana ni balam khe sainthi ba.
LUK.2.39	Gabra ni dara ha dongba lai khrip khusi khe dangblai bani yaohon ha bonsi Galili raji, jarni nolei Nazareth ha thangphin la kha. 
LUK.2.40	Nana de dedao phalang ba, ar raodao phalang hi bo girikthai jang gablai ba, ar Madai ni khasaoma boni basao ha dong ba.
LUK.2.41	Maithai phrong Jisu ni buma bupha Baiglai ni Mel mani mane Jerusalem ha thang re. 
LUK.2.42	Bo maithai jhigin soba ha dara ha dongba lai Baiglai ni Mel mani mane bonsi thang ba. 
LUK.2.43	Ode mel jamhi phaiphin ba ha, ansa Jisu Jerusalem ha dongthao la kha, bo khe buma jang bupha mithiya. 
LUK.2.44	Odebani, sainsi ni lama ha thang hi bonsi subung buthu ni bising ha ar lugurao ni dol ha ar basao mithiyarao niha bo khe smai hi nuya kha. 
LUK.2.45	Ode, bonsi bo khe nuyabani smai phalang hi Jerusalem gede thangphin kha. 
LUK.2.46	Saintham ni yaohon ha Jisu khe Madaikhoh bising ha bonsi slingriyarao ni gejer ha khamba khe nuhi ba, ar bonsini grao khe khnahi singbo sing ba. 
LUK.2.47	Bo joyaba grao khe khnayarao ar boni girikthai jang grao thiphinyaba khe khnayarao khrip bo gmang ba. 
LUK.2.48	Odehe, buma jang bupha, bo khe nuba jang hamsi ning gmang ba. Odebani, buma bo khe thi ba, Ani basa, sumjabani jing khe elai dukhu ri ba? Nai lah, napha jang ang waimu jang ning khe smai ba.
LUK.2.49	Bo bonsi khe thiphin ba, Sumjabani nisi ang khe smai ba? Ani bupha ni noh ha ang dongma thihi nisi mithiya? 
LUK.2.50	Thikhabo, bo thiphinyaba grao khe bonsi bujiya.
LUK.2.51	Ode, bo bonsi jang baosi Nazareth ha thangphin ba. Oraha bo bonsini grao khe mani hi dong ba. Boni buma khrip ebo buthu grao khe khah ha deng ba. 
LUK.2.52	Jisu ringpha langhi girikpha langhi sao bo dedao phalang hi jupha lang ba, ar Madai jang subung buthu ni khasaoma hamjaoma maihi dong ba.
LUK.3.1	Kaisar Tiberius raja jaba ni phrang maithai jra ha Pontia Pilat de Judai raji ni latsap, Herod de Galili raji ni raja ar boni buphlung Philip de Ituria jang Trakonitis raji ni raja, Lusia de Abilene raji ni raja, 
LUK.3.2	Anna jang Kaiapha Jonthaima jahi dong ba. Bo bubli ha hajengling ha Zakaria ni basa Johan niha Madai ni grao sophai ba. 
LUK.3.3	Odehe, Johan Jordan dihbu dergong, khrip haphai buthu ha daopha lang hi, jar jarni phap map jama ne khah phin hi baptisma jama ne grao khe sainthi phalang ba. 
LUK.3.4	Gorasali Isai grao sainthiyaba laisi ha rebba lai:
LUK.3.4	Hajengling ha subung saosi ni khurang jirik khaobaiyaba,
LUK.3.4	Gabra ni lama khe slam hi deng lah,
LUK.3.4	Boni lama khe beleng ri lah.
LUK.3.5	Khrip hakkole khe smai ri lah,
LUK.3.5	Hading harang khe hidao ri lah.
LUK.3.5	Lama gugui khe beleng ri lah, ode
LUK.3.5	Lama brayaba khe mili ri lah.
LUK.3.6	Odehe, khrip subung buthu Madai ni goma khe nu nang! thi hi rebba lai.
LUK.3.7	Baptisma jama ne subung buthu phaiyarao niha Johan thi ba, Jbu ni sarik surik rao, thamsi sophai ginyaba ni phrang khailang mane nisi khe sere sibring ba? 
LUK.3.8	Nisi jarni phap ni phrang khah phin dada phnu mane hamba bathai thai lah. Ode, nisi jing Abraham ni sarik surik thihi khah ha da bao. Bede thikhade Madai ebo longthai buthu khe Abraham ni sarik surik slamphu du. 
LUK.3.9	Odebani, duhabo khrip bongphang khitha ha rowa khe deng kha. Sereba bongphang ha hamba bathai thaiya kha de, bo khe bokhla hi waikhor ha dangsing ma.
LUK.3.10	Niya khala, jing sumjadi khlaima kho? thihi Johan khe subung buthu sing ba.
LUK.3.11	Bo bonsi khe thiphin ba, Sere niha sola magin dong, giriyaba ne ron la thing, ode sere niha jimu dong, bobo olei ning dang la thing.
LUK.3.12	Khajana khrangyarao bo baptisma jama ne boni ha phai hi sing ba, Slingriyah, jing la sumjadi khlaima kho?
LUK.3.13	Bo bonsi khe thiphin ba, Nisi ne rimane hanggaiba lai nisi la lah. Nisini mainphai ha khaja lah.
LUK.3.14	Gejesi siphaiyarao baptisma jamane boni ha phai hi bo khe sing ba, Jing la bede jama kho?
LUK.3.14	Bo bonsi khe thiphin ba, Saosi ni rang khe bol jang da lah, ar mosol grao jang bo malai khe bisar da ri. Nisi ni maiphain ha khajahi dong lah.
LUK.3.15	Subung buthu ni khah ha, Johan khe asa deng ba; Ebo ning Krista janai du? thihi baosai ba. 
LUK.3.16	Odebani, bonsi khrip niha Johan thi ba, Ang de nisi khe dih jang baptisma ri du, thikhabo ang tha dedaoyaba phai du. Ang de boni yaphadap ni wadu khruma bo gathaya. Bo de nisi khe Bese Gathar ar wai jang baptisma ri nang. 
LUK.3.17	Boni yao ha mai jaomane sangkhon dong. Maigrik khe boni maikhoh ha lusing ma, ode maijubu khe thih thaoyayaba waikhor ha saokhrip ma.
LUK.3.18	Odehe, bo subung buthu khe gibin gibin graothai jang sibbring ba, ar subung buthu niha hamba graojma khe sainthi ba. 
LUK.3.19	Raja Herod, jarni buphlung Philip ni bihih Herodi khe noh jaba, ode gibin gibin hamya khusi dangbani balam ha Johan jo ba. 
LUK.3.20	Johan khe Herod phatho ha jeb ba ar hamyadao hi khusi dangphin kha.
LUK.3.21	Subung buthu khrip baptisma ja blai hi, Jisubo baptisma ja ba, ar bo Madai bisaiba ha nokhasao khru ba. 
LUK.3.22	Ode, Bese Gathar, saomang jahi, daothu lai birkhlai bu dada, boni basao ha baphai ba. Ode, nokhasao ni phrang khurang masi biring dada, Ning ani Basa khasao daothaoyaba, nini basaoha ang khaja du, thihi khnaphai kha.
LUK.3.23	Jisu khusi dangjenba ha maithai thimjhi lai ja kha. Subung buthu ni baothai ha de, bo de Josep ni basa, Josep Heli ni basa. 
LUK.3.24	Heli de Mathat ni basa, Mathat de Levi ni basa, Levi de Janai ni basa, Janai de Josep ni basa. 
LUK.3.25	Josep de Mattathias ni basa, Mattathias de Amos ni basa, Amos de Nahum ni basa, Nahum de Esli ni basa, Esli de Naggai ni basa, 
LUK.3.26	Naggai de Maath ni basa, Maath de Mattathias ni basa, Mattathias de Semion ni basa, Semion de Joda ni basa, 
LUK.3.27	Joda de Joanan ni basa, Joanan de Rhesa ni basa, Rhesa de Zerubbabel ni basa, Zerubbabel de Shealtiel ni basa, 
LUK.3.28	Shealtiel de Neri ni basa, Neri de Melchi ni basa, Melchi de Addi ni basa, Addi de Cosam ni basa, Cosam de Elmadam ni basa, Elmadam de Er ni basa, 
LUK.3.29	Er de Joshua ni basa, Joshua de Eliazar ni basa, Eliazar de Jorim ni basa, Jorim de Matthat ni basa, Matthat de Levi ni basa, 
LUK.3.30	Levi de Simeon ni basa, Simeon de Juda ni basa, Juda de Josep ni basa, Josep de Jonam ni basa, Jonam de Eliakim ni basa, 
LUK.3.31	Eliakim de Melea ni basa, Melea de Menna ni basa, Menna de Mattatha ni basa, Mattatha de David ni basa, 
LUK.3.32	David de Jesse ni basa, Jesse de Obed ni basa, Obed de Boaz ni basa, Boaz de Salmon ni basa, Salmon de Nashon ni basa, 
LUK.3.33	Nashon de Amminadab ni basa, Amminadab de Admin ni basa, Admin de Arni ni basa, Arni de Hezron ni basa, Hezron de Perez ni basa, Perez de Juda ni basa, 
LUK.3.34	Juda de Jakob ni basa, Jakob de Isak ni basa, Isak de Abraham ni basa, Abraham de Tera ni basa, Tera de Nahor ni basa, 
LUK.3.35	Nahor de Serug ni basa, Serug de Reu ni basa, Reu de Peleg ni basa, Peleg de Eber ni basa, Eber de Shela ni basa, 
LUK.3.36	Shela de Kainan ni basa, Kainan de Arphaksad ni basa, Arphaksad de Shem ni basa, Shem de Noah ni basa, Noah de Lamek ni basa, 
LUK.3.37	Lamek de Methusela ni basa, Methusela de Enok ni basa, Enok de Jered ni basa, Jered de Mahalalel ni basa, Mahalalel de Kainan ni basa, 
LUK.3.38	Kainan de Enos ni basa, Enos de Seth ni basa, Seth de Adam ni basa, Adam de Madai ni basa se.
LUK.4.1	Jisu Bese Gathar jang gablai hi, Jordan dihbu ni phrang phaiphin dada, Bese Gathar jang bo khe hajengling ha langpha ba. 
LUK.4.2	Oraha basain jang bisagin ni bising ha bokhe Diabol naigrik ba. Ode, bo basain buthu ha musibo jiya. Yaohonthao ha bo hukhri jao kha.
LUK.4.3	Diabol bo khe thi ba, Ning Madai ni basa thikhade, ebo longthai khe hon jamane grao ri lah.
LUK.4.4	Jisu bo khe thiphin ba, Subung de hon jang se ning thangya thihi laisi ha rebyaba dong.
LUK.4.5	Diabol bo khe hathan guju ha langpha dada muphrip gasi ha habsao raji khrip khe phnu ba. 
LUK.4.6	Ode, Diabol bo khe thi ba, Ebo buthu khrip ni basao ha hukhum jang raoma anthane ri kha. Ang sere ne rima nangjao re, ang riphu du. 
LUK.4.7	Ning ang khe khlim re thikhade, ebo buthu khrip nini jathar nang.
LUK.4.8	Jisu bo khe thiphin ba, Ning jarni Gabra Madai khe khlim lah, ning boni khusi khe se ning dang lah, ode thihi laisiha reb du.
LUK.4.9	Odehe, Diabol bo khe Jerusalem ha langpha hi, Madaikhoh ni nohkhu ha songri dada, bo khe thi ba, Ning Madai ni basa thikhade, jar khe eraha ni phrang galai lah. 
LUK.4.10	Madai ni laisi ha reb du, ning khe juru mane bo jarni deglarao khe haiha nang, 
LUK.4.11	Bonsi ni yao jang ning khe bamkhu ma. Niyakha de igah ha longthai nang hi bumai nangma se thihi reb du.
LUK.4.12	Jisu bo khe thiphin ba, Ning jarni Gabra Madai khe nai nai ma da bao, thihi laisi ha reb du.
LUK.4.13	Odehe, Diabol Jisu khe khrip naigrik jang nainai hi boni yaohon ha khaisa bubli ni khlai hi bo ni phrang degao lang kha.
LUK.4.14	Odehe, Jisu bese ni raothai jang Galili ha thangphin kha. Ode bo haphai ha boni grao gubblung thar kha. 
LUK.4.15	Bonsini sunagog ha bonsi khe sling ri ba. Subung buthu khripbo bo khe sugu hi khaja pha ba.
LUK.4.16	Ode Jisu jar deyaba juyaba nolei Nazareth ha thangphin ba. Ode, nalai dangba lai ning Lenggo basain ha Sunagog ha hap hi Madai ni laisi khe phuri mane songkhu ba. 
LUK.4.17	Gorasali Isai ni laisi khe boni ha ri ba, ode bo laisi thonyaba khe khru dada olei rebyaba khe bo phuri ba.
LUK.4.18	Gabra ni bese ani basao ha dongbani,
LUK.4.18	Dukhisarao niha hamba graojma khe sainthi mane bo ang khe saikho ba.
LUK.4.18	Leng jahi dongyarao khe haiger ri mane,
LUK.4.18	Ganarao muh nuphin mani grao khe sainthi mane, ar
LUK.4.18	Dukhu rijaoyarao khe sogo mane,
LUK.4.19	Gabra ni khah khusi jayaba maithai ni grao khe sainthi mane bo ang khe haiha ba.
LUK.4.20	Odehe, laisi bothon khe bo thon khuphin hi dangyasa ne riphin dada, bo kham ba. Ode sunagog ni subung buthu khripbo bo ni basao ha muh galai ba. 
LUK.4.21	Bo bonsi khe thi ba, Madai ni laisi ni grao, nisi dini ha khnayaba, sophai kha.
LUK.4.22	Bo khasaoma ni grao joyaba khe khnayarao khna hi gmang ba. Odebani, khripbo bo jang khajapha ba. Bonsi thilai ba, Bo Josep ni basa niya?
LUK.4.23	Bo bonsi khe thi ba, Daktor, ning jar khe ham ri lah. Kapernaum nolei ha ning dangyaba khusi, jing khnayaba khe ebo jarni nolei ha bo dang lah, thihi nisi thi nang. 
LUK.4.24	Ode bo bonsi khe thida ba, Ang gibi jang nisi khe thi du, jarni nolei ha de saosi bo gorasali khe lamjaoya. 
LUK.4.25	Ang gibi jang nisi khe thi du, Elijah thanghi dongba basain ha hadi hayaba ni habsao ha asari galai ba. Boha Israel rajiha banjik gabang dong ba. 
LUK.4.26	Thikhabo, bonsi ni bising ha saosi niha bo Elijah khe haihaya, Sidon raji ni Zerephat ha banjik saosi dongba, boni ha se ning haiha ba. 
LUK.4.27	Gorasali Elisa thanghi dongbani basain ha bo, Israel raji ha khunthi jayaba subung gabang dong ba. Thikhabo, Suria raji ni Naaman khe garhi de saosi khe bo ham riya.
LUK.4.28	Ebo grao khe khnaba jang, Sunagog ha dongyarao khrip bo, boni basao ha thamsi baigo ba. 
LUK.4.29	Ode bonsi baija dada Jisu khe nolei ni phrang rikhon hi bonsini nolei khro ni longrang ha langpha hi, braha ni phrang bo khe dangkhla mani khlai hi bonsi lang ba. 
LUK.4.30	Thikhabo bo de bonsi ni gejer ni phrang thang la kha.
LUK.4.31	Galili raji ni nolei masi Kapernaum ha thang dada Lenggo basain ha subung buthu khe bo sling riba. 
LUK.4.32	Khemotha jang bo sling ri bani boni slingrithai khe subung buthu khrip bo gmang ba. 
LUK.4.33	Sunagog ha sgo bese gusu gajaoyaba dong ba. Bo bol jang jirik khaohi thi ba, 
LUK.4.34	Nazareth Jisu, jing khe sumjadi khlaima bao ba? Jing khe sjam mane phai ba? Ang mithi du, ning Madai ni subung gathar se.
LUK.4.35	Jisu bo khe jo dada, Ning phirik phirik dong lah, bo subung ni phrang baigo bu lah, thihi thiba jang, bo subung khe sgo sgain hah ha galai rihi, boni bising ni phrang baigo hi thang la kha.
LUK.4.36	Bonsi khrip bo gmang lai hi thi lai ba, Ebo la sumjadi grao ja kha? Boni khemotha ni grao jang khusi dangphuyaba raothai jang bese gusu buthu bo baigo lang du! 
LUK.4.37	Ode, bo haphai ni khrip hathan buthu ha boni grao gubblung thar kha.
LUK.4.38	Bo baija langhi sunagog ni phrang baigo ba, ar Simon ni noh ha hap hi ba. Ode, Simon ni busuma limba raobani bonsi boni khlai hi khainsu ba. 
LUK.4.39	Jisu boni rogong gabasi ha songpha dada limthai khe bo joba jang limma jam kha. Bo masainjik baija hi bonsi ne naiso nuso kha.
LUK.4.40	Ode, sainjro didih ha gibin gibin limyarao sayarao khrip khe boni ha labu ba, ode bonsi khe khrip ni basao ha yao deng hi hamthai ri ba. 
LUK.4.41	Sgo sgain buthu bo, Ning de Madai ni Basa se, thi hi bol jang jirik khao dada ar subung buthu ni sao ni phrang baigo lang ba.
LUK.4.42	Phorong nokha naiba jang bo baigo lang hi hagra siri siri hathan ha thang ba, ode subung buthu bo khe smai hi goron ba jang bonsi bo khe mathaoma bao ba. 
LUK.4.43	Thikhabo, bo bonsi khe thi ba, Gibin nolei buthu habo Madai ni raji ni hamba graojma khe sainthi ma nang du, olei dangmane ning ang khe haiha ba se.
LUK.4.44	Odehe, bo Judai raji ni sunagog buthu habo grao sainthi phalang ba.
LUK.5.1	Sainsi khali subung buthu Madaini grao khna mane bonsi githim phaiba ha, Genesaret ni dihkharnai dergong ha Jisu song ba. 
LUK.5.2	Ode, kharnai dergong ha, rung magin dongyaba khe bo nu ba. Thikhabo, nah remyarao baigo dada, bonsi jarni jeh khe susa ba. 
LUK.5.3	Simon ni rung masi ha bo gakhu dada, bo khe sani ba, dergong ni phrang khaisa rung khe jao lang daoma ne. Ode bo kham hi rung ni phrang subung buthu khe sling ri ba.
LUK.5.4	Bo grao jo blai hi, Simon khe thi ba, Dei, dih thudaoyaba gede nah rem mani nini jeh khe sai lah.
LUK.5.5	Simon bo khe thi ba, Gedema, hor song nokha naisi, dukhu jang jeh sai kha, musibo maiya. Thikhabo, nini grao jang jeh saiphin nang. 
LUK.5.6	Bo saihaba jang nah gabang saikhip ba. Bonsini jeh jigao didih ja ba. 
LUK.5.7	Gibin rung dol ni lugurao khe juru mane bonsi khe yao gaosip hi longha ba. Ode, bonsi phai dada, rung magin ha nah gaphao sih gablai riba ha, rung glikdi glikdi ja ba. 
LUK.5.8	Bo khe nuhi Simon Peter, Jisuni igah ha blip pha hi boni ha thi ba, Gabra ani phrang thang lah, ang de phaphi se.
LUK.5.9	Bo jang ar boniha dong phayarao khrip bo olei nah gabang remba khe hamsi ning gmang ba. 
LUK.5.10	Simon ni lugurao, Zebedai ni basa gini, Jakob ar Johanbo, bonsi hamsi ning gmang ba. Odebani Jisu Simon khe thi ba, Da khin, duha ni phrang de ning subung khe rem nang.
LUK.5.11	Bonsi rung buthu khe dergong ha lang hi, khrip khe gar dada, bo jang rikpha lang la kha.
LUK.5.12	Sainsi khali Jisu nolei masi ha dong ba. Oraha subung saosi, khunthi jayaba, dong ba. Ode bo Jisu khe nuba jang bo khe hah ha blip phahi thi ba, Gabra, ning nangjao re thikhade, ang khe ragao riphu du, thi hi khainsu ba.
LUK.5.13	Jisu yao phlao dada bo khe dopha hi bo khe thi ba, Ang nangjao du, ning ragao lang lah. Boha ning boni khunthi ham lang kha. 
LUK.5.14	Jisu bo khe thi ba, Saosi niha bo da sainthi, thikhabo, ning Jonthai niha thanghi phnu ri lah. Ning ham kha thihi khrip ne phnu phuma ne, ar Moses ni graothai ha dongba lai Madai humane yaopha lah.
LUK.5.15	Thikhabo, boni grao de bangdao hi se gubblung dao ba, ar boni grao khna thaosisi khe khna mane subung buthu bojom ja ba. Ode bonsini limthai sathai buthu khe ham rimane boni ha bojom japhai ba. 
LUK.5.16	Thikhabo, bo hajengling, siri siriyaba ha thanghi Madai bi ba.
LUK.5.17	Sainsi khali bo subung buthu khe sling risaiba ha, boni rogong ha Pharisairao ar Dara khe slingriyarao kham ba. Ode Galili ar Juda rajini khrip nolei ar Jerusalem ni phrang phaiyarao ode gilim gasa khe ham riphu mane Gabra niha raothai dong ba. 
LUK.5.18	Boha ning subung gejesi, sao adur jayaba khe thuyam ha bainbu hi phai ba. Ode Jisu ni rogong ha dengma bao ba. 
LUK.5.19	Thikhabo, subung jon bangbani, noh bising ha bainsing phuya. Odebani bonsi bo khe noh khimsao ha lang dada noh khim khe khusihi Jisu ni sagang bujui ha wadu jang dikkhlai ba. 
LUK.5.20	Bonsini lonma khe bo nuhi boni ha thi ba, Hoi subung, nini phap dongba si khe map khlai kha.
LUK.5.21	Dara khe slingriyarao ar Pharisairao, Elei Madai khe sijiba sere kho? Madai khe garhi de sere phap khe map khlai phu ma? thihi bonsi thilai ba.
LUK.5.22	Odebani Jisu bonsi ni baothai khe mithi hi bonsi khe thi ba, Nisi ni khah ha sumjabani ode bao ba? 
LUK.5.23	Nini phap khe map khlai kha thiba laidao na baija hi igah jang hem lang lah thiba, sumbo laidao? 
LUK.5.24	Marsini Basa habsao ha phap buthu khe map khlai phu du thihi nisi khe raothai phnu mane thihi adur khe thi ba, Ang nisi khe thi du, baija lah, nini thuyam khe la lah, ar nini noh ha thang lah!
LUK.5.25	Boha ning bonsi khrip nuba ha bo baija dada, jarni thuyam khe langhi, Madai khe bakhan khlai dada, jarni noh gede thang la kha. 
LUK.5.26	Bonsi khrip bo gmang hi khin ba! Bonsi Madai khe bakhan khlai hi thi ba, Jing dini ha nuyaba khusi bislei gmang thaosisi!
LUK.5.27	Boni yaohon ha Jisu baigo lang hi bumu Levi thiyaba, bo khajna khrangyaba, khamthan ha khamyaba khe Jisu nu ba, ode bo khe thi ba, Ani yaohon rikpha lah. 
LUK.5.28	Ode Levi baija hi, khrip jinis khe gar dada, bo jang rikpha kha.
LUK.5.29	Odehe Levi Jisu ni khlai hi, jarni noh ha, mel salai ri ba. Boha khajna suguyarao, ode gibin subung buthu khe bo long ba. 
LUK.5.30	Pharisairao gejesi ar Dara khe slingriyarao gejesi, Jisu ni rikphayarao jang niyalai ba. Ode bonsi khe thi ba, Sumjabani nisi la khajna khrangyarao ar phaphirao jang ji phalai ba ling phalai ba? bonsi thi ba.
LUK.5.31	Bonsi khe Jisu thiphin ba, Sao hamyarao de Daktor khe nangya, sao hamyayarao se Daktor khe nang ba. 
LUK.5.32	Hamba subung buthu khe lamjao mane ang phaiya, phaphi subungrao khe khah phin rima ne se ang phai ba.
LUK.5.33	Subung buthu gejesi Jisu khe thi ba, Johan ni rikphayarao hoh khongja donghi Madai bi du, odelei ning Pharisairao ni slingriyarao bo yaowai du. Thikhabo nini rikphayarao la jidu lingdu lao.
LUK.5.34	Jisu bonsi khe thiphin ba, Daman dong du si ha jukhuba ha longjaoyarao jiyahi lingya hi hoh khongja dongphu nang? 
LUK.5.35	Thikhabo, daman khe bonsi ni phrang lang mani basain sophai khali ha de, hoh khongja bonsi dong nang.
LUK.5.36	Jisu gibin daogari jang bonsi niha thi ba, Saosi bo rih gadain khe jekhaohi rih gajam ha su phaya; ode khlai re thikhade, bo rih gadain khe jegao rima se. Rih gadain jang gajam mili nang niya. 
LUK.5.37	Saosi bo grep bidih gadain khe migur bokhoh gajam ha lusingya. Lusing re thikhade, grep bidih gadain migur bokhoh gajam khe berekkhao ma. Ode galai thar hi migur bokhoh berekkhao ma se. 
LUK.5.38	Grep bidih gadain khe de migur bokhoh gadain ha ning lusingma nang ma se. 
LUK.5.39	Odehe saosi bo grep bidih gajam ling bani yaohon ha grep bidih gadain khe lingma nangjaoya. Grep bidih gajam hamdao bonsi thi re.
LUK.6.1	Lenggo basain ha mailing gejer ha Jisu baiso lang ba. Boni rikphayarao maiding sbai hi yao jang khuji phalang ba. 
LUK.6.2	Pharisairao gejesi sing ba, Sumjabani Lenggo basain ha dang thaoyayaba khe dang ba?
LUK.6.3	Jisu bonsi khe thiphin ba, David jang boni lugurao makham hukhri jaoba ha, khusi dangyaba khe nisi phuriya? 
LUK.6.4	Bo Madai ni noh ha hap dada, Jonthairao khe garhi de gibin jiphuyayaba phnu riyaba hon khe lahahi ji ba. Ode boni lugurao ne bo riba niya?
LUK.6.5	Jisu bonsi khe thi ba, Marsini Basa de Lenggo Basain ni Gabra se.
LUK.6.6	Odehe, gibin Lenggo Basain ha Jisu sunagog ha hap hi bonsi khe slingri ba, ode oraha subung saosi yaoda ni yao adur dong ba. 
LUK.6.7	Dara khe slingriyarao ar Pharisairao bo khe gajai rimane, Lenggo basain ha ham ri du na riya thihi bo khe bonsi naidao ba. 
LUK.6.8	Thikhabo, Jisu bonsini baothai khe mithi hi, yao adur jayaba khe thi ba, Bai ja, ning eraha songphai. Boha ning bo baija hi song kha. 
LUK.6.9	Odehe, Jisu bonsi khe thi ba, Ang nisi khe sing du, Lenggo basain ha hamba khlai ma nang re na hamya khlaima nang re, sogoma nang re na sthaima nang re? 
LUK.6.10	Bo khrip khe naiding hi yao adur jayaba khe thi ba, Nini yao khe sugu lah. Ode bo sugu ba, boha ning boni yao ham lang la kha.
LUK.6.11	Bonsi Jisu ni basao ha hamsi ning thamsi baigo dada, sumjadi khlai ma kho thihi sainlai ba.
LUK.6.12	Bo bubli ha bo hading khro ha thanghi hor song Madai niha bi ba. 
LUK.6.13	Phorong nokha naihi bo jarni rikphayarao khe longthim ba. Ode bonsini bising ha jhigin saikho dada bonsi ni bumu khe Apostol thihi deng ba. 
LUK.6.14	Bo buthu ni bumu de Simon (Peter bo thi re), ar boni buphlung Andria, Jakob ar Johan, Philip ar Bartholomai, 
LUK.6.15	Matthew ar Thoma, Alphai ni basa Jakob ar Simon (Zealot ni dol ni subung); 
LUK.6.16	Jakob ni basa Juda ar bo khe rem riyaba Juda Iskariot thu se.
LUK.6.17	Odehe, Jisu jang boni rikphayarao hading ni phrang akhai bu dada, jarni rikphayarao jang haphlai ha song ba. Bo hathan ni subung buthu ar Juda raji ni phrang ar khrip hathan ni phrang ar sagor dergong nolei ni phrang ar Sidon ni subung buthu bojom japhai ba. 
LUK.6.18	Bo buthu de boni grao khe khna mane phaiyarao se. Ode bonsini limthai sathai khe ham rijao mane asa jang phaiyarao se. Ode saoha sgo sgain gajaoyarao se. 
LUK.6.19	Bo ni phrang khusi dangphu mane raothai baigo ba. Ode bo khrip khe ham ri ba. Odebani, khrip subung buthu bo khe dophama bao ba.
LUK.6.20	Jisu naiding hi boni rikphayarao khe nai dada thi ba,
LUK.6.20	Nisi dukhisarao, nisi ni khophal hambi,
LUK.6.20	Madai ni raji de nisi ni se.
LUK.6.21	Duha nisi hukhri hi dongyarao, nisi ni khophal hambi,
LUK.6.21	Nisini hoh gablai nang.
LUK.6.21	Duha grayarao nisi ni khophal hambi,
LUK.6.21	Nisi mini mai nang.
LUK.6.22	Marsi ni Basa ni khlai hi subung buthu nisi khe naisle kha bo, dangkhlai kha bo, jo kha bo, siji kha bo, nisi ni khophal hambi. 
LUK.6.23	Oleiba ha nisi khaja hi baithreng lah, bede thikhala nisi yaosandi mai mane sorgo ha thathi hi deng du. Bonsi ni phagarao gorasalirao ni basaoha olei ning dang ba.
LUK.6.24	Nisi gnangrao, nisi ni bakho bubain risi bi
LUK.6.24	Nisi suk jang khajama mai blai kha.
LUK.6.25	Duha nisi hoh gablaiyarao, nisi ni bubain risi bi,
LUK.6.25	Nisi hukhri mai nang.
LUK.6.25	Nisi duha miniyarao, nisi ni bubain risi bi,
LUK.6.25	Khah waimu jang nisi grama se.
LUK.6.26	Nisi malai khe hamba sugu hi bakhan khlai kha bo, nisi ni basaoha bubain risi bi. Nisi ni phagara mosol gorasalirao ni basaoha bo olei ning dangba se.
LUK.6.27	Thikhabo, nisi ani grao khnayarao, nisi niha ang thi du, nisi ni sotrurao khe hamjao lah. Nisi khe sere naisle du bonsi ni basaoha hamba khusi khe dang lah. 
LUK.6.28	Nisi khe sariyarao khe hamthai ri lah. Nisi khe dukhu riyarao ne Madai bi ri lah. 
LUK.6.29	Nini bakhaolei khe malai saikhaosi gede bakhaolei ri kha de, saokhaosi gede bo ajao phin lah; ode nini rih khe malai lala kha de nini sola khe bo ri lah. 
LUK.6.30	Niniha malai sain kha de, ri lah; nini jinis khe malai lala kha de, da sain phin. 
LUK.6.31	Madai nisi ni basaoha bede dang ma nangjao ba, nisi bo olei ning dang lah.
LUK.6.32	Nisi sere khe khasao ba, bo khe se ning khasao kha la, bedehe hamthai mai ma? 
LUK.6.33	Nisi ni basaoha hamba khusi dangyarao ni basaoha se ning nisi hamba khusi dang re thikhala, bede khlaihi nisi hamthai mai ma? 
LUK.6.34	Maiphin mane asa jang lagai jaoyarao ne se ning ri re thikhala, bede khlaihi nisi hamthai mai nang? Phaphirao bo maiphin mane olei lagai jaoba ri re. 
LUK.6.35	Odebani nisi de jarni sotrurao khe hamjao lah, ode bonsi ham mane khusi dang lah; ar maiphin mane asa jayahi lagai ri lah, odese nisi hamthai ni yaosandi gabang mai hi judao thaoyaba ni sasik ja ma. Bo de khaja ba ringyayarao ode subung phaphirao khe bo khasao re. 
LUK.6.36	Nisi ni bupha khasaoba lai ning nisi bo malai khe khasao lah.
LUK.6.37	Malai khe da musu lah, odese ning bo musu jaoya ma. Saosi khe bo gajai da ri lah, odese ning bo gajai rijaoya ma. Malai khe map khlai lah, odese ning bo map khlai jaoma se. 
LUK.6.38	Ri lah odese nisi bo riphin jao ma; bo suyaba bokhoh ha nesik dada gaphao si nisi maiphin ma.
LUK.6.39	Ode, Jisu bonsine ebo daogari khe sainthi ba, “Gana jang gana de langsmai phu nang? Bonsi gini jang hakhor ha galaising nang niya? 
LUK.6.40	Slingyasa de slingriyasa tha dedaoya. Thikhabo slingyasa asaba bo sling blaikha de boni slingriya lai ja nang.”
LUK.6.41	“Jarni muthai ha dongyaba malang khe nuyahi, nini daphlung ni muthai ni muphin khe bedehe ning nu ba? 
LUK.6.42	Jarni muthai ha dongyaba malang khe nuyahi jarni daphlung khe bede khlaihi nini muthaini muphin khe Ang khe khaikho ri lah thihi ning bede thiphu ba?”
LUK.6.43	“Hamba buphang ha de hamya bathai thaiya, ode hamyayaba buphang ha hamba bathai thaiya. 
LUK.6.44	Asaba buphang khe bo bathai ha tharmai phu du. Busuphang ha thaikhrao bathai khaoya, dukha ha grep bathai khaoya. 
LUK.6.45	Subung hamba de jarni khah bising ni don bokhoh ni phrang grao hamba khe saiphlung re, ode subung hamya de boni khah bising ni don bokhoh ni phrang hamya grao khe saiphlung re. Ode khah ha gablaiyaba gaphaohi khuh ha jo re.”
LUK.6.46	“Ani grao khe maniya hi sumjabani nisi ang khe Gabra, Gabra thi ba? 
LUK.6.47	Asaba sere ani ha phaihi ani grao khe khna dada mani re, beleyaba subung thihi ang nisi ne phnu nang. 
LUK.6.48	Bo subung jarne noh dang mane longthaima ha guthu jaohi longthai ni thong gaiba lai se. Dih dehi noh ha nang ba, thikhabo sbai phuya. 
LUK.6.49	Asaba bo ani grao tharmai dada grao khe maniya kha de, longthaima ha noh dangya hi, hah ha thong gaihi noh dangba lai se. Bo noh dih raokha ning dih nepha phai hi baithar langba lai se.”
LUK.7.1	Odehe, subung buthu tharmai mane grao sainthi blaihi Jisu Kapernaum ha hap hi ba. 
LUK.7.2	Oraha dongyaba siphaiyarao rjasi ni hoja, boni leng maya nangyaba, limhi thi didih ja ba. 
LUK.7.3	Bo Jisu ni grao khe khna hi, boni leng khe ham rimane khlaihi Jisu niha khainsu mane boni ha dongyaba Juda khraorao khe haiha ba. 
LUK.7.4	Bonsi Jisu niha sohi dada boni ha khah jang muh jang khainsu ba. Ebo subung juru jao ja re. 
LUK.7.5	Bo de jini Juda jadi khe hamsisi maya nang du. Jini sunagog khe bo hamsisi dang riba, thihi bonsi thi ba.
LUK.7.6	Odehe, Jisu bonsi jang thangpha ba. Ar noh ha sohi didih ha siphaiya ni hoja niha grao sainthi mane boni lugurao khe haiha ba, ar boniha thi ba, Gedeba, ning jar khe dukhu da ri. Ani noh ha ning hapsing mane gathaya. 
LUK.7.7	Odebani, ang nini ha phaima bo nangdaoya. Ning graothai rikha ning ani ansa hamphin nang. 
LUK.7.8	Ang bo malai ni bakhla ha donghi ani bakhla ha siphayarao dong. Ang saosi khe thang thikhade bo thang re, gibin khe phai thikhade, bo phai re. Ode ani leng khe ebo khusi khe dang ang thikhade, bo dang re.
LUK.7.9	Jisu bo grao khe khnaba jang, hamsi ning gmang ba. Odebani, bo jang rikphayarao khe naiphin hi, bo thi ba, Israelrao ni bising ha bo elei lonma gnang khe ang nuya kho!
LUK.7.10	Haiha jaoyarao noh gede thangphin kha ode leng bo hamphin kha thihi nu ba.
LUK.7.11	Khaisa yaohon ha, Jisu Nain thiyaba nolei ha thang ba. Boni rikphayarao ar subung buthu bo jang thangpha ba. 
LUK.7.12	Bo nolei ni daoglap ha sohi ba jang, subung githi, banjik ni basa, saosi mang mangyaba khe bainbu hi phai ba. Nolei ni subungrao bo thangpha ba. 
LUK.7.13	Bo banjik khe nuba jang hamsi ning bo khe khasaosisi jajao hi, bo khe thi ba, Da gra. 
LUK.7.14	Bo sampha hi dolei khe rem ba, bo khe bainyarao songthao kha. Jisu thi ba, Nagadao, ang ning khe thi du, baija lah. 
LUK.7.15	Githi subung baija hi grao jo kha, ode Jisu bo khe jarni buma ne ri kha.
LUK.7.16	Subung buthu khrip bo khinseng hi Madai khe bakhan khlaihi thi ba, Madai jarni subungrao khe naiso mane jini bising ha gorasali dedaothao baigo kha lao!
LUK.7.17	Jisu ni grao Judai raji ode boni sere bere haphai ha gublung thar kha.
LUK.7.18	Johan ni rikphayarao ebo buthu khrip grao khe Johan niha sainthi ba. 
LUK.7.19	Odebani Johan jarni rikphayarao ni bising ha subung gini khe longha hi, Phaiginyaba ning ning, na gibin khe jing jon ma kho? thihi singmane Gabra niha haiha ba.
LUK.7.20	Bonsi boni ha sohi dada, bonsi thi ba, Phaiginyaba ning ning, na gibin khe jing jon ma kho? thihi Baptisma riyaba Johan jing khe singmane nini ha haiha ba.
LUK.7.21	Bo bubli ha Jisu limyarao sayarao gabang khe ham riba ode muthai ganarao khe muh nu ri ba. 
LUK.7.22	Odehe, Johan ni rikphayarao niha bo thi ba, Nisi thangphin hi, Johan niha nisi sumjadi khe nu ba, ar nisi khnayaba khe sainthi tha. Ganarao muthai nuphin kha, khorarao hemphin kha, khunthi jayarao ragaophin kha, nathongrao khnaphin kha, githirao baijaphin kha, dukhisarao niha hamba graojma sainthi kha. 
LUK.7.23	Asaba bo ani basao ha jajaoya jayayaba de boni khophal hambi!
LUK.7.24	Johan subung haihayarao thangphin bani yaohonha subung githim laiyarao niha, bo Johan ni grao khe sainthi ba. Naithao sisi khe naimane sumjabani hajengling ha nisi thangba kho? Bar sib baha dobung maoyaba khe? 
LUK.7.25	Niya kha la, sumjadi khe nai mane thang ba? Rih miyao dudu phinhi sal khlaihi dongyaba khe? Nai lah, oleiyaba subung buthu de Rajani noh ha se dong ba. 
LUK.7.26	Niyakha la, sumjadi khe nai mane thangba kho? Gibi jang ang nisi khe thi du, gorasali khe naima ning thangba se thi! Bo gorasali thane dedaoyaba eraha dong. 
LUK.7.27	Nai lah, ani haiyasa khe nini sagang ha ang haiha du, bo de nini sagang ha ninthane lama slamhi deng nang thihi Madai ni laisi ha boni balam ha rebyaba de ebo Johan ning. 
LUK.7.28	Ang nisi khe thi du, masainjik ni phrang hajaiyaba ni bising ha, Johan tha dedaoyaba saosi bo giri kho. Thikhabo, Madaini raji hade subung khasi daothao bo Johan tha dedaothao ja phu du.
LUK.7.29	Boni grao khe khnayarao khrip bo, ar khajna kharangyarao bo Johan niha baptisma jama ni khlai hi Madai gibi khe bonsi ajao la kha.
LUK.7.30	Pharisairao ar Dara khe slingriyarao de Johan ni yao ha baptisma lamane nangjaoya. Bede thikhade Madai salai riyaba khe bonsi ajaoya.
LUK.7.31	Jisu thisai ba, “Duha ni subung buthu sumjadi jang ang suthai hi thi nang kho? Gabang ning dubi lao? 
LUK.7.32	Bonsi de ansarao hathai ha khamlai hi, dolsi gibin dol niha, ‘Nisi ne jing jukhu bani muri dam ba, nisi la baiya lao. Ar grathai jang jing gra kha bo, nisi la graya,’ thiyarao lai se! 
LUK.7.33	Baptisma riyaba Johan phai ba, bo makham jiya, grep bidih bo lingya. Bo khe nisi thibu du, sao ha sgo sgain ni lugu se 
LUK.7.34	Marsini Basa phai ba, bo jidu ling du. Nisi thiphin du, Nai ha sang, bo subung de jiba raoyaba ar grep bidih lingba raoyaba khe ar khajna kharangyarao ar phaphirao ni lugu se thihi nisi thi du! 
LUK.7.35	Thikhabo, girikma de boni khrip ansarao bo khe gajai riya.”
LUK.7.36	Pharisai saosi makham jimane Jisu khe jama ba. 
LUK.7.37	Bo nolei ha masainjik hamya khusi dangyaba saosi dong ba. Bo masainjik khna ba Jisu Pharisai ni noh ha makham khalai kham du thi hi. Odebani, alabastar thao midim khe bitholsi labu ba, 
LUK.7.38	Jisu ni igah gabasi ha songphai hi gra ba, ode boni mudithai Jisu ni igah ha serkhru thar ba. Ode boni khnai jang phusa ba. Ode boni igah khe khudim hi thao hu ba. 
LUK.7.39	Pharisairao bo khe nu dada, khah ha elei bao ba, Ebo subung gorasali gibi thikha la, bo khe dophayaba masainjik sere ar boni hamyathai khe mithima se mu!
LUK.7.40	Jisu boni ha thi ba, Simon nini ha ang grao thaisi sainthima nang du.
LUK.7.40	Bo bokhe thiphin ba, Dei, thi sang, slingriyah
LUK.7.41	Jisu bo khe thi ba, Rang jaoba riyaba niha subung gini lagai nang ba. Saosi denarion rjasi, saosi ne thodan lagai nang ba. 
LUK.7.42	Thikhabo, bonsi lagai khe bone suphin phuya hi thao ba. Odebani gini khebo bo map khlai kha. Ode thikhala bo sere khe maya nang dao?
LUK.7.43	Simon thiphin ba, Sere khe bangdao hi map khlaiyaba, bo ja nang.
LUK.7.43	Jisu thiphin ba, Gibi grao khe ning thi kha dou. 
LUK.7.44	Odehe, masainjik ni gede naiha hi, Simon khe thi ba, Ebo masainjik khe ning nu kha? Nini noh ha ang hapsing hiba ha, ning de ani igah sumane bo dih riya. Bo masainjik de boni mudi jang ani igah khe su dada boni khnai jang rusa ba. 
LUK.7.45	Ning de ang khe khudimya, bo de ang sophai bani phrang thaoya si ani igah khe khudim ba. 
LUK.7.46	Ning de ani khro hah thao doriya, bo de ani igah buthu ha thao midim hu ri ba. 
LUK.7.47	Odebani, ang ning khe thi du, ebo masainjik khe maya gabang phnu mane boni phap gabang khe ang map khlai kha.
LUK.7.48	Ode Jisu, bo masainjik khe thi ba, Nini phap dongba si khrip khe ang map khlai kha.
LUK.7.49	Bo jang khalai khamyarao thilai ba, Bo sere ja nang, phap khe map khlai phuya ba.
LUK.7.50	Jisu bo masainjik khe thi ba, Nini lonma jang ning khe sogo kha, shanti jang thang lah.
LUK.8.1	Khaisa yaohon ha, Jisu Galili rajini nolei gede khasi ha Madai ni graojma hamba khe sainthi mane thang ba. Ode boni rikphayarao jhiginbo bo jang baosi rikpha ba. 
LUK.8.2	Odehe masainjikrao gejesi bese gusu gajaoyarao ar limthai sathai ni phrang khrip ham rijaoyarao bo jang rikpha ba. 
LUK.8.3	Herod ni rangkhoh raokhiya, Chuza ni bihih Joanna ar Susanna ar gibin masainjikrao bo jang rikpha ba. Bo subung buthu bonsi jarni rang jang Jisu ar boni rikphayarao khe boni khusi ha juru re.
LUK.8.4	Subung buthu boni ha githim phaiba ha, ode gibin gibin nolei ni phrang phaiyarao phaiba ha, Jisu daogari grao jang bonsi ne grao sainthi ba.
LUK.8.5	Subung saosi maimu saimane thang ba. Saipha langba ha gejesi lama bijing ha grai ba. Subung buthu bo khe gasep ba, ar dao buthu phai hi khon jithar ba. 
LUK.8.6	Ode gejesi longphlai basao ha grai hi, srap basla bre ba. Thikhabo, hah bangya bani mai rain kha. 
LUK.8.7	Gejesi busuling ha grai hi, busuh jang mai khe dip phung thar kha. 
LUK.8.8	Ode gejesi hah hamba ha grai dada, mai juphai hi dephai hi, phantha jang rjasi thai kha.
LUK.8.9	Boni rikphayarao, Ebo daogari grao la sumjadi? thihi Jisu khe sing ba. 
LUK.8.10	Bo bonsi khe thi ba, Madai ni raji ni grao huikhaoyaba khe tharmai phu mane nisi ne ri du. Thikhabo, gibin subung raone de daogari grao jang se sainthi ba. Ar bonsi mai kha bo nuya mane, ar khna kha bo khmao hapya mane.
LUK.8.11	Daogari grao de edehe: maimu de Madai ni grao se, 
LUK.8.12	Lama bijing ha graiyaba de, grao khe khnayarao se. Bonsi lonya mane ar sogo jaoya mane Diabol phaihi bonsini khah bising ni phrang grao khe lang la re. 
LUK.8.13	Longphlai basao ha graiyaba de, sere grao khe khna dada, khaja sisi ajaoyarao se. Thikhabo, bonsini yader giri bani, phongsi ni khlai hi se ning lon ba. Ar bonsi niha naigrik sophai kha ning bonsi galai phin re. 
LUK.8.14	Busuling ha graiba thiyaba de, bonsi grao khe khna kha, thikhabo sagang gede thangpha langba ha, waimu jang habsaoni gnang bonsi khe dip phung kha, suk jang dong mani baoma ha gablai hi bathai thaiya hi thao la kha. 
LUK.8.15	Hah hamba ha graiba thiyaba buthu grao khna hi, hamsisi khah gibi jang dukhu soi hi bonsi bathai thai re.
LUK.8.16	Saosi bo thaophari phnang hi, mudik jang khlip phungya ar thuyam ni bakhla ha bo dengya, hapsing phaiyarao si jdanma khe nuphu mane dengthan ha se deng re.
LUK.8.17	Odebani, bajiha phlaya hi, hui hi deng mane musibo giri; mithiya hi nujaoya hi dengmane musibo giri.
LUK.8.18	Bedehe nisi khna ba, girik lah, sere niha dong bonthane baosingma se, sere niha giri, dongyaba khe bo boni phrang lang lama se.
LUK.8.19	Odehe, boni daphlungrao boniha phai ba. Thikhabo, subung bang bani boni ha sohi phuya. 
LUK.8.20	Subung sereba Jisu khe thi ba, Nini buma ar daphlungrao ning jang goron laima nangjao du, baji ha jon hi dong ba.
LUK.8.21	Jisu bonsi khe thiphin ba, “Ani buma ar daphlungrao la sere Madai ni grao khe khna dada mani re, bonsi se ning ani buma ar daphlungrao se”.
LUK.8.22	Bo bubli ha, sainsi de jarni rikphayarao jang rung ha gakhu hi bonsi khe bo thi ba, Tha, jing dih nar gede bailang nang, thihi bonsi thang ba. 
LUK.8.23	Bonsi rung ha gahi thangsai ba ha bo thu ba. Dih kharnai ha baryungma phai hi, bonsini rung ha dih gablai didih jahi, khinthao sisi ja ba. 
LUK.8.24	Boni rikphayarao boni ha thanghi bo khe thi ba, Slingriyah, Slingriyah, jing de thi tharma ja kha.
LUK.8.24	Jisu baija hi bar jang dithon khe jo ba. Boha ning phirik phirik thaolang kha. 
LUK.8.25	Bo bonsi khe thi ba, Nisi ni lonma braha dong ba?
LUK.8.25	Bonsi khin hi gmang ba, ode bonsi saosi jang saosi thilai ba, Ebo subung la sere kho? Bo bar jang dithon khe jokha ning boni grao khe mani du lao!
LUK.8.26	Odehe, Jisu ar boni rikphayarao Galili dihkharnai nar bailang hi Gerasin haphai ha sohi ba. 
LUK.8.27	Jisu rung ni phrang akhai ba ha miyah subung saosi rih giri sgo gajaoyaba khe goron ba. Bo noh habo dongya, mangkhlong ha se dongbai re. 
LUK.8.28	Bo Jisu khe nuba jang bol jang jirik khao hi boni ha blip pha hi thi ba, Jisu, judaothaoyaba Madai ni basa, ang khe sumjadi khlai ma nangjao ba? Nini ha ang bi la du, ang khe dukhu da ri. 
LUK.8.29	Bo subung ni bising ni phrang baigo mane khlai hi Jisu sagang ha bese gusu khe grao riba. Thikhabo, alang alang bese gusu bo subung khe rem ba, ar subung buthu phatho ha sikhol jang khahi deng khabo, saso hi hajengling ha bo khe bese gusu ri khlai re.
LUK.8.30	Ode, Jisu bo khe sing ba, Nini bumu sumjadi?
LUK.8.30	Bo thiphin ba, Ani bumu bangbi, bede thikha de boni bising ha sgo sgain gabang ning dong ba. 
LUK.8.31	Sgo sgain buthu hakhor khithu giriyaba ha bonsi khe haihaya mane Jisu niha khainsu ba.
LUK.8.32	Hading basao ha hono buthu dolsi, gabang sam jibaihi dong ba. Ode sgo sgain buthu hono ni bising ha hap mane Jisu niha khainsu bani bo grao ri ba. 
LUK.8.33	Ode sgo buthu bo subung ni phrang baigo langhi hono ni bising ha hap hi ba jang hono buthu khaikhlai langhi harang bakhla ni dih wari ha galaising hi thithar ba.
LUK.8.34	Hono raokhiyarao olei jaba khe nuba jang, ode bonsi khaipha langhi nolei ha ar sere bere haphai buthu ni subung buthu niha sainthi ba. 
LUK.8.35	Subung buthu jathai khe nai mane phaiyarao Jisu niha sophaiba ha bising ni phrang sgo baigo langyaba subung, Jisu ni igah gabasi ha khamba khe nuba jang bonsi khin ba. 
LUK.8.36	Sgo gajaoyaba hamphinba khe nuyarao khrip subung buthu niha sainthi ba. 
LUK.8.37	Gerasin rajini subung buthu hamsisi khin bani oraha ni phrang thangla mane Jisu khe bonsi khainsu ba. 
LUK.8.38	Bising ni phrang sgo sgain Bese gusu baigoyaba subung Jisu niha bi ba, Ning jang ang khe thangpha ri. 
LUK.8.39	Thikhabo, Jisu bo khe thi ba, Nini noh gede thangphin lah, nini basao ha Madai khusi dangyaba ni muima khe sainthi lah, thi hi bo khe haiha kha. Ode bo thanghi khrip nogor buthu ha, Jisu boni basao ha khusi dangriyaba khe sainthi ba.
LUK.8.40	Odehe, Jisu phaiphin ba ha, subung buthu khrip bo khaja ba, bede thikhade bo khe khrip bo jonhi dong ba. 
LUK.8.41	Boha ning sunagog ni hoja, Jaira thiyaba subung saosi, phai dada Jisu ni igah gabasi ha blip pha hi khainsu ba. 
LUK.8.42	Bede thikhade boni bisik maithai jhigin laiyaba, limhi thuyam ha thi didih jahi dong ba.
LUK.8.42	Ode Jisu thangba ha subung buthu githimlai hi dong ba. 
LUK.8.43	Masainjik saosi, maithai jhigin bithi thanghi dong ba. Boni ha dongba si Daktor raone rithar kha, thikhabo saosi bo ham ri phuya. 
LUK.8.44	Bo githim laiyarao ni gejer ha Jisu ni yaohon gede phai dada, boni rih bergong khe remba jang boni bithi thangyaba thao lang la kha. 
LUK.8.45	Jisu sing ba, Ang khe sere rem ba?
LUK.8.45	Khrip subungrao ang de niya thihi thi lai ba. Odebani Peter thi ba, Slingriyah, subung buthu ning khe nepha laiba se.
LUK.8.46	Thikhabo, Jisu thi ba, Subung saosi ang khe remba se. Bede thikhade, khusi dangphuyaba raothai ani phrang baigo langba thihi ang mithi du. 
LUK.8.47	Bo masainjik hui phuya kha thihi mithi kha. Sao ther ther mao hi, phai dada Jisu ni igah gabasi ha blip pha dada khrip ni sagangha jar dopha bani grao jang bo hamphin bani grao khe sainthi ba. 
LUK.8.48	Jisu boni ha thi ba, Ani bisik, nini lonma ning khe ham ri kha. Shanti jang thang lah.
LUK.8.49	Bo olei sainlai sainba ha Jaira ni noh ni phrang subung saosi phai hi thi ba, Nini bisik thih kha, Slingriyah khe dukhu da ri si.
LUK.8.50	Thikhabo, Jisu bo grao khe khna hi Jaira khe thi ba, Da khin, lon se ning lon lah, bo hamphin nang.
LUK.8.51	Noh ha bo sohiba ha Peter, Johan ar Jakob odehe ansa ni buma bupha khe garhi de saosi khe noh ha hap riya. 
LUK.8.52	Oraha dongyarao si, ansa ni khlai hi khrip bo bol jang gralai hi bonsi jarni khahbao do ba. Jisu bonsi khe thi ba, Da gra, ansa thihya, bo thuba se.
LUK.8.53	Gibi ning thih kha thihi bonsi mithi bani bonsi khripbo bo khe minithai ba. 
LUK.8.54	Thikhabo, Jisu ansa ni yao khe rem dada, Nandi, baija lah, thi ba. 
LUK.8.55	Boni bese phaiphin hi, bo baija kha. Ode bone jimane ri thihi bo sani ba. 
LUK.8.56	Boni buma bupha hamsi ning gmang kha. Thikhabo, ebo jathai saosi niha bo da sainthi thihi bonsi khe magna ba.
LUK.9.1	Jisu jarni rikphayarao jhigin khe longthim hi bonsi sgo sgain khrip ni basao ha, khusi dangphu mani hukhum ri ba. Ode limyarao sayarao khe ham rimane raothai ri ba. 
LUK.9.2	Odehe, Madaini rajini grao khe sainthi mane ar limyarao sayarao khe hamri mane bo bonsi khe haiha ba. 
LUK.9.3	Bo bonsi khe thi ba, Nisi thangba ha goda, juli, hon ar rang bo da langpha. Ode sola bo grang gin da langpha. 
LUK.9.4	Ode nisi thangba ha, sere nisi khe lamjao hi noh mathao ridu, oraha dong lah. 
LUK.9.5	Nisi khe sere noh ma thao riya, bo nolei ni phrang baigoba ha, bonsini gajaithai khe mithi rimane khlai hi nisi ni yapha ni haduri khe thisa khla lah. 
LUK.9.6	Odehe, bonsi thanghi khrip nolei ha daopha langhi, hamba graojma khe sainthi ba. Ode khrip hathan ha subung buthu khe ham ripha lang ba.
LUK.9.7	Raja Herod, bo grao khe khnahi hamsi ning waimu nang ba. Bede thikhade subung buthu gejesi Johan githi ni phrang baija phin kha thihi thi ba. 
LUK.9.8	Subung buthu gejesi, Elija nujao phai ba thihi thi ba. Ode gibin subungrao gdani gorasali saosi baija phinba se thihi thi ba. 
LUK.9.9	Odebani, Herod thi ba, Ang Johan ni bokhro khe dainso rikha, thikhabo boni grao khnayaba la sere kho? thihi bo khe numa nangjao ba.
LUK.9.10	Jisu ni rikphayarao phaiphin hi, bonsi khusi dangyaba khe boni ha sainthi ba. Ode bo bonsi khe gibin lang hi Bethsaida nolei ha thang ba. 
LUK.9.11	Thikhabo, subung buthu mithi hi, bonsi jang baosi rikpha ba. Ode bo bonsi khe lamjao ba, ode bonsi niha Madaini raji ni grao khe sainthi ba. Ode hamma nangjaoyarao khe ham riba.
LUK.9.12	Sainbli japhaiba ha, boni rikphayarao boni ha phaihi thi ba, Ebo de hajengling se, odebani nolei ar haphlai buthu ha jima lingma ar thu mane subung buthu khe haithar hah.
LUK.9.13	Bo bonsi khe thi ba, Nisi ji mane ri lah.
LUK.9.13	Bonsi thiphin ba, Jini ha hon pher bowa ar nah magin khe garhi de musibo giri. Ebo subung buthune jing thanghi baraihi ma? 
LUK.9.14	(Oraha ni subung rjing bowa lai ja du)
LUK.9.14	Jisu boni rikphayarao khe sani ba, Subung buthu khe jomsi ha dan dan khlaihi kham ri lah.
LUK.9.15	Odelei ning bonsi khrip khe bo kham ri kha. 
LUK.9.16	Jisu hon pher bowa ar nah magin khe lahahi, nokhasao gede naikhu dada, Madai niha hamthai ri ba. Ode sbaihi subung buthu ne boni rikphayarao niha ri ba. 
LUK.9.17	Bonsi jihi hoh gablai thar bani yaohon ha, haglaiyaba khamphlu jhigin rikphayarao khonthim ba.
LUK.9.18	Sainsi khali bo sao jang Madai bihi dongba ha, boni rikphayarao boni ha phai ba. Ode bo bonsi khe sing ba, Subung buthu ang khe sere thihi thi du?
LUK.9.19	Bonsi thiphin ba, Subung buthu ning Baptisma riyaba Johan thi du. Gejesi Elija thi du, gejesi gdani gorasali raoni bisingha saosi baijaphin ba thihi thilai du.
LUK.9.20	Bo bonsi khe singphin ba, Odethikhala, nisi ang khe sere thihi thi du?
LUK.9.20	Peter thiphin ba, Ning ning Madaini Basa se.
LUK.9.21	Odehe, bo grao khe saosi niha bo sainthiya mane bonsi khe magna ba.
LUK.9.22	Odehe, Jisu jarni rikphayarao khe thi ba, Marsini Basa khe hamsi ning dukhu rima, ode hojarao, jonthairao, ode Dara khe slingriyarao bo khe nangjaoya ja ma. Bo khe sthai ma, ode saintham ha baijaphin ma se.
LUK.9.23	Odehe, bonsi khrip niha thi ba, Asaba bo ang jang rikphama nangjao kha de, jar khe blao hi, nalai bo jarni kross khe bain hi, ang jang rikpha thing. 
LUK.9.24	Sere jarni hayu khe sogoma nangjao re, bo de gma ma se. Thikhabo, sere ani khlai hi jarni hayu khe gma ri re, bo sogo ma se. 
LUK.9.25	Subung habsao khe gibim jang mai la kha bo, hayu khe khma re thikha la, boni khlai hi sumjadi lab jama kho? 
LUK.9.26	Asaba bo ang khe ode ani grao ni khlai hi laji re thikhade, Marsini Basa bo boni muima jang, ar boni Bupha ni muima jang, ar boni degla gatharrao ni muima jang phai khali ha, bobo laji pha ma se. 
LUK.9.27	Odebani, ang nisi khe gibi jang thi du, eraha songyarao ni bising ha gejesi Madai ni raji khe nuya si de thihyaba khe jennaiyayaba dong.
LUK.9.28	Ebo grao khe bo thiba ni phrang sainjai ni yaohon ha Peter, Jakob ar Johan thu khe langpha hi hading ha bi mane thang ba. 
LUK.9.29	Boha bo bihi dongba ha, boni mukhang bo gibin jalang la ba. Ode boni rih phinyaba bo guphu jahi jdan ba. 
LUK.9.30	Boha subung gini phaihi bo jang grao sainlai ba, bo buthu de Moses jang Elija se. 
LUK.9.31	Bonsi muima jang nujao phai ba, ar Jerusalem ha Jisu dukhu jang thihmani grao khe sainlai ba. 
LUK.9.32	Peter ar boni lugurao thuhi mudri thang ba. Thikhabo, smaohi baija ba jang Jisu ni muima ar bo jang baosi songphayaba subung gini khe bonsi nu ba. 
LUK.9.33	Subung gini Jisu khe degaolang hi thangma jaba ha Peter bo khe thi ba, “Slingriyah, jini khlaihi eraha dongba hambi. Jing khepsa matham slam nang, ningthane masi, Moses ne masi ar Elija ne masi.” Bo sumjadi grao khe thiba bo mithiya.
LUK.9.34	Bo olei thisaiba ha, jimi andar japhai hi, bonsi khe khlip phung bani, rikphayarao khin ba. 
LUK.9.35	Jimi ni phrang khurang masi baigo hi thi ba, Ebo ning ang khasaoyaba ani basa, boni grao khe khna lah!
LUK.9.36	Khurang thaoba jang, Jisu khe se ning nu ba; bonsi phirik phirik thao kha. Thikhabo bonsi nuyaba grao khe saosi niha bo sainthiya.
LUK.9.37	Phin gibin basain ha, boni rikphayarao gatham jang hading ni phrang akhai buba ha, subung buthu bo jang goron lai ba. 
LUK.9.38	Odehe, subung githim laiyarao ni bising ha miyah subung saosi jirik khao ba, Slingriyah, ani basa saosi mang mang khe naiphai mane nini ha ang khainsu du. 
LUK.9.39	Bese gusu bo khe rem hi, bo jirikkhao bai du; ode, bo khe hah ha galai ri dada, boni bukhuh ni phrang khudi galai si bo khe dukhu rihi, hamsi ning bumai phnang hi, bo khe haiger re. 
LUK.9.40	Nini rikphayarao khe rikkhlai rimane khainsu kha bo, bonsi bo khe blaiya.
LUK.9.41	Jisu thiphinba, Duhani jug ni lonma giriyaba haglai subung buthu, bislei sosi khah lao hi jonphu nang kho? Nini basa khe eraha labu lah.
LUK.9.42	Bo phaiba ha bese gusu bo khe hah ha galai rihi, dukhu ri ba. Thikhabo bese gusu khe jo hi, bo ansa khe ham rihi, boni buphane ri ba. 
LUK.9.43	Subung buthu khrip bo Madaini raothai khe gmang lai ba.
LUK.9.44	“Ebo grao buthu khe nisi ni khmao ha hap la thing: Marsini Basa de marsirao ni yao ha rem rijao ma se.” 
LUK.9.45	Thikhabo boni grao khe rikphayarao ni khmao hapya; bonsi mithiya mane grao hui hi dengbani, thikhabo bonsi bo khe singraoya.
LUK.9.46	Jini bisingha sere dedaothao ja ma? thihi rikphayarao ni bising ha niyalai ba. 
LUK.9.47	Bonsini khah ha baoyaba khe Jisu tharmai hi, ansa saosi khe labu hi bonsini gabasi ha song ri ba, 
LUK.9.48	ode bonsi khe thi ba, Sere ani bumuni khlai hi ebo ansa khe lamjao re, bo ang khe se lamjao ba. Ode sere ang khe lamjao re, ang khe haihayaba khe se lamjao ba. Sere nisini bising ha khasi daothao, bo ning dedao thao jama se.
LUK.9.49	Johan thi ba, Slingriyah, subung saosi, nini bumu jang sgo sgain buthu khe rikkhlai ba khe jing nu ba; jini dol ni subung bo niyabani jing bo khe magna ba.
LUK.9.50	Jisu bonsi khe thi ba, Nisi da magna lah, sere nisi jang nanglaiya, bo de nisini gede gaba ba se.
LUK.9.51	Jisu sorgo gede sugu langjao mani basain sampha kha bani bo Jerusalem ha thangmane sagang ba. 
LUK.9.52	Boni sagang ha graodiyahrao khe bo haida ba. Bonsi thang dada bonthane nothao khrip salai rimane Samari ni nolei masi ha thang ba. 
LUK.9.53	Thikhabo, Jisu Jerusalem gede thangmane sagang bani bo noleini subungrao, bo khe jo ba. 
LUK.9.54	Odehe, ebo khe nuhi rikphayarao gini, Jakob ar Johan thiba, Gabra bonsi khe saokhrip mane nokhasao ni phrang wai hok khlai mane ning jing khe jajao du?
LUK.9.55	Thikhabo, bo bonsi khe naiphin dada, hamsi ning jo ba. 
LUK.9.56	Odehe, gibin nolei gede thangphin la kha.
LUK.9.57	Bonsi lama hemba ha, subung miyah saosi boni ha thi ba, Ning braha thang du, ang ning jang rikpha ma.
LUK.9.58	Jisu bo khe thi ba, Mosrong buthu ni longkhor dong, birbaiyaba dao buthu nebo bithip dong, thikhabo, Marsini Basa ne de khro dengmani hathan giri.
LUK.9.59	Gibin subung saosi niha bo thi ba, Ang jang rikpha lah.
LUK.9.59	Thikhabo bo thi ba, Gedema, ani bupha khe phip mane ang khe haida ha.
LUK.9.60	Jisu bo khe thiphin ba, Githirao de bonsi ni githi khe phip la thing; ning thang dada Madai ni raji ni grao khe sainthi tha.
LUK.9.61	Gibin subung saosi thi ba, Gabra, ang ning jang rikpha nang. Ang ani nokhorsi jang sainlai mane ang khe haiger da.
LUK.9.62	Odebani Jisu bo khe thi ba, Saosi bo langgol ha yao denghi, yaohon naiphin kha de, Madaini rajini subung ja phuya.
LUK.10.1	Boni yaohon ha, Gabra gibin subung bisathamjhi khe saikho ba. Ode boni sagang ha bo thangginyaba khrip nolei buthu ha thangda mane subung gini gini khlai hi bo haiha ba. 
LUK.10.2	Bonsi khe bo thi ba, Mai ra mane bang bi, thikhabo khusi dangyarao bangya. Odebani, boni mai khe ra mane khusi dangyarao khe haiha mane mai ni bubra niha bi lah. 
LUK.10.3	Thang, nai lah, rasa buthu ni bising ha melmasa lai ang nisi khe haiha du. 
LUK.10.4	Nisi rang ni bokhoh, juli ar yaphadap da langpha lah; ode lama ha saosi khe bo da khlim lah. 
LUK.10.5	Nisi asaba ni noh ha hapba ha, sagangthao ha Ebo noh ha shanti dong thing thi lah. 
LUK.10.6	Oraha shanti ni basa dongkha de, nisini shanti boni basao ha dongsong nang, ode giri kha de nisini shanti nisini basaoha phaiphin nang. 
LUK.10.7	Nisi braha dongba, bo noh ha ning dongsong lah. Bonsi nisine asaba jima lingma riyaba khe ji lah, ling lah. Bede thikhade khusi dangyaba maiphain mai mani hok dong. Ode nohsong nohphrong da daobai. 
LUK.10.8	Nolei ha nisi hap ba ha, bonsi nisi khe lamjao re thikhade, bonsi ribalai lai ji lah, ling lah. 
LUK.10.9	Ode oraha ni limyarao sayarao khe ham ri lah. Ode bonsi khe Madai ni raji nisi niha sampha hi sophai kha thihi bonsi khe thi lah. 
LUK.10.10	Thikhabo, nisi hapyaba nolei buthu ha bonsi nisi khe lamjaoya kha de, bonsi ni daoglap ni phrang baigo langhi bonsi khe edehe thi lah, 
LUK.10.11	Nisi ni nolei ni haduri, jini igah ha nangyaba khe, nisi ni basao ha phusa khla du, thikhabo Madai ni raji de nisi niha sophai kha. 
LUK.10.12	Ang nisi khe thi du, bisarni basain hade, bo nolei ni dukhu rejengdao nang!
LUK.10.13	“Korazin, nini bubain risi bi! Bethsaida, nini bubain risi bi! Nisi niha gmang thaosisi khusi dangyaba khe Tura jang Sidon nolei ha se dang ba thikhade, bonsi bosta phin dada, thaphla gejer ha kham hi bonsi khah phinkha mu! 
LUK.10.14	Thikhabo, bisar ni basain ha de, nisi dukhu jaba thane Tura jang Sidon ni dukhu rejeng dao nang. 
LUK.10.15	Ode ning Kapernaum, sorgo sosi bakhan ja nang? Githirao dongyaba ha se ning khe dangsing jao ma!”
LUK.10.16	“Sere nisi ni grao khe khna du, bo ani grao khe se khna ba; sere nisi khe nangjaoya du, bo ang khe se nangjaoya ba; sere ang khe nangjaoyaba, bo angkhe haihayaba khe se nangjaoya ba”.
LUK.10.17	Bisathamjhi buthu, khaja sisi phaiphin hi bonsi thi ba, Gabra sgo sgain buthu bo nini grao ni khlai hi jini grao khe mani kha.
LUK.10.18	Jisu bonsi khe thi ba, Nokhasao ni phrang nokhasao gurjliba lai, Soithan galai phaiba khe ang nu ba! 
LUK.10.19	Ode khna lah! Jbu ar yung khangkhrai buthu khe gasep phumane ar sotrurao ni raothai khe dephu mane, hukhum nisine ang ri kha. Musi khali habo sao dukhu riphu nang niya. 
LUK.10.20	Thikhabo, bese gusu buthu nisi ni grao khe mani bani da khaja lah, thikhabo nisi ni bumu khe sorgo ha rebthao bani se nisi khaja lah.
LUK.10.21	Bo bubli ha, Jisu Bese Gathar ni khajathai jang gablai hi thi ba, Abai, Nokhasao ni Gabra! Ringyarao girikyarao ni gejer ha ning huihi dengyaba khe, ansarao niha ning grao phlabani, ang nini ha hamjaoma rila du. O Abai, elei ning jama se ning nangjao du! 
LUK.10.22	Ani bupha khrip ani yao ha dang ri kha. Saosi bo bupha khe gardi de, basa khe mithiya, basa ar basa sere niha phlama nangjao du, phlajaoyarao garhi de saosi bo mithiya.
LUK.10.23	Odehe, Jisu rikphayarao ni gede saganghi thi ba, Nisi nuyaba de nisi ni khophal hambi. 
LUK.10.24	Bede thikhade, ang nisi khe thi du, nisi nuyaba khe gorasalirao jang rajarao numa nangjao ba, thikhabo bonsi nu phuya. Ar nisi khnayaba khe bonsi khnama nangjao ba, thikhabo bonsi khna phuya.
LUK.10.25	Dara khe slingriya saosi phai dada, Jisu khe nainai mane sing ba, Gedema, thaoglao ni hayu mai mane ang sumjadi dang ma?
LUK.10.26	Jisu bo khe thiphin ba, Madai ni laisi ha sumjadi reb du? Ning bedehe phuri ba?
LUK.10.27	Bo subung bo khe thiphin ba, Ning nini khrip khah jang, khrip bese jang, ar khahthai jang nini Gabra Madai khe maya nang lah; ar ning jar khe maya nangba lai, jarni noharirao khe bo maya nang lah.
LUK.10.28	Jisu bo khe thiphin ba, Ning thiphinyaba gibi ning. Olei ning dang lah, odese ning hayu mai ma.
LUK.10.29	Thikhabo, Dara slingriyaba jar khe gibi khlaima baohi, Ani noharirao la sere kho? thihi sing ba.
LUK.10.30	Jisu thiphin ba, Sereba subung saosi, Jerusalem ni phrang Jeriko gede thang ba. Dakhatrao jang goron lai dada, bonsi khrip rihjem khe selang thar ba, ar bo khe thih ma jasi suhi bokhe galang ba. 
LUK.10.31	Jonthai saosi bo lama ha thang ba. Thikhabo bo khe nuba jang lama bijing gede degao hi thangla kha. 
LUK.10.32	Odelei ning, Levi jadi saosi bo, oraha sohi ba. Bobo nuba jang lama bijing gede degao hi thangla kha. 
LUK.10.33	Thikhabo, Samari subung saosi moposol thang hi bo lama ha phaiba ha, bo khe nuba jang hamsi ning khasao ba. 
LUK.10.34	Bo boni ha thanghi, boni bumai buthu ha thao ar grep bidih khe lukhru hi, hu hi khajeb ba, ar bo jarni gorai ni basao ha bo khe gari ba, ar nohthao ha bo khe langpha hi bo khe naiso ba. 
LUK.10.35	Odehe, phorong nokha naihi bo baigo lang ma jaba ha, nohthao naisoya ne bo aduli magin khaikho hi ri hi bo khe thi ba, Ebo khe ning hamsisi naiso lah, ang phaiphin khali ha nini khrip khoros khe ang ninthane suphin nang.
LUK.10.36	Bo subung gatham ni bising ha dakhat goronyaba ni nohari sere ja nang?
LUK.10.37	Bo thiphin ba, Bo khe khasaoyaba ja nang.
LUK.10.37	Odebani Jisu bo khe thi ba, Ning bo thang lah, ar olei ning dang lah.
LUK.10.38	Odehe, Jisu jang boni rikphayarao lama ha thangpha lang hi nolei masi ha hap hiba. Bumu Martha, masainjik saosi bo khe boni noh ha lamjao ba. 
LUK.10.39	Boni ha bahandao saosi dong ba, boni bumu Mari. Bo Gabrani igah gabasi ha kham hi boni grao khe khna ba. 
LUK.10.40	Martha naiso nuso khlaimane khusi ha dukhu maibani, bo boni ha phai hi thi ba, Gabra, ani bahandao ang sao jang khusi ha nephaba, bo ani khlai hi musi wainsoya, ang khe juru mane khlai hi bo khe haiha lah.
LUK.10.41	Gabra bo khe thiphin ba, Martha, Martha, khusi gabang khe ning baobai bani, ning dukhu maiba se. Nangdao thaoyaba khusi de masi se ning. 
LUK.10.42	Mari de phantha gibi khe saikho la kha, bo khe boni phrang se ma niya.
LUK.11.1	Sainsi khali Jisu hathan masi ha Madai biba, bo bibani yaohon ha boni rikphayarao ni bising ha, saosi bo khe thi ba, Gabra, Johan jarni rikphayarao khe Madai biba sling riba lai, ning bo jing khe sling ri lah.
LUK.11.2	Jisu bonsi khe thi ba, Nisi bikha de edehe bi lah:
LUK.11.2	Jini Abai,
LUK.11.2	Nini bumu gathar man ja thing,
LUK.11.2	Nini raji sophai thing.
LUK.11.3	Nalai ni jinthane jimu ri lah.
LUK.11.4	Jini phap khe map khlai lah,
LUK.11.4	Jing bo jini ha lagai dongyarao khe map khlai du,
LUK.11.4	Ode jing khe naigrik ha da langpha.
LUK.11.5	Ode bo bonsi khe thi ba, Nisi ni bising ha lugu saosi dong nang, jarni lugu niha horjer ha thang dada, Lugu, hon phertham jaoba anthane ri sang. 
LUK.11.6	Ani lugu gibin nolei ni phrang ani ha sophai ba ha, ani ha jima giri thire thikhade, 
LUK.11.7	Bo noh bising ni phrang, Ang khe yisisi da khlai; duha de derga phrao kha, ang bo ani ansarao bo thuyam ha thu kha, ang baija phuya kha, ningthane rimane musibo giri bo olei thiphin kha de; 
LUK.11.8	Ang nisi khe thi du, bo boni lugu jabani baija hi bonthane riyakha bo, bo sain ba thaoya bani bo baija hi bo khe nangjaoba lai ri nang. 
LUK.11.9	Odebani ang nisi khe thi du, sain lah ode nisine ri nang, smai lah ode nisi mai nang, derga do lah, ode nisine khuru ri nang. 
LUK.11.10	Odebani, ang nisi khe thi du, asaba sere sain re, bo mai nang; sere smai re, bo nu nang, ar sere derga ha do re, bone khuru nang. 
LUK.11.11	Nisi bupharao, nisi ni bising ha jarni basa nisi niha hon sainba ha, hon ni baslai sere longthai ri ma? Ar nah sainba ha, nah ni baslai sere jbu ri ma? 
LUK.11.12	Niyakha la, daodi sainba ha, yungkhangkhrai khe sere ri ma? 
LUK.11.13	Nisi phaphi subung thikhabo, jarni ansaraone hamba khe riba mithi kha de, nisini bupha, sorgoha dongyaba niha sere sain re, bangdao hi Bese Gathar ri nang niya?
LUK.11.14	Grao jophuyayaba subung saosi sgo sgain gajaoyaba khe Jisu rikkhlai ba. Sgo sgain baigoba jang, bo subung grao jophu ba, ar subung buthu hamsi ning gmang lai ba. 
LUK.11.15	Thikhabo, bonsini bising ha gejesi subung buthu thi lai ba, Sgo buthu ni Raja, Belzebul ning bokhe bone rikkhlai mane raothai ri ba.
LUK.11.16	Gibin subung gejesi, bo khe nainai mane nokhasao ni phrang sin phnu mane khusi khe boni ha khainsu ba. 
LUK.11.17	Thikhabo, bonsini baothai khe Jisu mithi du. Odebani Jisu bonsi khe thi ba, “Asaba raji masi ha jar jang jar nanglai kha de jam la re, nokhorsi bo jar jang jar nanglai kha de bo nokhor de jam lama se. 
LUK.11.18	Soithan bo jar jang jar nanglai kha de, boni raji bede khlai hi songphu ma? Nisi thi du, Belzebul ni khlai hi sgo sgain khe ang rikhlai du. 
LUK.11.19	Ang Belzebul ni khlai hi rikkhlai ba thikhala, nisini subung buthu la sere ni khlai hi rikkhlai ba kho? Odebani, bonsi nisi ni basao ha bisar khlaiginyaba ja nang. 
LUK.11.20	Odebani, Madai ni yao jang sgo sgain buthu khe rikkhlai ba thikha de, Madai ni raji de nisi niha sophai kha.”
LUK.11.21	“Subung bol gnang, yaodi di dada, jarni noh khe raokhi du si de, jarni don go re. 
LUK.11.22	Thikhabo, bo tha raodaoyaba phai hi de dada, boni yaodi salai hi dengyaba buthu khe se lang hi ron phlung re.
LUK.11.23	Sere ani gede gabaya, bo de ang khe badaiba se. Ar sere anthane bojom khlaiya, bo de saiphlungba se”.
LUK.11.24	Bese gusu de, subung ni bising ni phrang baigo hi lenggothan smai hi, dih giriyaba khrip hathan ha daobai hi, lenggo mani hathan maiya bani, bo baigo buyaba noh ha ning thangphin la nang thihi thi re. 
LUK.11.25	Sohi ba de ragao sisi sajai hi dongba khe bo nu ba. 
LUK.11.26	Odehe, bo thangba ha, gibin hamya daoyaba bese masni langpha hi bonsi oraha dong ba. Ar bo subung ni jathai, sagang thane yaohon ha hamyadao kha.
LUK.11.27	Jisu bo grao khe thisai baha, subung githim laiyarao ni bising ha masainjik saosi, jirik khao hi boni ha thi ba, Ning khe sathip ha dengyaba ar abudih ji riyaba ni khophal hambi.
LUK.11.28	Thikhabo, Jisu thiphin ba, Sere Madai ni grao khe khna hi mani re, bonsi ni khophal ar hamdao kho!
LUK.11.29	Subung buthu bojom japhaiyarao niha Jisu thi ba, Duha ni jug gadain ni subung buthu bislei hamya, bonsi gmang thaosisi sin nu mani khusi khe smai du. Thikhabo, Jona ni sin khe garhi de gibin ri nang niya. 
LUK.11.30	Bede thikhade Jona Ninevi raji rao mithi mane sin jabalai ning, Marsini Basa bo ebo jug ni subung buthu ni sin ja nang. 
LUK.11.31	Sain yaosi ni Rani bisarni basain ha de ebo jug ni subung buthu jang baosi phai dada, bonsi khe gajai ja ri ma. Bede thikhade, bo hah gajain ni phrang phai hi, Solomon ni girikthai ni grao khe khna mane phai ba. Nai lah! eraha Solomon tha dedaoyaba dong. 
LUK.11.32	Bisar ni basain ha de Ninevi ni subung buthu songhi, bonsi nisi khe gajai ri nang; bonsi de Jona ni grao khe khnahi, phap ni phrang khah phin kha. Khna lah! ang nisi khe thi du, Jona tha dedaoyaba eraha dong.
LUK.11.33	“Saosi bo thaophari phnang hi hah mithim ha dengya. Ode khamphlu jang bo phung khlipya; dengthan ha se deng ba. Ar hapsing phayarao boni jdanma khe nuphu ba. 
LUK.11.34	Nisi ni muthai ning nisi ni saomang ni thaophari se. Nisi ni muthai ham re thikhade, saomang khrip jdan thar nang; thikhabo, hamya re thikhala, nisi ni saomang bo andar jama se. 
LUK.11.35	Odebani, nisi ni bising ni jdanma andar jaya mane girik lah. 
LUK.11.36	Andar jaya hi nisi ni saomang jdan re thikhade, thaophari jdan ba lai, nisi ni saomang bo gibim jang jdan hi ning dongma se.”
LUK.11.37	Bo grao thisaiba ha Pharisai saosi makham jimane bo khe long ba. Bo thang hi makham khalai kham ba. 
LUK.11.38	Yao suya hi jiba khe nuhi Pharisai gmang ba. 
LUK.11.39	Odebani, Gabra bo khe thi ba, Duha, nisi Pharisairao, bela ar khopra baji khe susa du; thikhabo, nisi ni bising ha de, harbaoma jang regethai gablai du. 
LUK.11.40	Subung gibir buthu! baji gede khe slamyaba, bising gede bo slam ba niya? 
LUK.11.41	Thikhabo, nisi ni bising ha dongyaba khe dukhi sarao khe juru mane ri lah. Odehe, nai lah, nisi ni khlai hi khrip gathar ja nang.
LUK.11.42	Nisi Pharisairao, nisini khlaihi bakho bubain risi bi; nisi pudina, bahanda ar bari ni samlai bonlai khe majhi ha masi Madai ne ri du. Thikhabo gibi ar Madaini maya khe nangjaoya hi bo khusi buthu khe dang ba; gibin khe de nisi dangya.
LUK.11.43	Nisi Pharisairao, nisi ni khlai hi bakho bubain risi bi; sunagog ha hamdaoyaba khamthan buthu ha kham ma, ar hathai ha nisi khlimjao ma nangjao re. 
LUK.11.44	Nisi ni khlaihi bakho bubain risi bi, nisi de sin riyayaba mangkhlong ni hakhor basaoha subung khe hem riba lai se.
LUK.11.45	Dara khe slingriyarao ni bising ha, saosi bo khe thi ba, Slingriyah, ebo grao thiyaba de ning jing khe sijiba se.
LUK.11.46	Jisu thiphin ba, “Nisi Dara khe slingriyarao, nisi ni bakho bubain risi bi; nisi malai ni basao ha, bakho risi khe bari hi, jarni yao ni yaosi jang dophama nangjaoya. 
LUK.11.47	Nisi ni khlai hi bakho bubain risi bi, nisi ni phagararao gorasali rao khe sthai ba. Nisi bonsi ni mangkhlong khe majang sisi slam du. 
LUK.11.48	Sthaijaoyarao ne nisi mangkhlong slam hi, nisi ni phagrarao khusi dangyaba khe nisi jajao ba. 
LUK.11.49	Odebani, Madai ni girikthai ni laisi ha thi du, ang nisi ni gorasali ar haiyasa khe haiha ma, ar bonsi khe nisi sthai nang, ar gibin khe de nisi dukhu ri nang, 
LUK.11.50	ode habsao sangsai jenba ni phrang sthaiyarao ni baslai ebo jug ni subung buthu ni basao ha la ma. 
LUK.11.51	Ang nisi khe thi du, Abel khe sthaiba ni phrang, khapra jang hathan gathar ni gejer ha, Jakaria khe sthai ba sosi, bonsini thih ni baslai khe ebo jug ni subung buthu ni basao ha la ma.”
LUK.11.52	“Dara khe slingyarao, nisi ni bubain risi bi. Girikthai ni chabi de nisi niha dong, thikhabo nisi jar la hapma nangjaoya, ode oraha hapma baoyarao khebo nisi mathao re”.
LUK.11.53	Jisu oraha ni phrang thangbani yaohonha Pharisairao ar Dara khe slingriyarao, boni basao ha hamsi ning thamsi baigo ba, ar gibin gibin grao khe sing hi, 
LUK.11.54	boni grao jang bo khe gajai rihi rem mane phasa naihi ning dong ba.
LUK.12.1	Gabang subung, rjing rjing gasep lai si bonsi bojom japhaba ha, Jisu sagangthao ha jarni yaohon rikphayarao khe thi ba, Pharisairao ni humao ni phrang girik lah, bonsi de giriklaiyarao se. 
LUK.12.2	Thikhabo, nujaoya hi, huihi deng mani musibo giri. Ar mithiya mane khlip phung hi deng mani musibo giri. 
LUK.12.3	Odebani, nisi andar mithim ha sainlaiyaba grao khe, sain jdanyaba ha khna nang. Ar noh bising ha grao makhao sainlaiyaba khe, noh khim sao ha jirik khao hi phla nang.
LUK.12.4	“Ani lugurao, ang nisi khe thidu, saomang sthai hi boni yaohon ha musibo khlai phin phuyayaba khe da khin. 
LUK.12.5	Thikhabo, sere khe nisi khinma nang re, ang nisi ne thi ri nang; sthaiba ni yaohonha norok ha lemsing mani khemotha gnang khe khin lah. Ang thi du, bo khe se ning khin lah!”
LUK.12.6	“Daophersi mabowa khe phoisa magin jang phainya na somo? Daophersi masi mang mang khe bo Madai blaoya. 
LUK.12.7	Nisi ni khro ni khanairim khrip sain hi deng kha; odebani nisi da khin lah, gabang ning daophersi thane nisi ni muilo bangdao!”
LUK.12.8	Ang nisi khe thi du, “asaba sere subung buthuni sagangha ang khe ajao kha de, Marsini Basa bo, Madai ni deglarao ni sagang ha bo khebo olei ning ajao ma se. 
LUK.12.9	Thikhabo, subung buthu ni sagang ha, sere ang khe maniya re, Marsini Basa bo Madaini deglarao ni sagang ha bokhe maniya ma se.”
LUK.12.10	“Sere Marsini Basa khe siji re, bo khe map khlai phu nang. Thikhabo, sere Bese Gathar khe siji re, bo de map ja nang niya.”
LUK.12.11	Nisi khe bisar ri mani subung buthu sunagog ha, ar hojarao ar bisardarrao ni sagang ha lang nang. Bedehe grao thiphin ma thihi nisi khah waimu da nang. 
LUK.12.12	Bede thikhade, bo bubli ha sumjadi grao khe nisi thima, nisine Bese Gathar sainthi nang.
LUK.12.13	Subung githim laiyarao ni bising ha saosi Jisu khe thi ba, Slingriyah, jini bupha jinthane dengyaba don ni phrang anthane phantha rimane ani buphlung khe sani lah.
LUK.12.14	Jisu bo khe thiphin ba, Ani lugu, nisi ni don ni basao ha bisar khlai mane ar don ron ri mane sere ang khe deng ba? 
LUK.12.15	Odebani, bo bonsi khe thi ba, Nisi harbaoma ni phrang girik lah. Don jang mang mang de subung thangya.
LUK.12.16	Ode bo, bonsi ne ebo daogari masi khe sainthi ba: Gnang subung saosi, maihadi danghi, mai mai dada lab ja ba. 
LUK.12.17	Odebani, bo jarni khah ha bao ba, ani mai dengmani maikhoh ha jaoya kha, ang sumjadi khlai ma kho? 
LUK.12.18	Ang elei dang ma. Ani maikhoh buthu khe rukhlai hi, mai ar gibin bostu buthu khe gibin maikhoh dedao hi dang dada, oraha bojom deng nang. 
LUK.12.19	Ode, ani hayu khe ang thi nang, Hoi ani hayu, maithai glao ni khlaihi, jarne nangyaba khe bojom khlai kha, duha ji lah ling lah, lenggo hi khaja sisi dong lah. 
LUK.12.20	Thikhabo, Madai bo khe thi ba, Ning gibir subung! Ebo hor ha ning, nini hayu khe lang la jaoma kha. Ning bostu bojom khlai hi dengyaba buthu, sere ne ja nang kho?
LUK.12.21	Ode Jisu thiphin ba, Subung jarni sao jang don bojom khlai hi, Madaini gede bojom khlaiya kha de, olei ja re.
LUK.12.22	Odehe, Jisu jarni rikphayarao khe thi ba, “Nisi ni hayu, nisi jima lingma, ar gainsari phinsari ni khlai hi waimu da nang. 
LUK.12.23	Jimu thane hayu nangdao, ar gainsari phinsari thane saomang nangdao. 
LUK.12.24	Daokha buthu khe nai la sang. Bo buthu mai gaiya, ra bo raya, maikhoh habo mai bojom khlaiya; thikhabo bo buthune Madai jimu ri du. daomi tha de nisi gabang muilo bangdao. 
LUK.12.25	Nini bising ha waimu nang bani la, jarni hayune yao musilai laodao riphuya ba sere dong? 
LUK.12.26	Ebo khusi basasa khe nisi dangphuya thikhala, gibin gibin khusi ni khlai hi sumjabani waimu nang ba? 
LUK.12.27	Nai lah, hagrani lili khim khe bedehe depha lang ba. Bonsi dang bo dangya, jarne khun bo luya. Thikhabo, ang nisi khe thi du, Solomon Raja, boni rijem jang majang ri khabo, hagra ni lili khim laibo majangya. 
LUK.12.28	Hagrani sam, dini ha thangdu, dakhna ha wai ha kham khrip du, bo khebo Madai majang sisi sal khlai ri kha la, O nisi lonma bangyayarao, bonsi tha ne nisi khe bo majang dao ri nang niya?”
LUK.12.29	“Odebani, jimu lingmu ni khlai hi, nisi waimu da nang 
LUK.12.30	Bede thikhade, ebo habsao ni khrip subung eboni khlai hi waimu nang re. Nisi nang du thihi nisini Bupha Madai mithi du. 
LUK.12.31	Boni raji khe smai da lah, odese ebo khrip buthu khe nisi ne ri nang.”
LUK.12.32	“Dol bangyarao, da khin. Nisi ni Bupha nisi ne raji ri mane nangjao du. 
LUK.12.33	Nisi don khe phain dada, dukhi saraone ri lah, ar sorgo ha, makhao thang phuyayaba ha, haro ji phuyayaba ha, rangkhoh gajam ja phuyayaba sorgoni rangkhoh ha, nisi ni rang khe thathi lah. 
LUK.12.34	Nisi ni don braha dong, oraha ning nisi ni khah bo dong ma se.”
LUK.12.35	“Jengkhong khah hi ning, nisini thaophari khe phnang hi ning, salai hi dong lah, 
LUK.12.36	disingba ni phrang bubra phaiphin ba ha, derga doba jang khru mane jon hi dongba lai jon lah. 
LUK.12.37	Bubra phaiphin ba ha, lengrao khe smao hi, salai hi bubra goron phaiyarao ni khophal de hambi. Ang gibi khe thi du, bo jar ning bonsi ne khusi dang ri hi, bonsi jang khalai phang khampha nang. 
LUK.12.38	Hogjer ha jathing, nokha nai hi jathing, bo phaiba ha, bo dangyasa salai hi dangba khe bo nuphai kha de bo ni khophal hambi. 
LUK.12.39	Ebo khe nisi mithi lah. Noh ni bubra, makhao phai mane bubli khe mithi re thikhade, makhao khe hap ri nang niya. 
LUK.12.40	Odebani nisi salai hi dong lah, nisi salaiya hi dongba ha, Marsini Basa phai ma.”
LUK.12.41	Peter thiba, “Gabra, ebo daogari grao la jinthane se ning na khrip subung ne bo?” thihi sing ba.
LUK.12.42	Gabra thiphin ba, “Lonma gnang subung girikyaba, bubra ni don khe raokhiyarao ne gibi bubli ha nokhorsi ni jimu lingmu ri mane bo hoja saikhuyaba sere ja nang? 
LUK.12.43	Olei ning dangba khe bubra phaiphin ba ha nuphai kha de, bo leng ni khophal hambi. 
LUK.12.44	Gibi jang ang nisi khe thi du, bubra bo leng khe, boni don dongbasi ni basao ha bokhe hoja slam nang. 
LUK.12.45	Thikhabo, bo leng boni bubra srap phaiphin nang niya thihi bao dada gibin leng miyah masainjikrao khe dohi suhi, jihi linghi baola ja re thikhade, 
LUK.12.46	bo leng ni bubra khe, asa khlaiya hi dongba basain ha phai nang. Bubra bo khe dainso hi, lonyayarao ni basao ha bede dang ba, olei ning boni basao ha dang nang.
LUK.12.47	Leng, boni bubra ni nangjaothai khe mithi dada, bubra nangjaoba lai khusi dangya kha de, rao hi ning bo khe dohi suhi saja ri nang. 
LUK.12.48	Thikhabo, bubra ni nangjaoba khe mithiya hi khusi dang re thikhade, bokhe bo khaisa dohi suhi saja ri nang. Sere gabang ri re bo ni phrang bangdao hi huseng ma. Sere ne gabang nepha re, boni ha bangdao hi sainphin ma.”
LUK.12.49	“Habsao ha wai haiger sing mane se ang phai ba, duha bo kham mane ang nangjao du! 
LUK.12.50	Ang masi baptisma lahama dong, bo khe soyasi de, ani khah ha dukhu dong. 
LUK.12.51	Phirthi ha mili ri mani khlaihi ang khe phai ba bao ba? Niya, ang nisi khe thi du, nanglai ri mane se ang phai ba. 
LUK.12.52	Duha ni phrang de, subung nokhorsi ha subung bowa degao lai hi, gatham gini jang nanglai nang, gini gatham jang nanglai nang. 
LUK.12.53	Buphathu jarni basathu jang nam ja nang, basathu jarni buphathu jang nam ja nang; bumathu jarni bisik jang nam ja nang, bisikthu jarni bumathu jang nam ja nang; busumathu jarni bahamjikthu jang nam ja nang, bahamjikthu jarni busumathu jang nam ja nang”.
LUK.12.54	Subung buthu niha Jisu edehe thi ba, Sain jroba gede ni phrang jimi phaiba khe nisi nukha de, hadi ha ma nisi thi re, ar hadi bo ha re, 
LUK.12.55	ode, sain yaosi gede ni phrang bar phaikha de, sain dung ma se, nisi thi re, ar olei ning ja re. 
LUK.12.56	Nisi Giriklaiyarao! Jamaisiyarao! Habsao nokhasao khe naiba jang jathai khe mithi phu du, sumjabani dini dakhnani jathai khe mithi phuya ba?
LUK.12.57	Sumjabani nisi gibi grao khe bisar khlai phuya ba? 
LUK.12.58	Bisardar ni sagang ha, ning jang nanglaiyaba ning khe bisar rimani, lama ha thangpha laiba ha bo jang mili mane smai lah. Niya khade, ning khe remyarao niha rem ri hi, bo ning khe phatho ha jeb ma se. 
LUK.12.59	Ang nisi khe thi du, nini lagai, phoisa masi mang mang khe bo suphinya si de, oraha ni phrang ning baigo mai nang niya.
LUK.13.1	Bo bubli ha, subung gejesi phaihi, Galili subungrao ni khlai hi gibin gibin thih khe Pilat gibring bani grao khe Jisu niha sainthi ba. 
LUK.13.2	Bo bonsi khe thiphin ba, Olei sthaibani dukhu nangba la, bonsi Galili ni khrip subungrao thane bonsi khe hamyadao bao ba? 
LUK.13.3	Niya dou! ang nisi khe thidu, nisi jarni phap ni phrang khah phinya thikhade, nisi bo olei ning ja tharma se. 
LUK.13.4	Siloam nohju jang subung jhijai khe baiphip jaoyarao la, Jerusalem ha dongyarao gibin khrip subung thane phaphi thihi nisi bao ba? 
LUK.13.5	Phaphi nidaoya! Ang nisi khe thi du, nisi khah phinya thikhade, olei ning gma thar ma se, ode thiba.
LUK.13.6	Odehe, ebo daogari grao khe bo sainthi ba, Subung saosi, jarni grep bari ha thaikhrao phang masi gai ba. Bo boni bathai khe smai ba, thikhabo bo musi maiya. 
LUK.13.7	Odebani, grep bari naisoya khe bo thi ba, ‘Nai lah, maithai thamni bising ha, ebo thaikhrao phang ha ang bathai smaiphai du, thikhabo musibo nuya. Odebani bo khe bokhla lah. Sumjabani hah gmahi dongpha lang ma?’ 
LUK.13.8	Thikhabo, bari naisoya thiphin ba, Gedema, maithai si dongda la thing, boni sersi giding ha hah jao dada, ang haphlam luding nang. 
LUK.13.9	Ode phaiginyaba maithai ha thai re thikhade ham nang, thaiya re thikhade, ning bo khe bokhla lah.
LUK.13.10	Lenggo Basain khali, sunagog noh masi ha Jisu sling ri ba. 
LUK.13.11	Maithai jhijai saoha sgo gajaoyaba masainjik saosi oraha gong jro jro dong ba, hamsisi beleng hi song phuya. 
LUK.13.12	Jisu bo khe nuhi long ba, Masainjik, nini sao hamphin kha! 
LUK.13.13	Bo boni bokhro ha, yao dengba jang, bo beleng theng theng songkhu kha, ar bo Madai khe bakhan khlai ba.
LUK.13.14	Jisu, Lenggo Basain ha bo khe ham riba ni, sunagog ni hoja thamsi baigo ba. Bo subung buthu khe thi ba, Khusi dang mani jinthane saindo dong, bo basain buthu ha phai hi nisi ham ri la, Lenggo Basain ha de niya hi!
LUK.13.15	Gabra bo khe thiphin ba, Nisi giriklaiyarao! Lenggo Basain ha bo nisi jarni musu jla ar mihleng buthu khe khahi dengyaba khe, khruhi mihrung khoh ni phrang langhi, dih ling riya na somo? 
LUK.13.16	Ebo masainjik, Abraham ni bisik khe, Soithan maithai jhijai remhi khah kha, bo khe Lenggo basain thikhabo khru nang niya? 
LUK.13.17	Bo olei grao thiba ha, boni sotrurao khrip hamsi ning laji kha, subung buthu la bo gmang thaosisi khusi dangyaba buthu ni khlai hi hamsi ning khaja la kha.
LUK.13.18	Jisu sing ba, Madai ni raji khe sumjadi jang ang suthai hi thi ma? 
LUK.13.19	Bo de edehe. Subung saosi, yaolei grongsi khe laha hi, jarni bariha sai ba, ode yaolei grong berehi, buphang ja hi boni bedep buthu ha dao buthu bithip thip ba lai se.
LUK.13.20	Bo thiphinba, Madai ni raji khe sumjadi jang ang suthai ma? 
LUK.13.21	Bo de edehe. Masainjik saosi, humao khe lahahi honduri beher jang bisagin ha, hon yertharya si saphinba lai se.
LUK.13.22	Jerusalem gede thangba ha, Jisu nolei gedeba ar khasiba ha thangpha lang hi bonsi khe sling ri ba. 
LUK.13.23	Subung saosi boni ha thi ba, “Gedema, subung gijisa se ning goma khe mai ma?”
LUK.13.23	Jisu bonsi khe thiphin ba, 
LUK.13.24	“Derga khasiba ha hapma bao lah. Ang nisi khe thi du, gabang subung hapma bao du, thikhabo hap phu nang niya. 
LUK.13.25	Noh ni bubra baija hi derga phrao bani yaohon ha de, nisi bajiha song hi, Gedema, derga khuru, thihi derga do khabo, bo nisi khe thiphin nang, Nisi braha ni subung? Ang nisi khe mithiya, bo nisi khe thiphin nang. 
LUK.13.26	Odehe, nisi thiphin nang, Jing ning jang jipha lai ba lingpha lai ba, ning ning jini nolei ni lamayung ha sling riba, nisi ode thi nang. 
LUK.13.27	Thikhabo, bo nisi khe thiphin nang, Nisi khe ang thi du, nisi braha ni subung ang mithiya, nisi hamya khusi dangyarao, ani phrang thang lah thihi thijaoma se. 
LUK.13.28	Abraham, Isak, Jakob ar Gorasalirao Madaini raji ha dongba khe nisi nu nang. Thikhabo, nisi de baji ha dong dada, dangkhlai jaohi gra ma se. 
LUK.13.29	Sainja sainjroba, sain yaoda sainyaosi ni phrang subung buthu phai hi Madai ni raji ha khamhi jilai nang. 
LUK.13.30	Yaohonthao ha dongyarao sagangthao ja nang, sagangthao ha dongyarao yaohonthao ja nang.”
LUK.13.31	Olei baha Pharisairao gejesi, boni ha phai hi, bo khe thi ba, Eraha ni phrang baigo hi thang lah, Herod ning khe sthai mane smai du.
LUK.13.32	Bo bonsi khe thiphin ba, Nisi thang hi bo mosrong khe thi ri tha, dini habo, dakhna habo, sgo sgain khe rik khlai hi, limyarao sayarao khe ham ri nang, ar saintham ha jarni khusi khe dang blai nang. 
LUK.13.33	Asaba bo ja thing, duha bo, danang ha bo, gibin basain ha bo, thangpha langma se, ode Jerusalem baji ha gorasali khe sthai mani dara niya.
LUK.13.34	O Jerusalem! Jerusalem! Gorasalirao khe ning sthaiyaba, nisi ne haihayarao khe longthai jang lemthai hi, sthaiyaba. Daoma jarni daosa buthu khe jarni bagrang bakhla ha goro phungba lai nisi ni ansarao khe ang goro phung ma bao du, thikhabo nisi maniya! 
LUK.13.35	Nai lah, nisi ni noh garjao hi thao nang. Ang nisi khe thi du, Gabra ni bumu jang phaiyaba de hamthai dong thing thiyasi de ang khe nuphin nang niya.
LUK.14.1	Lenggo Basain ha Pharisairao ni bising ha hoja saosi ni noh ha, bo makham jimane thang ba; boha bonsi bo khe naidao ba. 
LUK.14.2	Boha subung saosi, boni yao ar igah dujaoyaba, Jisu niha phai ba. 
LUK.14.3	Jisu Dara khe slingriyarao ar Pharisairao jang sainlai ba, Jini Dara ha Lenggo basain ha la hamriba ragao nang na ragaoya? ode bonsi khe sing ba.
LUK.14.4	Thikhabo, bonsi phirik phirik dong ba. Odebani, Jisu limyaba subung khe yao remhi hamri dada haiha kha. 
LUK.14.5	Ode bo bonsi khe thi ba, Nisi ni bising ha asaba ni basa ar nisi ni musu jla, lenggo basain ha dikhor ha galai sing re thikha la, lenggo basain thikhabo sugu nang niya?
LUK.14.6	Ebo grao khe bonsi thiphin phuya kha.
LUK.14.7	“Mel ha subung girikyarao khamthan hamba hamba saikhoba khe Jisu nuhi daogari grao jang bonsi khe sainthi ba. 
LUK.14.8	Disingbani mel ha sereba nisi khe jimani khlaihi longre thikhade, khamthan hamdao ha da kham; ning tha dedaoyaba khe longla phu re. 
LUK.14.9	Longyaba bubra, ‘Ebo subung kham ma se, ning degao lah,’ ode thi re thikhade, mukhang gisim jahi khamthan hidao ha se ning khamphin ma. 
LUK.14.10	Thikhabo, ning khe long re thikhade, khamthan hidao ha kham lah. Odese ning khe longyaba bubra nini ha phai hi, ‘Lugu, khamthan hamba ha kham la phai,’ thi re thikhade, khrip ni sagang ha, ning man mai ma. 
LUK.14.11	Jar khe sere sugu ma bao re, bo khe de hidao ri nang ar jar khe sere hidao ri re, bo khe de sugu nang.”
LUK.14.12	Longyaba bubra khe Jisu thi ba, Sain ha ja thing, sari ha ja thing, mel slamba ha, ning jarni lugurao ar daphlung, ar hainthirao khe ode gnang ar noharirao khe da long lah. Bede thikhade bonsi bo ningthane suphin ma nangma se. 
LUK.14.13	Ning mel slamba ha, dukhisarao, hajaiba soyayarao, khorarao ar muthai ganarao khe long lah, 
LUK.14.14	ode thikhade, ning hamthai mai nang. Sumjabani thikhala, bonsi de ningthane suphin phu nang niya. Hamba subung baija phin khali ha ninthane suphin nang.
LUK.14.15	Khalai khamyarao ni bising ha saosi Jisu khe thi ba, Madai ni raji ha mel jiyarao ni khophal hambi.
LUK.14.16	Jisu bo khe thi ba, Subung saosi hor ha mel gedeba salai hi, subung gabang long ba. 
LUK.14.17	Mel jimane bubli jaba ha, longyarao khe, ‘Dei, phai la ga, khrip jadi khe salai blai kha,’ thihi long mane bo boni leng khe haiha ba. 
LUK.14.18	Thikhabo, bonsi khrip bo, saosi saosi thisingthai ni balam slam ba. Sagang thaoyaba, ‘Ang, hadi masi barai kha, bo khe mai mane thangma nang du, khasao hi ang khe map ri lah,’ thi ba. 
LUK.14.19	Ode gibin saosi, ‘Ang musu jla jor bowa barai kha, bo khe nai mane thangma nang du, khasao hi ang khe de map ri lah,’ thi ba. 
LUK.14.20	Gibin saosi thi ba, ‘Ang noh jabani ang thangphu nang niya.’ 
LUK.14.21	Leng thangphin hi, khrip ebo grao khe bubra niha khna ri ba. Bubra hamsi ning thamsi baigo kha. Ode boni leng khe thi ba, ‘Ning srap baigophin hi nolei ni lamayung ha, ar nolei ni lama gugui buthu ha, thanghi dukhisarao, hajaiba soyayarao, ar ganarao ode khorarao khe eraha longthim lah.’ 
LUK.14.22	Leng bubra niha thangphin ba, ‘Gedema ning saniba lai, ang dang kha, thikhabo hathan haglai bangbi kho’, thihi thi ba. 
LUK.14.23	Noh bubra leng khe thi ba, ‘Lamayung ha, lama bijing ha, dongyarao niha ning thang hi, ani noh gablai mane subung buthu khe longbu lah. 
LUK.14.24	Ang nisi khe thi du, ang longyaba subung buthu la, saosi bo ani mel ha jimane gathaya mu’.
LUK.14.25	Subung buthu bo jang thangpha ba khe bo naiphin dada, bonsi khe thi ba, 
LUK.14.26	“Asaba bo ani ha phai kha de, jarni buma bupha ar bihih ar ansarao ar daphlungrao ar bahandaorao, ode jarni hayu khe maya nangya hi ang khe maya nangya thikhade, bo de ani rikphayasa ja phuya. 
LUK.14.27	Sere jarni kross khe bain hi, ani yaohon rikphaya, bo de ani rikphayasa ja phuya. 
LUK.14.28	Nisi ni bising ha asaba bo nohju dangma baore thikhade, bo kham dada noh dang blai mane rang dong na giri baodaya hi sere dong nang? 
LUK.14.29	Ode niyakha la, bo dangba jen dada bo dang blai sophuya thikhade, nuyarao minithai ma se. 
LUK.14.30	‘Ebo subung la noh dangba jenhi dang blai soya,’ malai thima se. 
LUK.14.31	Odehe, Raja saosi boni ha siphaiya rjingjhi dongyaba jang gibin Raja siphaiya rjing khon dongyaba jang jbah nanglai mane baigo re thikhade, bo khamhi gibin Raja khe de mane, boni rjingjhi siphaiya jang de nang na deya thihi baoda nang niya? 
LUK.14.32	De nang niya bao kha de, gibin Raja gajain ha dongyaba ha bo haiyasarao khe haiha hi, mili mane grao khe khainsu nang. 
LUK.14.33	Odelei ning nisi ni bising habo, sere niha dongyaba si don khe haigerya si de, ani rikphayasa ja phuya.”
LUK.14.34	“Sem hambi, thikhabo boni brabthai khe gma lang re thikha la, bedehe khlai hi brab ri phin ma? 
LUK.14.35	Bo de hah ne khlai hi hamya, ar hah ha haphlam rimane bo hamya kha, odebani bo de subung buthu dangkhlai jao re. Sere niha khna mane khmao dong, bo khna la thing.”
LUK.15.1	Subung buthu gejesi, khajna khrangyarao ar subung phaphirao gabang, boni grao khe khna mane, boni ha phai ba. 
LUK.15.2	Pharisairao ar Dara khe slingriyarao, Jisu khe Ebo subung la phaphirao jang sumja bani jipha lai ba, thihi ber ba. 
LUK.15.3	Odebani, Jisu ebo daogari khe sainthi ba.
LUK.15.4	“Nisi ni bising ha saosi niha melma rjasi donghi, ar bo buthu ni bising ha masi gma lang re thikhala, bedehe khlai nang? Gibin bisabri majhi sgu khe galang dada gma jaoyaba masi khe maiphinya si sere smaiya nang?” 
LUK.15.5	Bo naiphin kha ning, khaja sisi phakhrong ha bainbu hi, 
LUK.15.6	Jarni noh ha phaiphin dada, boni lugurao niha, ar noharirao khe longthim hi, bo thi re, ‘Ani melma gmayaba khe ang maiphin kha, dei, khajapha lah,’ ode thi nang. 
LUK.15.7	Olei ning ang nisi khe thi du, hamba subung bisabri majhisgu ni basao ha khaja ba thane de phaphi subung saosi, khah phinyaba ni basaoha sorgo ha nangdaothao ja ma.
LUK.15.8	“Ode asaba masainjik saosi niha aduli majhi dong ba. Bu buthuni bising ha masi gmang la re thikhade, thaophari phnang hi, noh ha sip dada maiphinya si hamsi ning smai nang niya? 
LUK.15.9	Bo aduli khe maiphinba ha, lugurao ar noharirao khe longthim dada, ‘Ani aduli gmayaba khe ang maiphin bani ang jang khajapha lah,’ thihi bo thi nang. 
LUK.15.10	Odelei ning ang nisi khe thidu, phaphi subung saosi khah phin kha de, Madai ni deglarao boni basao ha khaja ma se.
LUK.15.11	Ode Jisu bonsi khe thi ba, Subung saosi niha basa gini dong ba. 
LUK.15.12	Basa gididaoyaba bupha niha thi ba, ‘Abai, ang don maiginyaba phantha khe duha anthane ri lah.’ Ode, bo subung basa gini ne ron ri kha. 
LUK.15.13	Khaisa basain ni yaohon ha, basa gididaoyaba, jarni phantha khe bojom khlai hi, gibin raji gajain ha thang la kha. Oraha bo suk jang boni phantha khe yaowai thar kha. 
LUK.15.14	Bo jarni rang khe haglai gmathar bani yaohon ha, bo raji ha asari galai kha, boha jimane giri kha. 
LUK.15.15	Bo raji ni subung saosi niha khusi smai mane bo thang ba. Bo subung jarni hono khe raokhi mane bo khe phadain ha haiha ba. 
LUK.15.16	Hono buthu jiyaba ahar khe bo jihi hukhri goma nangjao ba, bede thikhade bone saosi bo jimu riya. 
LUK.15.17	Bo baophin hi thi ba, ‘Ani bupha ni noh ha de manao jiyarao jiblaiya si mai jidu; thikhabo ang la hukhri hi eraha thih ma ja kha. 
LUK.15.18	Ang baija hi abai niha thangphin hi thi nang, Abai, Madai ar nini basao ha ang dang gajai kha, 
LUK.15.19	Nisi basa thihi thijao mane bo ang de gathaya kha; nini ha manao jiyarao ni bisingha saosi lai ning ang khe yaowai lah,’ thi ma. 
LUK.15.20	Ode bo baija hi, boni bupha niha thangphin la kha. Bo gajain ha dongba ha boni bupha bo khe nuha ba jang hamsi ning khasao sisi jajao hi bo khaipha lang dada bo khe gabaopha hi khudim ba. 
LUK.15.21	Bo jarni bupha niha thi ba, ‘Abai, nokhasao ni Madai ni basao ha, ar nini muh ha phap khusi ang dang kha. Nini basa thijao mane ang gathaya kha.’ 
LUK.15.22	Thikhabo, boni bupha boni leng buthu khe thi ba, ‘Srap khlai hi rih hamdaothao khe labu hi, bone thu ri lah, boni yaosi ha gaosidam gain ri lah, ar boni igah ha yaphadap ga ri lah. 
LUK.15.23	Musu jla phongyaba khe labu hi sthai lah. Khaja hi jing jilai nang. 
LUK.15.24	Bede thikhade, ebo ani basa thih kha, thikhabo bo thangphin kha; bo gma ba, thikhabo duha de jing maiphin kha. Odehe bonsi mel jilai kha’.
LUK.15.25	Basa radaoyaba bo bubli ha phadain ha donghi ba, Bo phaiphin hi noh ha sophaiba ha damthai suthai khe bo khna ba. 
LUK.15.26	Ode leng saosi khe longha hi, bo sing ba, ‘Ebo sumjadi ja ba?’ 
LUK.15.27	Leng bo khe thiba, ‘Nini buphlung hamhi ringhi phaiphin bani, nini bupha mususa phongyaba khe dain ri ba.’ 
LUK.15.28	Boha ning bo thamsi baigo hi noh ha hapma nangjaoya kha. Boni bupha boniha phai hi bokhe grao thi ba. 
LUK.15.29	Thikhabo, boni bupha niha bo thi ba, ‘Nai lah, maithai glao jang nini khusi khe ang dang ri ba; nini grao khe ang dangkhlaiya. Thikhabo lugurao jang khajalai mane burunsa masi mang mang khe bo ning anthane riya. 
LUK.15.30	Ebo nini basa la, langginrao jang nini don khe khma thar kha, bo phaiphin ba ha, boni khlaihi musa phongyaba khe ning dain riba kho.’ 
LUK.15.31	Ode boni bupha bo khe thiphin ba, ‘Ani basa, ani ha ning ning la dong thi, ar ani ha dongba si bo nini ning. 
LUK.15.32	Ebo nini buphlung de thih hi bo thangphin kha; gma hi bo khe jing maiphin kha. Odebani khaja hi khusi jang jing dongma nang du.’
LUK.16.1	Jisu boni rikphayarao khe thi ba, Gnang subung saosi jarni leng saosi niha, boni rang khe naiso mane deng ba, thikhabo boni rang khe hamsisi naisoya thihi khna ba. 
LUK.16.2	Odebani, bo bokhe longha hi thi ba, ‘Nini basao ha ang khnayaba grao la sum bedehe ja ba? Rang rebkhuyaba laisi khe eraha labuhi phai lah, duha ni phrang de ning rang naisoya japhu nang niya kha.’ 
LUK.16.3	Rang naisoya khah ha bao ba, ani bubra boni khusi khe ang khe dang ri nang niya kha, thikhala ang bedehe khlaima kho? Hah jao mane bo ang blaiya kha, khrang jima nebo ang laji du. 
LUK.16.4	Rang naisoyaba ni phrang bonsi dangkhlai ribani yaohon ha, subung buthu ni noh ha dong rima ne jarni lugu ang slam nang. 
LUK.16.5	Ode boni bubra niha lagai dongyarao khe saosi saosi bo long ba. Bo sagang thaoyaba khe sing ba, ‘Ani bubra niha bislei lagai dong ba?’ 
LUK.16.6	Bo thiphin ba, ‘Thao tin jang rjasi.’ Bo bo khe thi ba, ‘Nini lagai khe reb khuyaba laisi khe lahahi, srap khamhi, tin madan reb lah.’ 
LUK.16.7	Ar gibin saosi khe bo sing ba, ‘Ning la bislei lagai dong ba?’ Bo thiphin ba, ‘Mai tin jang rjingsi lagai dong,’ thi ba. ‘Nini lagai khe reb khuyaba laisi khe lahahi, tin bisabri reb la’, thihi bo leng thi ba. 
LUK.16.8	Rang naisoyaba khathikyayaba ni girikthai khe mithi hi, bubra bakhan khlai kha. Jdanyaba sasik thane de duha ni jug ni subung buthu habsao ni khusi ha girikdao.
LUK.16.9	“Ang nisi khe thi du, nisi habsao ni rang jang jarne lugu slam lah, ar bo jamkha ning thaoglao ni dongthan ha nisi khe slam nang. 
LUK.16.10	Sere gijisa ni basao ha lonjao re, bo gabang ni basao habo lonjao re. Ode sere gijisa ni basao ha lonjaoya, gabang ni basao habo lonjaoya re. 
LUK.16.11	Habsao ni rang gijisa ni basao ha ning lonjaoya thikhala, sere rang gibi gibi ni basao ha naisoya nepha rao ma? 
LUK.16.12	Malai ni basao ha lonya kha la, nisi ni khlai hi sere rang gibi khe nisi ne deng ri ma?”
LUK.16.13	Dangyasa saosi bo bubra gini ni khusi khe dangpha laiphu nang niya; saosi khe naisle hi, gibin saosi khe khasao dao nang; ar saosi ni basao ha hamjaodao nang, gibin saosi khe hamjaoyadao nang. Nisi Madai jang rang ni khusi khe dangpha laiphuya.
LUK.16.14	Rang khe maya nang bani, Pharisairao ebo grao khe khna hi bo khe minithai ba. 
LUK.16.15	Bo bonsi khe thiphin ba, Subung buthu ni sagang ha, nisi jar khe hamba subung lai phnu du; thikhabo Madai de nisi ni khah khe mithi du. Bede thikhala, marsini sagang ha man gnangyaba de Madai ni sagang ha musibo niya.
LUK.16.16	“Baptisma riyaba Johan dong ba sosi, Moses ni dara ar gorasali raoni laisi buthu khe yaowai ba, ar oraha ni phrang Madai ni raji ni hamba graojma khe sainthi ba, ar khrip subung buthu bol jang hapma bao re. Ar sere hamsi ning bao re, bonsi hap re. 
LUK.16.17	Thikhabo, Dara ni mainthi masi jam ba thane, habsao nokhasao jamba laidao nang kho!
LUK.16.18	Sere jarni bihih khe dangkhlai hi gibin masainjik khe noh jare thikhade, bo gaori jaba se; ar sere dangkhlai jaoyaba masainjik jang noh jare, bobo gaora ja ba se.”
LUK.16.19	“Subung gnang saosi dong ba, bising dam duyaba rih khe phin hi, suk jang khaja sisi dong ba. 
LUK.16.20	Boni derga gabasi ha dukhisa saosi, bumu Lazaras, sao ha gasa jayaba dong ba. 
LUK.16.21	Gnang subung jiyaba basang basao ni phrang galaiyaba buduri khe jimane asa khlai hi libi ba, ar sisa buthu phai hi boni gasa khe slao re. 
LUK.16.22	Bo dukhisa thih kha, ar sorgo ni deglarao bo khe langpha hi, Abraham ni rogong ha kham ri kha. Gnang subung bo thih kha, ar bo khe phip kha. 
LUK.16.23	Bo norok ha sao dukhu mai hi dong ba, ar nokhasao gede naikhu haba de, gajain ni phrang Abraham khe nuha hi boni rogong ha Lazaras khamba khe nu ba. 
LUK.16.24	Bo jirikkhao dada thi ba, ‘Abai Abraham, ning ang khe khasao lah. Lazaras boni yaosi khe dih ha jem hi, ani slai khe magain rimane haiha lah, ebo wai ha ang hamsi ning dukhu ja kha.’ 
LUK.16.25	Thikhabo, Abraham bokhe thi ba, ‘Ani basa, ning thanghi dongba ha hamba khe ning mai ba, Lazaras de hamyayaba khe mai ba. Duha bo eraha shanti jang dong kha, ning la dukhu mai kha. 
LUK.16.26	Bo khe garhi bo, eraha ni phrang nisi ni gede thangphuya mani khlai hi, ar oraha ni phrang jini gede phaiphuya mani khlai hi, jing jang nisi ni gejer ha, hah berek khaoyaba guthu dong.’ 
LUK.16.27	Gnang subung thi ba, Ode thikhala, ‘Abai, ani bupha ni noh ha, Lazaras khe haila ha, thihi ang khainsu la du. 
LUK.16.28	Ani ha khaphlung bowa dong kho; bo thanghi bonsi khe hamsisi khna ri thing. Niya khala bonsibo, eraha dukhu ni hathan ha dongma galaima se.’ 
LUK.16.29	Abraham bo khe thiphin ba, ‘Moses ar gorasalirao dong, nini khaphlung thu khe khna rimane bonsi ni grao khe khna thing.’ 
LUK.16.30	Bo thiphin ba, ‘Ode jang de ja nang niya, Abai Abraham, thih hi baija phinyaba subung thang hi khna ri re thikhase bonsi khah phin ma.’ 
LUK.16.31	Thikhabo, Abraham bo khe thi ba, ‘Moses ar gorasalirao ni grao khe bonsi gainsongya thikhade, thih hi baija phinyaba subung bo bonsi khe khna ri la khabo, bonsi gainsong nang niya.’”
LUK.17.1	Jisu boni rikphayarao khe thi ba, Subung buthu saosi bo galaiya hi dong nang niya, bo galai re; thikhabo, sere galai riyaba ni bubain risi bi. 
LUK.17.2	Sere ebo khasidao thaoyaba subung buthu ni bising ha, asaba khe bo galai ri re, mai honyaba longthai gedeba boni gorna ha khah dada, sagor ha lemsingba se bone phantha hamdao. 
LUK.17.3	Nisi ni bada buphlung phap khusi dang re thikhade, bokhe jo lah; ar bo khah phin re thikhade, bokhe map khlai lah. 
LUK.17.4	Sainsi ni bising ha, nisi ni basao ha alang sni bo dang gajai re thikha de, bo nini ha phai hi, Ang khah phin kha thi hi nini ha map sain re thikhade, bokhe map khlai lah.
LUK.17.5	Rikphayarao Gabra khe thi ba, Jini lonma khe raodao ri lah.
LUK.17.6	Gabra thiphin ba, “Yaolei grongsi lai nisi niha lonma dong khade, ebo malbari phang khe Ning jar jang jar gukhur hi, sagor ha japhin lah, nisi thi re thikhade, bo nisi ni grao khe mani nang.”
LUK.17.7	“Nisi ni bising ha sere jarni leng niha, hah haliba ja thing, melma raokhiba ja thing, bo khusi dang hi noh ha phaiphin ba ha, Ning sangga jiphai nisi thi re? 
LUK.17.8	Ode thiyahi, Anthane makham salai ri lah, ang jiba ha rih ragaosisi phin hi, ning ang khe naiso lah, ode yaohon ha ning ji nang, nisi thi re. 
LUK.17.9	Jarni leng, boni grao khe mani bani, leng khe hamjaoma ri du? 
LUK.17.10	Odelei ning, nisi khe khrip khusi saniba lai, dangblai bani yaohon ha, nisi bo, Jing leng jabani se, dangma nangyaba khusi khe jing dangba se, thi lah.”
LUK.17.11	Odehe, Jerusalem gede Jisu thangpha langba ha, Samaria raji ar Galili raji ni gejer khe lailang ba. 
LUK.17.12	Nolei masi ha, bo hap hiba ha, khunthi jayaba subung jhi, bo khe goron ba. 
LUK.17.13	Bonsi gajain ha songthao hi, jirik khao ba, Jisu, slingriyah, ning jing khe khasao lah.
LUK.17.14	Bonsi khe nuba jang, Jisu bonsi khe thi ba, Nisi thang hi Jonthai niha phnu ri lah.
LUK.17.14	Bonsi lama ha thangsai baha ning ragao lang la kha. 
LUK.17.15	Bonsini bising ha, saosi jar hamphinba khe mithi dada, bo jirik khao hi Madai khe bakhan khlai hi phaiphin kha. 
LUK.17.16	Jisu ni igah ni rogong ha galai dada, boni ha hamjaoma riba. Bo de Samari subung se. 
LUK.17.17	Jisu thi ba, Subung jhi hamphinya na somo? Subung sgu la braha dong? 
LUK.17.18	Ebo gibin jadini subung se ning Madai khe hamjaoma rimane phaiphin ba? 
LUK.17.19	Jisu bo khe thi ba, Baija hi thang lah, nini lonma jang ning khe ham ri kha.
LUK.17.20	Pharisairao gejesi Jisu khe bakhali Madaini raji sophai ma thihi sing bani, bo bonsi khe thiphin ba, Madai ni raji de nujao hi phaiya. 
LUK.17.21	Saosi bo, Nai lah, eraha ning dong, na oraha ning dong thiphuya. Bede thikhade, nai lah, Madai ni raji nisi ni bising ha se dong ba.
LUK.17.22	Bo rikphayarao khe thi ba, Marsini Basa thanghi dongbani basain sainsi khebo nisi numa nangjao mani basain sophai nang; thikhabo nisi nu nang niya kha. 
LUK.17.23	Nai lah, Bo oraha ning dong! niya kha de, bo eraha ning dong! thihi nisi niha thima se. Thikhabo, bo khe nai mane da baigo lah, ar bonsi jang da thangpha lah. 
LUK.17.24	Nokhasao gurjliba ha, grongsi ni phrang gibin grongsi sosi jdan riba lai, Marsini Basa phaiba habo olei ja ma se. 
LUK.17.25	Thikhabo, duhani jug ni subung buthu ni yao jang bokhe dukhu rihi dangkhlai da ma kho! 
LUK.17.26	Noah ni basain ha jaba lai ning, Marsini Basa phai mani basain habo olei ja ma. 
LUK.17.27	Noah rungha hapsing hi, dih limphai hi, bonsi khrip khebo sthaitharya si de, subung buthu jilai ba, linglai ba, ode miyah masainjik noh jalai ba; 
LUK.17.28	Lot, thanghi dongba habo jaba lai ning, subung buthu jiba, lingba, barai ba, phain ba, gaiba ar slam ba, 
LUK.17.29	Sodom ni phrang Lot baigo bani basain ha, nokhasao ni phrang wai ar gondok ni hadi ha hi bonsi khrip bo thih thar ba. 
LUK.17.30	Marsini Basa nujao phai khali bo, olei jasosi ning ja ma se.
LUK.17.31	Bo basain sophai khali ha, sere noh khimsao ha dong re, boni rangri khe laha mane, noh bising ha da nakhai thing; odelei ning sere phadain ha dong re, noh ha da thangphin thing. 
LUK.17.32	Lot ni bihih khe wainso lah. 
LUK.17.33	Sere jarni hayu khe sogoma bao re, bo bokhe khma nang, ar sere jarni hayu khe khma re, bo bokhe sogo nang. 
LUK.17.34	Nisi khe ang thi du, bo horha de thuthan masi ha, subung gini thupha lai nang, saosi khe lang nang, saosi khe galang nang. 
LUK.17.35	Masainjik gini, mai supha lai nang; saosi khe langla nang, saosi khe galang nang. 
LUK.17.36	Subung gini phadain ha khusi dangpha lai nang; saosi khe langla nang, saosi khe galang nang. 
LUK.17.37	Odebani, bonsi sing ba, Braha, Gabra?
LUK.17.37	Jisu thiphin ba, Braha manggathi dong, oraha naowai buthu bojom jama se.
LUK.18.1	Nalai bo thaoyasi Madai bi hi, bonsi dongma nangma thihi, bonsi khe sling ri mane Jisu rikphayarao niha ebo daogari grao khe sainthi ba: 
LUK.18.2	Nolei masi ha, bisardar saosi dong ba, bo Madai khebo khinya, ar subung khe bo musi baoya. 
LUK.18.3	Bo nolei ha banjik saosi dong ba, ‘Ani sotru khe saja rimane bisar khlai lah,’ thihi bo nalai bo boni ha phai ba. 
LUK.18.4	Bisiba basain sosi bisardar maniyahi dong ba; thikhabo, yaohonthao ha, bo elei ning bao ba. “Ang Madai khe khinya, marsi khebo lekha riya thikhabo, 
LUK.18.5	ebo banjik nalai phaihi, ang khe jaokhu phaibani, boni bisar khe ang hamsisi khlai ri nang, niyakha de nalai phaihi bo ang khe yisisi khlai ma se.”
LUK.18.6	Gabra thipha langba, Hamyayaba bisardar thiyaba khe nisi khah ha bao lah. 
LUK.18.7	Jarni subung buthu sain hor juru mane boni ha biyarao khe Madai bisar khlai nang niya? Budu lao ri nang kho? 
LUK.18.8	Ang nisi khe thi du, bonsi khe juru hi bo srap bisar khlai nang; thikhabo, Marsini Basa phai khali ha ebo habsao ha bo lonma nu nang?
LUK.18.9	Jar khe hamba subung thihi malai khe musuyarao niha ebo daogari khebo Jisu sainthi ba: 
LUK.18.10	Sainsi khali subung gini, Madai bimane Madaikhoh ha thang ba. Saosi ning Pharisai ar gibin saosi la khajna khrangyaba. 
LUK.18.11	Pharisai, jar sao jang elei ning Madai bi ba, ‘O Madai, ang de gibin subung buthu lai harbaoya, khah gibiyaba, ar langgin jayaba niya bani, nini basao ha ang khaja du. Ebo khajna khrangyaba lai de ang niyabani nini basaoha ang khaja du. 
LUK.18.12	Hapta si ha, alang gini ang hoh khongja mani du, ar aniha dongyaba si ni phrang majhi ha masi khe ninthane ang ri du.’ 
LUK.18.13	Khajna khrangyaba la, gajain ha songhi, sorgo gede bo naikhu raoya, jarni khahbao do dada, bo biba, O Madai, ning ang khe khasao lah, ang de phaphi subung se, thi ba. 
LUK.18.14	Ang nisi khe thi du, bo Pharisai subung thane de khajna khrangyaba gajai giri hi noh ha thangphin kha. Bede thikhade sere jar khe sugu ma bao re, bokhe hidao rima, sere jar khe hidao ri re, bo sugu jaoma se.
LUK.18.15	Subung buthu gejesi, bonsini ansarao ni basao ha yao deng mane, Jisu niha labu ba. Bonsi khe nuba jang rikphayarao bonsi khe jo ba. 
LUK.18.16	Thikhabo, ansarao khe boniha long hi, Jisu thi ba, ansarao ani ha haiha lah, bonsi khe da mathao. Sumjabani thikhala, Madaini raji eleiyaba subung buthu ni se. 
LUK.18.17	Ang gibi jang nisi khe thi du, sere Madaini raji khe ansa khajaba lai khajayayaba de boni bising ha hap nang niya.
LUK.18.18	Hoja saosi boni ha thi ba, Slingriyah hamba, thaoglao ni hayu mai mane, sumjadi khusi khe ang dang ma nang ma? thihi sing ba.
LUK.18.19	Jisu bo khe thiba, Sumjabani ning ang khe hamba thi ba? Subung saosi khe garhi de saosi bo hamba giri, bo de Madai se. 
LUK.18.20	Dara buthu khe ning mithi du da; langgin da ja, subung khe da sthai, da khao, grao mosol jang saosi khe da thi sing, nini buma bupha khe man khlai.
LUK.18.21	Bo subung thiphin ba, Ansa ni phrang ebo dara disa buthu khe ang mani hi phai ba.
LUK.18.22	Jisu khna hi bo khe thi ba, Ning dangma nangyaba masi khusi dong kho. Nini ha dongyaba si khe phain dada dukhi saraone ron lah, odese ning sorgo ha don mai nang; ar phai hi ani yaohon rikpha lah. 
LUK.18.23	Thikhabo, ebo khe khnaba jang bo waimu nang kha, sumjabani thikhala, bo gnang subung se.
LUK.18.24	Bo waimu nangba khe nuhi, Jisu thi ba, Gnangrao ni khlaihi de Madaini raji ha hapma bislei du du! 
LUK.18.25	Gnang subung Madaini raji ha hapba thane de, mihhajeng simi ni khmaophu ha hap ba laidao.
LUK.18.26	Bokhe khnayarao bokhe sing ba, Ode thikhala sere gophu nang kho?
LUK.18.27	Jisu thiphin ba, Subung dangphuyayaba khusi khe Madai de dangphu du.
LUK.18.28	Peter thi ba, Nai lah, jarni noh hah khe galang dada jing nini yaohon rikpha ba.
LUK.18.29	Jisu bonsi khe thi ba, Gibi khe ning ang nisi khe thi du, sere Madai ni raji ni khlai hi, jarni noh, bihih, khaphlungrao, buma ar bupha odehe jarni ansarao khe dangkhlai re thikhade, 
LUK.18.30	Duha thanghi dongdu si, bo bangdao hi mai nang; ar phaiginyaba bubli habo thaoglao ni hayu mai nang.
LUK.18.31	Ode, Jisu jarni rikphayarao khe gibin khlai hi longkhao dada, bonsi khe thi ba, Nisi khna lah! Jing Jerusalem ha thang du, oraha Marsini Basa ni grao ha, gorasalirao rebyaba khrip bo sophai ma se. 
LUK.18.32	Jentailrao niha bokhe yaopha ma, bonsi bokhe musu ma, jo ma, khudi thuphra ma, 
LUK.18.33	Bonsi bokhe su ma, ar sthai ma, thikhabo nokha saintham ha bo baijaphin ma se.
LUK.18.34	Thikhabo, rikphayarao, bonsini khlai hi huihi dengbani bo grao buthu khe bujiya. Odebani, Jisu sumjadi grao khe thi ba, bonsi mithiya.
LUK.18.35	Jisu Jeriko raji sohima ja ba ha, muthai gana saosi, lama bijing ha khamhi khrang jihi dong ba. 
LUK.18.36	Subung gabang himlangba khe khna hi, bo sumjadi jaba, thihi sing ba.
LUK.18.37	Bonsi thi ba, Nazareth Jisu thangba se.
LUK.18.38	Bo jirik khao ba, Jisu, David ni basa! Ning ang khe khasao lah!
LUK.18.39	Sagang gede ha thangyarao bokhe johi, phirik phirik dongmane sani ba, thikhabo, bol jang, David ni Basa, ning ang khe khasao lah thihi bo jirik khao dao ba.
LUK.18.40	Jisu songthao dada, bokhe boni ha labu mane khlai hi sani ba. Bo sophai baha Jisu bokhe sing ba, 
LUK.18.41	Ninthane sumjadi khe ang dangma ning nangjao du?
LUK.18.41	Bo thiphin ba, Gedema, muthai nuphinma ang nangjao du.
LUK.18.42	Jisu bokhe thiba, Ning nuphin lah, nini lonma jang ning ham kha.
LUK.18.43	Boha ning muthai nu kha, bo Madai khe bakhan khlai hi, Jisu khe rikpha kha. Subung buthu bokhe nuhi Madai khe bakhan khlai ba.
LUK.19.1	Jisu, Jeriko ha thanghi bokhe baiso lang ba, 
LUK.19.2	oraha, subung saosi, bumu Zakaia thiyaba, dong ba. 
LUK.19.3	Bo Jisu khe bede laiyaba subung thihi naima bao ba; thikhabo subung bangbani ar bo hilik bani, bo Jisu khe nuha phuya, 
LUK.19.4	Odebani, bo Jisu thangmani lama ha, subung githim laiyarao ni sagang ha, khailang dada, Jisu khe naimane, bo thaikhrao phang ha gakhu ba. 
LUK.19.5	Jisu oraha sophai ba ha, bo naikhu hi, Zakaia khe thi ba, Zakaia, ning srap akhai bu lah, dini ha nini noh ha ang noh mathao ma.
LUK.19.6	Odebani, Zakaia srap akhai buhi, bo khe jarni noh ha noh mathao ri kha. 
LUK.19.7	Bo khe nuyarao khrip bo berlai ba, Ebo subung la phaphi subung ni noh ha noh mathao ba.
LUK.19.8	Zakaia songkhu dada, Gabra khe thi ba, Gabra, ani ha dongba si ni phrang ang gejer khe dukhisarao ne ri nang; ang sereba subung ni rang khe thokhi dada ang la kha thikhade, ang bo ne phantha bri riphin ma.
LUK.19.9	Jisu bo khe thi ba, Dini ha ebo noh ha, goma sophai kha; bede thikhade, bo bo Abraham ni basa ning. 
LUK.19.10	Gamayarao khe smaihi sogo mane se Marsini Basa de phai ba.
LUK.19.11	Jisu ni grao khe subung buthu khnaba ha, Madai ni raji sophai kha thihi bonsi lonbani bonsi ne daogari masi sainthi ba. 
LUK.19.12	Bo edehe thi ba, Subung gedeba saosi, raja slamjao mane, raji gajain ha thang du, odehe yaohon ha bo phaiphin ma bao ba. 
LUK.19.13	Bo thangya sani ha, jarni leng jhi khe long dada, khrip ne gajao ni rang botho, masi masi khlai hi ri ba; ar bonsi khe thi ba, Ang phaiphinya si de, ebo rang jang bephar khlai lah. 
LUK.19.14	Thikhabo, boni rajini subung buthu bokhe naisle ba, jini raja jamane ebo subung khe jing nangjaoya thihi bo khe khna rimane, boni yaohon ha bonsi graodiyahrao khe haiha ba. 
LUK.19.15	Bo raja slamjao hi, phaiphin dada bo rang riyaba khe bonsi bislei lab mai kha thihi sing mane boni leng buthu khe longthim ba. 
LUK.19.16	Sagang thaoyaba phai hi, boniha thi ba, Gedema, ning riyaba gajaoni rang botho majhi lab mai kha. 
LUK.19.17	Bo bo khe thi ba, Ning hamba leng, ning hamba khusi dang kha, gejesi ni basao ha ning lonma dong bani, nolei majhi ni basaoha hoja ja lah. 
LUK.19.18	Giniyaba leng phai hi thi ba, Gedema, ning riyaba gajaoni rang botho masi de mabowa lab mai kha. 
LUK.19.19	Bo bo khe thi ba, Ning bo raji mabowa ni basao ha hoja jahi dong lah. 
LUK.19.20	Gibin leng bo phaihi thi ba, Gedema, ning riyaba gajaoni rang eraha dong; rihsa jang merai hi, ang phip ba. 
LUK.19.21	Ning khah raoyaba subung jabani, ning khe ang khin ba; sumjabani thikhala, jarni niyayaba khe ning la re, ar braha ning gaiya, oraha ni phrang ning ra re. 
LUK.19.22	Bo bokhe thi ba, Hamyayaba leng! Nini jarni grao jang ning, ang ning khe gajai ri du! Ang ning khah raoyaba subung, jarni niyayaba khe layaba ar gaiyayaba ha rayaba thihi ning mithi du na? 
LUK.19.23	Ode thikhala, ning sumjabani ani rang khe bephar ni noh ha dengya ba? Ang phaiphin ba ha, sut jang ang mai kha mu! 
LUK.19.24	Oraha songyarao khe bo thi ba, Boni ha dongyaba gajaoni rang botho masi khe, bo ni phrang se lang lah, ar gajao ni rang majhi dongyaba niha ri lah. 
LUK.19.25	Thikhabo, bonsi bo khe thi ba, Gedema, bo la rang botho majhi mai kha! 
LUK.19.26	Bo thiphin ba, “Ang nisi khe thi du, sere niha dong, bonthane baosing ri nang. Ar sere niha giri, boniha dongyaba khebo, bo ni phrang lang lama se. 
LUK.19.27	Thikhabo, bonsini basao ha ang khe raja jamane maniyayarao khe eraha labu hi, ani sagang ha bonsi khe sthai lah.”
LUK.19.28	Bo grao khe sainthi blaihi Jisu saganghi Jerusalem gede thang ba. 
LUK.19.29	Bethphage jang Bethani nolei rogong ni Oliv hading ha, bonsi sohi dada, bo jarni rikphayarao ni bising ha, subung gini khe haiha ba. 
LUK.19.30	Bo bonsi khe thi ba, Nisi ni sagang phrang song nolei ha, thang lah, nisi sohi kha ning, mihleng basa, boni basao ha saosi bo gaba giriyaba, masi khe nisi nu nang; bo khe khru dada eraha labu lah. 
LUK.19.31	Asaba bo, sumjabani bo khe nisi khru ba thihi nisi khe sing re thikhade, slingriya bo khe nang du thihi bo ni ha thi lah.
LUK.19.32	Ode, haihayarao thang la kha. Bonsi niha sainthiba lai ning khrip khe bo bonsi nuhi kha. 
LUK.19.33	Mihleng basa khe khrusaiba ha, bubra bonsi khe thi ba, Sumjabani nisi bo khe khru ba?
LUK.19.34	Bonsi bo khe thiphin ba, Gabra bo khe nangjao du. 
LUK.19.35	Ode, mihleng khe Jisu niha sikbu hi labu dada, bonsini rih khe mih ni basao ha yen hi Jisu khe ga ri ba. 
LUK.19.36	Bo gahi thangba ha, subung buthu bonsi ni rih khe lama ha yen phalang ba.
LUK.19.37	Jerusalem ha sophai ma ja ba ha, Oliv hading ha thangmani, lama sohiba ha boni rikphayarao khrip bo, boni khusi gmang thaosisi khe nuhi, bonsi khrip bo khaja ba, ar khrip bo jirik khao hi, Madai khe bakhan khlai ba. 
LUK.19.38	Gabra ni bumu jang phaiyaba Raja bakhan ja thing. Sorgo ha shanti dong thing, basaothao ni muima ja thing!
LUK.19.39	Subung buthu githim laiyarao ni bising ha, Pharisairao gejesi Jisu khe thi ba, Slingriyah, nini rikphayarao khe phirik phirik dongma sani lah.
LUK.19.40	Jisu thiphin ba, Nisi khe ang thi du, bonsi phirik phirik dong re thikhade, longthai buthu bo jirik khao ma se.
LUK.19.41	Bo sampha phaihi nolei khe nuba jang, bo gra ba. 
LUK.19.42	O! Ning bo shanti ni grao khe tharmai kha de ham nang mu dou! Thikhabo, duha la ning bo khe nuphuya kha. 
LUK.19.43	Nini sotrurao, nini basaoha sersi giding gading hi khrip gede ni phrang ning khe gaso mane basain sophai nang. 
LUK.19.44	Nini bising ha dongyaba ansarao ar ning bo dangkhlai jaohi dong nang; ar nini khorong ni longthai thaisi bo gurungya hi dong nang niya, sumjabani thikhala, ning khe sogo mane Madai phai bani bubli khe ning mithiya.
LUK.19.45	Odehe, Jisu Madaikhoh ha hap hi, oraha bephar khlaiyarao khe rikhlai thar ba. 
LUK.19.46	Bo bonsi khe thi ba, Ani noh de bimani noh se thihi reb du. Thikhabo, nisi la bo khe makhaorao ni thimkhoh slam kha.
LUK.19.47	Sain midi bo Madaikhoh ha slingri ba. Jonthairao ar Dara khe slingriyarao ar Pharisairao bo khe sthai ma bao ba. 
LUK.19.48	Thikhabo, subung buthu khah jang muh jang bo sainthiyaba grao khe khnabani, bo khe bonsi musi khlai phuya.
LUK.20.1	Sainsikhali Madaikhoh ha Jisu subung buthu khe slingri ba, ar hamba graojma khe sainthi saiba ha, Jonthairao ar Dara khe slingriyarao, hojarao jang phai ba, 
LUK.20.2	ode bo niha thi ba, Jinthane thiri sang, ebo khusi buthu khe dang mane nini ha ebo hok khe sere ri ba?
LUK.20.3	Bo bonsi khe thiphin ba, ang bo grao thaisi nisi khe sing nang, ani ha thi lah, 
LUK.20.4	Johan, baptisma riyaba de sorgoni hukhum jang na subungni hukhum jang dang ba?
LUK.20.5	Bonsi sainlai ba, Sumjadi khe jing thima? Sorgo ni phrang jing thikhala, bo ode thikhala nisi Johan ni grao khe maniyaba, thi ba, 
LUK.20.6	ar marsi ni phrang thikhade, subung githim laiyarao jing khe longthai jang lem ma se, sumjabani thikhala, bonsi Johan khe gorasali se thihi mani ba. 
LUK.20.7	Odebani, bonsi thiphin ba, Braha ni phrang phai ba, jing mithiya.
LUK.20.8	Jisu bonsi khe thi ba, Sumjadi hok jang ebo khusi buthu khe dang ba, ang bo nisi ne sainthiya.
LUK.20.9	Subung buthu niha ebo daogari grao khebo sainthi ba. Subung saosi grep ni bari slam hi, khusi dangyarao niha nepha dada, budu glao donghi mane, boni noh ni phrang thangla ba. 
LUK.20.10	Grep ni bathai khao mani bubli sophaiba ha boni phantha khe mai mane, bo jarni leng saosi khe, khusi dangyarao niha haiha ba. Thikhabo, khusi dangyarao leng khe su dada, yao khongja haiphin ha ba. 
LUK.20.11	Bari ni bubra, gibin leng khe haiphin ha ba, thikhabo khusi dangyarao bo khebo do ba ar boni basao ha lasisi khusi dang hi yao khongja haiphin haba. 
LUK.20.12	Phin bo leng phintham ni khlai hi haiphin ha ba. Khusi dangyarao bo khebo suhi, sao dukhu riba ar baji ha bo khe lemkhla ba. 
LUK.20.13	Odehe, barini bubra edehe thi ba, bedehe ang khlaima kho? Ani maya ni basa khe ang haiha nang, bo khe de bonsi man khlai nang. 
LUK.20.14	Thikhabo, khusi dangyarao bo khe nuba jang, bonsi saosi jang saosi thilai ba, Ebo ning bubra ni basa, don ni phantha jaginyaba se; tha, jing bokhe sthai nang, odehe boni don jini ja la ma se. 
LUK.20.15	Odehe, bonsi barini bajiha bokhe lemkhla dada, bokhe sthai kha. Barini bubra bonsi khe bonsini basao ha bede khlai ma kho? 
LUK.20.16	Bo phai hi bari naisoyarao khe, sthai thar nang; ar grep bari khe gibin subung buthu ne ri nang. Ebo khe bonsi khna hi bonsi thi ba, Elei sosi de da ja thing.
LUK.20.17	Thikhabo, bonsi khe naipha dada, Jisu sing ba, Ebo rebyaba grao de sumjadi? Haglai thi hi noh dangyarao, longthai khe nangjaoya hi dangkhlaiyaba, bo ning nohgrong ha nangdaothao ja kha. 
LUK.20.18	Asababo bo longthai ni basao ha galai re, bo glithar ma se; ar bo longthai asaba ni basao ha galai re thikhade, bo bokhe honkhli ma se.
LUK.20.19	Dara slingriyarao ar Jonthairao bo daogari sainthiyaba, bonsi khe badai ba ning thi hi mithi ba, odebani Jisu khe rem ma bao ba, thikhabo, bonsi subung buthu khe khin ba.
LUK.20.20	Odebani bonsi hajora smai ba. Bonsi khrip subung lonma gnang thihi slam hi, Jisu khe sing rik hi jang rem mane bonsi khe haiha ba, bo khe remhi bisardar ar Latsap niha yaopha phumane. 
LUK.20.21	Ebo subung haihayarao Jisu khe thi ba, Slingriyah, jing mithi du, grao gibi khe ning johi slingriba thihi subung gede khase baoyahi marsirao Madai ni baothai khe ning sling ri du thihi jing mithi du. 
LUK.20.22	Jinthane thi ri sang, Kaisar niha khajna riba la jadu na jaya?
LUK.20.23	Thikhabo, bonsini girikthai khe Jisu mithi hi bonsi khe thi ba, 
LUK.20.24	Aduli masi khe anthane phnu ri lah. Ebo sere ni saogari ar sereni bumu?
LUK.20.24	Kaisar ni bonsi thiphin ba.
LUK.20.25	Jisu thi ba, Ode thikhade, Kaisar ni jinis buthu khe Kaisar ne ri lah, ar Madai ni jinis buthu khe Madai ne ri lah.
LUK.20.26	Oraha dongyaba subung buthu ni sagang ha musi grao jangbo bonsi bokhe remphuya ar bo thiphinyaba grao khe bonsi gmanghi bonsi phirik phirik thao kha.
LUK.20.27	Subung thibani yaohon ha baijaphin nang niya thihi thiyaba Saddukairao Jisu niha phai hi thi ba, 
LUK.20.28	“Slingriyah, basa-bisik maiya hi subung thih re thikhade, bo subung ni buphlung, boni noh brajik khe noh jama nang ma, odehe bo githi subung ni khlaihi bonsi basa bisik mai phu nang thihi Moses ebo dara khe reb lang ba. 
LUK.20.29	Dei, duha khaphlung sni dong. Radaothaoyaba noh ja hi ansa maiya hi thih kha. 
LUK.20.30	Ar boni buphlung giniyaba, boni noh brajik khe noh jaba, bobo ansa maiya hi thih kha. 
LUK.20.31	Ar gathamyaba bo noh jaba, olei ning sni bo noh ja ba, thikhabo ansa maiya hi thih thar kha. 
LUK.20.32	Boni yaohon ha masainjik bo thih kha. 
LUK.20.33	Ode thikhala, githirao baijaphin bani basain ha, sereni bihih ja ma? Khaphlung sni bokhe noh ja ba!”
LUK.20.34	Jisu bonsi khe thiphin ba, Ebo jug ni miyah masainjik noh ja du, 
LUK.20.35	thikhabo, bo jug ha dong mane gatha hi subung thihyaba ni phrang baijaphinba ha noh ja nang niya kha. 
LUK.20.36	Thih bo thih phin nang niya kha, sorgoni deglarao lai bonsi ja nang. 
LUK.20.37	Githirao baijaphin ma thihi Moses ning ragaosisi phnu ba. Buphrip bejeng khambani grao ha, Gabra ning Ang Abraham ni Madai, Isak ni Madai ar Jakob ni Madai thihi bo khna ri kha. 
LUK.20.38	Bo de githirao ni Madai niya, gathangrao ni Madai se. Bede thikhade boni khlai hi khrip bo thanghi dong ba.
LUK.20.39	Dara khe slingriyarao gejesi thi ba, Slingriya, ning hamsisi khlai hi sling ri kha, 
LUK.20.40	Gibin grao khe bonsi singraoya kha.
LUK.20.41	Thikhabo, Jisu bonsi khe sing ba, Bede khlai hi Krista, David ni sarik se thihi thiphu ba? 
LUK.20.42	Bede thikhala, bakhan ni rajabthai ha, David jar ning elei thi ba,
LUK.20.42	Gabra ani Gabra niha
LUK.20.42	ani yaoda gede kham lah,
LUK.20.43	Nini sotrurao khe nini igah ni bakhla ha dengya si de, ning ani yaoda gede kham lah.
LUK.20.44	David bo khe Gabra thihi se long ba.
LUK.20.44	Ode thikhala, bedehe Krista David ni basa ja phu nang?
LUK.20.45	Khrip subung boni grao khe khnaba ha Jisu jarni rikphayarao khe thi ba, 
LUK.20.46	“Dara khe slingriyarao ni bising ha de girik lah. Sola glao thuhi, bonsi daobaima nangjao du; bikhoh ha ar mel ha ar jilaiba ha, bonsi khamthan hamba ha kham ma nangjao du. 
LUK.20.47	Bonsi banjikrao ni don khe khao ji re, ar budu glao Madai bi re! Bangdao hi bonsi saja mai ji nang.”
LUK.21.1	Ode, Jisu naiding haba ha, gnangrao bikhoh ha khrangphain riba khe nu ba. 
LUK.21.2	Ar banjik dukhisa saosi phoisa magin dangsingba khe bo nu ba. 
LUK.21.3	Bo thi ba, Gibi jang nisi khe ang thi du, khrip gibinrao tha de, ebo banjik dukhisa bangdao hi ri ba. 
LUK.21.4	Gibinrao de gabang bonsi niha dongyaba haglai ni phrang se bonsi ri ba. Thikhabo, bo dukhisa la thanghi dong mane boni ha dongyaba si khe rithar kha.
LUK.21.5	Subung gejesi, Madaikhoh ni grao khe sainlai ba; bo bislei majangsisi, ar Madai niha riyaba yaosandi ni grao khe bonsi sainlai ba, Jisu thiba, 
LUK.21.6	Elei basain bo sophai nang, boha ebo buthu khrip, nisi nuyaba longthai, degaoya hi dong nang niya, khrip longthai buthu hokhlai thar jaoma se.
LUK.21.7	Bonsi singba, Slingriyah, bo la bakhali ja ma?
LUK.21.8	Jisu bonsi khe thiphin ba, Nisi girik lah! Thokhi jaoyahi da dong. Gabang subung, ani bumu lahi phai nang, ar thi nang, Ang ning bo se, bubli sophai kha thihi. Thikhabo, bonsi jang da rikpha lah. 
LUK.21.9	Jbah ar nam khormu ni grao khe nisi khna khali ha da khin, bo buthu de sophai da ma ning; thikhabo, jam mani basain de niya kho.
LUK.21.10	Ar bo thi ba, Jadi jang jadi jbah nanglai nang, ar raji masi jang raji masi, nam jalai nang. 
LUK.21.11	Banglama hamsi ning raohi phai nang; gibin gibin hathan ha asari galai nang, ar limthai sathai bang nang, ar nokhasao ni phrang gmang thaosisi ar khin thaosisi jathai phnu nang. 
LUK.21.12	Thikhabo, ebo buthu khrip sophaiya sani ha, nisi khe rem nang; ar nisi khe dukhu ri nang; ar bonsi sunagog buthu ha langhi, phatho ha jebjao mane ani bumuni khlai hi Rajarao niha ar Bisardar niha nisi khe bonsi lang nang. 
LUK.21.13	Bo de, graojma khe sainthi mane nisine hamba hajora ja nang. 
LUK.21.14	Odebani, thiphin mani baodaya mane khlai hi, nisini khah khe rao ri lah. 
LUK.21.15	Bede thikhade, nisini sotrurao nisi khe niyathai phuya mane nisine ang girikthai ri nang. 
LUK.21.16	Jarni buma-bupha, khaphlungrao, hainthirao, ar lugurao nisi khe rem ri nang; ar nisini bising ha gejesi subung sthai nang. 
LUK.21.17	Ani bumu ni khlai hi khrip bo nisi khe naisle ma se. 
LUK.21.18	Thikhabo, nisi ni khnai dingsi bo gma jao nang niya. 
LUK.21.19	Nisini khah laoma jang nisi jar khe sogo nang.
LUK.21.20	Siphaiyarao Jerusalem khe gadingba khe nisi nukha ning bo khe hamya khlai ma thihi nisi mithi nang. 
LUK.21.21	Okhaliha de sere Judai rajiha dong re, hading buthu ha khailang thing. Sere nogor bisingha dong re, oraha ni phrang thang la thing; ar sere bajiha dong re, bising ha da hap thing. 
LUK.21.22	Madai ni laisi ha reb hi dongyaba khrip sophai rimane okhali ni basain de baslai labani basain ja nang. 
LUK.21.23	Bo basain ha de, sao khonggin jayarao ar nana bamyarao ne de bisi dukhu ja nang! Bede thikhade, ebo rajini basao ha hamsi ning dukhu sophai hi, ebo subung buthu ni basao ha thamsi sophai nang. 
LUK.21.24	Bonsi gabang subung khe seng jang dain ma, gibin subung buthu khe de leng jamane khrip jadini rajiha langthar ma, ar Jentail saraoni basain jamya si de Jerusalem khe Jentailrao gasep ma.
LUK.21.25	Ode, sain, dain ar sathrai buthu ha gmang thaosisi sin phnu ma, sagor ar dithon biringba khe khinbani, mulugni raji buthu asama giri dong ma. 
LUK.21.26	Subung buthu habsao ha japhai ginyaba khe baohi, khinma jang thi wai ma, bede thikhade, nokhasao ni raothai buthu maoma se. 
LUK.21.27	Odehe, Marsini Basa, raothai ar muima gedeba jang, jimi ha phaihi nujao ma. 
LUK.21.28	Ebo buthu sophai kha ning, nisi songkhu hi naikhu lah; nisini khojao mani sampha kha.
LUK.21.29	Jisu bonsine ebo daogari khebo sainthi ba, “Thaikhrao phang ar khrip bongphang buthu khe nai lah. 
LUK.21.30	Bo buthu ni balai gili baigo khali, jalang sophai kha thihi nisi mithi du. 
LUK.21.31	Odelei ning khrip ebo buthu japhaiba khe nisi nukha ning Madai ni raji sampha phai kha thihi nisi mithi nang.”
LUK.21.32	Ebo buthu japhaiya sani ha, duha thanghi dongyarao, khrip de thih thar nang niya. 
LUK.21.33	Nokhasao ar habsao jam lang nang, thikhabo ani grao de jam nang niya.
LUK.21.34	Odebani, girik hi dong lah! Jiba lingba ha suk smai hi, ju baola jang, ar habsaoni waimu jang gablai hi da dong; bo basain khali ha de dukhon ha nangba lai nisini basao ha japhai nang. 
LUK.21.35	Bede thikhade, habsaoni khrip subung buthu ni basao ha olei ning japhai nang. 
LUK.21.36	Odebani, japhai ginyaba bubli khe lailang phu mane, ar nisine raothai maiphu mane ar Marsini Basa ni sagang ha songphu mane, nalai bo bi hi salai dada dong lah.
LUK.21.37	Sainmidi Jisu Madaikhoh ha slingri ba, hor ha de bo Oliv thiyaba hading ha thanghi thu re. 
LUK.21.38	Phorong midi subung buthu boni grao khe khna mane Madaikhoh ha bojom ja re.
LUK.22.1	Humao giriyaba hon ni mel, Baiglai Mel thiyaba, sampha phai kha. 
LUK.22.2	Jonthairao ar Dara khe slingriyarao, subung buthu khe khin bani, Jisu khe phirik phirik sthai mani lama smai ba.
LUK.22.3	Jhigin ni bising ha, Juda Iskariot thiyaba ni bising ha Soithan hap ba. 
LUK.22.4	Odehe, bo thang dada, bedehe bo Jisu khe rem rima thihi Jonthairao ar Madaikhoh raokhiyarao ni hojarao jang sainlai ba. 
LUK.22.5	Bonsi khajahi bone rang ri mane grao hanggai ba. 
LUK.22.6	Bo jajao hi subung buthu jang mithi jaoyahi, Jisu khe bonsini yao ha yaopha mane hajora smai kha.
LUK.22.7	Humao giriyaba mel ha, Baiglaini Melni khlai hi, melma basa buthu khe sthai mani basain sophai kha. 
LUK.22.8	Jisu, Peter jang Johan khe elei sanihi haiha ba, Nisi jinthane Baiglai Busuni jimu salai tha.
LUK.22.9	Bonsi bo khe sing ba, Braha salai mane ning jing khe nangjao ba?
LUK.22.10	Bo thiphin ba, Nisi nogor ha hap hiba ha, subung saosi dihdig jang dih khaoba khe nisi goron nang. Bo hapyaba noh ha bokhe rikpha lah. 
LUK.22.11	Ode, noh ni bubra niha thi lah, Slingriyah ning khe thidu, ani rikphayarao jang Baiglaini mel jhiginyaba nohkhoh gedeba braha? 
LUK.22.12	Bo basao ni khutha masi khe nisi ne phnu nang. Oraha nisi khrip jadi salai hi dengyaba khe mai ma se. Oraha ning jinthane salai lah.
LUK.22.13	Odehe bonsi thang dada bonsi niha bo sainthiba lai ning khrip nuhi ba. Odehe, bonsi oraha Baiglaini mel salai kha.
LUK.22.14	Makham jimane bubli sophai kha. Jisu jarni rikphayarao jang khalai phang khampha kha. 
LUK.22.15	Bo bonsi khe thi ba, Ang dukhu maiya saniha, nisi jang ebo Baiglaini mel khe jima hamsi ning nangjao du. 
LUK.22.16	Ang nisi khe thi du, Madaini raji ha, gibiyaba mel phaiya si de, ang ebo khe ji nang niya kha!
LUK.22.17	Ode, bela khe lahahi, Madai niha hamjaoma rihi thiba, Ebo khe lahahi nisi ronlai lah, 
LUK.22.18	Ang nisi khe thi du, Madaini raji sophaiya si de, duha ni phrang, ebo grep bidih khe ang ling nang niya kha.
LUK.22.19	Ode, bo hon khe bo lahahi, Madai niha hamjaoma ri ba. Bo khe sgao hi bonsine ri ba, Ebo ning ani saomang, nisine riginyaba. Ang khe wainso mane ebo khe dang lai lah, thi ba. 
LUK.22.20	Odelei ning, bonsi jibani yaohonha, bela khe laha dada, Ebo ning nisine baigoyaba ani bithi, grao gadain khayaba se, thihi thi ba. 
LUK.22.21	Thikhabo, nai lah, ang khe remginyaba subung ebo basang ha ang jang baosi dongpha du. 
LUK.22.22	Marsini Basa de Madai salaiba lai ning thang ma nang ma, thikhabo remriyaba ni khlai hi bisi bubain risi nang!
LUK.22.23	Bonsini bising ha sere oleiyaba khusi dangma thihi bonsi saosi jang saosi singlai ba.
LUK.22.24	Bonsi ni bising ha, sere dedaothao jama thibani graoha rikphayarao niyalai ba. 
LUK.22.25	Jisu bonsi khe thi ba, “Jentail saraoni rajarao, jarni subung buthu ni basao ha, khemotha jang yaowai re, ar hamba khusi dangba thihi thi re. 
LUK.22.26	Nisini bisingha de elei ja nang niya; thikhabo, nisini bisingha dedao thaoyaba gidi thaoyaba lai dong thing, ar naisoyaba leng lai dong thing. 
LUK.22.27	Sere dedao ja ma, jimane khamyaba na bone makham samlai khu riyaba? Gibi jang ning jimane khamyaba dedao. Thikhabo, ang de nisini bising ha makham khu riyaba lai dong ba.”
LUK.22.28	“Ang dukhu jayaba ha nisi ang jang dongpha ba, 
LUK.22.29	ani bupha anthane raji riba lai ning, ang bo nisine ri du. 
LUK.22.30	Ani raji ha nisi, ani basang ha jihi linghi dongphu mani khlai hi, ar Israel sengphong jhi gini ni basao ha nisi Rajani khamthan ha khamphu ma.”
LUK.22.31	Simon! Simon! Khna lah! Phadain dangyaba maigrik ni phrang maijubu khe gibin khlaiba lai, hamba hamya gibin khlai mane nisi khe sain du. 
LUK.22.32	Thikhabo, nisini lonma khe gmaya mane ang bi du, ning ani gede phaiphin khali, nini daphlungrao khe rao ri lah.
LUK.22.33	Peter Jisu khe thiphin ba, Gabra, phatho ni ha ning jang thangma, ar thihginyaba ha bo ang ning jang thangpha ma se.
LUK.22.34	Jisu thi ba, Peter, ang ning khe thi du, dini hor ha, alang tham ning ang khe mithiya thihi thiyasi de daono gisi nang niya.
LUK.22.35	Odehe, Jisu jarni rikphayarao khe sing ba, Juli ar yaphadap langya hi nisi khe ang haihaba ha, asaba soyahi nisi dong ba?
LUK.22.35	Musi giri dongya, bonsi thiphin ba.
LUK.22.36	Bo bonsi khe thi ba, Duha la sere niha seng ar juli dong, bo lang la thing; ar sere niha seng giri, bo jarni rih phain dada barai la thing. 
LUK.22.37	Bede thikhade, ang thi du, phaphirao jang baosi ning sainpha jao kha thihi rebyaba ani basao ha sophaima ja kha. Sumjabani thikhala, ani basao ha rebyaba grao khrip sophaima ja kha.
LUK.22.38	Boni rikphayarao thi ba, Nai lah, Gabra, eraha seng magin dong!
LUK.22.38	Ja kha bo thiphin ba.
LUK.22.39	Bo baigolang hi, nalai lai ning Oliv hadingha bo thang ba, boni rikphayaraobo, bo jang rikpha ba. 
LUK.22.40	Bo hathan ha sohi dada, bonsi khe thiba, Naigrik ha galaiya mane nisi bi lah.
LUK.22.41	Bonsi ni phrang khaisa jaindao hi thang dada, bo yasgu thuhi bi ba. 
LUK.22.42	Abai, ning nangjao re thikhade, ebo bela khe ani phrang disai lah. Thikhabo, ang nangjaoba lai niyahi, ning nangjaoba lai ning ja thing. 
LUK.22.43	Sorgoni degla saosi boni ha nujao hi, bone raoma ri ba. 
LUK.22.44	Bo hamsi ning waimu nang bani khah ri hi biphin ba; boni glimdih thijao lai hah ha galai ba. 
LUK.22.45	Bo bi blai dada, baija hi boni rikphayarao niha thangphin baha, bonsi mudri jang gablai hi thuba khe bo nuhi ba. 
LUK.22.46	Bo bonsi khe thi ba, Nisi sumjabani thu ba? Naigrik ha galaiya mane baijahi bi lah.
LUK.22.47	Bo grao thisaiba ha ning, subung buthu sophai ba, rikphayarao jhigin ni bising ha saosi, Juda thiyaba subung gabang labu hi Jisu khe khudim mane phai ba. 
LUK.22.48	Thikhabo, Jisu bo khe thi ba, Juda, Marsini Basa khe khudim dada ning rem ri ma?
LUK.22.49	Rogong ha dongyarao, japhai ginyaba khe nuhi, Gabra, jing seng jang dain ma? thihi sing ba. 
LUK.22.50	Odehe, bonsini bising ha saosi, Jonthaima ni lengni yaodani khmao khe dainkhao kha.
LUK.22.51	Thikhabo, Jisu thiba, Elei jang ning ja kha! Bo subungni khmao ha yao dopha dada bo khe ham riphin ba.
LUK.22.52	Bo khe rem mane phaiyarao, Jonthairao ar Madaikhoh khe naisoyarao ar hojarao niha Jisu thi ba, Ang khe makhao khe remba lai rem mane seng, daobu labuhi phai ba? 
LUK.22.53	Sain midi Madaikhoh ha nisi jang ang dongpha ba; thikhabo, nisi ang khe rem ma baoya. Duha de nisini bubli ja kha, ar andarni hukhum yaowaiyaba bubli ja kha.
LUK.22.54	Odehe, Jisu khe bonsi rem dada, Jonthaima ni noh ha langpha ba; ar Peter de gajain ni phrang bo khe rikpha ba. 
LUK.22.55	Hakhli ha bonsi wai suba, oraha waisi khamyarao niha Peter bo kham hi ba. 
LUK.22.56	Wai jdanyaba ha lengjik saosi bo waisi khamba khe nuha ba; bo khe naipha dada thi ba, Ebo subungbo Jisu jang dongphayaba saosi se!
LUK.22.57	Thikhabo, Peter niya ba, Masainjik, ang bokhe mithiya! thihi thi ba.
LUK.22.58	Khaisa yaohon ha, gibin subung saosi Peter khe nuhi thi ba, Ningbo bonsini bising ha saosi ning!
LUK.22.58	Thikhabo, Peter thiphin ba, Lugu, ang de niya.
LUK.22.59	Gontha si ni yaohon ha, gibin subung saosi thi ba, Ebo subungbo gibi jang ning Jisu jang dongpha ba; bobo Galili rajini subung se!
LUK.22.60	Thikhabo, Peter bo khe thiphin ba, Lugu, sumjadi khe ning thi ba, bokhe ang mithiya!
LUK.22.60	Bo grao sainthiba ha, daono gisi ba. 
LUK.22.61	Gabra naiphin hi Peter khe naiha ba, ar Peter, dini ha daono gisiya sani ha alang tham ning ang khe mithiya jamai si ma Gabra boni ha thiyaba khe wainsophin ba. 
LUK.22.62	Odebani, Peter baji gede baigo langhi hamsi ning gra ba.
LUK.22.63	Jisu khe remyarao bokhe minithai hi su ba. 
LUK.22.64	Boni mukhang khe khaphong hi bokhe bonsi sing ba, Sere ning khe do ba? Ning thi sang! 
LUK.22.65	Ar bonsi hamya grao gibin gibin jang siji hi bokhe ran ba.
LUK.22.66	Phorongma ha, Hojarao, Jonthairao ar Dara khe slingriyarao, bojom jalai hi Sanhedrin ha bo khe langpha ba. 
LUK.22.67	‘Ning Krista ning thikha de, jing khe thi lah’! bonsi thi ba.
LUK.22.67	Bo bonsi khe thiphin ba, “Nisi khe ang thi re thikhade, nisi ang khe lon nang niya, 
LUK.22.68	ang nisi khe grao sing re thikhade, nisi ang khe thiphin nang niya. 
LUK.22.69	Thikhabo, duha ni phrang de Marsini Basa judao thaoyaba Madaini yaoda gede ha khamba khe nisi nu nang.”
LUK.22.70	Bonsi khrip thilai ba, Ode thikhade, ning Madaini Basa ning?
LUK.22.70	Bo thiphin ba, Nisi ang ning thihi thi du.
LUK.22.71	Ode, bonsi thi ba, Gibin sakhi musi jing nangdaoya kha! Bo jarni khuh jang thiyaba khe jing khna kha.
LUK.23.1	Githim laiyarao khrip bo baija hi Jisu khe Pilat niha lang ba, 
LUK.23.2	boha bokhe thising ba, Ebo subung jini jadi ni subung buthu khe hamya lama gede langpha ba ha, jing bo khe rem ba, Kaisar niha khajna riya mane subung buthu khe bo magna ba, ode, bo jar khe Krista Raja thila ba khebo jing khna ba.
LUK.23.3	Pilat bokhe sing ba, Ning Judarao ni Raja se?
LUK.23.3	Ning ning thila du, Jisu thiphin ba.
LUK.23.4	Jonthairao ar subung githim laiyarao khe Pilat thi ba, Ebo subung khe sthai mane musi bo gajai ang maiya.
LUK.23.5	Thikhabo, bonsi thi ba, Juda raji khrip habo, boni slingrithai jang yisisi khlai hi, Galili raji ni phrang eraha sosi bo sophai ba, thihi bonsi hamyadao hi thi ba.
LUK.23.6	Pilat ebo grao khe khna hi, Ebo subung Galili rajini subung na niya? thihi bonsi khe sing ba. 
LUK.23.7	Herod ni haphai ha dongyaba subung thihi mithi bani, Herod niha bokhe haiha ba; okhali ha bo Jerusalem ha dong ba. 
LUK.23.8	Herod, Jisu khe nuhi hamsi ning khaja ba; sumjabani thikhala boni grao khe khna hi bokhe nai mane budu glao jon hi dong ba. Bede thikhala gmang thaosisi khusi Jisu dangyaba khe naima bo asa khlai ba. 
LUK.23.9	Odebani Herod Jisu khe grao gabang sing ba. Thikhabo, bo musi grao khe bo thiphinya. 
LUK.23.10	Jonthairao ar Dara khe slingriyarao sagangha phai dada, Jisu khe hamsi ning gajai ri ba. 
LUK.23.11	Herod ar boni siphaiyarao, Jisu khe siji hi mlao hi minithai hi, dukhu ri ba, ar bonsi bokhe rih gajao phin ri dada, Pilat niha haiphin ha ba. 
LUK.23.12	Bo basain ni phrang Herod ar Pilat lugu jalai kha; boni sagangha la bonsi gini jang miliya hi dong ba.
LUK.23.13	Jonthairao, hojarao ar subung buthu khe Pilat longthim hi, 
LUK.23.14	bonsi niha thi ba, Ebo subung la, subungrao khe hamyayaba lama gede langpha ba thihi nisi bokhe ani ha labu ba. Duha nisini sagangha ang bokhe ragaosisi grao sing kha, thikhabo, nisi bisar ribani grao ha bokhe musibo gajai khe ang maiya. 
LUK.23.15	Herod bo mai daoya bani, aniha bokhe haiphin ha kha. Khna lah, bo sthai jao mane sosi musibo boni gajai giri. 
LUK.23.16	Odebani, ang bokhe suri dada, bokhe ang haiger nang. 
LUK.23.17	Baiglaini Mel ha, jebjaoyaba subung asaba saosi khe Pilat haigerma dara dong.
LUK.23.18	Subung githim laiyarao jang jirik khao lai ba; Bo khe sthai lah! Jinthane Barabba khe se haiger ri lah! 
LUK.23.19	Subung khe sthai bani ar nogor ha yisisi khlai bani Barabba khe phatho ha jeb ba.
LUK.23.20	Pilat de Jisu khe haigerma nangjao bani subung githim laiyarao khe grao thiphin ba, 
LUK.23.21	thikhabo, bonsi jirik khaophin ba, Bokhe kross ha dikpha! Kross ha dikpha!
LUK.23.22	Pilat phintham thi ba, Snadi jabani? Thimani sosi boni basao ha musibo gajai maiya. Do dada ang bokhe haiger nang.
LUK.23.23	Thikhabo, bonsi bol jang, jirik khao dada, bokhe kross ha dikthai mane khainsu ba, ar bonsini khurang jang bokhe de kha. 
LUK.23.24	Odebani, bonsi khainsuba lai ning Pilat mani kha. 
LUK.23.25	Bonsi nangjaoba lai, subung khe sthai bani phatho ha jebjaoyaba khe bonsi saniba lai bo bonsine haiger ri ba, ar Jisu khe de bonsi nangjaoba lai dang mane bonsine yaopha kha.
LUK.23.26	Siphaiyarao Jisu khe langhi thangba ha, hagra ni phrang nogor gede phaiyaba, Kurini nolei ni subung, Simon khe bonsi remhi kross khe boni basaoha deng hi, Jisu ni yaohon gede bokhe bain ri ba.
LUK.23.27	Subung gabang boni yaohon rikpha ba; ode bonsini bising ha gejesi masainjikraobo dong ba; bonsi Jisuni khlai hi khahbao dohi rikpha ba. 
LUK.23.28	Jisu bonsini gede naiphin hi thi ba, Jerusalem ni masainjikrao, ani khlai hi de da gra, nisi jar ne ar jarni ansarao ni khlai hi se gra lah. 
LUK.23.29	Masainjik sagrimarao, nana hajaiyayarao, nana bamyayarao bonsini khophal hambi thihi subung buthu thimani basain sophai nang. 
LUK.23.30	Bo bubliha de subung buthu hahrang buthu khe jini basaoha graiphai ar hading buthu niha jing khe khlipphung hi deng lah thi nang. 
LUK.23.31	Bongphang gathang khe ning bonsi olei khlai kha la, bon grain khe la belei sosi khlai nang bo?
LUK.23.32	Bo jang baosi sthai mani khlai hi gajai subung gibin gini khebo langpha ba. 
LUK.23.33	Laokhrongni hathan thiyaba ha bonsi sohi dada, oraha bokhe kross ha dikthai kha, ar dang gajai subung gini khebo, boni yaoda gede saosi, ar boni yaosi gede saosi, bonsi dikthai ba. 
LUK.23.34	Jisu thi ba, Abai! bonsi khe map khlai lah, bonsi sumjadi khusi dang ba, bonsi mithiya;
LUK.23.34	Ode boni rih khe sma naihi bonsi ronlai ba. 
LUK.23.35	Subung buthu songyarao bokhe nai ba, ar hojarao bokhe musu ba, Madai saikhoyaba Krista thikhade, bo jar khe sogo la thing!
LUK.23.36	Siphaiyaraobo bokhe minithai ba; boni ha phai hi, bokhe grep bidih brabyaba khe ling ri ba. 
LUK.23.37	Judarao ni Raja ning thikhade, ning jar khe sogo lah, thihi thi ba.
LUK.23.38	Boni khrosao ha, EBO NING JUDARAO NI RAJA thihi reb hi dong.
LUK.23.39	Oraha dikthai jaoyaba subung saosi jo ba, Ning Krista niya? Ning jar khe sogo hi, jing khebo sogo lah! thi ba.
LUK.23.40	Thikhabo, gibin saosi de bokhe johi thi ba, Madai khebo ning khinya? Jing la baosi ning saja mai ba se. 
LUK.23.41	Jing de saja maima ning; jini khusi dangthai jang maiba se. Bo la gajai khusi musibo dangya. 
LUK.23.42	Ode bo Jisu khe thi ba, Jisu, nini raji ha ning sohiba ha, ang khe wainso hah.
LUK.23.43	Jisu bokhe thi ba, Ang gibi jang ning khe thi du, dini ha ning ang jang baosi paradis ha dongpha nang.
LUK.23.44	Sainjer bubli majhigin beren ni phrang, sain jnaya kha, ar bubli matham sosi khrip habsao andar ja thar kha. 
LUK.23.45	Ar Madaikhoh bising ha lamphongyaba rih gejer ha phigin jigao lang la kha. 
LUK.23.46	Jisu bol jang jirik khaohi, Abai! Ani bese khe nini yaoha ang yaopha la du! Ebo khe thi dada singjli jagao lang la kha.
LUK.23.47	Siphaiyarao ni hoja bo sophaiyaba jathai khe nuhi, Ebo subung de gibi jang ning gibi subung se, thihi bo Madai khe bakhan khlai ba.
LUK.23.48	Bo gmang thaosisi khe nai mane phaiya ba khripbo, dukhu nang bani, jarni khahbao dohi dohi, jar jarni noh ha thangphin la kha. 
LUK.23.49	Jisu khe basao mithiyarao, khripbo Galili raji ni phrang phaiyaba masainjikraobo gajain ha songhi, bokhe nai ba.
LUK.23.50	Subung saosi, bumu Joseph thiyaba, bisardarrao ni bisingha dormo subung saosi dong ba. 
LUK.23.51	Bo subung Juda rajini Arimathai nolei ni phrang phaiyaba se. Bonsini khusi ha gabaya, Madaini raji khe jonhi ning dong ba. 
LUK.23.52	Bo Pilat niha thanghi Jisuni manggathi khe sain ba. 
LUK.23.53	Odese, Jisuni manggathi khe dik khlai dada rih miyao dudu jang bokhe merai hi, longthai gabla phu hi saosi khe bo phipba giriyayaba mangkhlong ha bokhe thu ri ba. 
LUK.23.54	Bo basain salaihi dongmani basain Sukri se, ar Lenggo basain sampha kha.
LUK.23.55	Galili ni phrang phaiyaba masainjikrao, bo jang rikphayarao, thanghi mangkhlong ar manggathi khe bedehe bonsi thu ri ba, bonsi nu hi ba. 
LUK.23.56	Ar bonsi noh gede thangphin hi, manggathi ha hu mane, midimyaba thao midim khe bonsi salai ba.
LUK.23.56	Lenggo basain ha de dara ha dongba lai bonsi lenggo ba.
LUK.24.1	Sainsni ni basain sagangthao ni phorongma ha, masainjikrao thao midim bonsi salaiyaba khe langhi mangkhlong ha thang ba. 
LUK.24.2	Mangkhlong daoglap ni phrang longthai disaijao hi dongba khe bonsi nuhi ba, 
LUK.24.3	ode bonsi bising ha hap ba, thikhabo bonsi Gabra Jisu ni manggathi khe nuya. 
LUK.24.4	Bonsi nuya bani waimu nanghi dongba ha, subung gini, rih guphu phin hi, bonsini rogong ha songpha phai ba. 
LUK.24.5	Hamsi ning khin hi, masainjikrao hah ha gonggalai ba ha, subung buthu bonsi khe thi ba, “Nisi sumjabani githirao ni bising ha gathang khe smai ba? 
LUK.24.6	Eraha bo de giri kha, bo baijaphin kha. Galili raji ha bo dongba ha nisi niha thiyaba khe wainso lah. 
LUK.24.7	Marsini Basa de subung phaphirao ni yao ha yaopha jao ma, kross ha dikthai ma, ar saintham ha baijaphin ma, bo thiyaba khe wainso lah.”
LUK.24.8	Bo thiyaba grao buthu khe masainjikrao wainso phin kha, 
LUK.24.9	mangkhlong ni phrang thangphin hi, bonsi khrip grao khe jhiseh ar gibinrao niha khna ri ba. 
LUK.24.10	Bo masainjikrao de Mari Magdalin, Joana ar Mari, Jakob ni buma, bonsi ar gibin masainjikrao se. 
LUK.24.11	Thikhabo, rikphayarao la masainjikrao thiyaba grao khe grao haglai thihi bao ba, odebani bonsini grao khe bonsi lonya. 
LUK.24.12	Thikhabo, Peter baija dada, mangkhlong gede khailang ba; bo gonggalai hi naiba ha, bo rih miyao dudu phinyaba khe garhi de musi khebo nuya, ar bo noh ha thangphin hi, sumjadi japhai ba, bo gmang ba.
LUK.24.13	Okhali ni basain ha boni rikphayarao ni bising ha subung gini, Emau nolei gede thang ba. Jerusalem ni phrang mel sni lai jain du. 
LUK.24.14	Bo bubli ha japhaiyaba grao khe sainlai ba. 
LUK.24.15	Bonsi hemlang hi grao sainlai saiba ha, Jisu jar ning bonsi niha sophai hi bonsi jang thangpha ba, 
LUK.24.16	bonsi bo khe nu ba, thikhabo bo sere thihi bonsi mithiya. 
LUK.24.17	Jisu bonsi khe thi ba, Nisi sumjadi grao khe sainlai ba?
LUK.24.17	Waimu phnu hi bonsi songthao ba. 
LUK.24.18	Bumu Kleopa thiyaba bokhe sing ba, Jerusalem ha donghi, dini dakhna ni grao baigoyaba jathai khe ning sao jang se ning mithiya hi dong ba?
LUK.24.19	Sumjadi grao? bo singalai ba.
LUK.24.19	Bonsi thi ba, Nazareth Jisu ni grao. Madai ar khrip subung ni muh ha boni grao jang raothai ni khusi dang phuyaba gorasali ni grao, 
LUK.24.20	bokhe jarni Jonthairao, ar hojarao thih mane bokhe yaopha ba, ar bokhe kross ha dikthai bani grao buthu khe. 
LUK.24.21	Jing la, Israel sarao khe sogo mane se jing asa khlai ba; bo se ning niya, okhali ni phrang dini jang saintham ja kha. 
LUK.24.22	Jini bising ha masainjikrao gejesi jing khe gmang rila ba, phorongma ha bonsi mangkhlong ha thang ba, 
LUK.24.23	thikhabo, bonsi Jisu ni manggathi khe nuya bani, bonsi phaiphin hi, jing sorgo ni degla khe nu ba, bonsi jini ha thi ba, bo de thangphin kha thihi bonsi thiphai ba. 
LUK.24.24	Ode jini bising ha, gejesi mangkhlong ha thang ba, ar masainjikrao thiba lai ning bonsi nuhi ba, thikhabo bokhe de nuya.
LUK.24.25	Odehe, Jisu bonsi khe thi ba, Nisi subung gibirrao! Gorasalirao grao sainthiyaba khrip khe mani bani balam ha khah raoyarao! 
LUK.24.26	Krista, boni muima ha hap mane ebo dukhu buthu khe mai ma nang ma niya? 
LUK.24.27	Ode, Moses ni laisi buthu ni phrang jenhi khrip gorasalirao rebyaba grao buthu khe Jisu bonsine bujai ba.
LUK.24.28	Thangma baoyaba nolei ha bonsi sophaima ja ba ha, Jisu bokhe lailang maisi ba, 
LUK.24.29	thikhabo, bonsi bokhe mathao ba, Jing jang dongpha lah, duha sari bo ja kha ar andar bo ja ma kha. 
LUK.24.30	Bonsi jang jimane khalai khamba ha, hon khe lahahi bo hamthai ri ba, sbai hi bo bonsine ron ri ba. 
LUK.24.31	Olei baha, bonsini muthai khru lang kha, ar bonsi bokhe basao mithi kha, thikhabo boha ning bo gma langla kha. 
LUK.24.32	Bonsi thilai ba, Lama ha bo jini ha grao johi Madaini laisini grao khe bo bujaiba jang jini khah bising ha sring jaba niya?
LUK.24.33	Ode, bonsi srap ning baija hi, Jerusalem gede thangphin ba. Oraha rikphayarao jhiseh jang ar bo jang dongphayarao bojom jalaiba khe bonsi nuhi ba, 
LUK.24.34	ar bonsi thi ba, Gibi jang Gabra baijaphin kha, Simon nihabo bo nujao ba.
LUK.24.35	Bonsi gini bo, lama ha japhaiyaba ar bedehe Gabra hon sbaiba jang bonsi bokhe basao mithiba khe bonsi niha sainthi ba.
LUK.24.36	Bo grao sainthi saibaha, Jisu jar ning bonsini sagangha songphai hi bonsi khe thi ba, Nisini basao ha shanti dong thing.
LUK.24.37	Bonsi hamsi ning khin ba; bonsi bese khe nu kha thihi bao ba. 
LUK.24.38	Odebani, Jisu bonsi khe thiba, Sumjabani nisi khin ba? Sumjabani nisini khah ha lonsoya ba? 
LUK.24.39	Ani yao ar igah buthu khe nai lah. Nisi ang jar se thihi nu nang; ar ang khe yao dopha hi nai lah, ang khe nisi nuba lai bese de bahain begreng giri.
LUK.24.40	Ebo khe thihi bo bonsi niha boni yao ar igah khe phnu ba. 
LUK.24.41	Ode, bonsi khaja bang bani bonsi lonsingya ja ba, ode bonsi gmang bani bising ha, bonsi niha thi ba, “Eraha asaba jimani dong?” 
LUK.24.42	Bonsi nah saoyaba khe bone ri ba, 
LUK.24.43	bonsini sagang ha bo bokhe ji ba.
LUK.24.44	Ar bonsi khe thi ba, Nisi jang ang dongpha ba ha, nisi niha sainthiyaba ebo buthu ning. Moses ni Dara ha gorasalirao ni laisi bajap ha ar Bakhan ni Rajabthai ni laisi ha rebyaba ani grao khrip bo gibi sophaima nang ma.
LUK.24.45	Ode, Madai ni laisini grao khe mithiso phu mane, bo bonsi ni khah khe khru ri kha. 
LUK.24.46	Ar bonsi khe thi ba, Edehe ning reb da, Krista sao ha dukhu mai hi, nokha saintham ha baija phin ma, 
LUK.24.47	ar Jerusalem ni phrang jenhi, khah phin bani grao, ar phap khe map khlai bani grao khe khrip jadi niha sainthi ma nang ma. 
LUK.24.48	Khrip ebo ni grao ha sakhi riyarao nisi ning. 
LUK.24.49	Ar sumjadi ani bupha hanggai ba bokhe ang jar nisine ri nang. Thikhabo, nisini basao ha basao ni phrang raothai phaiya si de nisi Jerusalem ha jonhi dong lah.
LUK.24.50	Ar bo bonsi khe nogor ni phrang Bethani nolei sosi langpha ba. Oraha bo yao sugu dada bonsi khe hamthai ri ba. 
LUK.24.51	Bo bonsi khe hamthai ribani yaohon ha, bonsi khe gar dada sorgo ha sugu langjao kha. 
LUK.24.52	Bonsi bokhe khlim hi, Jerusalem ha thangphin kha. 
LUK.24.53	Ar khajasisi Madai khe bakhan khlai hi Madaikhoh ha nalai dongsong ba.
JHN.1.1	Jenba ha ning graothai dong ba, graothai Madai niha dong ba, ar graothai Madai se. 
JHN.1.2	Bo graothai jenba ha ning Madai niha dong ba. 
JHN.1.3	Khrip khe jamthar si bo ning sangsai ba se. Bo sangsaiyayaba musi jinis bo giri. 
JHN.1.4	Boni ha hayu dong ba, ode bo hayu subung buthu ni khlai hi jnama riyaba se. 
JHN.1.5	Jnama andar ha se jdan ba, thikhabo andar bokhe mathao phuya.
JHN.1.6	Madai ni phrang haihayaba subung saosi dong ba, boni bumu Johan se. 
JHN.1.7	Bo jnama ni balam ha subungrao ne sainthi mane phai ba, odese boni gede jahi khrip subung jnama khe lon mane. 
JHN.1.8	Bo jar de jnama niya, thikhabo jnama ni khlai hi se ning bo saosi sakhi lai jahi phai ba. 
JHN.1.9	Gibi jnama, khrip subung khe jnama riginyaba, phirthi ha sophai kha.
JHN.1.10	Bo phirthi ha dong ba, ode phirthi boni gede jahi se sangsai ba, thikhabo, phirthi bokhe tharmaiya. 
JHN.1.11	Bo jarni subung buthu niha phai ba, thikhabo jarni subung buthu bokhe nangjaoya. 
JHN.1.12	Thikhabo, bislei bokhe ajao re, ar boni bumu ha lon re; bonsi niha Madai ni sasik japhu mani hok ri ri ba. 
JHN.1.13	Bonsi thihjao ni phrang hajai ba niya, saomang ni nangjaoma jang bo niya, miyahrao ni nangjaoma jang bo niya, thikhabo Madai ni nangjao ba lai se hajai ba.
JHN.1.14	Graothai saomang ha sophai ba, ode jini gejer ha dong ba. Jing Abai ni saosi mang mang dongyaba Basa, boni muima khe nujao ri ba, ar bo gibi ode khasaoma jang gablaiyaba se.
JHN.1.15	Johan boni balam ha se sakhi ri ba, ode jirik khao hi thi ba, ‘Ebo ning bo se, sere ni balam ha ang sainthi ba. Sere ani yaohon ha phaiginyaba dong, bo ang tha gabang ning dedaoyaba se; bede thikhala, ang dong bani sagang ha ning bo dong.’
JHN.1.16	Boni khasaoma sothar bani jing khrip bo khasaoma ni basao ha khasaoma mai ba. 
JHN.1.17	Moses ni gede jahi Dara khe ri ba, thikhabo, Jisu Krista ni gede jahi se gibi ar khasaoma sophai ba. 
JHN.1.18	Madai khe saosi bo nuba giri; thikhabo, Madai ni saosi mang mang Basa, Bupha jang dongyaba, bokhe mithi ri ba.
JHN.1.19	Jekhali Jerusalem ni Judarao, gejesi Jonthairao ar Levi jadirao khe, Ning la sere? thihi sing rimani khlai hi haiha ba ha, ebo khe ning Johan sainthi ba.
JHN.1.20	Musibo huiya hi bo hamsisi khlai hi jarni balam ha grao thi la ba, Ang Krista niya.
JHN.1.21	Bonsi bokhe singphin ba, Niyakha la, ning sere kho? Ning Elija?
JHN.1.21	Bo thiphin ba, Ang niya.
JHN.1.21	Ning la gorasali? bonsi sing ba.
JHN.1.21	Bo Niya thihi thiphin ba.
JHN.1.22	Odehe, bonsi thi ba, Ning la sere kho? Jinthane sainthi ri lah, odese sere jing khe haiha ba, bonsi niha jing sainthi phu ma. Ning jarni balam ha snadi bao du?
JHN.1.23	Gorasali Isai thiyaba grao khe lahi bo thiphin ba:
JHN.1.23	Ang ning Gabra ni lama khe beleng ri lah thihi
JHN.1.23	Hajengling ha saosi jirik khaoyaba khurang.
JHN.1.24	Pharisairao ni gede jahi subung haihayarao bokhe sing ba, 
JHN.1.25	Ning Krista bo niya, Elija bo niya, gorasali bo niya, thikhala, sumjabani ning baptisma riba kho?
JHN.1.26	Johan bonsi khe thiphin ba, Ang de dih jang baptisma ri du; thikhabo nisi ni gejer ha saosi subung songhi dong, bokhe nisi tharmaiya. 
JHN.1.27	Bo ani yaohon ha phaiginyaba se, thikhabo boni yapha ni wadu khe khru manebo ang gathaya.
JHN.1.28	Ebo khrip Jordan dihnar ni Bethani ha ja ba, braha Johan baptisma ri ba.
JHN.1.29	Dakhna ni basain ha Johan boni gede Jisu phaiba khe nu ba, ode thi ba, Nai lah, Madaini Melmasa khe, sere phirthi ni phap khe horkhu ginyaba! 
JHN.1.30	Ebo bo ning, sere ni balam ha ang, saosi miyahsa ani yaohon ha phai du, anthane raodaoyaba se; bede thikhala ang dong bani sagang ha ning bo dong thihi thiyaba. 
JHN.1.31	Ang bokhe tharmaiya, thikhabo ang dih jang baptisma ripha buba, odese bo Israel ha nujao ma.
JHN.1.32	Odese, Johan ebo jathai khe sainthi ri ba, Bese Gathar masi daothu lai jasosi nokhasao ni phrang birkhlai ba, ode boni basao ha baphai ba khe ang nu ba. 
JHN.1.33	Ang bokhe tharmaiya, thikhabo sere dih jang baptisma ri mane angkhe haiha ba, bo anthane sainthi ri ba, sere ni basao ha Bese Gathar birkhlai ba khe ode baba khe ning nu ma, bo ning Bese Gathar jang baptisma riginyaba se. 
JHN.1.34	Ang nu ba, ode sainthi ri ba, Ebo ning Madai ni Basa thihi thi ba.
JHN.1.35	Dakhna ni basain ha Johan ode boni rikphayasa gini oraha songhi dong ba. 
JHN.1.36	Jekhali Jisu lailangba khe nuhi Johan thi ba, Nai lah, Madaini Melmasa bo se!
JHN.1.37	Gini rikphayasarao ebo grao khe khna hi bonsi Jisu ni yaohon rikpha ba. 
JHN.1.38	Jisu naiphin ba ha, bonsi rikphaba khe nu ba, ode sing ba, Nisi snadi khe nangjao ba?
JHN.1.38	Bonsi thiphin ba, Rabbi, ning braha dong ba? (Rabbi ni ortho de Slingriyah)
JHN.1.39	Bo thiphin ba, Phai, ode nisi nu nang. Bonsi phaipha hi boni dongthan khe nu ba, ode okhali ha sainblini gontha bri jabani bonsi bo jang dongpha ba.
JHN.1.40	Bonsi gini ni bisingha Johan thiyaba grao khe khna hi Jisuni yaohon rikpha ba, saosi jakha de Simon Peter ni buphlung Andri se. 
JHN.1.41	Bo sagangthao ha jarni daphlung Simon khe goron hi bokhe thi ba, Jing Messiah khe nu ba. (Messiah ni ortho de Krista). 
JHN.1.42	Bo Simon khe Jisu niha labu ba.
JHN.1.42	Jisu bo khe nuhi thi ba, Ning Johan ni basa Simon se, ning khe Kepha thijao ma. (Kepha ni ortho de Peter).
JHN.1.43	Dakhna ni basain ha Jisu Galili gede thang ma bao ba. Philip khe goron hi bo thi ba, Ani yaohon rikpha lah. 
JHN.1.44	Peter ode Andri lai jasosi, Philip bo Bethsaida nogor ni subung se. 
JHN.1.45	Philip de Nathanael khe goron hi bokhe thi ba, Jing bokhe goron ba, sereni balam ha Moses ni Dara ha ode gorasalirao reblangya dong ba, Nazareth ni Jisu, Josep ni basa.
JHN.1.46	Nathanael bokhe sing ba, Nazareth ni phrang hamba jinis baigo phu nang?
JHN.1.46	Philip thiphin ba, Phai hi nai lah.
JHN.1.47	Jisu Nathanael khe jarni gede phai ba khe nuhi boni balam ha thi ba, Ebo saosi gibiyaba Israel jadi, sere niha musibo gajai giriyaba se.
JHN.1.48	Nathanael sing ba, bedehe ning ang khe tharmai ba?
JHN.1.48	Jisu thiphin ba, Philip ning khe long mani sagang ha ning, thaikhrao phang ni bakhla ha khamhi dongba khe ang nu ba.
JHN.1.49	Nathanael bo khe thiphin ba, Rabbi, ning Madaini Basa se! Ning Israel ni Raja dedao thaoyaba se.
JHN.1.50	Jisu thi ba, Thaikhrao phang bakhla ha ning khamhi dongba khe ang nu ba thihi ang ning khe thiba khe ning lon ba. Bo tha dedaoyaba khe ning nu nang kho. 
JHN.1.51	Ar Jisu boni ha thi ba, Ang nini ha gibi gibi grao khe thi ri du, sorgo khruba khe ode deglarao Marsi ni Basa ni basao ha birkhlai phaiba-birkhu phinba khe ning nu nang.
JHN.2.1	Nokha sain gini jaba ha Galili ni Kana nolei ha dising jaoyaba dong ba. Jisu ni buma oraha dong ba. 
JHN.2.2	Jisu ode boni rikphayarao khebo disingyaba ha rik ba. 
JHN.2.3	Grep ni ju jamthar ba ha, Jisu ni buma bokhe thi ba, Bonsi niha grep ni ju giri kha.
JHN.2.4	Jisu bokhe thiphin ba, Haingajik, snadi jabani ning ebo khe ani ha sainthi ma nang ba? Duha ani bubli sophaiya kho.
JHN.2.5	Boni buma, dangyarao niha thi ba, Snadi khe bo dang mane sani ba, bokhe dang lah.
JHN.2.6	Oraha, longthai ni dihdig madoh dong ba. Ebo dihdig khe Judarao gathar jamani khlai hi dugru khlai bani khusi ha yaowai re. Masi dihdig ha bisasi ni phrang gelen thimjhi dih jao re. 
JHN.2.7	Jisu dangyarao niha thi ba, Dihdig ha dih gablai si lusing lah. Odebani, bonsi dihdig ha gablai si lusing ba, 
JHN.2.8	odehe bonsi khe thi ba, Duha khaohon lah, ode salai hoja niha bokhe lang lah. Odebani, bonsi bokhe lang ba. 
JHN.2.9	Mel ni salai hoja bo dih khe janai nai ba ha, grep ni judih ja ba. Bo grep ni ju braha ni phrang phai ba bo baophrang phuya ba. Thikhabo, sere dih khaohonyarao ebo khe tharmai du. Ode mel salai hoja daman khe long ba, 
JHN.2.10	Ode thi ba, Khrip bo sagang thaoha ju dih buphang khe ning ronda ba se. Ode naorairao jiha phaire lingha phaire thikhase yaohonha saidaoyaba judih ri re. Thikhabo, ning duha sosi judih buphang khe mathao hi dengdu kho.
JHN.2.11	Jisu boni gmang thaosisiyaba ebo khusi khe Galili ni Kana noleiha dangjen ba. Bo jarni muima khe phnu ri ba. Odese boni rikphayarao bokhe lon ba.
JHN.2.12	Eboni yaohon ha Jisu, boni buma ode boni daphlungrao ode boni rikphayarao jang Kapernaum ha thang ba. Oraha basain dong thaolang ba.
JHN.2.13	Jekhali Judarao ni Baiglai ni Busu sophaima jabli ha, Jisu Jerusalem ha thang ba. 
JHN.2.14	Oraha ni bikhoh ni bising ha subung buthu musu melma ode daophri phainjiyarao ode gibin ha rang slaiyarao khe basang ha kham hi dongba khe Jisu nu ba. 
JHN.2.15	Odebani Jisu wadu khe sap hi masi goda slam hi khrip daophri, musu, melma buthu khe bikhoh ni phrang rikhon thar ba. Ode bo rang slaiyarao ni rangkhrai khe bo lukhlai thar ba, ode bonsi ni basang khe bo nephai thar ba. 
JHN.2.16	Jisu daophri phainyarao khe thi ba, Ebo buthu khe eraha ni phrang baji ha langthar lah. Ani Abai ni noh khe nisi masi hathai da slam lah. 
JHN.2.17	Boni rikphayarao wainso phin ba, Nini noh ni khlai hi ani khah jang sao jang ang khe jima ja kha thiyaba sastro ha rebyaba dong thi hi.
JHN.2.18	Yaohon ha Judarao Jisu khe sing ba, Ebo khusi khe dangphu mane hok dong thihi jinthane sumjadi sin khe ning dang phnu ri ma?
JHN.2.19	Jisu bonsi niha thiphin ba, Ebo bikhoh khe dophai thar khlah, ode nokha saintham ni bising ha ang songkhu phin nang.
JHN.2.20	Odehe, Judarao thiphin ba, Ebo bikhoh khe dangba ha maithai jang bisagin maithai doh nang kha, ode ning bokhe nokha saintham ni bising ha songkhuphin ma?
JHN.2.21	Thikhabo, Jisu bikhoh ni balam ha thiyaba grao de boni jarni saomang khe se thila ba. 
JHN.2.22	Jisu snadi khe thi ri ba thihi githi ni phrang baija phinba ni yaohon ha boni rikphayarao wainso phin ba. Yaohon ha sastro ode Jisu thilangyaba grao khe bonsi lon ba.
JHN.2.23	Baiglai ni Busu ni basain ha Jisu Jerusalem ha dong ba, bo gmang thaosisiyaba sin ni khusi khe dangba ha, gabang subung nu ba, ode bokhe lon ba. 
JHN.2.24	Thikhabo, Jisu jarkhe bonsi ni basao ha khah deya. Bede thikhala bo khrip khe tharmai thar du. 
JHN.2.25	Subung buthu ni balam ha boniha sainthi daoma nangya, bede thikhala subung ni khasu ha dongyaba khe bo tharmai thar du.
JHN.3.1	Oraha Pharisairao ni saosi subung, boni bumu Nikodemas thihi dong ba, bo Judarao ni hoja jahi dong ba. 
JHN.3.2	Bo hor ha Jisu niha phai hi thi ba, Rabbi, Madai ni phrang phaiyaba ning saosi slingriyah thihi jing mithi du. Bede thikhala, oleiyaba gmang thaosisi khusi khe ning dang phu du. Madai ni juruma giri kha de saosibo dangphu nang niya.
JHN.3.3	Jisu bokhe thiphin ba, Gibi gibi jang ang nisi khe thi du, subung hajai phinya si de sorgo raji khe saosi bo nuphu nang niya.
JHN.3.4	Jisu niha Nikodemas thiphin ba, Subung saosi rabani yaohon ha bede khlai hi hajai phin phu ma? Gibi jang bo jarni buma ni sathip ha hap phin hi hajai phin phu ma?.
JHN.3.5	Jisu thiphin ba, Gibi grao khe ang ninthane sainthi ri du, asaba subung dih jang bese ha hajai phinya thikhade, Madaini Raji ha hap phu nang niya. 
JHN.3.6	Saomang ha hajaiyaba de saomang se ning, thikhabo bese ha hajaiyaba de bese se. 
JHN.3.7	Ang sainthi riyaba khe ning da gmang, ning hajai slam phinma ning nang du. 
JHN.3.8	Bar bajang gede nangjaoba, ojang gede ning sip ba se. Ning boni sar khe se ning khna phu ba, thikhabo bo braha ni phrang phaiba ode bo braha thang la du, bokhe ning thiphuya. Odebani bese jang hajaiyaba khrip subungbo olei jasosi se.
JHN.3.9	Nikodemas singphin ba, bedehe ebo japhu ma?
JHN.3.10	Jisu thiphin ba, Ning Israel saraoni slingriyah jahibo ebo khe ning bujiya? 
JHN.3.11	Ang gibi jang nisi khe thi du, jing snadi khe tharmai du, bokhe ning thiba se, ode snadi khe jing nuba, bo khe ning sainthi riba se; thikhabo, nisi jing snadi khe sainthi ridu, bokhe nisi nangjaoya. 
JHN.3.12	Ang ninthane habsao ni grao khe sainthi riba ha ning boni basao habo lonya thikhala, ang sorgoni grao khe thi rila khabo ning bedehe lonphu ma? 
JHN.3.13	Sere saosi sorgo ni phrang phai ba, Marsini Basa khe garhi saosi bo sorgo ha gakhu langphuya.
JHN.3.14	Moses hajengling ha jbu khe basao ha suguba lai jasosi Marsini Basabo basao ha sugujao ma. 
JHN.3.15	Odese khripbo sere boha lon re, thaoglao ni hayu mai ma se. 
JHN.3.16	Bede thikhade, Madai phirthi khe hamsi ning hamjaoba, bo jarni basa saosi mang mang dongyaba khe ri ri ba, sere bokhe lon re, bo de gma thaoya, thikhabo thaoglao ni hayu se mai ma. 
JHN.3.17	Phirthi khe gajai rimane Madai jarni basa khe haihaya, boni gede jahi phirthi khe sogo mani khlai hi se bo khe haiha ba. 
JHN.3.18	Sere bokhe lon re, bo de gajai ja nang niya, thikhabo sere bokhe lonya re, bo gajai jama se, bede thikhala bo Madai ni Basa saosi mang mang dongyaba ni bumu ha lonya. 
JHN.3.19	Ebo ning gajai riyaba bisar se: jnama phirthi ha phai ba, thikhabo subung buthu jnama thane andar khe hamjaodao du, sumjabani thikhala bonsini khusi se hamya. 
JHN.3.20	Sere hamya khusi khe dang re, bonsi jnama khe regejao re, ode bonsini dangthai khe nujaone khinba ni khlai hi jnama ni rogong ha phaiya. 
JHN.3.21	Thikhabo sere gibi ha dong re, jnama ni rogong ha phai re, odese boni khusi Madai ni gede jahi se dang riba thihi nujao ma.
JHN.3.22	Eboni yaohon ha Jisu ode boni yaohon rikphayarao jang Juda rajini haphai ha thangla ba. Oraha bonsi jang baosi gijisa bubli dongpha ba, ode subung buthu khe baptisma ri ba. 
JHN.3.23	Salim ni rogong gabasi Arnon ha Johanbo baptisma ri ba, bede thikhala oraha dih bang bi, odebani baptisma rijao mane subung phai songhi ning dongba se. 
JHN.3.24	Ebo Johan khe phatho ha dengjao mani sagang ha se ja ba.
JHN.3.25	Johan ni rikphayarao ode saosi Judasa tharba ni balam ha niyalai hi grao banglai ba. 
JHN.3.26	Odebani bonsi Johan niha phaihi thi ba, Rabbi, saosi subung Jordan ni ojang nar ha ning dong pha ba, ode sereni balam ha ning sainthi riba, bo subung ning baptisma ri du, ode khrip subung boniha thang du.
JHN.3.27	Johan thiphin ba, Sorgo ni phrang riya kha de, saosi bo musi khebo mai phu nang niya. 
JHN.3.28	Ang de Krista niya, thikhabo ang de boni sagang ha haiha jaoyaba se thihi ang thiyaba khe nisi ning sakhi se. 
JHN.3.29	Damanjik ni bubra de daman se, daman ni khaoyah, bo jang songphayaba, boni khurang khe khna hi dongyaba de, daman ni khurang khe khna khali ha hamsi ning khaja re. Eboni khlai hi ani khajama duha gablai kha. 
JHN.3.30	Bo dedao phalang ma, ang khasidao phalang ma.
JHN.3.31	“Sere basao ni phrang phai re, bo khrip tha daothaoyaba se. Sere phirthi ha hajai du bo phirthi ni subung se, bo de phirthi ha dopha ba. Thikhabo, sere sorgo ni phrang phai re, bo de khrip thane dedao thaoyaba se. 
JHN.3.32	Snadi khe bo nu re, ode khna re, bo boni sakhi ja re, thikhabo boni sakhi khe bo ajao mane nangjaoya. 
JHN.3.33	Sere subung boni sakhi khe mani re, bo se phorman jari re, Madai de gibiyaba se. 
JHN.3.34	Bede thikhala, sere Madai jang haiha jao re, bo de Madai ni grao khe se ning thi ri re. Bede thikhala Madai bonthane bese khe thaoya si ri re. 
JHN.3.35	Bupha, Basa khe hamjao re, ode bo jarni yao jang khrip jadi khe rithar re. 
JHN.3.36	Odebani, sere boni basa khe lon re, bo thaoglao ni hayu mai re; thikhabo, sere Madai ni basa ni grao khe maniya re, bo hayu mai nang niya. Madai ni thamsi boni basao ha dongsong ma se.”
JHN.4.1	Jisu thangpha lang ba, ode baptisma bo ripha lang ba, odebani Johan tha bangdao hi boni rikphayarao ja ba thihi Pharisairao khna ba. 
JHN.4.2	(Jisu jar de baptisma riya, thikhabo boni rikphayarao se ri ba.) 
JHN.4.3	Jekhali Jisu ebo khe tharmai ba, bo Judai raji khe gar ba, ode phin phinsi Galili ha thangphin ba. 
JHN.4.4	Samari haphai khe lama ha bailang ma nang du.
JHN.4.5	Samari haphai ni masi nolei Sukar thijaoyaba ha sophai ba. Ebo nolei ha Jakob jarni basa Josep ne riyaba hah hari se. 
JHN.4.6	Jakob ni dihkhor oraha dong ba. Jisu lengjao kha bani dihkhor gabaha kham ba. Bo bubli de sainjer bubli beren se.
JHN.4.7	Boha saosi Samarijik dih khao mane phai ba. Jisu bokhe thi ba, Ning anthane dih ling mane ri lah. 
JHN.4.8	(Boni rikphayarao jikhu lingkhu barai mane nolei ha thang ba.)
JHN.4.9	Haingajik Jisu khe thiphin ba, Ning saosi Judasa, ode ang saosi Samarijik se. Bede khlaihi ning aniha dih ling mane sainling ba kho? (Bede thikhala, Judarao Samarirao jang musibo dopha laiya)
JHN.4.10	Jisu bokhe thiphin ba, Jodi ning Madai ni yaosandi khe ar nini ha Dih ling ri lah thihi thiyaba khe mithi re thikhade, ning boni phrang dih sain mai ma, ode bo ningthane dih gathang khe rima mu.
JHN.4.11	Haingajik bokhe thi ba, Gedema, nini ha dih khao mane musibo giri, ode dih khor bo thubi, thikhala, ebo dih gathang khe ning braha ni phrang mai phuma kho? 
JHN.4.12	Jini phagara Jakob ebo dihkhor khe galang ri ba, ode boni jarni basathubo ode mih buthu jang jarbo ebo dih khe ling ba. Ning jini Abai Jakob thabo dedao kho?
JHN.4.13	Jisu thiphin ba, “Sere ebo dihkhor ni dih khe ling re, khrip bo dih gangphin ma se. 
JHN.4.14	Thikhabo, ang bone riginyaba dih khe sere ling re thikhade, dih gangphin thaoya kha. Ang riyaba dih boni khasu ha dihmu ni dih baigo songba lai thaoglao ni hayu lai jama se.”
JHN.4.15	Haingajik boni ha thi ba, Gabra, bo dih khe anthane ri ri, odese ang dih gang phinya ma, thikhase ang eraha dih khao mane phaima bo nang nang niya kha.
JHN.4.16	Jisu bokhe thi ba, Thang, nini nohbra khe long tha, ode phaiphin.
JHN.4.17	Bo thiphin ba, Ani nohbra giri.
JHN.4.17	Jisu bokhe thiphin ba, Ning ebo khe thila du, nini nohbra giri, thikhade ning gibi khe ning thiba se. 
JHN.4.18	Nini nohbra bowa dong ba, ode ning duha sere miyah jang dongpha ba, bobo nini nohbra niya. Odebani ning snadi khe thiba bo gibi se.
JHN.4.19	Haingajik thi ba, Gedeba, ang baophnang ba lai thikhade ning saosi gorasali se. 
JHN.4.20	Jini phagrarao ebo hading ni basao ha se Madai khe khlim re. Thikhabo ning Judarao thi ri du, jing khlim mani bo hathan de Jerusalem ha se.
JHN.4.21	Jisu bokhe thi ba, Haingajik, ang grao thiyaba khe lon lah, ebo hading ha se ning niya hi, Jerusalem ha se ning niya hi, Bupha khe nisi khlim mani bubli sophai kha. 
JHN.4.22	Nisi Samarirao sere khe nisi khlim ba, bo khe nisi tharmaiya. Thikhabo, jing Judarao sere khe jing khlim ba, bokhe tharmai du. Bede thikhala, sogolam de Judarao ni phrang se ja ma. 
JHN.4.23	Thikhabo, bubli sophai du, ode sophai hi ning dong, bedehe gibi maniyasa Bupha khe Bese ode gibi jang khlim ma se. Bede thikhala, Bupha jarni khlai hi olei khlimyasa khe smai du. 
JHN.4.24	Madai ning Bese. Odebani bokhe maniyarao si Bese ode gibi jahi mani ma nang du.
JHN.4.25	Haingajik thi ba, Ang tharmai la du, Messiah (Krista thiyaba) sophai ma ja kha, jekhali bo sophai nang thikhade khrip jadi khe bo jinthane thi ri ma.
JHN.4.26	Odehe, Jisu bokhe thi ba, Ang snadi grao khe ning jang sainlai ba, bo ning ang se.
JHN.4.27	Boha ning boni rikphayarao sophai ba, ode haingajik saosi jang bokhe sainlaiba khe nuhi gmang giji jalai ba. Thikhabo, Ning bo haingajik niha snadi khe nangjao ba? Bo jang ning snadi jabani sainlai ba? thihi saosi bo singya.
JHN.4.28	Odehe, haingajik jarni dihdig khe galang hi nolei ha thangla ba, ode subung niha sainthi ri ba. 
JHN.4.29	Phai, ode saosi subung khe nai lah, sere ang snadi khe dangba bo buthu khrip khe anthane sainthi thar ri ba, thikhala, bo ning Krista niya kho? 
JHN.4.30	Bonsi nolei ni phrang baigo hi boni gede thang ba.
JHN.4.31	Boha ning, boni rikphayarao Jisu niha khainsu ba, Rabbi, asaba khe ji da lah.
JHN.4.32	Odebani, Jisu bonsi niha thi ba, Ani ha jimani khlai hi oleiyaba jikhu dong, bokhe nisi mithiya.
JHN.4.33	Odehe, boni rikphayarao saosi jang saosi thilai ba, Sereba saosi bonthane jimani khlaihi asaba khe labu ri ba?
JHN.4.34	Jisu thi ba, Ani jikhu de ebo se, sere ang khe haiha ba, boni khusi maphi ang dang ma nang du, ode boni khusi khe bo dangso rima nang du. 
JHN.4.35	Nisi edehe thi du, Ra bli jamane duha nokha dainbri lai dong kho. Thikhabo, ang nisi khe thi ri du, jarni muthai khe sugu hi hadih gede nai lah, bo buthu ra mani khlai hi minthar kha. 
JHN.4.36	Ode rayarao bo yaowai mai du, thaoglao ni hayuni khlai hi mai khe bojom khlai du. Odese, gaiyaba ode rayaba gini bo mili lai hi khaja ma. 
JHN.4.37	Ebo grao de gibi se, Saosi gai re ar gibin subung ra re. 
JHN.4.38	Ang nisi khe bo hadih ha ra mani khlai hi haiha ba, braha ning dukhu khlaiya, gibin se dukhu khlai ba, odening boni dukhu ni khlai hi maiyaba ha nisini phantha dongpha ba.
JHN.4.39	Bo noleini Samarirao Jisuni basao ha gabang ning lon ba, bede thikhala bo haingajik sainthi riba, Ang snadi khe dang ba, bo khrip khe aniha thiri ri ba. 
JHN.4.40	Odehe, Samarirao boni ha phaihi khainsu ba, bonsi jang dongpha mane bokhe khainsu ba. Odebani bo oraha nokha saingini dong lang ba.
JHN.4.41	Ode boni grao ni khlai hi bangdao hi subungrao bokhe lon ba. 
JHN.4.42	Bonsi haingajik niha thi ba, Duha de ning thibani thihi de jing londaoya. Jing jar ning khna la kha, ode tharmai kha, ebo ning phirthi ni sogoyahsa se.
JHN.4.43	Nokha saingini ni yaohon ha, bo hathan khe gar dada, Galili gede thang la kha. 
JHN.4.44	Jisu jar ning thi la ba, Gorasali de jarni raji ha de man maiya. 
JHN.4.45	Jisu jekhali Galili ha sophai ba, bo raji ni subung buthu bokhe khaja hi lamjao ba. Bede thikhala, Jerusalem ha Baiglai ni Busu ha bo bislei khusi dang ba, bonsi khrip nu thar ba, bo Busu ha bonsi khrip dong ba.
JHN.4.46	Odehe, Galili raji ni Kana nolei, dih khe ju jariyaba hathan ha phaiphin ba. Oraha, sorkar ni saosi gedema dong ba, boni basa lim hi Kapernaum ha thao ba. 
JHN.4.47	Bo gedema Jisu Juda raji ni phrang Galili ha sophai kha thihi khna khali ha, boni ha thang ba, ode Kapernaum ha thang hi boni basa khe ham rimane khainsu ba, bo ansa de thih ma jahi dong ba. 
JHN.4.48	Jisu boni ha thi ba, Nisi gmang thaosisiyaba khusi ni sin khe dangphu ba nuya si de nisi long nang niya.
JHN.4.49	Gedema Jisu niha thi ba, Gabra, ani basa thih mani sagang ha sohima nang du.
JHN.4.50	Jisu bokhe thi ba, Thang phin lah, nini basa ham kha.
JHN.4.50	Jisu thiyaba grao khe lon hi bo subung thang la kha. 
JHN.4.51	Bo lama ha hem saiba ha boni saosi dangyasa boni ha graojma sainthi ri ba, Nini basa ham kha.
JHN.4.52	Bo bonsi khe boni basa hamphin bani bubli khe sing ba. Bonsi thiphin ba, Miyani bubli masni ha boni limma ham kha. 
JHN.4.53	Bo ha, ebo bubli ha ning Jisu bokhe, Nini basa ham kha thi kha thihi boni bupha wainso phin la kha. Odehe, bo ode boni nokhorsi bo lon ba.
JHN.4.54	Judai raji ni phrang Galili ha phai hi ebo gmang thaosisiyaba sin khe Jisu dang phnuyaba dang gagin se.
JHN.5.1	Eboni yaohon ha, Judarao ni masi mel mani mane Jisu Jerusalem ha thang ba. 
JHN.5.2	Jerusalem ni Melma ni derga gabasi ha masi kharnai dong ba, Hebrairao ni grao jang bokhe Bethesda thi re. Boni rogong ha ronda mabowa dong ba. 
JHN.5.3	Bo ronda ha gabang limyarao-gana, khora, adur jayarao thuhi dong ba. 
JHN.5.4	Dih smaophaiba khe bonsi jon ba. Hatho hatho ha dih kharnai ha Gabrani degla akhai buhi, dih khe smao phai re. Dih maoba ha, sere dih ha hapsing da du, boni limthai asaba ja la thing, bo ham lang du. 
JHN.5.5	Oraha subung saosi dong ba, maithai thimjhi maithaijaih sosi limhi thao ba. 
JHN.5.6	Jisu bokhe oraha thaolaba khe nu ba, ar bo oraha dongyaba bubli lao kha thihi tharmai ba, ar boni ha, Ning ham mane nangjao du? thihi bokhe sing ba.
JHN.5.7	Adur jayaba thiphin ba, Gedeba, dih maobani bubli ha angkhe kharnai ha nakhai sing ri ginyaba subung ani ha saosi bo giri. Odebani ang nakhai singma jaba ha ning, gibin subung nakhai singda lang du.
JHN.5.8	Odehe, Jisu bokhe thiphin ba, Baija lah, nini yam khe sugu lah ode hem lah. 
JHN.5.9	Boha ning bo subung ham lang la kha, bo jarni thuyam khe sugu hi hemlang la kha.
JHN.5.9	Ebo basain jakha de Lenggo Basain se. 
JHN.5.10	Odehe, Judarao bo hamphinyaba subung niha thi ba, Ebo la Lenggo Basain se, ning jarni thuyam khe dibai mani jini dara ha giri.
JHN.5.11	Bo thiphin ba, “Sere angkhe ham riba, bo ani ha thi ba, nini thuyam khe sugu lah ode hem lah.”
JHN.5.12	Bonsi sing ba, Ebo khe dang mane ning khe thiyaba subung la sere?
JHN.5.13	Thikhabo, bo subung khe sere thi hi ham ri ba subung khe bo tharmaiya. Oraha subung githimyarao hamsi ning bang bi, ode Jisu oraha ni phrang phirik phirik thang la kha.
JHN.5.14	Yaohon ha, Jisu bo subung khe Madai khoh ha nuhi bokhe thi ba, Nai lah, duha ning ham kha! Phap khusi da dangphin, niyakhade nini basao ha hamyadao hi japhin ma se.
JHN.5.15	Bo subung thang hi Judarao niha bokhe hamriyaba de Jisu se ning thihi khna ri ba. 
JHN.5.16	Odehe, Lenggo Basain ha ebo khusi khe dangbani Judarao Jisu khe dukhu ri ba. 
JHN.5.17	Jisu bonsi khe thiphin ba, Ani bupha nalai bo khusi dang re, angbo olei ning dang ma nang du.
JHN.5.18	Ebo graothai ni khlai hi Judarao bokhe sthaima nangjao dao ba. Lenggo Basain baigalai bani se ning niya hi, Madai khe Ani Bupha thihi jar khe jar Madai jang baosi sugu labani khlai hi se.
JHN.5.19	Jisu bonsi khe thiphin ba, Ang gibi jang nisi khe thi du, Basa sao jang musi khebo dang phuya, Bupha dangyaba nuyaba khe garhi, Bupha dangba lai se Basa bo dang re. 
JHN.5.20	Bupha Basa khe khasao du, nisi gmang mani khlai hi bo dangyaba si khe phnu ri du, ebo tha dedaoyaba khusi khebo bo ne phnu ri nang. 
JHN.5.21	Bupha githirao khe sugu hi mathang phinba lai ning, Basa bo sere nangjao ba bokhe mathang du. 
JHN.5.22	Bupha saosi ni basao habo bisar khlaiya, bisar de Basa niha yaopha thar kha. 
JHN.5.23	Khrip subung bo Bupha khe man khlai ba lai Basa khebo bonsi man khlai mane se. Sere Basa khe man khlaiya, boni haihayaba Bupha khebo man khlaiya.
JHN.5.24	“Gibi jang ang nisi khe thi du, sere ani grao khe khnahi ang khe haihayaba khe lon kha de, thaoglao ni hayu mai ma, bisar ha gajai giriya hi dong la ma, githi ni phrang baigo hi hayu ha hapsing ma. 
JHN.5.25	Ang gibi jang nisi khe thi du, bo bubli sophaima ja kha, duha bo sophai sai kha, githirao Madai ni Basa ni khurang khe khna nang, sere khna ba, bo thanghi dong nang. 
JHN.5.26	Bupha bedehe hayu ni yaderma jaba lai ning, Basa khebo hayu ni yaderma jamane ri ba. 
JHN.5.27	Odehe, Marsi ni Basa jabani bokhe bisar khlai mani khemotha bo ri ba. 
JHN.5.28	Ebo buthu khe da gmang; bubli sophai ma ja kha, bo bubli ha githirao boni khurang khe khna ma, 
JHN.5.29	Ode, jarni mangkhlong ni phrang baigo ma. Hamba khusi dangyarao hayu khe mai hi baijaphin ma, hamya khusi dangyarao de gajai jahi baijaphin ma.”
JHN.5.30	“Ang sao jang musi khebo dang phuya, ang khe thiba lai ning ang bisar khlai re, ani bisar gibi se. Ani nangjaoma lai ang dang ma baoya, ang khe haihayaba ni nangjaoma khe ning ang dong ba se.”
JHN.5.31	“Ang jar ni grao khe se ning thikha de, ang grao sainthiyababo gibi ja nang niya. 
JHN.5.32	Thikhabo, ani balamha grao thiyaba de gibin subung se, ar bo ani balam ha grao sainthiyaba de gibi se thihi ang tharmai du. 
JHN.5.33	Johan niha nisi subung haiha kha, bo gibi khe se ning bonsi khe tharmai ri kha. 
JHN.5.34	Subung ni sakhi ang nang bani niyahi, nisi golam mai mane nisi ne bo grao buthu khe ang thi du. 
JHN.5.35	Johan de thaophari sringyaba ar jnayaba lai se, boni jnama ha nisi khajama maima nangjao ba. 
JHN.5.36	Thikhabo, ani ha dongyaba sakhi de Johan ni sakhi thane bo dedaoyaba se. Dang mane ani ha ani Bupha riyaba khusi buthu ani khlai hi grao jo ba, ar Bupha ang khe haiha ba thihi tharmai ri du. 
JHN.5.37	Ang khe haihayaba Bupha ning ani khlai hi sakhi ri du. Musi khalibo nisi boni khurang khe khna ba giri, ar boni mukhang khe bo nuba giri. 
JHN.5.38	Ode, bo haihayaba khe nisi lonya bani khlai hi boni grao bo nisini khah ha dengya. 
JHN.5.39	Madai ni laisi buthu nisi hamsi ning phuri re, bonsini bisingha thaoglao ni hayu mai nang thihi nisi bao re. Bo buthu ani balam ha sakhi riyaba se. 
JHN.5.40	Thikhabo hayu mai mane nisi ani ha phaima nangjaoya.”
JHN.5.41	Subung bakhan riyaba khe ang nangjaoya. 
JHN.5.42	Thikhabo, nisi niha Madaini khlai hi hamjaoma giri thihi ang mithi du. 
JHN.5.43	Ang Bupha ni hukhum jang phai du, thikhabo nisi ang khe lamjaoya; malai jarni bumu jang phaikha de nisi bokhe lamjao nang. 
JHN.5.44	Masi mang mangyaba gibi Madai ni phrang baigoyaba khe bakhan rima smaiya hi jar jar khe bakhan rima baokha de, bedehe nisi lonphu ma? 
JHN.5.45	Nisi khe Bupha niha ang thising ma thihi da bao; nisi khe thisingyaba saosi subung dong, bo de nisini asama dengyaba Moses se. 
JHN.5.46	Nisi Moses khe lonkha de, ang khebo lon nang mu, bo de ani balam ha grao rebyaba se. 
JHN.5.47	Bo grao rebyaba khe nisi lonya kha de, bedehe ang grao sainthiyaba khe lon ma? thihi thi ba.
JHN.6.1	Boni yaohon ha Jisu Galili dihkharnai ni nar gede bailang ba (Tiberia dihkharnai bo thi re.) 
JHN.6.2	Limyarao ni basao ha gmangthao sisiyaba sin khlaiyaba buthu khe nu bani khlai hi gabang subung bokhe rikpha kha. 
JHN.6.3	Jisu hading ha gakhu lang kha, bo hathan ha boni rikphayarao jang khamhi dong ba. 
JHN.6.4	Baiglai ni mel, Judarao ni mel sampha kha. 
JHN.6.5	Jisu naiding ha ba de, gabang subung githimlai hi boni gede phaiba khe nu ba, Philip niha, Ebo subung buthune ji ri mane braha ni phrang jimu jing barai ma? thihi sing ba. 
JHN.6.6	Bo de Philip khe nainai mane se thi ba, bo ning sumjadi khusi khe dang ba, bo mithi la du.
JHN.6.7	Philip bo khe thiphin ba, Khrip ne khaisa khaisa jimane bo honthik ri manebo hon aduli rja gin ni dam jangbo ja nang niya.
JHN.6.8	Boni rikphayarao ni bising ha subung saosi Simon Peter ni buphlung Andri, boni ha thi ba, 
JHN.6.9	Eraha nagasa saosi, boni ha maiju ni hon pher bowa ar nah doh gini dongyaba dong. Thikhabo, elei subung khrip ne khlai hi ebo jang musibo ja nang niya.
JHN.6.10	Subung buthu khe kham ri lah, thihi Jisu bonsi khe sani ba. Bo hathan ha dubri bang bi, ode khripbo kham kha. Subung buthu khrip jang rjing bowa lai ja du. 
JHN.6.11	Odehe, Jisu hon buthu khe lahi, khajama ni grao thihi, oraha khamyarao ne ron ri ba. Olei ning nah buthu khe bo ron ri ba. 
JHN.6.12	Bonsi ji blai bani yaohon ha, boni rikphayarao niha, Musibo khmaya mani khlai hi haglaiyaba buthu khe bojom khlai lah, thihi sani ba. 
JHN.6.13	Odehe, bonsi bojom khlai kha, maiju ni hon pher bowa jiyaba ni phrang haglaiyaba khamphlu jhigin gablai si bojom khlai ba.
JHN.6.14	Gmangthao sisiyaba sin dangyaba khe subung buthu nuhi, Ebo subung de gorasali, habsao ha phaiginyaba se, thihi thi ba. 
JHN.6.15	Bo khe remhi raja slam mane bonsi bao du thihi Jisu tharmai ba, ode bo sao jang hading ha thangphin la kha.
JHN.6.16	Sainbli japhai hi, boni rikphayarao dihkharnai gede thang ba, 
JHN.6.17	bonsi rung ha ga hi, dihkharnai khe bailang hi Kapernaum gede thangphin kha; Jisu bonsi niha phaiphinya. 
JHN.6.18	Bar raohi sip bani khlai hi dihthon bo gabang rao bi. 
JHN.6.19	Rung mel tham mel bri thangba khali ha, Jisu dihkharnai ni basao ha hemhi rung ni gede phaiyaba khe bonsi nu ba, bonsi hamsi ning khin ba. 
JHN.6.20	Thikhabo, bo boni ha, Ang se, da khin thihi thi ba. 
JHN.6.21	Odehe, bokhe rung ha kham ribani yaohon ha srap ning bonsini rung, dihkharnai ni nar sohi kha.
JHN.6.22	Gibin basain ha dihkharnai dergong ha dongyaba subung dongyarao de, rung masi khe garhi de rung gibin giri thihi bonsi nu kha, Jisu boni rikphayarao ni bising ha rung ha gaphaya, boni rikphayarao bonsi se ning thangba thihi tharmai ba. 
JHN.6.23	Tiberia ni phrang phaiyaba gibin rung buthu, Gabra hon khe hamthai rihi bonsi jilaiyaba hathan ha sohi kha. 
JHN.6.24	Odebani, subung buthu Jisu jang boni rikphayarao boha giri thihi tharmai ba ha, bonsibo rung buthu ha gahi Jisu khe smai mane Kapernaum ha thangla kha.
JHN.6.25	Dihkharnai ni ojang nar ha Jisu khe nuhi bokhe sing ba, Rabbi, bakhali ning ejang sohi kha?
JHN.6.26	Jisu bonsi niha thi ba, Gibi jang ang nisi khe thi du, gmangthao sisiyaba sin buthu khe nisi nuba ni khlai hi ang khe smaiya, ning hoh gablaisi hon jibani se ang khe smai ba. 
JHN.6.27	Makham jam ginyaba khe smai hi dukhu da khlai, thaoglao sosi dongyaba makham, Marsini Basa ri ginyaba khe smai lah, boni khlai hi Bupha Madai ne phnuya kha.
JHN.6.28	Odehe, bonsi boni ha, Madai ni khusi khe jing dang bani khlai hi sumjadi khusi khe dangma nang du? thihi sing ba.
JHN.6.29	Jisu bonsi khe thiphin ba, Madai ni khusi dang ba de ede se; Bo haihayaba khe lon lah.
JHN.6.30	Bonsi boni ha, Ode thikhade, jing nuhi ning khe lonmani khlai hi sumjadi sin khe ning dang ma? Sumjadi khusi khe ning dang ma? 
JHN.6.31	Bonsi jimane nokhasao ni phrang hon ri kha thihi rebyaba lai, jini phagararao hajengling ha manna ji kha thiyaba lai jing khe sin ri lah, thihi bonsi thi ba.
JHN.6.32	Jisu bonsi niha, Ang gibi jang nisi khe thi du, nokhasao ni phrang nisi ne hon riyaba de Moses niya, ani Bupha se nisi ne hon gibiyaba khe ri ba. 
JHN.6.33	Madai ni hon de nokhasao ni phrang akhai buhi, habsao niha hayu riyaba se.
JHN.6.34	Bonsi boni ha, Gabra, bo hon khe jinthane nalai ri lah, thihi khainsu ba.
JHN.6.35	Jisu bonsi khe thi ba, Ang ning hayuni hon se. Sere aniha phai du, bo hukhri nang niya, sere ang khe lon du, bo musi khalibo dih gangphinya. 
JHN.6.36	Thikhabo, nisi de ang khe nuhibo nisi ang khe lonya thihi ang nisi khe thi du. 
JHN.6.37	Bupha ang khe riyaba khrip ani ha phai ma, sere aniha phai re, ang bokhe rik khlai nang niya. 
JHN.6.38	Jar nangjaoyaba khusi khe dang mane ang sorgo ni phrang akhai buyaba niya, ang khe haihayaba ni nangjaoma khe dang mane se ang phai ba. 
JHN.6.39	Ang khe haihayaba ni nangjaoma de elei ning: Bo ang khe riyaba khrip khe saosibo ang khmaya hi, yaohonthao ni basain ha bonsi khe mathang phinhi baija rima. 
JHN.6.40	Ani Bupha ni nangjaoma ede se: Sere Basa khe nuhi lon re, thaoglao ni hayu mai nang, odehe, ang bokhe jamthao mani basain ha mathang phin ma se.
JHN.6.41	Bo sorgo ni phrang akhai buyaba hon se thihi thibani khlai hi Judarao boni basao ha khah rainphai kha. 
JHN.6.42	Odebani bonsi thi ba, Ebo subung la Josef ni basa Jisu niya? Boni buma jang bupha khebo jing tharmai du. Bede khlai hi Ang sorgo ni phrang akhai buyaba thi hi jar khe thiphu re?
JHN.6.43	Jisu bonsi khe thiphin ba, Daber si. 
JHN.6.44	Ang khe haihayaba Bupha sikphaya thikhade saosi bo aniha phai phuya; ode ang bonsi khe jam khali ni basain ha mathang phin ma. 
JHN.6.45	Gorasalirao ni laisi ha, Madai sling ri hi bonsi dong ma se thihi reb du. Sere Bupha ni grao khe khna hi, bo ni phrang slingyarao de aniha phai re. 
JHN.6.46	Saosi bo Bupha khe nu kha thihi thiya, Madai ni phrang saosi baigoyaba khe garhi de; bo de Bupha khe nu kha. 
JHN.6.47	Gibi jang ang nisi khe thi du, sere bokhe lon du, thaoglao ni hayu mai kha. 
JHN.6.48	Ang ning hayu ni hon se. 
JHN.6.49	Nisi ni phagararao hajengling ha manna ji khabo, bonsi thih kha. 
JHN.6.50	Sorgo ni phrang hon akhai buyaba de ebo ning, sere bokhe ji re, bo de thithaoya. 
JHN.6.51	Ang ning sorgo ni phrang akhai buyaba, mathang riyaba hon se. Sere ebo hon khe ji du, bo thaoglao sosi thanghi dong ma se, habsao ni hayu ni khlai hi hon ang riginyaba de ani bahain se, thihi bo thi ba.
JHN.6.52	Odehe, Judarao hamsi ning nam jalai ba, Ebo subung la jarni bahain khe jimane jinthane bedehe riphu ma? thihi bonsi thi ba.
JHN.6.53	Jisu bonsi niha thi ba, Gibi jang ang nisi khe thi du, Marsi ni Basa ni bahain khe jihi, boni bithi khe lingya kha de, nisi jar niha de hayu giri. 
JHN.6.54	Sere ani bahain khe ji hi, ani bithi khe ling re, bo thaoglao ni hayu khe mai re, yaohonthao ni basain ha ang bokhe baija ri nang. 
JHN.6.55	Ani bahain ning asol jimu, ar ani bithi ning asol lingmu se. 
JHN.6.56	Sere ani bahain khe ji hi, ani thih khe ling re, bo aniha dong du, angbo boni ha dongsong du. 
JHN.6.57	Thanghi dongyaba Bupha ang khe haiha ba, ode, boni khlai hi ang thanghi dongba lai ning, ang khe jiyababo ani khlai hi thang hi dongma se. 
JHN.6.58	Ebo de sorgo ni phrang akhai buyaba hon se. Nisi ni phagararao ji kha, ar thih kha; thikhabo ebo hon khe jiyaba de thaoglao sosi thanghi dong ma se.
JHN.6.59	Ebo grao buthu Jisu Kapernaum ni sunagog ha sling ribani bubli ha thiyaba grao se.
JHN.6.60	Boni rikphayarao gabang subung ebo grao buthu khe khnahi bo khe thi ba, Ebo grao de hamsi ning rao bi, sere bo buthu khe tharmai phu ma?
JHN.6.61	Ebo grao ni balam ha, boni rikphayarao ni khah berlaiba thihi Jisu tharmai ba, ode bonsi niha thi ba, Ebo grao nisi khe khasai ri ba? 
JHN.6.62	Marsi ni Basa sagang ni dongthan ha thangphinba khe nu khali nisi bede ja ma? 
JHN.6.63	Hayu riyaba de bese se; bahain de musi khusi nibo niya. Nisi niha ang grao thiyaba buthu de bese se, ode hayubo bo ning. 
JHN.6.64	Thikhabo nisi ni bising ha asaba lonyayaba dong. (Jisu bokhe lonyayarao ar bokhe remriyasa khe sagang ni phrang mithi ladu.) 
JHN.6.65	Bo grao thipha ba, Eboni khlai hi se ang nisi khe thi ba, Bupha juruya kha de, saosibo ani ha phai phuiya thihi ang thiyaba grao de ebo grao se.
JHN.6.66	Ebo grao ni khlai hi, bo ni phrang boni rikphayarao gabang bokhe haiger kha, ar boni yaohon rikphaya kha. 
JHN.6.67	Odebani, Jisu jhigin niha, Nisibo thang lama nangjao du? thihi sing ba.
JHN.6.68	Simon Peter boni ha, Gabra, sere niha jing thang ma? Thaoglao ni hayu ni grao nini ha se dong ba. 
JHN.6.69	Madai ni gatharyaba subung ning se ning thihi jing lon kha, ar mithibo mithi kha, thihi thiphin ba.
JHN.6.70	Jisu bonsi khe thiphin ba, Nisi jhigin khe ang saikhoba niya? Thikhabo, nisi ni bising ha saosi de Diabol se! 
JHN.6.71	Bo Simon Iskariot ni basa Juda ni grao khe ning thi ba. Bo de jhigin ni bising ha dongyaba, bo khe rem riginyaba de bo ning.
JHN.7.1	Boni yaohon ha, Jisu Galili raji ha thang ba. Judarao bokhe sthai mane bao bani khlai hi, bo Judai rajiha thangma nangjaoya. 
JHN.7.2	Bo bubli ha Judarao ni Khepsa ni Mel sampha kha, 
JHN.7.3	odehe, boni buphlungthu boni ha, Nini rikphayaraobo ning khusi dangyaba buthu khe nuphu mane ebo hathan khe haiger hi, Judai rajiha thang lah. 
JHN.7.4	Bumu gnang jama khe nangjao hi asababo khaohi khusi dangya. Ebo khusi buthu khe ning dang kha de, habsao ni sagang ha ning phnu ri lah, thihi bonsi thi ba. 
JHN.7.5	(Boni buphlung thubo bokhe lonya).
JHN.7.6	Jisu bonsi niha, Ani bubli sophaiya kho, thikhabo nisi ni bubli de nalai bo sophai sai kha. 
JHN.7.7	Habsao nisi khe jajaoya jaya, thikhabo ang khe de jajaoya ja re, bede thikhala bonsi ni dang gajai buthu khe ang thiphla bani. 
JHN.7.8	Mel ha nisi thang lah. Ang de ebo mel ha thang nang niya, bede thikhade ani bubli sophaiya kho, thihi bo thi ba. 
JHN.7.9	Ebo grao khe thibani yaohon ha, bo Galili raji ha ning dong la kha.
JHN.7.10	Boni buphlungthu mel ha thang bani yaohon ha, bobo oraha phirik phirik mithi jaoyahi thang ba. 
JHN.7.11	Mel ha Judarao bokhe smai hi, Bo la braha dong? thi hi sing ba.
JHN.7.12	Subung bojom jayarao boni balam ha grao singlai ba. Sereba Bo hamba subung se thihi grao thi ba, sereba de, Niya, bo subung buthu khe hamyayaba lama ha langpha ba se thihi thi ba. 
JHN.7.13	Thikhabo, Judarao khe khin bani khlai hi boni balam ha saosi nebo grao thiphla raoya.
JHN.7.14	Mel jisaiba ha Jisu Madaikhoh ha thanghi sling riba. 
JHN.7.15	Judarao hamsi ning gmang ba, Ebo subung la slingyahi, bede elei gyan mai ba? thihi thi ba.
JHN.7.16	Jisu bonsi khe thiphin ba, Ang slingriyaba grao jarni niya, ang khe haihayaba ni se. 
JHN.7.17	Sere Madai ni nangjaoma khe dang ma nangjao re, ang slingriyaba grao khe Madai ni phrang baigoyaba na ang jarni nangjaoba lai thiba thihi tharmai nang. 
JHN.7.18	Sere jarni nangjaoma lai grao thi re, bo jarni muima khe se smai ba. Sere jarni haihayaba ni muima khe smaiyaba de lonma gnang se, boha musibo gajai giri. 
JHN.7.19	Moses nisi ne Dara riya na somo? Nisi la saosi bo Dara khe maniya. Snadi jabani ang khe sthaima bao ba?
JHN.7.20	Subung buthu thiphin ba, Ning de sgain madai se. Sere ning khe sthaima bao ba?
JHN.7.21	Jisu bonsi khe thiphin ba, Ang masi khusi dangba ha, nisi khrip bo gmang ba. 
JHN.7.22	Moses buju rasoma ni hukhum nisi ne riba, (bo Moses ni gede baigoyaba niyahi phagararao ni gede baigoyaba se). Odehe, Lenggo Basain habo nisi buju raso re. 
JHN.7.23	Moses ni Dara khe mani mane Lenggo Basain ha buju raso re thikhade, snadi jabani Lenggo Basain ha ang ham ribani khlai hi ani basao ha nisi thamsi baigo ba? 
JHN.7.24	Baji ha nujaoba lai niyahi gibi jang bisar khlai lah.
JHN.7.25	Jerusalem ni gejesi subung, Ebo subung malai sthai ma baoyaba niya? 
JHN.7.26	Nai lah! Khrip ni sagang ha grao jo du, saosi nebo bokhe aphoti khlaiya! Hojarao ebo khe Messia se thihi bonsi tharmai la kha thi? 
JHN.7.27	Ebo subung braha ni phrang phaiba jing mithi du; Krista de phaiba ha la braha ni phrang bo phai ba, saosi bo mithi nang niya, thihi bonsi thi ba.
JHN.7.28	Madai ni bikhoh ha slingriba ha Jisu jirik khao ba, Nisi ang khe mithi du, braha ni phrang ang phaiba, bo khebo nisi mithi du. Thikhabo, ang jarni khemotha jang phaiya. Ang khe haihayaba de gibiyaba se, bokhe nisi mithiya. 
JHN.7.29	Ang de bokhe mithi du, boni phrang se ang phai ba, bo ning ang khe haihayaba se. thihi bo thi ba.
JHN.7.30	Odehe, bonsi bokhe remma bao ba, thikhabo boni bubli sophaiya bani khlaihi saosi nebo boni basao ha yao dophaya. 
JHN.7.31	Subungrao ni bising ha gabang bokhe lon ba, Krista phaiba ha ebo subung dangba thane bangdao hi gmang thaosisiyaba sin buthu khe dang ri ma na somo? thihi bonsi thi ba.
JHN.7.32	Boni balam ha subung buthu phirik phirik grao thiba khe khna hi Pharisairao ar Jonthaimarao bokhe rem mane bikhoh naisoyarao khe bonsi haiha ba. 
JHN.7.33	Jisu thi ba, Khaisa bubli ni khlaihi ang nisi jang dongpha ma, boni yaohon ha ang khe haihayaba niha ang thang la ma. 
JHN.7.34	Nisi ang khe smai ma, thikhabo nisi ang khe nu nang niya, ang dongyaba hathan habo nisi phai phuya.
JHN.7.35	Judarao thi ba, Bo braha thangma bao ba, jing bokhe maiya mani? Greek saraoni bising ha Judarao dongyaba jang thanghi, Greek sarao khe sling ri mane baoba na somo? 
JHN.7.36	Nisi ang khe smaima, thikhabo nisi ang khe mai nang niya, ang dongyaba hathan habo nisi phai phuiya, bo thiyaba ni ortho de sumjadi ja ma? thihi bonsi thi ba.
JHN.7.37	Mel ni yaohonthao ni basain, basain dedao thaoyaba ha Jisu song hi, jirik khao hi grao jo ba, Sere dih gangjao re, aniha phaihi ling la thing. 
JHN.7.38	Sere ang khe lon re, Madai ni Laisi ha thiba lai ning, boni khuh ni phrang hayuni dikhong buthu baigo lang ma se, thihi thi ba. 
JHN.7.39	Ebo grao boni lonyarao Bese mai mani grao se. Bese de bo bubli sosi ri phaya, Jisu bakhan maiya bani khlai hi.
JHN.7.40	Subung githim laiyarao ni bising ha khrip subung ebo grao buthu khe khna hi, Ebo subung de gorasali se ning, thihi bonsi thi ba.
JHN.7.41	Gibin subung, Ebo de Krista se thi ba.
JHN.7.41	Thikhabo, gibin buthu la, Krista Galili raji ni phrang baigoma niya, thi ba. 
JHN.7.42	Madai ni grao de Krista de David ni greng ni phrang, David dongyaba nolei, Bethlehem ni phrang se baigo ma thihi thiya? thihi sani ba. 
JHN.7.43	Odehe, boni khlai hi subung buthu ni bising ha degaolei ba. 
JHN.7.44	Bonsi ni bising ha khrip subung bokhe remma nangjao ba, thikhabo, saosibo boni basao ha yao suguya.
JHN.7.45	Naisoyaba siphaiyarao jonthaimarao ar Pharisairao niha phaiphin ba; bonsi, Sumjabani nisi bokhe labuya ba? thihi bonsi khe sing ba.
JHN.7.46	Siphaiyarao thiphin ba, Saosi bo elei grao thiphuya!
JHN.7.47	Pharisairao bonsi khe thi ba, Nisi khebo bo thokhi kha na? 
JHN.7.48	Hojarao ar Pharisairao ni bising ha saosi nebo bokhe lonya thihi nisi mithiya? 
JHN.7.49	Ebo subung buthu, Dara khe mithiyayarao se, bonsi sarithai maiyaba se.
JHN.7.50	Bonsi ni bising ha saosi, Nikodem thiyaba, sagang ha Jisu niha phaiyaba, bonsi niha thi ba, 
JHN.7.51	Jini Dara ha, subung ni khuh ni grao jang jarni dangyaba khusi khe mithi bani sagang ha gajai riphu nang?
JHN.7.52	Bonsi thi ba, Ningbo Galili ni subung na? Madai ni laisi ni grao khe hamsi ning smai lah, Galili ni phrang gorasali baigoya thihi ning nu nang. 
JHN.7.53	Odehe, khrip subungbo jar jarni noh ha thang la kha.
JHN.8.1	Jisu de Oliv hading ha thang la kha. 
JHN.8.2	Phorong ha sangga ning bikhoh ha phaiphin ba. Subung gabang boni sersi giding bojom ja ba, boha kham hi bonsi khe bo sling ri ba. 
JHN.8.3	Dara khe slingriyarao ar Pharisairao masainjik saosi, gaori jahi dongba ha remhi labu hi, khrip ni sagang ha song ri ba. 
JHN.8.4	Bonsi boni ha thi ba, Slingriyah, ebo masainjik gaori jahi dongba ha rem kha. 
JHN.8.5	Dara ni laisi ha, elei dongyaba masainjik khe longthai jang lemthai mane Moses hukhum ri kha. Ning la, bedehe bao du? thihi sing ba. 
JHN.8.6	Ebo khe bonsi bokhe nainai mane se dang ba, bo gajai se thihi thiphu mane khlai hi se dang ba. Jisu gonggalai hi yaosi jang hah ha reb ba. 
JHN.8.7	Bokhe grao singhi bonsi oraha songhi dongba ha, bo songkhu hi bonsi khe thi ba, Nisi ni bising ha sere niha phap giri, sagangthao ha bo bokhe longthai lem thing. 
JHN.8.8	Odehe, gonggalai phinhi hah ha reb phin ba. 
JHN.8.9	Boni grao khe khna hi, raodao thaoyaba ni phrang jenhi, khrip bo thangthar la kha. Oraha songhi dongyaba masainjik jang Jisu se ning thao si ba. 
JHN.8.10	Odehe, Jisu songkhu hi masainjik khe thi ba, Masainjik, bonsi braha thangthar kha? Saosibo ning khe dang gajai thihi maniya na?
JHN.8.11	Bo thi ba, Gabra, saosi nebo ang khe dang gajai thiya.
JHN.8.11	Jisu boniha, Angbo ning khe dang gajai thihi bisar khlaiya. Thang lah, duha ni phrang phap khusi da dang phin si, thihi thi ba.
JHN.8.12	Jisu bonsi niha grao thiphin ba, Ang ning habsao khe jnama riyaba se. Sere ani yaohon rikpha du, bo andar ha dong nang niya, jnama ni hayu ha se bo dong ma.
JHN.8.13	Pharisairao boni ha, Ning jarni grao khe se ning thi riba, nini thiyaba grao de mosol se, bonsi ode thi ba.
JHN.8.14	Jisu bonsi khe thiphin ba, Ang jarni grao se ning thidu, ani grao sainthiyaba gibi se. Bede thikhade, braha ni phrang ang baigo ba, ar braha thangma ang mithi la du. 
JHN.8.15	Marsi ni dara jang nisi bisar khlai du, ang de saosi khebo bisar khlaiya. 
JHN.8.16	Ang bisar khlaima nang re thikhade, ani bisar gibi jama se; sumjabani thikhala, bisar khlaiyaba ang sao jang niya, ang jang ang khe haihayaba Bupha se. 
JHN.8.17	Nisi ni dara habo, subung gini ni sakhi de gibi se thihi rebyaba dong. 
JHN.8.18	Ang jarni grao khe sainthi du, ani sakhi de ang khe haihayaba Bupha se.
JHN.8.19	Odebani, bonsi boni ha, Nini Bupha la braha? thihi bokhe sing ba.
JHN.8.19	Jisu bonsi niha, Nisi ang khe mithiya, ani Bupha khebo mithiya. Ang khe nisi mithi kha de, ani Bupha khebo nisi mithi nang mu, thihi thiphin ba.
JHN.8.20	Bo grao buthu de Madaikhoh ni khrangphain dengthang ha slingriba ha bo thi ba. Thikhabo, boni bubli sophaiya bani bokhe saosi bo remya.
JHN.8.21	Phinsi Jisu bonsi niha thiba, Ang thangla ma, ode nisi ang khe smai ma, thikhabo nisi nisini phap jang thih ma. Ang thangyaba ha nisi thang phuya.
JHN.8.22	Judarao thi ba, Bo ang thangyaba ha nisi thangphuya thihi thiyaba ni ortho snadi? Bo jar khe jar sthaima bao ba? thihi bonsi thi ba.
JHN.8.23	Jisu bonsi niha thi ba, Nisi de phirthi gede ni phrang baigoyaba se, ang de basao gede ni phrang akhai buyaba se. Nisi de ebo habsao ni subung se, ang de ebo habsao ni subung niya. 
JHN.8.24	Odebani se, ang nisi khe, nisini phap jang thihma thihi thi kha, ang snadi khe thihba nisi lonya khade, nisini phap ha ning nisi thihma se.
JHN.8.25	Bonsi boni ha, Ning la sere? thihi thi ba.
JHN.8.25	Jisu thiphin ba, Jenba ni phrang ang nisi khe thi ba. 
JHN.8.26	Nisi ni balam ha grao gabang thimane ar bisar khlai mane dong ba. Thikhabo, ang khe haihayaba de gibi se, bo ni phrang ang khnayaba grao se ning ang habsao ne sainthi ba.
JHN.8.27	Bupha ni grao khe se bonsi niha thiba thihi bonsi tharmaiya. 
JHN.8.28	Odebani, Jisu bonsi niha, Nisi Marsi ni Basa khe suguba ha bode ang ning thihi nisi tharmai nang, ode ang jarni baothai jang musi khlaiya, thikhabo Bupha ang khe sainthi ba lai ning ang grao sainthi ba se thihi nisi tharmai nang. 
JHN.8.29	Ode, ang khe haihayaba de aniha dongpha du; bo ang khe sao jang de dang khlaiya, sumjabani thikhala bo khe khaja riyaba khusi khe ning ang nalai dang du, thi ba.
JHN.8.30	Ebo grao buthu khe bo thibaha gabang subung bokhe lon kha.
JHN.8.31	Bokhe lonyaba Judarao niha Jisu thiba, Ani grao ha nisi dongsong kha de, gibi jang ani slingriyarao ja ma. 
JHN.8.32	Ode, gibi khe nisi tharmai nang, ar gibi nisi khe golam rima se.
JHN.8.33	Bonsi thiphin ba, Jing Abraham ni sarik-surik se, saosi ni leng jahi jing dongya. Nisi khe go rima thihi ning thiyaba khe sum bedehe ning thi ba?
JHN.8.34	Jisu bonsi khe thiphin ba, “Ang gibi jang nisi khe thi du, sere phap khusi dang re, bo phap ni leng se. 
JHN.8.35	Leng de noh ni subung jahi dongsongya, thikhabo basa de nalaibo noh ha dong du. 
JHN.8.36	Odebani, basa nisi khe golam rikha de, gibi jang nisi golam mai ma se. 
JHN.8.37	Nisi Abraham ni sarik-surik se thihi ang mithi du; thikhabo, nisi ang khe sthaima bao du, bede thikhade ang grao thiyaba khe nisini khah ha dongya. 
JHN.8.38	Ang de ani Bupha niha jinis nuyaba khe nisi niha ang sainthi re; nisibo nisini bupha ni phrang mithiyaba khe se nise dang re.”
JHN.8.39	Bonsi thiphin ba, Jini bupha de Abraham se.
JHN.8.39	Jisu thiba, Nisi Abraham ni sarik-surik thikha de, Abraham dangba lai khusi dangma nang re. 
JHN.8.40	Thikhabo, duha nisi ang khe sthaima bao du, sere Madai ni phrang khna hi gibi khe nisi niha sainthiyaba, Abraham la elei dangya. 
JHN.8.41	Nini bupha dangba lai nisi nebo dang kha.
JHN.8.41	Bonsi thi ba, Jing gaori ni basa niya, jini bupha masi se ning, bo de Madai se.
JHN.8.42	Jisu bonsi niha thiba, Madai nisi ni Bupha thikha de, nisi ang khe hamjaoma nang du, ang Madai ni phrang se phai hi ang eraha dongphai ba. Ang jarni hukhum jang phaiya, bo ning ang khe haiha ba se. 
JHN.8.43	Sum jabani ang grao thiyaba khe nisi bujiya? Ang grao thiyaba khe nisi khnaya bani se. 
JHN.8.44	Nisi de nisini bupha Diabol ni phrang baigoyaba sebani nisini bupha ni nangjaoma lai dang ma nangjao re. Bo de jenba ni phrang sthai baiyaba sebani bo gibi ha dongsongya, boha gibi giri bani khlai hi se. Bo de mosol grao ni bupha sebani hi, mosol grao joba ha boni bising ni phrang se mosol baigo ba; bo ning mosol se. 
JHN.8.45	Ang grao gibi thibani nisi ang khe lonya. 
JHN.8.46	Nisi ni bising ha phap ni khlai hi ang khe gajai riyaba dong? Ang grao gibi jokha bo, sumja bani nisi ang khe lonya ba? 
JHN.8.47	Madai ni subung de Madai ni grao buthu khe ning khna re. Nisi Madai ni phrang baigoyaba Madai ni grao buthu khe nisi khnaya hi dong re.
JHN.8.48	Judarao thiba, Ning Samari ni subung, sere ni bising ha sgain madai dongyaba thihi jing thiyaba de jing gibi thiba niya?
JHN.8.49	Jisu thiphin ba, Ang de sgain madai dongphayaba niya; ang de ani Bupha khe bakhan riyaba se, nisi la ang khe bumu hamya khlai du. 
JHN.8.50	Ang jarni muima khe smaiya; thikhabo anthane man rihi ani khlai hi bisar khlaiyaba saosi dong. 
JHN.8.51	Ang gibi jang nisi khe thi du, sere ani grao khe mani du, bo thaoglao sosibo thih nang niya.
JHN.8.52	Judarao boni ha thi ba, Duha de jing gibi jang tharmai kha, nini ha sgain madai ni bese dong. Abraham thih kha, olei ning gorasali raobo thih kha; ning la sere ani grao khe mani du, thaoglao sosi thih nang niya thihi thi du. 
JHN.8.53	Jini bupha Abraham tha dedao thihi ning jarkhe bao du? Bo thih kha, gorasalirao bo thih kha. Ning jarkhe sere thihi bao ba?
JHN.8.54	Jisu thiphin ba, Ang jarne bakhan khlai re thikhade, bo majangma musibo niya. Nisi jini Madai thihi thiyaba, ani Bupha ning ang khe bakhan riyaba se. 
JHN.8.55	Thikhabo, nisi bokhe mithiya. Ang la bokhe mithi du. Angbo, bokhe mithiya thihi thi nang thikhade, nisi jang baosi jahi angbo mosol japha ma. Thikhabo, ang bokhe mithi du, boni grao khebo ang mani du. 
JHN.8.56	Nisi ni phagara Abraham ang phai mani basain khe numane khaja ba, ar bokhe nu kha ar khaja kha.
JHN.8.57	Judarao bokhe thi ba, Ning nokha maithai dan bo jaya kho, ning Abraham khe nu kha na?
JHN.8.58	Jisu bonsi niha thi ba, Gibi jang ang nisi khe thi du, Abraham hajaiyasa ni ha ang dong.
JHN.8.59	Odehe, bo khe lem mane bonsi longthai khon ba, thikhabo Jisu thimkhao ba, ode Madai khoh ni phrang thangla kha.
JHN.9.1	Jisu thangba lamai ha, hajaiba ni phrang gana jayaba subung saosi khe bo nu ba. 
JHN.9.2	Boni yaohon rikphayarao boni ha sing ba, Rabbi, hajaiba ni phrang gana jayaba la, sere phap khlai ba, bo ning khlai ba na boni bupha-buma khlai ba?
JHN.9.3	Jisu thiphin ba, Ebo subung phap khlaiya, boni buma-bupha nebo phap khusi dangya. Boniha Madai ni khusi dangyaba khe nujao mani khlai hi se ja ba. 
JHN.9.4	Sain dongdu si, ang khe haihayaba ni khusi buthu khe jing dangma nang ma; hor phaisai du, bo bubli ha saosibo khusi dangphu nang niya. 
JHN.9.5	Ang habsao ha dongdu si, ang habsao ni jdanma se.
JHN.9.6	Ebo grao buthu thibani yaohon ha, hah ha khudi thuphra hi, khudi jang didap slam hi, muthi ha didap khe hu hi thi ba, 
JHN.9.7	Thang lah, Siloam dihkharnai ha susa tha. (Siloam ni ortho de haiha jaoyaba se). Odehe, bo thanghi boni mukhang suba, ar muthai nu dada phaiphin ba.
JHN.9.8	Boni noharirao ar bokhe yao ajao jihi dongba khe nudayarao thi ba, Ebo subung la yao ajao jiyaba niya?
JHN.9.9	Sereba saosi subung thi ba, Bo bo ning; gibin subung thi ba, Niya, bo jang baosi nuyaba se.
JHN.9.9	Bo thi ba, Ang ning bo se.
JHN.9.10	Bonsi bokhe sing ba, Bede khlai hi duha ning nuphin phu kha?
JHN.9.11	Bo thiphin ba, Jisu thiyaba subung didap slam hi, ani muthai ha huhi, Siloam dihkharnai ha su tha thi ba, odehe ang suba jang ang muthai nu lang la kha.
JHN.9.12	Bonsi boni ha sing ba, Bo braha dong ba?
JHN.9.12	Bo thiphin ba, Ang mithiya.
JHN.9.13	Bonsi sagang ni gana subung khe Pharisairao niha lang ba. 
JHN.9.14	Jisu didap slamhi boni muthai nu ribani basain de Lenggo Basain se. 
JHN.9.15	Pharisairao bo bede jahi boni muthai nu riba bokhe sing ba. Bo bonsi khe thiphin ba, Ani muthai ha didap huba, ang su kha, ang nu lang la kha.
JHN.9.16	Pharisairao khrip bo thi ba, Bo subung Lenggo Basain khe maniya bani Madai ni phrang baigoyaba niya.
JHN.9.16	Gibin subung thi ba, Subung hamyayaba elei gmang thaosisiyaba khusi buthu khe bede dangphu ma? Odehe, bonsi ni bising ha degao hi thang la kha.
JHN.9.17	Bonsi gana khe singphin ba, Ning bede bao du, nini muthai ham riyaba khe?
JHN.9.17	Bo thiphin ba, Bo gorasali se.
JHN.9.18	Muthai nu riyaba khe gana se, bo muthai nuriya kha thihi, boni buma-bupha khe longhaya si de Judarao boni balam khe lonya. 
JHN.9.19	Odehe, boni buma-bupha khe sing ba, Ebo subung nisi ni basa, hajaiba ni phrang gana jahi hajaiyaba na? Duha bede khlai hi nu phu kha?
JHN.9.20	Boni buma-bupha thiphin ba, Ebo jini basa se thihi jing mithi du, bo gana jahi hajai ba thihibo mithi du. 
JHN.9.21	Thikhabo, bede jahi duha nuphu kha thihi jing mithiya; bokhe sere nu riba bo jing tharmaiya. Bokhe sing lah, bo khrao jakha, jarni grao jar thi thing. 
JHN.9.22	Judarao khe khinbani khlai hi boni buma ar bupha olei thi ba; Bo de Krista se thihi maniyaba khe bonsini sunagog ni phrang rik khlaima thihi Judarao thilai ba. 
JHN.9.23	Odebani khlaihi se, boni buma-bupha Bo khrao ja kha, bo khe sing lah thihi grao thilai ba.
JHN.9.24	Odehe, alang gin khlai hi gana jahi hajaiyaba khe longphin hi, bokhe thi ba, Ning Madai khe bakhan ri lah. Ebo subung phaphi se thihi jing mithi du.
JHN.9.25	Bo thi ba, Subung phaphi na niya ang mithiya. Grao masi khe de ang mithi du: gana jahi ang dong ba, thikhabo, duha ang nuphu kha.
JHN.9.26	Bonsi boni ha thi ba, Bo bedehe nini khlai hi dang ba? Bede khlai hi nini muthai buthu nuphu kha?
JHN.9.27	Bo thi ba, Ang nisi khe thi kha, nisi la khnama nangjaoya. Sumjabani duha nisi khna ma nangjao phinba? Nisibo boni slingriyarao jama nangjao du?
JHN.9.28	Bonsi bokhe johi thi ba, Boni slingriyahsa de ning se ning, jing de Moses ni slingriyarao se. 
JHN.9.29	Madai Moses khe grao thidu thihi jing tharmai du, thikhabo, ebo subung la braha ni phrang phai ba jing mithiya.
JHN.9.30	Bo subung bonsi khe thiphin ba, Eboni khlai hi se ebo gmang thaosisi grao ja ba! Braha ni phrang bo phaiba thihi nisi mithiya, thikhabo ani muthai khe nu riba! 
JHN.9.31	Madai phaphirao ni grao khe gainsongya thihi jing mithi du; ar bokhe man khlaiyarao ar bo nangjaoyaba khusi khe dangyarao khe bo gainsong du thihi tharmai du. 
JHN.9.32	Phirthi phalang sangsaiba ni phrang saosi bo hajaiba ni phrang muthai gana khe nu riba thihi khna ba giri. 
JHN.9.33	Ebo subung Madai ni phrang phaiya thikha la, bo musi khlai phu nang niya.
JHN.9.34	Bonsi thiphin ba, Ning phap jahi se ning hajai ba, ar ning jing khe slingri ma kho? Odehe, bonsi bokhe sunagog ni phrang rikhon khla ba.
JHN.9.35	Bokhe bonsi rikhonba thihi Jisu khna khali ha, bokhe smai hi boni ha thi ba, Madai ni Basa khe ning lon du?
JHN.9.36	Bo thiba, Gedema, bo la sere? Bokhe ang lonphu mani khlai hi ang khe thi lah.
JHN.9.37	Jisu bokhe thi ba, Bokhe ning nu la kha, ning jang duha grao sainlaiyaba ning ja kha.
JHN.9.38	Bo thiba, Gabra, ang lon du, thihi bokhe khlim ba.
JHN.9.39	Jisu thiba, Ebo basao ha bisar khlai mane ang phai ba, ganarao muh nujao mane ar muh nuyarao gana jamane.
JHN.9.40	Boni rogong ha Pharisai khrip dongyarao bo grao khe khna hi, boni ha thi ba, Jingbo muthai gana na?
JHN.9.41	Jisu boniha thi ba, Nisi gana jare thikhade, nisi niha phap dong nang niya, thikhabo, duha nisi jing nu phu kha thihi thibani khlai hi nisi niha phap dong kho!
JHN.10.1	Jisu thi ba, Gibi jang ang nisi khe thi du, sere subung melma khoh ni derga gede hapsingya, thikhabo gibin lama gede gaphu re, bo de makhao ar dakhat se. 
JHN.10.2	Sere subung derga gede jahi bising ha hapsing re, bo de naisoyaba se. 
JHN.10.3	Naisoyaba boni khlai hi derga khru ri du, ode melma boni khurang khe khna du. Bo jarni melma khe bumu thihi se longhun ba, ode bonsi khe baji ha lang smai du. 
JHN.10.4	Ode, bo khrip melma khe baji ha labu thar re thikhade, bonsini sagang sagang bo thang re. Ode, boni melma bokhe rikpha re, bede thikhala boni khurang khe bonsi tharmai du. 
JHN.10.5	Thikhabo, gibin subung niha bonsi thangphuya, bo ni phrang se bonsi khai ma, bede thikhala, gibin subung ni khurang khe bonsi tharmaiya.
JHN.10.6	Ebo khe bonsi niha Jisu thiphin ri ba, thikhabo, snadi khe bonsi niha bo thiba, bonsi bujiya.
JHN.10.7	Odebani, Jisu thiphin ba, “Ang nisi khe gibi gibi khe thi riba, melma ni khlai hi derga de ang ning. 
JHN.10.8	Ani sagang ha phaiyarao si, bonsi makhao ar dakhat se, thikhabo melma bonsi khe gainsongya. 
JHN.10.9	Derga de ang se. Sere ani gede jahi phai du, bo golam mai nang. Sere bising ha, bajiha thang re phai re, bo jimu mai ma se. 
JHN.10.10	Makhao de sthaima ar khaolangma ode sjam thar lang mane se ning phai re. Nisi hayu mai mane ode gabang mai mane se ang phai ba.”
JHN.10.11	“Hamba naisoyaba ang se. Melma ni khlai hi jarni hang khe riphuyaba se hamba naisoyah. 
JHN.10.12	Yaowai ha raokhi dangyasa de naisoyasa bo niya, bubrabo niya. Odehe, jekhali bo rasa phaiba nu kha de, melma khe dangkhlai hi khai re, odese rasa melma khe waiphlung re ar melma khaiphlung thar re. 
JHN.10.13	Bo melma ni khlai hi de waimu nangya, odebani se bo khai ba; bede thikhade, bokhe yaowai ha se raokhi da ri ba. 
JHN.10.14	Hamba melma naisoyaba de ang se. Ang ani melma khe tharmai du, ar ani melma ang khe tharmai du. 
JHN.10.15	Abai ang khe tharmaiba lai ar ang Abai khe tharmaiba lai jasosi, odebani melma ni khlai hi ang jarni hang khe riphu du. 
JHN.10.16	Ani melma gibinbo dong, thikhabo ebo melma khoh ha de giri. Bonsi khebo ang labu ma. Bonsibo ani khurang khe bo khna ma, odese melma buthu dol si jama ar naisoya bo saosi ja ma.”
JHN.10.17	Odebani se, Abai ani basao ha hamjaoba je ang jarni hang khe ri du, ode bokhe phin laphin la ma. 
JHN.10.18	Ani phrang bokhe saosibo lang phuya, thikhabo ang jar ning bokhe ri du; bokhe ri manibo ani hok dong, ode bokhe phin laphin lamanibo hok dong. Ani Bupha ni phrang se bo hukhum khe ang mai ba.
JHN.10.19	Judarao ebo grao ni khlai hi thalaiya phin hi bonsi degao ba. 
JHN.10.20	Bonsi ni bising ha gabang subung thi ba, Boni ha de sgain madai se dong ba, ode bode gibir se, snadi jabani boni grao khe nisi khna ba?
JHN.10.21	Thikhabo, gibin subung buthu thi ba, Eleiyaba grao buthu khe sgain bese dopha hi grao thi ba niya. Sgain madai la muthai gana khe muthai nu ri phu nang?
JHN.10.22	Maising ha, Jerusalem ni Bikhoh Tharba ni Mel ja ba. 
JHN.10.23	Jisu Madaikhoh ha Solomon ni ronda ha himbai hi dong ba. 
JHN.10.24	Judarao bokhe gading hi sing ba, Bislei laohi jing khe baophrang phuriya hi deng ma kho? Ning Krista se thikhade jinthane ragao sisi thi ri lah.
JHN.10.25	Jisu thiphin ba, Ang nisi niha thi ri kha, thikhabo nisi lonya. Ani Abai ni bumu jang snadi khusi khe ang dang ba, ani khlai hi de bo ning sakhi se, 
JHN.10.26	thikhabo, nisi de lonya, bede thikhala nisi ani melma niya. 
JHN.10.27	Ani melma ani khurang khe khna du; ode, bonsi ani yaohon rikpha du. 
JHN.10.28	Thaoglao ni hayu khe ang bonsi ne ri re, ode bonsi ar jamthaoya. Bonsi khe saosi bo ani yao ni phrang se phu nang niya. 
JHN.10.29	Ani Abai, sere bonsi khe anthane ri ri ba, khrip thane dedaothao, odebani saosi bo bonsi khe Abai ni yao phrang se phu nang niya. 
JHN.10.30	Ang jang Abai de saomang masi se.
JHN.10.31	Bokhe lem mane Judarao longthai khonphin ba; 
JHN.10.32	odebani Jisu bonsi khe thi ba, Nisi niha gabang ning hamba khusi gedeba khusi khe Abai ni phrang ang dang phnu ba. Boni bising ha snadi khusi dang bani khlai hi nisi ang khe longthai lem ma bao ba?
JHN.10.33	Bo buthu hamba khusi dang bani de jing longthai lem ma baoya, thihi Judarao thiphin ba, bede thikhala, ning Madai khe siji du, odehe ning subung jahibo jar khe Madai thihi thi la du.
JHN.10.34	Jisu bonsi khe thiphin ba, Ang thiba nisibo Madai se thihi nisi ni Dara ni laisi ha rebyaba giri? 
JHN.10.35	Jodi bo bonsi khe Madai thihi long re, sere niha Madai ni graothai sophai ba, odebani sastro ni graothai jamthaoya. 
JHN.10.36	Sere khe Abai gathar saikhu hi phirthi ha haihayaba khe ning Madai khe se sijiba thihi nisi bokhe thima kho, odebani se Ang Madai ni Basa se thihi ang thiba? 
JHN.10.37	Ani Abai ni khusi khe ang dangya thikhade ang khe da lon. 
JHN.10.38	Thikhabo jodi ang se dang la ba thikhade ang khe lonma nangya, thikhabo bo khusi buthu khe de lon lah. Odebani nisi tharmai lah ode buji lah, Abai ani ha dongpha du ode angbo Abai niha dongpha du.
JHN.10.39	Odebani, bonsi bokhe remphin ma bao ba, thikhabo bonsini yao ni phrang gosram lang ba.
JHN.10.40	Odehe, Jisu Jordan nar ha, braha Johan sagang ha baptisma ri re, bo hathan ha thangla ba, ode oraha ning dong ba. 
JHN.10.41	Gabang subung boniha phai hi bonsi thi ba, Johan gmang thaosisiyaba sin musi khebo dang phnuya, thikhabo Johan snadi khe eboni balam ha thi lang ba, bo khrip gibi se. 
JHN.10.42	Odebani, oraha gabang subung bokhe lon kha.
JHN.11.1	Lazaras thijaoyaba subung saosi limhi dong ba. Mari ode boni bahandao Martha ni nolei ha bo dong ba. 
JHN.11.2	Ebo bo Mari ning, sere Gabra ni basao ha thao midim khe lukhru hi jarni khnai jang Gabra ni yapha basao ha rusa ri ba, boni buphlung Lazaras limhi dong ba. 
JHN.11.3	Odebani boni bahandao thu Jisu niha graojma hai ba, Nai lah, Gabra, ning hamjaoyaba limhi dong.
JHN.11.4	Ebo khe khna hi, Jisu thiba, Ebo limyaba de thih mani de niya, thikhabo, Madai ni muima ni khlai hi se ja ba, boni gede jahi Madai ni Basa ni muima ja mani khlai hi.
JHN.11.5	Jisu Martha khe ode boni bahandao ode Lazaras khe khasao re. 
JHN.11.6	Lazaras limhi dong thihi khnahibo, braha bo dong ba, oraha bo ar nokha sain gini dongthao ba. 
JHN.11.7	Yaohon ha Jisu jarni rikphayarao niha thi ba, Phai, jing Judai raji gede thangphin nang.
JHN.11.8	Rikphayarao Jisu niha thi ba, Rabbi, sagang ha se ning Judarao ning khe longthai lem ma bao ba, ode oraha ning thangphin ma bao du kho?
JHN.11.9	Jisu thiphin ba, Sain si ha gontha jhi gini bubli jaya? Saosi subung sain ha daobai ba ha khudaya, bede thikhala, ebo phirthi ni jdanma jang gede nu bani. 
JHN.11.10	Sere andar ha daobai re thikhade bo khuda ma se, bede thikhala oraha jdanma giri. 
JHN.11.11	Ebo khe thibani yaohon ha, bo bonsi niha thilang ba, Jini lugu Lazaras thuhi mudri thang la kha; thikhabo bokhe masaphin mane ang oraha thang du.
JHN.11.12	Boni rikphayarao thiphin ba, Gabra bo thu kha thikhade bo hamphin ma se.
JHN.11.13	Jisu boni thihbani balam ha se thi ba, thikhabo nalai thuhi mudri thangba lai se thihi boni rikphayarao bao la ba. 
JHN.11.14	Odese Jisu bonsi niha ragao sisi thi ri ba, Lazaras thih kha, 
JHN.11.15	nisi ni khlai hi ang khaja la du, ang oraha giri, odebani nisi lon lah, thikhabo phai, jing boniha thang nang.
JHN.11.16	Thomas Didumas thijaoyaba jarni ha thaoyaba rikphayarao thi ba, Phai jingbo bo jang thihpha mane thang nang.
JHN.11.17	Bokhe mangkhlong ha phipba nokha sain bri ja kha thihi Jisu sophai hi ebo khe tharmai ba. 
JHN.11.18	Jerusalem ni phrang Bethani hamsi jain kha bo mel gin lai se ning ja ma. 
JHN.11.19	Martha ode Mari niha boni buphlung thih bani, bonsi khe dukhu waimu phoron rimane gabang ning Judarao phai ba.
JHN.11.20	Jisu phai du thihi graojma khna ba ha ning bo jang goron lai mane bajiha baigo lang ba, thikhabo Mari noh ha ning khamhi dong ba. 
JHN.11.21	Martha Jisu niha thi ba, Ning eraha dongpha kha de ani buphlung thih nang niya mu, 
JHN.11.22	asababo, Madai niha ning khainsu kha de, Madai ninthane bokhe ri nang thihi ang tharmai du.
JHN.11.23	Jisu bokhe thi ba, Nini buphlung baijaphin ma se.
JHN.11.24	Martha thiphin ba, Jamthaohiba ni basain ha baijaphin ma thihi ang tharmai du.
JHN.11.25	Jisu bokhe thi ba, “Baija phinriyaba ode hayu ang se ning. Sere ani basao ha lonma deng re, bo thih la khabo, thangphin ma se. 
JHN.11.26	Sere thanghi dong ode ani basao ha lonma dong, bo thaoglao habo thih thaoya kha, ebo grao khe ning lon du?”
JHN.11.27	Om, Gabra, bo thiphin ba, ang lon du, Madai ni Basa Krista, sere phirthi ha phaiginyaba dongba, bo de ning se.
JHN.11.28	Ebo khe thiblai hi bo thang la kha, ode jarni bahandao Mari khe longkhao hi thi ba, Slingriyah era ning dong, bo ning khe long hadu. 
JHN.11.29	Mari khnaba jang baija hi boni ha phai ba. 
JHN.11.30	Jisu duha sosibo nolei ha sohiya kho, braha Martha bo jang goron ba, bo hathan ha ning dong kho. 
JHN.11.31	Judarao Mari jang baosi noh ha dongba ode bonsi khe dukhu waimu phoronba ha Mari srap baija hi baji gede baigo langba khe nuhi, bonsi baoba, bo mangkhlong ha gra mane se thang ba, odebani boni yaohon rikpha ba.
JHN.11.32	Braha Jisu dong ba, Mari oraha sohiba ode bokhe nuba jang boni igah ha galai hi thi ba, Gabra, ning eraha dongkha de, ani buphlung thihya kha mu.
JHN.11.33	Jisu bokhe ode bo jang baosi Judarao phai phayarao khe bo graba khe nuhi Bese ha hamsi ning dukhu nang ba. 
JHN.11.34	Ode, bo sing ba, Nisi bokhe braha deng ba? Bonsi thiphin ba, Phai hi nai lah, Gabra.
JHN.11.35	Jisu gra ba. 
JHN.11.36	Odehe Judarao thi ba, Nai lah, bo Lazaras khe bislei hamjao du!
JHN.11.37	Thikhabo, bonsi ni bising ha gejesi thi ba, Bo gana subung khe muh nu riphuyaba se, ebo subung khe bo githi ni phrang mathang phinphu nang niya?
JHN.11.38	Jisu khasu ha dukhu nang hi mangkhlong ha sophai ba. Bo masi longkhor se, odebani hapsing thani ha masi longthai jang baophung hi deng ba. 
JHN.11.39	Jisu thi ba, Longthai khe disai lah.
JHN.11.39	Bo thihyaba ni bahandao Martha thi ba, Gabra bo ni phrang maramyaba bahai phai du, bede thikhala bo thiba nokha sain bri ja kha.
JHN.11.40	Yaohon ha Jisu thi ba, Ning lon du thikhade Madai ni muima khe ning numa se thihi ang ninthane thiya na? 
JHN.11.41	Odehe, bonsi longthai khe disai ba, yaohon ha Jisu basao ha naikhu hi thi ba, Abai, ning ani grao khe khnaba ni ang nini basao ha khaja la du. 
JHN.11.42	Ning nalaibo ani grao khe gainsong du thihi ang tharmai du; thikhabo, ning se ang khe haiha ba thihi bonsi lonphu mane ode eraha subung buthu songhi dongyarao ni khlai hi se ang ebo grao khe thi ba. 
JHN.11.43	Ebo grao khe bo thi hi, Jisu khurang si jirik khao hi longhun ba, Lazaras, bajiha phai lah. 
JHN.11.44	Boni yao ode yapha ha rih jang repding hi ode masi rih boni mukhang repphung hi githi subung baji ha baigo phai ba. Jisu bonsi khe thi ba, Rih khe khru ode bo khe haiha.
JHN.11.45	Gabang Judarao Mari niha daobai phai ba, ode Jisu dangyaba khusi khe nu ba, bonsi gabang ning Jisu ni basao ha lon la ba. 
JHN.11.46	Thikhabo bonsi ni bising ha gejesi subung Pharisairao niha thang ba, ode Jisu dangyaba khusi khe bonsi niha sainthi ri ba. 
JHN.11.47	Ode, Jonthaimarao, Pharisairao, Khamhojarao khe masi mel jamani longthim ba, Jing snadi khlaima kho? thi hi bonsi sing ba. Ebo subung gabang ning gmang thaosisiyaba khusi khe dang phnu kha. 
JHN.11.48	Jodi jing bokhe elei ning haiger re thikhade, khripbo boni basao ha lonma phaima se, ode Rom sarao phaihi jini hathan ode jadi magin ni basao ha hok ja lama se.
JHN.11.49	Ode bonsi ni bising ha saosi subung, bumu Kaiapha thijaoyaba dong ba, bo maithai ha Jonthaima jahi dong ba, bo thi ba, Nisi musi khe bo mithiya. 
JHN.11.50	Khrip jadi gma tharba thane subung buthu ni khlai hi saosi subung thihba se nisi ni khlai hi hamdao thihi nisi baoba maiya? 
JHN.11.51	Ebo grao khe bo jarni gede jahi de thiya, thikhabo bo maithai ha Jonthaima jahi, japhai ginyaba khe se thida ri ba, Juda jadi ni khlai hi Jisu thih ma. 
JHN.11.52	Bo jadi ni khlai hi se ning niya, thikhabo, Madai ni sasik dra-dri japhlung tharyaba khrip bonsi khe labu hi bojom khlai ma, ode bonsi khe masi slam ma.
JHN.11.53	Odese, bo basain ni phrang bokhe sthai mani baolei ma. 
JHN.11.54	Odehe, Judarao ni bising ha Jisu gabang daobaiya hi dong ba, masi hathan ni hajengling gabasi ha Ephraim thiyaba nolei ha bo thang la hi, jarni rikphayarao jang bo oraha se dong ba.
JHN.11.55	Judarao ni Baiglai ni Busu ni bubli sampha phai kha bani gabang subung jar khe thar rila mani khlai hi jarni mulug ni phrang Baiglai ni Busu ni sagang ha Jerusalem ha thang ba. 
JHN.11.56	Bonsi Jisu khe smai hi, Madaikhoh ni hathan ha songhi bonsi jar jang jar thilai ba, Ning la bedehe bao du? Mel ha bo phai nang niya? 
JHN.11.57	Jonthaimarao ode Pharisairao Jisu khe rem mani khlai hi, sere boni dongthan khe tharmai re thikhade bonsi khe khna rima nangma thihi hukhum ri ba.
JHN.12.1	Baiglai ni Busu jamani nokha sain doh sagang ha Jisu Bethani ha sophai ba, braha Lazaras dong ba, sere khe Jisu githi ni phrang baijaphin ri ba. 
JHN.12.2	Oraha, bonsi Jisu ni khlai hi jima-lingma ni salai ri ba, Martha sowar-mowar ja ba, bonsi ni bising ha Lazaras dongpha ba, bonsi jang jilai mani khlai hi khampha ba. 
JHN.12.3	Odehe, Mari duyaba thao midim herjer si lahi Jisu ni yapha basao ha lukhru ba. Ode jarni khnai jang boni igah khe rusa ri ba. Ode noh khonglang bahai midimyaba gablai thar ba. 
JHN.12.4	Boni rikphayarao ni bising ha saosi Juda Iskariot, Jisu khe rem riginyaba jajaoya jahi thi ba, 
JHN.12.5	Sumjabani ebo midimyaba khe phain hi, bo rang khe dukhisarao ne riyaba? Ebo de maithai si ni yaowai ni rang jama se. 
JHN.12.6	Dukhi sarao khe waimu nang hi bo ebo grao khe thiba niya, bede thikhala, bo de makhao se, boni ha ning rang rih julibo dongba se, ode snadi khe seng re, bo deng khao re.
JHN.12.7	Jisu thiphin ba, Bo khe sao jang haiger khlah. Ang khe phip bani basain ni khlai hi bo ebo thao midim khe dengthao la thing. 
JHN.12.8	Nisi ni bising ha nalaibo dukhisarao dongma se, thikhabo ang khe nisi nalai de mai nang niya.
JHN.12.9	Jisu oraha dong thihi tharmai bani gabang Judarao ode Jisu ni khlai hi se ning niya thikhabo sere khe bo githi ni phrang baijaphin riba, Lazaras khe bo nai mane phai ba. 
JHN.12.10	Odese Jonthaimarao Lazaras khe bo sthai mane baolei ba. 
JHN.12.11	Bede thikhala, boni khlai hi gabang Judarao thang thar la ba, ode bonsi Jisu khe lon ba.
JHN.12.12	Gibin basain ha mel ha gabang subung githimyarao Jisu Jerusalem ha phai du thihi ebo graojma khe khna ba. 
JHN.12.13	Bonsi saman bedep khe lahi bokhe goron mane thang ba, ode Hosanna! Gabra ni bumu jang Israel ni Raja phaiyaba de bakhan ja thing! thihi bonsi jirik khao ba.
JHN.12.14	Jisu mihleng ni basa masi mai ba, ode boni basao ha ga ba, ode reb langyaba dongba lai jasosi,
JHN.12.15	Zion ni bisik, da khin!
JHN.12.15	Nai lah, nini Raja khe
JHN.12.15	Mihleng basa ni basaoha gahi bo phai du.
JHN.12.16	Sagang ha boni rikphayarao ebo grao khe bujiya. Thikhabo, Jisu ni muima baigo phaihi se bonsi wainso phin ba, ebo grao boni balam ha se reb langyaba dong ba, odebani se subung buthu boni ha, elei dang ba.
JHN.12.17	Subung buthu githimyarao bo bubli ha bo jang dongpha ba, jekhali bo Lazaras khe phipyaba hakhor ni phrang longhun hi mathang phinyaba grao khe thiphlung songhi ning dong ba. 
JHN.12.18	Bede thikhala bo gmang thaosisiyaba sin khe dang phnu ba thihi bonsi khna ba, odebani subung buthu bo jang goron lai mane thang ba. 
JHN.12.19	Pharisairao jar jang jar thilai ba, Gibi khe bao lah, nisi jang musibo jadaoya kha. Nai lah! habsao bokhe rikpha kha.
JHN.12.20	Mel ha phaiyarao ni bising ha gijisa Greek saraobo dong ba. 
JHN.12.21	Bonsi Galili ni Bethsaida ha dongyaba Philip niha bonsi phai ba, Gedema, jing Jisu khe naima nangjao du, thihi khainsu phai ba.
JHN.12.22	Philip Andri niha sainthi mane thang ba. Andri ode Philip thanghi Jisu niha sainthi ba. 
JHN.12.23	Marsi ni Basa muima mai mani bubli sophai kha, thihi Jisu bonsi khe thiphin ba. 
JHN.12.24	Gibi gibi jang ang nisi khe thi du, maigrong hah ha galai hi thihyasi de bo grong si de sao jang thaoma se. Thikhabo thih kha se bo gabang thaiphai ma. 
JHN.12.25	Sere jarni hang khe khasao la re, bo de gama jao re, ebo habsao ha sere jarni hang khe naisle re, bo thaoglao ni khlai hi raokhi jao ma se. 
JHN.12.26	Sere ang khe naiso-nuso khlai re thikhade ani yaohon rikpha la thing, ode ang braha dong ma, ani naiso-nuso jayababo oraha dongma se, ani Abai bokhe khasao ma se.
JHN.12.27	Duha ani khah ha baophrang phuya japhai du, odebani ang snadi khe thi rima kho? Ang thima na somo? Ebo bubli ni phrang Abai angkhe sogo? Niya, ebo ni khlai hi se ebo bubli aniha phai ba. 
JHN.12.28	Abai jarni bumu khe muima ja ri lah.
JHN.12.28	Boha ning nokhasao ni phrang khurang si biring ba phai ba, Ang bokhe muima ja rila kha, ode bokhe ang muima jari phinma.
JHN.12.29	Oraha subung githim hi ning dongyarao bokhe khna hi thilai ba, Ebo de nokhasao girimba se, Gibin subung buthu thibu kha, Saosi degla bo jang sainlaiba se.
JHN.12.30	Ebo khurang ani khlai hi niya, nisi ni khlai hi se, thihi Jisu thi ri ba. 
JHN.12.31	Ebo habsao ni basao ha bisar khlai mani bubli ja kha, ebo habsao ni raja duha rikhon jao ma. 
JHN.12.32	Odehe phirthi ni phrang guju ha ang khe khasi kha, thikha se khrip subung khe ang jarni ha sikpha ma. 
JHN.12.33	(Ebo grao khe thiba ha bede jahi bo thihma, bo khe se bo thihi mithi ri ba.)
JHN.12.34	Githim laiyarao subung buthu thi ba, Krista de thaoglao ha se dong ma thihi jing Dara ni phrang khna ba, thikhala ning bedehe thiphu re, Marsi ni Basa khe guju ha se khasi ma thi hi? Ebo Marsi ni Basa la sere kho?
JHN.12.35	Yaohon ha Jisu bonsi niha thi ba, Jdanma nisi ni bising ha khaisa se ning dong si ma, jdanma nisi jang dongpha du si nisi daobai bai lah, andar jang nisi khlip phung jaogothai de da ja thing. Sere andar ha daobai re, jar bo jang gede thangba bo tharmai laya. 
JHN.12.36	Nisi jang jdanma dongpha du si, jdanma khe lon lah, odese nisi jdanma ni basathu ja ma.
JHN.12.36	Elei thiblai hi Jisu thangba, ode bonsi ni phrang bo jar khe thimkhao ba.
JHN.12.37	Bonsi ni sagang ha bo buthu khrip gmangthao sisiyaba sin khe Jisu dang phnu ba, thikhabo bokhe bonsi lonya. 
JHN.12.38	Odese, gorasali Isaiah thilangyaba grao ja thar mane;
JHN.12.38	Gabra, jini hamba graojma khe sere lon ma?
JHN.12.38	Gabra ni yao ni bol khe sere niha mithi ri ma?
JHN.12.39	Ebo ni khlai hi se bonsi lonyaba. Odebani Isaiah thiphin ba;
JHN.12.40	Madai ning bonsi ni muthai khe gma khlai la kha,
JHN.12.40	ode bonsi ni khah khe gibir khlai kha.
JHN.12.40	Ode niyakhade bonsi muthai jang nuhi,
JHN.12.40	khah ha buji hi, ode khah phin ma mu,
JHN.12.40	ode ang bonsi khe ham ri ma.
JHN.12.41	Isaiah ede thiba, bede thikhala, bo Jisu ni muima khe nu kha, odebani se boni balam ha sainthi ri ba.
JHN.12.42	Bo bubli ha gejesi hojarao Jisu khe long ba. Bede thikhala Pharisai sarao ni khlai hi boni lonma khe mithijao ri ba. Ode niyakha de bonsi khe sunnagog ni phrang rikhon khlama se. 
JHN.12.43	Bede thikhala, Madai khe judao riba thane bonsi subung khe judao riba khe se gabang hamjaodao ba.
JHN.12.44	Odehe, Jisu jirik khaohi thi ba, “Sere ang khe lon re, bo ang khe lonba niya. Ang khe haihayaba khe se bo lon ba. 
JHN.12.45	Sere ang khe nu kha, ang khe haihayaba khe se bo nu ba. 
JHN.12.46	Masi jdanma lai jasosi ang habsao ha phai ba, odebani ang khe lonyarao saosi bo andar ha thao nang niya. 
JHN.12.47	Sere ani grao khe khna hi maniya la kha bo, ang bokhe gajai ha galai riya. Bede thikhala habsao khe gajai ha galai rimani khlai hi ang phaiya, habsao khe sogo mani khlai hi se ang phai ba. 
JHN.12.48	Sere saosi ani graojma khe nangjaoya ode ang khebo maniya jare, bokhe bisar khlai ginyaba saosi dong. Ang thiyaba graojma de nangyaba se, thikhabo yaohonthao ni basain ha bokhe siji ma. 
JHN.12.49	Bede thikhala, ang jarni baoma ha ang grao khe joya, thikhabo sere ang khe haiha ba snadi khe thima ode bokhe bedehe thi ma, 
JHN.12.50	Bo grao riyaba de thaoglao ni hayu se thi hi ang mithi du, odebani ang grao thiyaba buthu de Abai ani thi ri ba lai ning ang thi ba se,” bo ode thi ba.
JHN.13.1	Baiglai Busuni Mel jamani gijisa sagang ha, ebo habsao khe garhi ode Abai niha thang mani khlai hi boni bubli sophai kha thihi Jisu tharmai la kha. Boni jarni subung buthu, sere habsao ha dong ba, bonsi khe nalaibo hamjao kha, ar jamthao hiba sosi olei ning bonsi khe hamjao ma.
JHN.13.2	Odehe, sariphang ni makham jibli ha, bokhe rem rima thihi Diabol, Simon ni basa Juda Iskariot ni khah ha bao ri ba. 
JHN.13.3	Abai khrip jadi boni raothai khe ri thar kha thihi Jisu tharmai la du. Odebani Madai ni phrang se bo phai ba, ode Madai niha ning thangphin ma se. 
JHN.13.4	Makham jiyaba ni phrang bo songkhu hi jarni rih khe kho ba, ode gamsa khe lahi jarni jengkhong ha khah ba. 
JHN.13.5	Eboni yaohon ha bo dabor ha dih lusing ba, ode jarni yaohon rikphayarao ni igah khe su riba, ode jarni jengkhong ha khahyaba gamsa jang bonsi ni igah khe rusa ri ba. 
JHN.13.6	Simon Peter niha phaiba ha, bo bokhe thi ba, Gabra ning se ani igah khe su ri ma?
JHN.13.7	Jisu thiphin ba, Ang snadi khusi khe dang ba duha nisi mithi nang niya, thikhabo yaohon ha buji nang.
JHN.13.8	Simon Peter thiphin ba, Niya, ani igah khe ninthane suriya.
JHN.13.8	Jisu thiphinba, Ang nini igah khe susaya thikhade, ang jang nini musibo phantha dong nang niya.
JHN.13.9	Simon Peter thiphinba, Gabra, ani igah khe se ning niyahi yao ode bokhro khebo su ri.
JHN.13.10	Jisu thiphinba, Subung saosi dugru hi dongyaba khe boni igah khe se ning su rima nangba, boni sao khonglang de ragao hi ning dong. Odebani nisi ragao hi ning dong, thikhabo nisi khrip de niya. 
JHN.13.11	Jar khe rem riginyaba khe bo tharmai la du, odebani se bo thi ba, nisi khrip de ragao tharya.
JHN.13.12	Bonsini igah khe susa riblai hi, bo jarni rih khe gainphin hi jarni khamthan ha khamphin ba. Odehe, bonsi khe bo sing ba, Nisi ni khlai hi ang dangyaba khe nisi buji la kha? 
JHN.13.13	Nisi ang khe Slingriyah ode Gabra thihi long du, bode gibi se, bede thikhala bo ang ning. 
JHN.13.14	Duha ang nisi ni Slingriyah ode Gabra jahi nisi ni igah khe susa riba, odebani nisibo saosi jang saosi ni igah khe susa rima nang du. 
JHN.13.15	Bede thikhala, ang nisi niha dang phnu ri kha, bedehe nisini khlai hi ang dang ba, olei ning nisi bo dang lah. 
JHN.13.16	Gibi gibi jang ang nisi khe thi du, ‘Leng jarni bubra tha dedaoya, ode haiha jaoyaba jarni haihayaba tha dedaoya.’ 
JHN.13.17	Duha nisi bo buthu khe tharmai kha, nisi bonsi niha dang re thikhade nisi hamthai mai nang.
JHN.13.18	Nisi khrip ni balam ha de ang thiya, ang saikhuyaba khe de ang tharmai la du, thikhabo ‘bo de ani hon khe jiyaba ning boni igah khe ani basao ha sugu ma’ thi hi Madai ni laisi ha grao dongyaba sophai phu mani khlai hi elei ja ba. 
JHN.13.19	Bo jamani sagang ha duha ang nisi ne thiri da du, jekhali ebo ja ma, ode thikhade bo de ang se thihi nisi lon lah. 
JHN.13.20	Ang nisi ne gibi gibi khe thi ri du, sere ang khe haihayaba khe ajao la re thikhade, bo ang khe se ajao ba, ode sere ang khe ajao la re, bo de ang khe haihayaba khe se ajao ba.
JHN.13.21	Ebo khe thiblai hi Jisu Bese ha dukhu nang ba, ode bo thi ba, Ang nisi ne gibi gibi khe thi ridu, nisi ni bising ha saosi ang khe rem rima jahi dong.
JHN.13.22	Bo sere ni balam ha thi kha thihi bao phrang phuya hi boni rikphayarao saosi jang saosi khe naithai lai ba. 
JHN.13.23	Boni rikphayarao ni bising ha sere khe Jisu hamjao re, Jisu ni khajab gede galai hi khamhi dong. 
JHN.13.24	Bo khe Simon Peter sing ba, Sere ni balam ha bo thi ba? bo khe sing lah.
JHN.13.25	Simon Peter maobai hi thi ba, Gabra, bo la sere?
JHN.13.26	Jisu thiphinba, Sere ne ebo hon khe jem hi ang ri ma bo ning. Odese, hon jem hi bo Simon ni basa Juda Iskariot khe ri ba. 
JHN.13.27	Hon khe lahaba jang Diabol boni ha hap pha ba. Odebani Jisu thi ba, Snadi khe ning dang ma baoba, srap dang lah! 
JHN.13.28	Snadi jabani Jisu bokhe edehe thiba, thihi khamyarao saosi bo bujiya. 
JHN.13.29	Juda niha ning, rang ni joli dong ba, odebani Jisu bokhe mel ni khlai hi snadi nang du, bokhe barai mane, na dukhi sarao ne rimane thiba thihi gejesi rikphayarao bao lai ba.
JHN.13.30	Juda hon khe lahaba lugu lugu bajiha baigo lang ba. Boha de hor ja kha.
JHN.13.31	Bo baigo langblai hi Jisu thi ba, Duha Marsi ni Basa ni muima ja ma, Madai ni muima boni ha japhai ma. 
JHN.13.32	Madai jar ning Basa khe muima khlai ma, ode srap ning khlai ma. 
JHN.13.33	O ani basathu, ang nisi jang gijisa bubli se ning dongpha si ma. Nisi ang khe smai ma ode bedehe ang Judarao niha thiba, Braha ang thangdu, oraha nisi phaiphuya, olei jasosi duha ang nisi nebo thi ri du. 
JHN.13.34	Ang nisi ne masi gadain hukhum rilang du, saosi jang saosi khe hamjao lah. Bedehe ang nisi khe hamjao ba, olei ning nisibo saosi jang soasi khe hamjao lah. 
JHN.13.35	Jodi nisi jar jang jar hamjao lai du thikhase, khrip subung tharmai ma, nisi ani rikphayarao se.
JHN.13.36	Gabra, ning la braha thang ma? thihi Simon Peter bokhe sing ba.
JHN.13.36	Braha ang thang du, duha nisi yaohon rikphu nang niya, thikhabo yaohon ha nisi rikpha ma, thihi Jisu thiphin ba.
JHN.13.37	Peter thiphin ba, Gabra, sumjabani duha ang nini yaohon rikpha phuya ma? Ang nini khlai hi jarni hang khebo rima se.
JHN.13.38	Jisu thiphin ba, Ani khlaihi ning jarni hang khe ri ma? Ang gibi jang ning khe thi du, daola gisiya saniha ning ang khe mithiya thihi phintham thi ma.
JHN.14.1	Nisini khah ha gmang giji da ja thing. Madai khe lon du, ang khebo lon lah. 
JHN.14.2	Ani Bupha ni noh ha dong mani hathan bang bi. Girih khade, ang nisi khe thi ri nang mu. Ang nisi ni khlaihi hathan slam mane se thang ma. 
JHN.14.3	Ang thanghi nisi ni khlai hi hathan slam bani yaohon ha, phin phaiphin hi nisi khe ani oraha langpha ma, braha ang dongba, oraha nisibo dongphu mani. 
JHN.14.4	Ang braha thangdu bo hathan ni lama khe nisi mithi du.
JHN.14.5	Jisu niha Thomas thi ba, Gabra, ning braha thangma baoba, jingde mithiya, lama khe jing bedehe mithi phu ma?
JHN.14.6	Jisu thiphin ba, Ang ning lama, gibi ode hayu se. Ani gede jahi thangya kha de Abai niha saosibo so hi phuya. 
JHN.14.7	Nisi ang khe mithi kha de, ani Abai khebo nisi mithima se. Duha ni phrang nisi bokhe tharmai kha, ode bo khebo nu kha.
JHN.14.8	Philip bokhe thi ba, Gabra, Abai khe jinthane phnu ri, ode jini khlaihi de bo ning bangbi.
JHN.14.9	Jisu thiphin ba, Nisi ni bising ha ang elei bubli dong hibo, ning ang khe tharmaiya kho? Sere ang khe nuba, bo Abai khebo nuba se. Thikhala, Abai khe jinthane phnu ri thihi bedehe ning thiba kho? 
JHN.14.10	Aniha Abai dongpha du, ode Abai niha ang dongpha du, thiyaba khe ning lonya? Nisi niha ang grao thiyaba de ani gede ni phrang niya, thikhabo Abai niha dongpha hi boni khusi khe se dang ri ba. 
JHN.14.11	Ang Abai ha dongpha du, ode Abai aniha dongpha du, thihi nisikhe thibani ang khe lon lah, niyakhade gmang thaosisiyaba khusi dang phnuyaba yaoblai khe nuhi lon lah. 
JHN.14.12	Ang nisi khe gibi jang thi du, sere angkhe lon re, snadi khusi khe ang dang ba, bobo dang ma se; bo buthu tha dedao hibo dang ma se, bedethikhala ang Abai niha thang du. 
JHN.14.13	Ning ani bumu jang asaba khe sain re thikhade, bokhe ning ang dangma se, odese Basa ni gede jahi Abai ni muima ja ma. 
JHN.14.14	Ning ani bumu jang asaba khe sain re thikhade, ang bokhe dang ma.
JHN.14.15	“Nisi ang khe hamjao du thikhade, ani hukhum khe mani ma se. 
JHN.14.16	Ode ang Abai niha khainsu la nang, ode nisi jang nalai dongpha nang, bo ar masi juruya, nisi jang thaoglao dongpha mane ri nang. 
JHN.14.17	Bo Bese se, Madai ni balam ha gibi khe tharmai riyaba se. Habsao bokhe ajaoya jaya, bede thikhala, bonsi bokhe nuphuya ar tharmai phuya. Thikhabo, nisi bokhe tharmai du, bede thikhala bo nisi jang dongpha du, ar nisi niha dong du.”
JHN.14.18	Ang nisi khe mathisa lai dangkhlaiya. Ang nisi niha phaiphin ma se. 
JHN.14.19	Khaisa yaohon ha habsao ang khe nu nang niya kha, thikhabo nisi de ang khe nu ma, ang thanghi dong bani, nisibo thanghi dong ma se. 
JHN.14.20	Ang Abai niha se dongba ode nisi ani ha se dong ba, ode ang nisi niha dong thihi bo basain sophaiba ha tharmai nang.
JHN.14.21	Sere ani hukhum khe lahi mani du, bo de ang khe hamjaoyaba se; sere ang khe hamjao du bo khe Abaibo hamjao ma se, angbo bokhe hamjao ma se, ode boni ha nalaibo nujao ma se, bo ode thi ba.
JHN.14.22	Odehe Juda, Juda Iskariot niyayaba, sing ba, “Gabra jini ha nujao hi, snadi jabani habsao niha nujaoya ma?”
JHN.14.23	Jisu bokhe thiphin ba, Sere ang khe hamjao re, bo ani slingthai khebo mani ma se. Ani Buphabo bokhe hamjao ma, ode jing boni ha phai ma, ode boni ha ning dongsong ma se. 
JHN.14.24	Sere angkhe hamjaoya ja re, bo ani slingthai khebo nangjaoya ja ma se. Snadi grao khe nisi khna ba, bo ani gede jahi de niya, Abai, sere ang khe haihayaba ni gede jahi se ja ba.
JHN.14.25	Ebo khrip grao khe ang nisi jang dongpha hi nisi ne thi rikha. 
JHN.14.26	Thikhabo, Bese Gathar juruyah, Abai ani bumu jang haiha ma, bo nisi ne khrip grao khe sling ri nang, ode snadi khe ang nisi ne thi riba, bo buthu khrip khe nisi ne wainso phin ri ma se.
JHN.14.27	Ang nisi ne shanti ri lang du, jarni shanti khe se nisi ne ri ba. Habsao ni shanti lai ang nisi ne riya. Da khin, ode nisi ni khah ha waimu da nang thing. 
JHN.14.28	Ang nisi niha thiyaba khe nisi khna la kha. Ang thang lama kha ode phin nisi niha phaiphin ma, jodi nisi ang khe hamjao re thikhade, ebo grao ha khaja ma se, ang Abai niha thang du, bede thikhala Abai anthane dedao. 
JHN.14.29	Odebani, duha ebo buthu jamani sagang ha ang nisi niha thi ri kha, jekhali bo japhai ma thikhade nisi lon lah. 
JHN.14.30	Ang nisi jang grao gabang sainlaiya kha, bede thikhala habsao ni dang hoja phai du. Ani basao ha boni musibo giri. 
JHN.14.31	Thikhabo ebo odebani se ja ba, ang Abai khe hamjao du thihi habsao tharmai la thing, ode Abai ang khe bedehe hukhum ri ba olei ning dangba se.
JHN.14.31	Tha, eraha ni phrang jing baigo lai nang.
JHN.15.1	Gibiyaba grep biding ang se. Ode ani Abai bari khe naisoyaba se. 
JHN.15.2	aniha dong phayaba bedep ha bathai thaiya kha de bokhe bo dainphai khla du, ode bathai thaiyaba bedep khe bo bosophai re, odese bangdao hi thai ma. 
JHN.15.3	Nisi niha ang grao khe sainthi bani khlai hi duha ni phrang nisi gathar ja kha. 
JHN.15.4	Aniha dongpha, angbo nisi niha dongpha nang. Bedep buphangma ha dongphaya thikhade, jar jang de bathai thai phuya. Olei ning nisibo aniha dongphaya thikhade bathai thaiphu nang niya.
JHN.15.5	Grep biding de ang se, nisi bedep se. Sere aniha dongpha du, angbo boni ha dongpha du. Odese bo gabang bathai thai ma, bede thikhala ani phrang degao hi dongkha de nisi musibo khlaiphu nang niya. 
JHN.15.6	Jodi sere aniha dongphaya thikhade bo bedep lai dangkhlaima se, ode rain ma, ode bokhe khonthim hi wai ha dangsing hi saokhrip re. 
JHN.15.7	Jodi aniha nisi dongpha la, ode ani grao nisi niha dong ma, odese snadi khe nangjao ba sain lah, ode bo nisi ni khlai hi ja ma. 
JHN.15.8	Ani Abai ni muima ebo jang se ja ba, ning gabang bathai thai ri lah, odese ning ani rikphayasa ja ma. 
JHN.15.9	Bedehe Abai ang khe hamjao ba, olei ning angbo nisi khe hamjao ma. Odebani ani hamjaoma ha dong lah. 
JHN.15.10	Bede thikhade ning ani hukhum khe mani kha de, ani hamjaoma ha dong lah, bedehe ang jarni Bupha ni hukhum khe maniba ar boni hamjaoma ha ang dong ba lai jasosi.
JHN.15.11	Ang ebo khe nisi ne thiba de nisi niha ani khajathai phura jamane, ar nisi ni khajathai phura jamane khlai hi. 
JHN.15.12	Ani hukhum ebo se, ang nisi khe hamjao ba lai jasosi, nisibo saosi jang saosi khe hamjao lah. 
JHN.15.13	Hamjaoma tha dedao hi de musibo giri. Odebani bo jarni luguni khlai hi jarni hang khebo riphu du. 
JHN.15.14	Snadi khe ang ningthane hukhum ri du, bokhe ning dang re thikhade, ning ani lugu jama se. 
JHN.15.15	Du ni phrang ang nisi khe leng thiya kha, bede thikhala boni bubra snadi khe dang ba, leng de tharmaiya. Thikhabo ang nisi khe lugu thihi thi du, bede thikhala snadi grao khe ang jarni Bupha ni phrang khna ba, bo khrip khe ang nisi niha thiri kha. 
JHN.15.16	Ning ang khe saikhoya, thikhabo ang se ning khe saikho ba, ode yaopha ba, ning thanghi bathai thai ma, bo bathai suiyaba ja ma. Odese snadi khe nisi ani bumu jang sain du, bokhe nisi ne Abai ri nang. 
JHN.15.17	Ani hukhum ebo se, saosi jang saosi khe hamjao lah.
JHN.15.18	Habsao nisi khe naisle du thikhade, nisi khe naisle mani sagang ha ang khebo naisle ba. 
JHN.15.19	Jodi ning habsao ni se thikhade, habsao jarni lai bo nisi khe hamjao ma se. Eboni khlai hi nisi habsao ni niya kha, bede thikhala ang nisi khe habsao ni phrang saikho la kha. Odebani se habsao nisi khe naisle ba. 
JHN.15.20	Snadi grao khe ang nisi niha thi ri ba, Leng jarni bubra tha dedaoya, ebo khe wainso lah. Jodi bonsi jing khe dukhu rikha de nisi khebo dukhu ri ma se. Ode bonsi ani slingrithai khe mani du thikhade nisi khebo mani ma se. 
JHN.15.21	Ebo buthu khrip ani bumu ni khlai hi nisi jang bonsi elei dangma se. Bede thikhala bonsi ang khe haihayaba khe tharmaiya. 
JHN.15.22	Ang se phaiyahi ode bonsi niha sainthi riya kha de, bonsi phap ha galaiya, thikhabo duha bonsi ni jarni phap ni khlai hi de musibo map giri. 
JHN.15.23	Sere angkhe naisle re, bode Bupha khebo naisle ba se. 
JHN.15.24	Jodi ang bonsi ni bising ha saosibo dang ba giriyaba khusi khe dangya thikhade bonsi phap ha galaiya mu. Thikhabo, bo buthu gmang thao sisiyaba sin khe bonsi nuhibo duha bonsi angkhe ode ani Bupha ar ang khebo siji du. 
JHN.15.25	Thikhabo snadi bonsini Dara ha reb langyaba dong ba, ebo jathar mani se ja ba. Musibo gajai giri hi bonsi ang khe naisle ba.
JHN.15.26	Jekhali bo juruya phai ma, snadi khe ang Bupha ni phrang nisi niha haiha ma, gibi ni Bese, Bupha ni phrang baigoyaba, bo ani balam ha grao khe jo ma. 
JHN.15.27	Bede thikhala, jenba ni phrang nisi ang jang dongpha bani, nisi bo ani balam ha jo ma se.
JHN.16.1	“Nisi khudaya mane ang ebo grao khe nisi ne thi ri kha. 
JHN.16.2	Bonsi nisi khe sunagog ni phrang rikhon ma se, ode bubli sophai du, sere nisi khe sthaimabo bao la ma, bo Madai ne se dang ba, ar boni khusi khe se dang ba. 
JHN.16.3	Ebo buthu khe malai nisi ni basao ha dang ba, bede thikhade bonsi Bupha ar ang khebo tharmaiya. 
JHN.16.4	Thikhabo, nisi ne ang ebo grao buthu khe thi riba, jekhali bo bubli sophai kha de, nisi wainso phu mane.”
JHN.16.4	Ang nisi jang dongpha du bani ebo grao khe nisi ne sagang thao ha thi riya ba. 
JHN.16.5	Thikhabo, duha sere ang khe haiha ba, boni ha thang la du, nisi la ang braha thangla ma, saosi bo ang khe singya. 
JHN.16.6	Ar duha ang bo buthu khe nisi ne thi ridu, nisi ni khah ha dukhu waimu jang gablai ba. 
JHN.16.7	Thikhabo, ang nisi niha gibi khe thi du: Ang thanglaba ning nisi ni khlai hi hamdao ma se. Ang thangya si de bo juruma nisi niha phai nang niya. Odebani ang thangla kha thikhade bokhe ang nisi niha haiha phu ma. 
JHN.16.8	Jekhali bo phai ma, habsao ni gajai phap ode dormo ode bisar ni balam ha bo mithi ri ma. 
JHN.16.9	Ani basao ha lonya bani khlai hi bonsi phap ni balam ha mithiya; 
JHN.16.10	Ang Bupha niha thang du, ar nisi ang khe nu nang niya bani khlai hi bonsi gibi ni balam ha mithiya. 
JHN.16.11	Ebo habsao ni raja gajai ha galai ri kha bani, bonsi bisar ni balam ha bujiya.
JHN.16.12	“Ang nisi ne grao sainthi ri mane gabang ning bang bi mu, thikhabo duha nisi bokhe suiphu nang niya. 
JHN.16.13	Thikhabo, boni Bese gibiyaba sophai kha ning, khrip gibi ha bo nisi khe langsmai nang. Bo jarni gede jahi grao joya, thikhabo snadi khe khna ba, bokhe ning dang ma se. Ode snadi japhai ginyaba dang ba, bokhe nisi ne sainthi ri ma. 
JHN.16.14	Bo ang khe muima khlai ma, bede thikhala bo ani grao khe lahi Bese nisi niha sainthi ri ma. 
JHN.16.15	Abai niha khrip jinis dongyaba ani gaja se. Eboni khlai hi se ang nisi niha thi riba, ani grao khe lahi Bese nisi ne thi rima thiyaba de.”
JHN.16.16	Khaisa bubli ni yaohon ha nisi ang khe nu nang niya kha, ode khaisa bubli ni yaohon ha nisi ang khe nuphin nang.
JHN.16.17	Boni gejesi rikphayarao saosi jang saosi niha thi ba, Bo thiyaba ni ortho la snadi? Khaisa bubli ni yaohon ha nisi angkhe nu nang niya kha ode khaisa yaohon ha nisi angkhe nuphin nang. Bede thikhala ang Abai niha thang lama, bo thiyabani ortho la snadi? 
JHN.16.18	Khaisa yaohon ha bo thiyaba la snadi grao kho? Bo snadi khe thi laba, bo jing de bujiya, thihi singlai ba. 
JHN.16.19	Bonsi Jisu khe eboni balam ha singphin ma nangjao du thihi Jisu tharmai kha. Odebani bo bonsi niha thi ba, “Khaisa yaohon ha nisi ang khe nu nang niya kha, khaisa yaohon ha nisi ang khe nuphin ma se, thiyaba ani ebo grao ni ortho khe nisi jar jang jar sing ma nangjao ba? 
JHN.16.20	Ang nisi niha gibi gibi khe thi du, Nisi dukhu jang mudi galaiba ha habsao de khaja ma, nisi dukhu nangma thikhabo nisi ni dukhu khajama ha se slaiphin ma. 
JHN.16.21	Saosi haingajik nana hajaima japhai kha de, bo waimu nang re, bede thikhala boni dukhu jamani bubli sophai kha bani, thikhabo nana hajai blai khade bo dukhu khe blao re, bede thikhala nana habsao ha hajaiphai kha bani bo khaja ba. 
JHN.16.22	Nisi ni khlai hi duha dukhu ni bubli se, thikhabo nisi ang khe nuphin hi nisi ni khah ha khaja ma se, nisi ni khajama khe saosi bo se lang phu nang niya.”
JHN.16.23	“Bo basain hade nisi ang khe musi khebo sing nang niya. Ang nisi niha gibi gibi khe thi du, snadi khe Bupha niha sain re thikhade bo ani bumu jang se nisi ne ri ma. 
JHN.16.24	Duha sosi nisi musi khebo ani bumu jang sainba giri, sain lah, odese nisi mai ma, ode nisi ni khajama jaso thar ma.”
JHN.16.25	“Ebo grao khe songthe the nisi niha ang thi kha, bo bubli sophai ma ja kha, boha de nisi niha ang songthe the grao thiphin nang niya kha, ragao sisi se Abai ni balam ha ang nisi ne khna ri ma. 
JHN.16.26	Bo basain sophai khali ha, nisi ani bumu jang sain ma ode Abai niha nisi ni baslai ha ang sain ma, khainsu ri ma thi hi nisi khe ang thiya. 
JHN.16.27	Bupha jarbo nisi khe hamjao du, bede thikhala nisibo ang khe hamjao du, odebani ang Madai ni phrang se phaiba thihi lon lah. 
JHN.16.28	Ang Bupha ni phrang se phaiba, ode habsao ha hapsing phai ba, ode duha ang habsao khe garhi, Bupha niha thangphin lama kha.”
JHN.16.29	Jisu ni rikphayarao bo khe thi ba, Gibin gede grao joyahi duha ning grao ragao sisi jo ba. 
JHN.16.30	Duha jing tharmai kha, ning khrip jadi khe mithi thar du, odebani ning khe sing mani musibo nangya. Ning Madai ni phrang se phai ba thihi jing lon la du.
JHN.16.31	Jisu bonsi khe thiphin ba, “Duha nisi lon kha? 
JHN.16.32	Khna lah, bo bubli sophai ma ja kha ar sophai sai kha, boha de nisi khrip khaiphlung thar hi jar jarni noh ha thang thar lama se, ode angkhe sao jang dangkhlai ma se. Thikhabo ang sao jang dongya, bede thikhala ani Bupha ang jang dongpha du. 
JHN.16.33	Odebani se ang nisi niha ebo grao khe thi riba, nisi aniha shanti mai mane. Ebo habsao ha nisi ne dukhu mai ma se, thikhabo nisi khah de lah, ang habsao khe de kha.”
JHN.17.1	Jisu ebo khe thiblai bani yaohon ha, bo nokhasao gede naikhu ba, ode bihi thi ba, “Abai, bubli sophaima ja kha, jar ni Basa khe muima khlai lah, odese nini Basa bo ning khe muima khlai mane. 
JHN.17.2	Bede thikhade ning khrip subung ni basao ha hok ri ba, serene ning ri riba bo buthu khrip nebo thaoglao ni hayu riphu mane. 
JHN.17.3	Ode, thaoglaoni hayu ebo se, gibi Madai ode sere khe ning haihayaba Jisu Krista khe tharmaiyaba. 
JHN.17.4	Snadi khusi khe ning anthane dangma ri ba, bokhe dang sohi, ang habsao ha nini muima khlai ri kha. 
JHN.17.5	O Abai! Habsao dong bani sagang ha nini ha ang muima jang dongyaba khe duha ning jar jang ang khe muima khlai ri lah.”
JHN.17.6	“Ning habsao ha anthane riyaba buthu khe ang nini ha mithi ri kha. Bonsi nini se, ar ning bonsi khe anthane ri bani, bonsi nini grao khe mani la kha, 
JHN.17.7	ar ning anthane riyaba khrip buthu khe nini phrang se phai ba thihi duha bonsi tharmai la kha. 
JHN.17.8	Ning anthane riyaba grao buthu khe ang bonsi niha ri kha, bokhe bonsi ajao kha. Nini phrang se ang baigo phaiba thihi bonsi gibi jang tharmai kha, ode, ning se ang khe haiha ba thihibo bonsi lon kha.”
JHN.17.9	“Bonsi ni khlai hi ang bi la du, habsao ni khlai hi de ang biya, thikhabo bonsini khlai hi snadi khe ning anthane riba, bede thikhala bonsi de nini se. 
JHN.17.10	Aniha khrip dongyaba nini se, nini ha khrip dongyababo ani se. Odebani bonsi ni gede jahi de muima aniha phai ma. 
JHN.17.11	Ang habsao ha bubli glao dongya kha, thikhabo bonsi de dongma kho, odebani ang nini ha phai du. Gathar Abai, anthane riyaba nini bumu ni raothai gede jahi bonsi khe dimkhao lah, odese bonsibo jing lai jasosi masi ja ma. 
JHN.17.12	Bonsi jang ang dongba sainkhali ha bonsi khe ang dimkhao hi deng kha, ode ning anthane riyaba bumu ni gede jahi bonsi khe raokhi hi deng ba. Gmaginyaba saosi khe garhi saosibo gmaya, odese sastro ni grao jaso thar ma. 
JHN.17.13	Duha ang nini ha phai du, thikhabo ebo buthu khe ang habsao ha dongba ha thi riba, ani khajama khe bonsi jarni bising ha maithar ma. 
JHN.17.14	Ang nini grao khe bonsi niha so ri hi kha, thikhabo habsao bokhe nangjaoya, bede thikhade ang habsao ni niyaba lai jasosi bobo habsao ni niya. 
JHN.17.15	Bonsi khe habsao ni phrang khaikho lang mane ang khainsuya, thikhabo, bonsi khe Soithan ni phrang dimkhao hi deng mane ang nini ha sain ba. 
JHN.17.16	Angbo habsao ni niyaba lai ning bonsi bo habsao ni niya. 
JHN.17.17	Gibi ni gede jahi bonsi khe thar lah, nini grao gibi se. 
JHN.17.18	Ning ang khe habsao ha haiha ba lai jasosi, bonsi khebo ang habsao ha haiha kha. 
JHN.17.19	Bonsi ni khlai hi ang jar khe thar la ba, bede thikhala bonsibo gibi ni gede jahi gathar japhu mani.”
JHN.17.20	“Bonsi ni khlai hi de ning ang biya, thikhabo bonsi ni khlai hi se sere bonsi ni graojma ni gede jahi ani basao ha lon ba, 
JHN.17.21	Bonsi khrip masi jahi jomsi japhu mane ang bi la du. Abai! bedehe ning aniha dongpha du, ode ang nini ha dongpha du, olei jasosi bonsi bo jini ha dongpha thing. Odese, ning ang khe haiha ba thihi habsao lon ma. 
JHN.17.22	Jing bedehe masi ja ba, olei jasosi bonsi bo masi ja la thing thihi snadi khe ning anthane ri ba, bo muima khe ang bonsine ri kha. 
JHN.17.23	Ang bonsi niha, ning ani ha, odese bonsi khe labu hi masi ja thar thing thikhase habsao tharmai ma ning se ang khe haiha ba, ode ning ang khe hamjaoba lai jasosi bonsi khebo hamjao ma.”
JHN.17.24	“Abai ang nangjao du, snadi khe ning anthane ri ba, braha ang dong ba, oraha ning bonsi bo ang jang dongpha ba, odese bonsi ani muima khe nu phu ma, snadi khe ning anthane ri ba, bede thikhala, habsao khe sangsai mani sagang haning ning ang khe hamjao la du. 
JHN.17.25	Gajai giriyaba Abai, habsao ning khe mithiya kho, thikhabo ang de ning khe mithi du, ode ning se ang khe haiha ba thihi bonsibo mithi du. 
JHN.17.26	Bonsi niha ang ning khe mithi ri kha, ode ning khe mithi song rihi ning deng ma, snadi hamjaoma ha ning ang khe hamjao ba, bo hamjaoma bonsi nihabo dong thing, ode ang jarbo bonsi jang dong pha ma.”
JHN.18.1	Jisu ebo grao khe thiblai hi, jar ni rikphayarao jang baosi baigo hi, Kidron dikhong nar bailang ba, oraha masi olive ni bari dong ba, oraha jarni yaohon rikphayarao jang bo hap hi ba. 
JHN.18.2	Bo khe rem riginyaba Juda bo hathan khe tharmai du, bede thikhala Jisu jarni rikphayarao jang oraha daobai song re. 
JHN.18.3	Pharisai sarao ode Jonthaima ni gijisa dangyasarao ode siphaiyarao khe labu smai hi Juda bo bari ha phai ba. Waimijing, yaodih, ode lemthon labupha hi bonsi oraha phai ba. 
JHN.18.4	Jisu bo buthu khrip boni basao ha japhai ginyaba khe tharmai bani, bajiha baigo ba, ode bonsi khe sing ba, Sere khe smai ba?
JHN.18.5	Bonsi thiphin ba, Nazareth ni Jisu khe.
JHN.18.5	Jisu thi ba, Bo de ang ning.
JHN.18.5	(Rem riginyaba Juda bonsi jang songpha hi dong ba). 
JHN.18.6	Jisu, Bo de ang ning thiba ha, bonsi yaohon dru ba ode hah ha galai ba. 
JHN.18.7	Bo bonsi khe singphin ba, Nisi sere khe smai ba?
JHN.18.7	Bonsi thi ba, Nazareth ni Jisu khe.
JHN.18.8	Jisu thi ba, Ang nisi ne thi ri kha, Bo de ang ning. Jodi nisi ang khe se smai ba thikhade bonsi khe haida ha. 
JHN.18.9	Bo grao jaso thar mani se elei ja ba, snadi khe bo thi langyaba dong ba, Abai, snadi khe ning anthane riba, bo buthu khe ang masi jahibo khmaya.
JHN.18.10	Simon Peter boniha masi seng dongyaba khe sikkho hi Jonthaima ni leng ni yaoda ni khmao khe dainkhao khla ba. Bo leng ni bumu Malkus. 
JHN.18.11	Odebani, Jisu Peter khe hukhum rihi thi ba, “Seng khe boni bokhoh ha sengphin lah! Abai anthane bela riyaba ha ang ling nang niya na somo?”
JHN.18.12	Odehe, siphaiyarao jang bonsi ni hojarao ode Judarao ni dangyasarao Jisu khe remhi khah ba, 
JHN.18.13	ar bo khe Anna thiyaba ni ha langjen ba. Kaiapha thiyaba ni bahao, bo maithai ha Jonthaima jahi dong ba. 
JHN.18.14	Khrip subung ni khlai hi saosi subung thiba se hamdao thihi Kaiapha thiyaba Judarao khe thi ba.
JHN.18.15	Simon Peter ode gibin rikphayasa Jisu ni yaohon rikpha ba. Ebo gibin rikphayasa, Jonthaima khe hamsisi tharmai du, odebani bo Jisu jang Jonthaima ni hakhli sosi thang ba. 
JHN.18.16	Thikhabo, Peter baji ni derga gabaha song hi dong ba. Gibin rikphayasa, sere Jonthaima jang laiyaba bo phaiphin hi oraha daoglap raokhiya mathla niha thiba, ode Peter khe bising ha lang ba. 
JHN.18.17	Daoglap raokhiya mathla Peter khe singphin ba, Boni rikphayarao ni saosi ning niya?
JHN.18.17	Peter thiphin ba, Ang niya
JHN.18.18	Boha magain thor bani bonsi dung rimani khlai hi masi wai su hi lengrao ode dangyasarao waisi khamba, jar khe dung rimani khlai hi Peter bo bonsi jang baosi waisi khapha hi ba.
JHN.18.19	Boni rikphayarao ode boni slingrithai ni balam ha Jonthaima Jisu khe sing ba. 
JHN.18.20	Jisu thiphin ba, Ang habsao khnagothai se grao jo ba, braha khrip Judarao phaihi jomsi ja re, Madai khoh ha nalaibo ang sling ri du. Huikhao hi musi khebo ang thiya. 
JHN.18.21	Snadi jabani angkhe singba kho? Khnayarao khe singphin lah. Snadi khe ang thiba, bonsi gibi jang tharmai du.
JHN.18.22	Ebo khe Jisu thi khali ha, boni rogong ha dongyaba saosi dangyasa, bakhao lai rihi thiba, Jonthaima niha elei grao thiphin thao re?
JHN.18.23	Jisu thiphin ba, Jodi ang thiba gajai kha thikhade, bo gajai ni basao ha thiphin ri. Thikhabo, ang gibi khe se jo ba thikhala, snadi jabani ning ang khe do ba?
JHN.18.24	Odehe, bokhe khahi ning Anna bokhe Jonthaima Kaiapha niha haiha ba.
JHN.18.25	Peter wai rogong ha songhi jar khe dung rila ba. Bonsi bo khe thi ba, Ningbo boni saosi rikphayasa niya?
JHN.18.25	Peter jamaisi hi thi ba, Niya, ang niya.
JHN.18.26	Jonthaima ni saosi dangyasa, sereni khmao khe Peter dainkhao jaoyaba ni apna saosi Peter khe thi ba, Bo jang baosi barising ha ning khe ang nuya niya?
JHN.18.27	Phin Peter thi ba, Niya, ar boha ning daola gisi ba.
JHN.18.28	Odehe Kaiapha ni noh ni phrang Judarao Jisu khe Rom ni Latsap ni bangla ha lang ba. Bo bubli phorongma se ode Baiglai ni Busu jima nang du. Odebani bonsi gusu jajao nang bani, Judarao bangla bising ha hapsingya. 
JHN.18.29	Odehe, Pilat bajiha baigophai hi bonsi ni ha phaihi sing ba, Ebo subung khe nisi snadi gajai maihi labu ba?
JHN.18.30	Bonsi thiphin ba, Jodi bo masi hamya khusi dangya thikhade, jing nini ha bo khe yaophaya mu.
JHN.18.31	Pilat bonsi niha thi ba, Nisi jar ning bokhe lang lah, ode nisi ni jar ni dara lai bisar khlai lah.
JHN.18.31	Bonsi thiphin ba, Saosi khe bo sthai mani jini dara ha giri. 
JHN.18.32	Ebo ja ba, Jisu ni bo grao buthu, bedehe bo thi ma, bo grao jathar mani khlai hi se elei ja ba.
JHN.18.33	Pilat bangla bising ha hapsing phin ba. Ode Jisu khe longha hi bokhe sing ba, Ning ning Judarao ni Raja?
JHN.18.34	Jisu thiphin ba, Ning ebo khe jarni baoma jang thiba na, ani balam ha gibin subung nini ha thi riba?
JHN.18.35	Pilat thiphin ba, Ang khe saosi Judasa bao ba? Nini subung buthu ode Jonthaimarao ning khe remhi anthane yaopha phai ba; ning snadi khlai ba?
JHN.18.36	Jisu thiphin ba, Ani raji ebo habsao ha niya; jodi ani raji ebo habsao ha se thikhade ani rikphayarao ripha laima se. Ode ang khe Judarao ni yao ha nepha nang niya; thikhabo, duha ani raji eraha niya.
JHN.18.37	Odehe Pilat bokhe sing ba, Ode thikhala, ning saosi raja se na?
JHN.18.37	Jisu thiphin ba, Ning gibi khe thi la kha, ang saosi raja se; odebani se ang hajai phai ba; odebani se ang ebo habsao ha phai ba, gibi grao khe jo mane; sere gibi ha dongba bonsi ani grao khe se khna ba.
JHN.18.38	Pilat singphin ba, Gibi la snadi kho?
JHN.18.38	Ebo khe thiblai hi Pilat baji ha baigo langhi Judarao niha thang ba ode thi ba, Ang bokhe musibo gajai nuya. 
JHN.18.39	Thikhabo, ebo nisi ni dara ha dong, ang Baiglai ni Busu ni bubli ha nisi ni khlai hi saosi phatho ha dongba khe haiger re. Ang nisi ni khlai hi Judarao ni raja khe haiger re thikhala nisi jajao nang?
JHN.18.40	Odehe, bonsi jirik khaohi thiphin ba, Bokhe niya. Jini khlai hi Barabba khe haiger ri! (Barabba saosi dakhat se.)
JHN.19.1	Odehe, Pilat Jisu khe langhi bokhe su ri ba. 
JHN.19.2	Odehe, siphaiyarao busuh ni khrothu slam hi boni bokhro ha thu riba. Bonsi bokhe rih jaosro phin riba. 
JHN.19.3	Ode boni ha phai hi thi ba, Juthai, Judarao ni raja! thihi bokhe bakhao lai bo riba.
JHN.19.4	Pilat ar phinsi bajiha baigo phin hi Judarao niha thi ba, Nai lah! bokhe ang nisi niha bajiha labu phin ridu, nisi se tharmai lama, ang boni basao ha musibo gajai maiya. 
JHN.19.5	Jekhali Jisu rih jaosro khe gain hi busuh ni khrothu khe thu hi baji ha baigo phai ba, Pilat bonsi niha thi ba, Subung khe nai lah!
JHN.19.6	Jonthaimarao ode bonsini dangyasarao bokhe nuba jang, bonsi jirik khao hi thi ba, Kross ha dikpha lah! Kross ha dikpha lah!
JHN.19.6	Pilat bonsi khe thi ba, Nisi bokhe lang lah ar kross ha bokhe dikpha lah, thikhabo boni basao ha ang musi khebo gajai maiya.
JHN.19.7	Judarao bokhe thiphin ba, Jini bo dara dong, ode bo dara maphi thih ma ning nang du, bede thikhala bo jar khe Madai ni basa thi la du.
JHN.19.8	Ebo khe khna hi Pilat hamsi ning khin sing ba. 
JHN.19.9	Odebani bo bangla bising ha thangphin hi Jisu khe sing ba, Ning braha ni phrang phai ba?
JHN.19.9	Thikhabo, Jisu bokhe thiphinya. 
JHN.19.10	Pilat bokhe thi ba, Ning ang jang sainlai ma nangjaoya? Ning khe haiger mani ode ning khe kross ha dikthai manibo aniha khemotha dong thihi ning baoba mai laya?
JHN.19.11	Jisu thiphin ba, Ninthane basao ni phrang riya thikhade, ning ani basao ha dang mani musibo khemotha dong nang niya. Odebani sere saosi ang khe nini yao ha yaophayaba gajai ha galai bani boni phap gedeyaba masi se.
JHN.19.12	Pilat ebo grao khe khna ba jang Jisu khe sogo mani nai kha kho. Thikhabo Judarao jirik khao hi thi ba, Jodi ning bokhe sogo re thikhade, eboni ortho de Raja Kaisar ni lugu niya! Asaba saosi jar khe raja baola re bo Raja Kaisar ni sotru se ja ba.
JHN.19.13	Ebo grao khe khna hi, Pilat Jisu khe baji ha labu ba, ode dara ni bisar phaiso ginyaba ni khamthan ha kham ba, bo Longthai ni Khamthan thi hi thi re. (Hebrai grao jang Gabbatha) 
JHN.19.14	Ebo Baiglai ni Busu salai mani basain ode gontha doh lai se ning thaosi ba, Pilat Judarao khe thi ba, Nai lah, nisi ni Raja khe.
JHN.19.15	Bonsi jirik phin ba, Bokhe sthai lah! Sthai lah! Kross ha dikthai lah!
JHN.19.15	Pilat singphin ba, Nisi ni Raja khe ang se kross hah dikthai ma kho?
JHN.19.15	Jonthaimarao thiphin ba, Kaisar khe garhi jini saosi bo raja giri.
JHN.19.16	Odese, kross ha dikthai mane Pilat Jisu khe bonsini yao ha yaopha ba. Ode bonsi Jisu khe lang ba.
JHN.19.17	Jisu jarni kross khe bain hi Laokhrong ni hathan (Hebrai grao jang Golgotha thiyaba) gede thang ba. 
JHN.19.18	Oraha bonsi Jisu ode bo jang baosi subung gini khe kross ha dikthai ba, saosi khe ejang ar gibin khe ojang ode gejer ha Jisu khe. 
JHN.19.19	NAZARETH NI JISU, JUDARAO NI RAJA thihi Pilat laisi ha reb hi kross ni basao ha pha ba. 
JHN.19.20	Gabang Judarao ebo rebyaba laisi khe phuri ba, bede thikhala Jisu khe kross ha riyaba hathan nogor gabasi ha se. Ode, Hebrai, Latin ar Greek grao jang ebo laisi khe reb ba. 
JHN.19.21	Judarao ni Jonthaimarao Pilat niha aphoti ja ba, Judarao ni Raja thihi da reb, thikhabo bo jar se ang Judarao ni raja thihi thila ba, thihi reb lah, thi ba.
JHN.19.22	Pilat bonsi khe thiphin ba, Ang snadi khe reb kha, reb kha.
JHN.19.23	Jisu khe kross ha dikthai blai hi, siphaiyarao boni rih khe lahi jikhao hi phantha bri khlai hi saosi ha phantha si phantha si ronlai ba. Thikhabo, ebo sola glaoyaba se basao ni phrang bakhla sosi supha laiyaba se. 
JHN.19.24	Ebo khe jikhaoya, thihi bonsi saosi jang saosi thilai ba. Jing eboni bising ha laisi seng hi deng, sere mai re jing mai nang. Sastro ha dongyaba jaso thar mani se elei ja ba:
JHN.19.24	Bonsi ani rih khe bonsi ni bising ha ronlai ba,
JHN.19.24	ani rih ni khlai hi sma nai ba.
JHN.19.24	odebani siphaiyarao olei dang ba.
JHN.19.25	Boni buma, boni buma ni bahandao, Kleopas ni bihih, ode Mari Magdalene, Jisu ni kross gabasi ha song hi dong ba. 
JHN.19.26	Jisu boni buma, ode boni rikphayasa, sere khe bo hamjao la re, oraha gabasi ha song hi dongba khe nu ba, boni buma niha thi ba, Ebo de nini basa
JHN.19.27	Ode rikphayasa khe bo thi ba, Bo se nini buma. Bo bubli ha ning ebo rikphayasa bokhe boni noh ha lang kha.
JHN.19.28	Duha khrip jaso thar kha thihi yaohon ha Jisu tharmai la kha, odebani sastro ni grao jaso thar thing thihi thi ba, Ang dih gang du.
JHN.19.29	Oraha grep bidi gabrab mudig si dong ba. Odebani bonsi khaokhusa khe grep bidi gabrab ha jem hi, khaokhusa khe war geju ha khephre hi boni khujer ha repha ba. 
JHN.19.30	Jisu lingba mai hi bo thi ba, Jaso thar kha!
JHN.19.30	Ode bokhro naikhlai hi boni hang jagao ba.
JHN.19.31	Odehe, bo salai mani basain jahi dong ba, odebani, Judarao Pilat niha khainsu hi ba, bonsi ni igah khe sbai ri mane, ode bokhe dikhlai ri mane. Lenggo basain ha kross basao ha dengthaoya. Bede thikhala, bo lenggo basain gedeba basain se dong ba. 
JHN.19.32	Jisu jang baosi kross ha rijaoyaba gini dongyaba khe siphaiyarao phai hi sagang ha saosi ni igah khe sbai da ba, ode gibin ni igah khe sbai ba. 
JHN.19.33	Thikhabo, Jisu niha phai hi naiphai ba, bo thiblai kha, thikhabo boni igah khe sbaiya. 
JHN.19.34	Siphaiyarao ni bising ha saosi siphaiya jong jang Jisu ni bohoh ha jao ba jang bithi jang dih baigo phai ba. 
JHN.19.35	Sere subung ebo khe nuba bo ning thila du, ode bo tharmai la du. Gibi khe ning thila du, odebani nisi lon lah. 
JHN.19.36	Odebani se eleiyaba sastro ha dongyaba grao gibi jathar mane, Bo begreng grengsi bo sbai jao nang niya. 
JHN.19.37	Ode sastro ha gibin grao khebo thi du, Sere saosi bonsi jao du, bonsi ni bao habo naiphla ma.
JHN.19.38	Yaohon ha Jisu ni manggathi ni khlai hi Arimathai ni Josep, Pilat niha khainsu ba. Josep Jisu ni saosi rikphayasa jahi dong ba, bede thikhala bo Judarao khe mithi jaone khin bani phirik phirik dong ba. Pilat jang grao ribani bo phai ba ode manggathi khe lang ba. 
JHN.19.39	Nikodemas, sere saosi subung hor ha Jisu niha daobai lang ba, Josep jang thangpha ba. Nikodemas herdan jadidih midimyaba bidih ode aloe labu ba. 
JHN.19.40	Bonsi gini jang Jisu ni manggathi lang hi ode Juda jadini dara maphi phip mani khlai hi midimyaba bidi ode rih grangsi jang bokhe repding ba. 
JHN.19.41	Bo hathan, braha Jisu khe kross ha riba, oraha masi bari gadain dong, ode bo bari sing ha masi gadain mangkhlong dong. Oraha saosi bo phip ba giri. 
JHN.19.42	Bede thikhala bo basain Judarao ni salai mani basain jahi dong ba. Odebani bo mangkhlong sampha daoba ni Jisu khe oraha phip ba.
JHN.20.1	Ode basain sain sni ni basain sagangthao ha, phorongma andar ha ning, Mari Magdalene de mangkhlong ha bo thang ba, boha mangkhlong ni phrang longthai disai hi dongba khe bo nuhi ba. 
JHN.20.2	Odebani Simon Peter ode gibin rikphayasa, saosi Jisu hamjaoyaba niha khai hi phai ba, ode bonsi niha thi ba, Bonsi Gabra khe hakhor ni phrang khaikho hi lang la kha, braha bo khe deng ba jing tharmaiya.
JHN.20.3	Odehe, Peter ar gibin rikphayasa mangkhlong gede thang ba. 
JHN.20.4	Bonsi ginibo khai hi thang ba, thikhabo gibin rikphayasa Peter khaiso langhi mangkhlong ha bo sagang sohi da ba. 
JHN.20.5	Bo gong hi naising haba ha oraha rih dongba khe nu ba, thikhabo bo bising hade thangya. Odehe boni yaohon ha thangyaba Simon Peter bo sohi ba, ode bising ha hapsing ba. 
JHN.20.6	Bo oraha rih galai hi dongba khe nu ba. 
JHN.20.7	Jisu ni bokhro ha meraiyaba dongba ode gibin rih jang dongya, thikhabo gibin masi hathan ha rih thonhi dongba khe nu ba. 
JHN.20.8	Gibin rikphayasa sere sagangthao sohi da ba bobo bisingha thangpha ba, bo nuhi lon ba. 
JHN.20.9	Jisu githi ni phrang baija phinginyaba se thihi duha sosi gathar sastro ni grao khe bujiya. 
JHN.20.10	Yaohon ha rikphayarao jarni noh ha phaiphin ba.
JHN.20.11	Mari hakhor ni bijing gede songhi gra ba. Gra hi ning bo hakhor bising ha gong hi naising ha ba, 
JHN.20.12	ode braha Jisu ni manggathi khe deng ba, oraha degla gini khe, saosi jakha de khrosao gede ode gibin jakha de igah phang gede kham hi dong ba khe nu ba. 
JHN.20.13	Bonsi bokhe sing ba, Haingajik, snadi jabani ning gra ba? Sere khe ning smai ba?
JHN.20.13	Haingajik thiphin ba, Bonsi ani Gabra khe sugu hi lang la kha, ode bonsi bokhe braha deng ba ang tharmaiya.
JHN.20.14	Odehe, ebo khe thihi bo yaohon gede naihaba ha Jisu songhi dongba khe bo nu ha ba, thikhabo Jisu se thihi bo tharmaiya. 
JHN.20.15	Jisu bokhe thi ba, Masainjik, snadi jabani ning gra ba? Ning sere khe smai ba?
JHN.20.15	Bo de bari naisoyasa janai du thihi Mari bao ba, odebani bo thi ba, Gedeba, jodi ning se bokhe sugu lang ba thikhade ani ha thi lah, bokhe ning braha deng ba, ode ang bokhe langphin ma.
JHN.20.16	Jisu bokhe thiphin ba, Mari
JHN.20.16	Bokhe bo naiphin ba, ode Hebrai grao jang grahi thi ba, Rabboni (eboni ortho de Slingriyahsa).
JHN.20.17	Jisu thi ba, Ang khe da dopha, bede thikhala duha ang basao ha Abai niha thang phinya kho. Thikhabo ani daphlungrao niha thang lah ode bonsi niha sainthi tha, ang ani Abai ode nisi ni Abai, ode ani Madai, ode nisini Madai niha basao ha thang du.
JHN.20.18	Odebani Mari Magdalene rikphayarao niha bo graojma khe sainthi ba, Ang Gabra khe nu kha, ode boni ha grao thiyaba buthu khebo bo sainthi ba.
JHN.20.19	Okhali ha haptha ni sagangthao basain jahi dong ba. Sariphang ni bubli japhai ba ha, rikphayarao githim lai ba, Judarao khe khin bani khlai hi derga khe phrao hi deng ba. Jisu phai hi bonsi ni gejer ha song ba, ode thi ba, Shanti nisi jang dongpha thing. 
JHN.20.20	Ebo khe thiblai hi bo jarni yao ode saomang khe phnu riba. Gabra khe nuhi rikphayarao hamsi ning khaja lai kha. 
JHN.20.21	Jisu phin bonsi khe thi ba, Shanti nisi jang dongpha thing. Bupha ang khe haiha ba lai ning, ang bo nisi khe haiha du. 
JHN.20.22	Ebo khe thihi bo bonsi khe bar suphra ba, ode thi ba, Bese Gathar khe ajao lah! 
JHN.20.23	Nisi sere saosi ni phap khe map khlai re thikhade bonsini khlai hi map ja ma se, ode nisi map khlaiya thikhade, bonsi khebo map khlai nang niya.
JHN.20.24	Jekhali ha Jisu phaiba ha, Thomas (Didumas thijaoyaba) rikphayarao saosi boha bonsi jang dongphaya. 
JHN.20.25	Odebani gibin rikphayarao bokhe thi ba, Jing Gabra khe nu kha.
JHN.20.25	Thikhabo, bo bonsi khe thi ba, Ang boni yaopha ha gojal ni mainthi nuyasi ode bo gojal ni gabla ha ani yaosi jaosingya si ode boni sao khe gidingba mainya si ang lonya.
JHN.20.26	Hapthasi ni yaohon ha boni rikphayarao phin noh bising ha dong phin ba. Ode Thomas bo bonsi jang dongpha ba, ode derga phrao hi deng ba, boha Jisu phai ba ode bonsini gejer ha songhi thi ba, Shanti nisi jang dongpha thing. 
JHN.20.27	Bo Thomas khe thi ba, Eraha nini yaosi khe deng hi, ani yaopha khe nai lah, ode nini yao khe dopha rihi ani sao khe giding hi lonsingya da ja, odebani lon lah!
JHN.20.28	Thomas thiphin ba, Ani Gabra ar ani Madai!
JHN.20.29	Jisu bo khe thi ba, Ang khe nuhi se ning lon ba; ang khe nuyahi sere lon du, bonsi bislei khaja du!
JHN.20.30	Jisu boni rikphayarao niha gabang ning gmang thaosisiyaba khe dang phnu kha, thikhabo ebo laisi ha rebkhu hi dengya. 
JHN.20.31	Thikhabo ebo buthu khe rebthao ba, Jisu Madai ni Basa, Krista se thihi nisi lonphu mane, ode eboni gede lonhi boni bumu jang nisi hayu mai mane se reb ba.
JHN.21.1	Odehe, Jisu boni rikphayarao niha Tiberia sagor gede nujaophin ba. Ede he nujao ba. 
JHN.21.2	Simon Peter, Thomas (Didumas thiyaba), Nathanael, Galili ni Kana nolei ni Zebedai ni basathu ode gibin rikphayasa jang jomsi jahi dong ba. 
JHN.21.3	Simon Peter thi ba, Ang nah rem mane thang du,
JHN.21.3	Bonsi bokhe thi ba, Jingbo ning jang thangpha ma. Odebani bonsi thangba, ode rung ha ga ba, thikhabo bo horha bonsi musibo nah remba maiya. 
JHN.21.4	Phorongma ha Jisu dergong ha songhi dong ba, thikhabo rikphayarao ebode Jisu se thihi bonsi mithiya. 
JHN.21.5	Jisu bonsi khe thi ba, Lugurao, nisi niha nah dong?
JHN.21.5	Bonsi thiphin ba, Girih
JHN.21.6	Jisu bonsi khe thi ba, Rung ni yaoda gede jeh khe sai lah, ode nisi mai nang. Bo thiba lai bonsi dang ba, ode bonsi jeh sik khuphung ja ba, bede thikhala jeh ha nah gabang nang ba.
JHN.21.7	Odebani, bo rikphayasa sere khe Jisu hamjao ba, Peter niha thi ba, Ebo Gabra se! Simon Peter boni khurang khe khnaba jang, Ebo de Gabra se! thihi rihsa khe khon hi gain ba (bo sao ha rih giri hi dong ba) ode dih ha birsing ba. 
JHN.21.8	Gibin rikphayasa rung khe naidao hi jeh ha nah gablaisi nangyaba khe sik ba, bede thikhala bonsi dergong ni phrang jainya yaphri jang rjasi lai ja la phu re. 
JHN.21.9	Bonsi dih dergong ha sophai hi hanggar ni wai suyaba ode boni basao ha nah ode gijisa hon dengba khe nu ba. 
JHN.21.10	Jisu bonsi khe thi ba, Nisi duha nah remyaba khe gijisa labu.
JHN.21.11	Simon Peter rung basao ha gahi rjasi madoh matham nah gedeba jeh gablai si nang bani jeh khe dergong gede sik khu ba. 
JHN.21.12	Jisu bonsi khe thi ba, Phai ode phorong ni jilai nang. Rikphayarao ni bising ha saosi bo bokhe sing raoya, Ning sere? ebo Gabra se thihi bonsi tharmai du. 
JHN.21.13	Jisu bonsi niha phai hi hon khe lahi bonsi ne ri ba, ode nah khebo olei ning ri ba.
JHN.21.14	Thih hi baijaphin bani yaohon ha duha jang ebo phintham Jisu jarni rikphayarao niha nujao ba.
JHN.21.15	Jekhali bonsi jiblai tharlai kha, Jisu Simon Peter niha thi ba, John ni basa Simon, malai hamjaoba tha bara ning ang khe gibi jang hamjao du?
JHN.21.15	Bo thiphin ba, Om Gabra, ang ning khe hamjao du thihi ning tharmai la du.
JHN.21.15	Jisu thi ba, Ani melma buthu khe khrang lah. 
JHN.21.16	Phin Jisu bokhe thiphin ba, John ni basa Simon, gibi gibi ning ang khe hamjao du?
JHN.21.16	Simon thiphin ba, Om Gabra, ang ning khe hamjao du thihi ning mithi la du.
JHN.21.16	Jisu thiphin ba, Ani melma buthu khe naiso lah. 
JHN.21.17	Jisu phintham bokhe sing ba, John ni basa Simon, ning ang khe hamjao du?
JHN.21.17	Peter dukhu nang ba, bede thikhala Jisu bokhe phintham sing ba, Ning ang khe hamjao du? ode bo thi ba, Gabra ning khrip khe tharmai thar la du, ang ning khe hamjao la du thihi ning mithi la du.
JHN.21.17	Jisu thi ba, Ani melma buthu khe raokhi lah. 
JHN.21.18	Gibi gibi jang ang nisi khe thi du, ansa ha de ning jengkhong kha hi jar bara ha nangjao du, oraha thang la re; thikhabo, ning raphai bani sain khali malai nini yao khe sugu nang, ode ning nangjaoyayaba gede ning khe sik lang ma se. 
JHN.21.19	Jisu ebo khe thi rihi tharmai riba Peter bede thih thai jang Madai ni muima khlai ma. Ode Jisu bokhe thi ba, Ani yaohon rik lah.
JHN.21.20	Peter naiphin ba ha, horni jibli ni bubli ha Jisuni khahbao gede naikhlai hi O Gabra, ning khe rem riginyaba sere? thihi singyaba, boni hamjaoyaba khe nuba 
JHN.21.21	Bo khe nuhi Peter Jisu khe sing ba, Boni balam ha bede ja ma?
JHN.21.22	Jisu thiphin ba, Ang phaiphinya si bokhe thang rihi deng bani, nini la snadi? Ning ani yaohon rikpha lah.
JHN.21.23	Bo rikphayasa thih nang niya thihi daphlungrao ni bising ha grao gublung ba. Bo de thih nang niya thihi ebo grao khe Jisu thiya, thikhabo ang phaiphinya si dongsong mani khlai hi nangjao kha de, bokhe snadi ha yaowai ma kho thihi thi kha.
JHN.21.24	Ebo ning bo rikphayasa, sere bo grao buthu khe thi ri du, ode sere ebo grao buthu khe reb ba, ode jing tharmai du, bo thiyaba grao buthu gibi se.
JHN.21.25	Jisu khusi dang langyaba gabang ning bang bi. Jodi bo buthu khe khrip reb thar ma thikhade, habsao habo jao nang thihi ang lonya.
ACT.1.1	O Theophil, sagang ni laisi ha, Jisu Krista khusi dangyaba jang bo slingri jenyaba khrip grao khe ang reb kha. 
ACT.1.2	Bese Gathar ni juruma jang bo dangyasa saikho jaoyarao niha grao hanggai blai hi, sorgo ha langjao hi dong ba sosi ni grao se. 
ACT.1.3	Bo Apostolrao niha dukhu jablai bani yaohon ha gabang phorman jang jar khe jar bonsi ne gathang phunu ba, odehe basain jang bisagin sosi bonsi jang nujao hi, Madai ni raji ni grao khe bo sainthi ba. 
ACT.1.4	Odehe, bonsi bojom jayaba habo bo dongpha ba, Jerusalem khe da haiger, Madai grao hanggaiyaba ni balam ha ang thiyaba khe nisi khna kha, bokhe jon lah, thihi bo sani ba. 
ACT.1.5	Johan de dih jang bo baptisma khlai re, thikhabo khaisa basain ni yaohon ha nisi Bese Gathar ni baptisma mai nang, bo ode thi ba.
ACT.1.6	Apostolrao bojom jahi Jisu khe goron ba ha, bonsi bokhe sing ba, Gabra, ning Israel raone raji riphin ginyaba la duha ja ma na? 
ACT.1.7	Jisu bonsi niha thiphin ba, Bupha ning bo bubli jang bo basain khe jarni hukhum ni grao ha dong mani khlai hi bo dengyaba khe nisi tharmai ma nangya dou. 
ACT.1.8	Thikhabo, Bese Gathar de nisi ni basao ha sophai kha ning, nisi raothai mai ma se. Odebani, Jerusalem, Juda odehe Samari raji ni khrip nolei ha, odehe phirthi jamthaoba sosi, nisi ani grao ni sakhi ja ma se. 
ACT.1.9	Ebo grao khe bo thiblai bani yaohon ha, bokhe naihi dongba ha ning, sorgo gede langjao hi dong ba, ode jimi jang nuso phuya si bokhe sugu lang la kha. 
ACT.1.10	Odehe, bo thangla bani sorgo gede bonsi naihi dongsai ba ha ning, subung gini rih guphu phin hi bonsi ni rogong ha songphai ba, 
ACT.1.11	odehe bonsi khe thi ba, Galili raji ni subung buthu, snadi jabani nisi nokhasao gede naihi song ba? Ebo Jisu, nisi ni phrang nokhasao gede sugu hi langba khe nisi nuba lai ning, bo olei jasosi ning phaiphin ma se.
ACT.1.12	Odehe, Apostolrao Oliv hading thiyaba ni phrang Jerusalem ha thangphin la kha, bo hading Jerusalem gabasi se. Lenggo basain habo daobai lang phudu. 
ACT.1.13	Bonsi hapsing hi bonsini dongthan khutha basao ha gakhulang hi, Peter, Johan, Jakob, Andri, Philip, Thoma, Bartholomai, Matthew, Alphai ni basa Jakob, Simon Zealot dol ni subung ar Jakob ni basa Juda. 
ACT.1.14	Bo buthu khrip bo masainjik sereba buthu odehe Jisu ni buma Mari, Jisu ni buphlung thu jang khah masi jahi khah jang muh jang bi dada dong ba. 
ACT.1.15	Gejesi basain ni yaohon ha, bonsi bojom jahi dong ba, (bonsi khrip jang rjasi khon lai ja du). Peter bonsi ni rogong ha song hi thi ba, 
ACT.1.16	“Ani daphlungrao, Bese Gathar jang David ni khuh ha, Jisu khe remyarao ni hoja Juda ni balam ha thidaya ba, bo Madai ni laisi ni grao de sophai ma ning. 
ACT.1.17	Bokhe jing sainpha kha, ebo khusi dangyaba ha bo phantha bo maipha kha.
ACT.1.18	(Bo de boni phap ni dam jang hathan masi bonsi barai hi, bo blip pha hi galai dada, boni bohoh gejer ha berekkhaohi, boni bubu khrip baigo thar ba. 
ACT.1.19	Odehe bo grao khe Jerusalem ha dongyarao khripbo tharmai kha; odebani, bo hathan khe bonsi ni grao jang Akeldama thi kha, bode, thijao ni hathan thiyaba grao se.)
ACT.1.20	Bakhan ni Rajabthai ni laisi ha de, ebo grao khe reb du:
ACT.1.20	Boni dongthan sajam jao thing,
ACT.1.20	Boni bising ha saosi bo da dong thing.
ACT.1.20	Ebo grao khe bo reb du,
ACT.1.20	Bo hoja jayaba khe malai mai la thing.
ACT.1.21	Odebani, Gabra Jisu Krista jini bising hapsing re baigo re, bo bubli ni bising ha jing jang dongphayaba, 
ACT.1.22	odehe Baptisma riyaba Johan ni bubli ni phrang Jisu sugujao hi dongbani bubli sosi elei dongpha laiyaba subung saosi, bo baijaphinyaba khe mithi pha mane khlai hi jing saikho ma nang du,” thihi bo thi ba.
ACT.1.23	Odebani, subung gini khe bonsi saikho ba, saosi de Josef Barsabba (boni gibin bumu Jasta) ode saosi de Matthia. 
ACT.1.24	Odehe bonsi, Gabra ning khrip subung ni khah khe mithiyaba, ebo buthu ha sere khe ning saikho ba, jing khe tharmai ri lah. 
ACT.1.25	Juda de jarni dongthan ha thangla phumani khlai hi, ebo khusi dangyaba, ode dangyasa khusi bo raoya jahi, boni baslaine khlai hi, thihi bonsi bi ba. 
ACT.1.26	Odehe, bonsi sama nai ba, ode bonsini sama de Matthia ni basao ha galai kha. Odebani, bokhe dangyasa jhiseh ni bising ha sainpha jao kha.
ACT.2.1	Pentikos ni basain sophaiba jang, bonsi khrip bo, hathan masi ha bojom jathar ba. 
ACT.2.2	Boha ning nokhasao ni phrang baryungma sip ba lai khurang sophai kha. Boha ning bonsi khamyaba noh ha gablai thar ri kha. 
ACT.2.3	Ode, slai buthu jar jang jar ron hi, wai lai bonsi ni basao ha nujao phai kha. 
ACT.2.4	Bonsi khrip bo Bese Gathar jang gablai thar ba, ode Bese jang grao jo riba lai ning grao gibin gibin jang bonsi grao joba.
ACT.2.5	Ode, nokhasao bakhla ni khrip jadini bising ni subung, Madai khe baoyaba Judarao Jerusalem ha bonsi dongthao ba. 
ACT.2.6	Bo khurang khe bonsi khnaba jang, subung buthu phaihi bonsi bojom ja ba. Ode, khrip jadi bo bonsi ni grao khe khrip jarni grao lai bonsi khna bani, bonsi khah ha gmang lai ba. 
ACT.2.7	Bonsi khrip bo, khah waimu nang hi, bonsi hamsi ning gmang lai ba, Nai lah! Elei bo biyarao khrip la Galili raji ni subung niya na? 
ACT.2.8	Bedehe jing khrip jang jing hajaiphayaba grao lai jing jar jang jar tharmai lai ba? 
ACT.2.9	Jing de sereba Parthai jadi, Medai jadi, Elamitai jadi gaja se; Sereba Mesopotamia rajiha dongyaba, Judai rajiha dongyaba, Kappadokia rajiha dongyaba, Ponto rajiha dongyaba, Asia rajiha dongyaba, 
ACT.2.10	Phrugia rajiha dongyaba, Pamphulia rajiha dongyaba, Egypt rajiha dongyaba, Kurini rogong gabasi Libu raji ha se dong ba. 
ACT.2.11	Sereba jakha de, Rom nogorni naorairao, Judarao, ode Juda jadiha phaiyarao se, sereba jakha de, Kret hahgojo ni subung, ode Arab raji ni subung jing jabu du. Thikhabo, Madai khusi dangba muima buthu, bonsi sainthiyaba khe, jing jar jarni grao lai tharmai du, thihi bonsi thi ba. 
ACT.2.12	Bonsi khrip bo hamsi ning gmang lai ba, ode khin hi, saosi jang saosi singlai ba, Ebo la snadi ja ba?
ACT.2.13	Sereba sereba de mini hi, Bonsi de ju gadain ni baola jaba se, thihi bonsi thi ba.
ACT.2.14	Thikhabo, Peter de bonsi jhiseh jang baosi songpha hi, bo khurang bol jang bonsi niha thi ba, Nisi Judai raji ni subung buthu, nisi Jerusalem ha khrip dongyarao, ebo khe tharmai lah, ode ani grao khe bo khna lah. 
ACT.2.15	Ebo buthu de nisi baoba lai bonsi baola jaya. Duha de phorong ni sain daokhusai ba bubli se ning jaba kho. 
ACT.2.16	Ebo de gorasali Joel ning thilangyaba grao se.
ACT.2.17	Madai thidu, Basain jamthaoba buthu ha de ede ja ma,
ACT.2.17	Khrip subung ni basao ha ani Bese khe ang lukhru nang,
ACT.2.17	Nisini basathu ar bisikthu ani grao khe sainthi nang,
ACT.2.17	Nisi ni nagarao nujaoyaba buthu khe nu nang,
ACT.2.17	Nisi ni grarao saomi ha nu nang.
ACT.2.18	Okhali ni basain ha de ani dangyarao, miyah ar masainjik ni basao ha bo,
ACT.2.18	Bo basain ha ang jarni Bese khe lukhru nang,
ACT.2.18	ode, bonsi ani grao khe sainthi ma se.
ACT.2.19	Ode, basao gede ni nokhasao ha ar
ACT.2.19	bakhla ni phirthi ha gmang thaosisiyaba khusi dang ma,
ACT.2.19	Thijao, wai ode waikhudi ni gowal ang phunu nang!
ACT.2.20	Sain andar ja ma,
ACT.2.20	Dain bo thijao lai gajao ja ma,
ACT.2.20	Gabra ni basain dedao thaoyaba sophai mani sagang ha.
ACT.2.21	Ode, sere Gabra ni bumu khe jirik du, bo sogojao ma se ode thihi bo thi ba.
ACT.2.22	O nisi Israel subung buthu, ebo grao khe khna lah! Nazareth Jisu de Madai ning nisi ni bising ha gmang thaosisiyaba khusi, ar jinis gmang thaosiyaba sin buthu khe dang ri hi, bo nisi khe ragaosisi phorman ri kha. 
ACT.2.23	Nisi jar ning nisi tharmai la kha, bo Jisu khe Madai ni bisar ode, bo tharmai da ba lai ning, bonsi ne rem rihi, nisi ning subung hamyayarao ni yao jang kross ha dikpha hi sthai kha. 
ACT.2.24	Thikhabo, bo subung khe Madai ning thiyaba khajaoyaba buthu khe khru rihi, bokhe sogo kha; bede thikhade bokhe thihyaba jang mathao phuma niya. 
ACT.2.25	Bede thikhade, David boni balam ha thi du,
ACT.2.25	Ani sagang ha nalai bo Gabra khe ang nu re,
ACT.2.25	Jing maoya mane khlai hi, ani yaoda gede bo dong du;
ACT.2.26	Odebani, ani khah ha bo khaja du,
ACT.2.26	Ani slai bo khusi ja du,
ACT.2.26	Odebani ani saomang bo
ACT.2.26	asa jang ning dong ma se.
ACT.2.27	Bede thikhade, ning ani bese khe githi ni nolei ha haiger nang niya,
ACT.2.27	Ode, nini subung gathar saoba khe nu ri nang niya.
ACT.2.28	Ning ning hayuni lama buthu khe a ne tharmai ri ba,
ACT.2.28	Ning ning nini mukhang ha khajama jang ang khe gablai ri ma se, thi du.
ACT.2.29	O daphlungrao, bumu galangyaba David ni balam khe khinya hi nisi khe ang thi du, bo de thih kha, phipba bo bonsi phip kha thi, boni mangkhlong bo duha sosi jini ha ning dong. 
ACT.2.30	Bo de gorasali se bani, boni greng ni phrang asaba subung saosi khe boni khamthan basao ha kham ri mane Madai ning smai dang kha thihi bo tharmai kha. 
ACT.2.31	Odebani, bokhe sagang ha tharmai da hi ning dong bani, Krista thang hi baija phin mani grao khe bo thiba se,
ACT.2.31	Githirao ni raji ha haiger langya,
ACT.2.31	boni manggathibo sao nang niya thi du.
ACT.2.32	Bo Jisu khe ning Madai mathang phin kha, bokhe jing khripbo sakhi ja du. 
ACT.2.33	Madai ni yaoda gede ha bakhan khlaijao hi dong ba, Bese Gathar hanggaiyaba khe Bupha ni phrang mai hi, bo nuyaba jang khnayaba khe bo lukhru ri kha. 
ACT.2.34	David de sorgo ha gakhu langya, thikhabo bo ning thiba se,
ACT.2.34	Gabra de ani Gabra niha,
ACT.2.34	Ani yaoda ha kham lah,
ACT.2.35	Nini sotrurao khe nini yapha dengthan bakhla ha ang dengya si de, thiba.
ACT.2.36	Odebani, Jisu, nisi dikthaiyaba khe, Madai ning Gabra jang Krista jahi slam kha thihi Israel jadi khrip bo tharmai la thing!
ACT.2.37	Bo grao khe bonsi khna ba jang, bonsi ni khasu ha sainlai jalang la kha, Peter jang Apostol gibin buthu niha, Daphlungrao, jing bede khlai ma kho? thihi bonsi thi ba.
ACT.2.38	Peter bonsi niha thi ba, Nisi ni phap ni phrang khah phinhi, Jisu Krista ni bumu jang baptisma la thar lah; odese, nisi ni phap buthu khe map ja ma, ar Bese Gathar riyaba khe nisi mai ma. 
ACT.2.39	Madai de nisine khlai hibo, nisini basathu ne khlai hibo, gajain ha dongyaba khrip ne khlai hibo, Gabra, jini Madai ning jarni ha bo longyarao ni khlai hi hangaiyaba gaja se dou, ode bo thi ba.
ACT.2.40	Peter, bonsi khe gabang grao gibin gibin lahi sakhi rihi thi ba, Duhani jugni subung hamyayarao ni phrang jar khe jar dimkhao lah, thihi bonsi khe sibring ba. 
ACT.2.41	Boni sainthiyaba grao khe subung gabang mani kha, ar maniyaba si de baptisma la kha, okhali ni basain ha subung rjingtham lai bangdao hi bonsi mai ba. 
ACT.2.42	Bonsi Apostolrao jang dongpha lai hi, bonsi ni phrang slingrithai mai ba, hon khe bo sabai hi, khah jang muh jang bi dada bonsi dongsong ba.
ACT.2.43	Apostolrao de gabang gmangthaosi ode sin buthu khe dang ba, ode khrip subung buthu bo gmang lai hi khin hi dong ba. 
ACT.2.44	Ode, lonyaba si de asaba khebo bonsi ni don buthu khe yaowai phalai hi dong ba. 
ACT.2.45	Bonsi jarni jinis ar don buthu khe phain hi, nangyaba khe jagothai bonsi khrip jang ron re. 
ACT.2.46	Nalai bo khah masi jahi Madai ni bikhoh ha ning khah jang muh jang bonsi dong re, bonsi ni noh gede bo hon sabai hi, khajama jang ode khah manima jang bonsi jilai re. 
ACT.2.47	Bonsi Madai khe bakhan khlai hi, khrip subung ni khajama khe smai hi, bonsi dong re. Ode, golam maiyaba si jang Gabra ning nalaibo bonsi niha dongpha re.
ACT.3.1	Sainsi khali Peter jang Johan de sainbli ha, bima ni bubli jakha bani, Madaikhoh ha thang ba. 
ACT.3.2	Oraha ni, Derga Majang thiyaba ha, sereba subung saosi, hajaiba ni phrang igah khora dong ba. Bokhe bainbu hi oraha thu ri ba, ar bo hapyarao niha yao ajao jihi dong ba. 
ACT.3.3	Peter jang Johan, Madaikhoh ha hapma jaba khe bo nuba jang, bo yao ajao ba. 
ACT.3.4	Bonsi bokhe naihi ba, ar Peter bokhe thi ba, Jini gede nai ha sang, 
ACT.3.5	Bo de bonsi ni phrang smaba mungsi mai ma asa jahi, bo naiha ba. 
ACT.3.6	Thikhabo, Peter bokhe thi ba, Rang jang gajao musibo ani ha giri; thikhabo, ani ha bo se ning dong ba, bokhe ning ang ninthane ri nang, Nazareth Jisu Krista ni bumu lahi igah jang hemlang lah, 
ACT.3.7	Boni yaoda ni yao khe remhi, bokhe sik khu kha; ode, boha ning boni igah buthu ode yamutho begreng buthu de bol rao lang la kha. 
ACT.3.8	Ode, bo baijlom khuhi, bo song kha, boha ning bo igah jang baijlom khu hi, Madai khe bakhan khlai hi bikhoh ha bo hap pha kha. 
ACT.3.9	Oraha subung buthu, igah jang hemhi ode Madai khe bakhan khlaiyaba khe nu kha. 
ACT.3.10	Bikhoh ni derga majang ha yao ajao hi khamyaba se thihi bonsi tharmai hi, boni basao ha jinis sophaiyaba khe bonsi hamsi ning gmang hi, bonsi phirik phirik thao ba.
ACT.3.11	Ode, bo Peter jang Johan khe rem hi Solomon ni mandu thiyaba ha dongba ha, khrip subung buthu hamsi ning gmang ba, ar bonsi niha bonsi khaipha buhi bojom japhai ba. 
ACT.3.12	Peter bonsi khe nuba jang bonsi khe sing ba, Nisi Israel subung buthu, ebo buthu khe snadi jabani nisi gmang ba? Jini raothai jang, jing Madai khe mani bani bokhe jing ham ri ba lai nisi ang khe naihi dong ba? 
ACT.3.13	Abraham, Isak ar Jakob ni Madai, jini greng thuni Madai, jarni dangyasa Jisu khe muima khlai du. Nisi la bokhe rem rihi, Pilat haigerma bao lakha bo, boni sagang ha nisi nangjaoya ja ba. 
ACT.3.14	Subung gathar ar dormo khe nisi la nangjaoya hi sthaibaiyaba khe se ri mane nisi khainsu ba. 
ACT.3.15	Haiyu riyaba khe nisi sthai kha, thikhabo Madai ning bokhe githi ni phrang baija ri phin kha, bokhe jing sakhi ri du. 
ACT.3.16	Ode boni bumu jang lon bani, boni bumu de ebo subung khe nuba jang nisi tharmaiyaba khe bo rao ri du. Jadu, boni khlai hi lonma dong phaiyaba ha nisi khrip ni muh ha bo ham rithar kha.
ACT.3.17	Thikhabo, O daphlungrao, nisini hojarao bo sida se bani bonsi dangba lai ning, nisini sida jabani se ebo khe nisi dangba thihi ang tharmai du. 
ACT.3.18	Thikhabo, Madai ning khrip gorasalirao ni khuh ha, Krista de dukhu jamani grao khe sagang ha ning bo thida kha; olei jasosi ning, gibi jang sophai riba se. 
ACT.3.19	Odebani, nisini phap buthu khe sajam phu mane khlai hi, khah phinhi phai lah, ode da naiphin si; 
ACT.3.20	Odebani, Gabra ni phrang smao mani bubli buthu sophai phuma, Krista Jisu, nisine khlai hi bo salaiyaba khebo, bo haiha phuma. 
ACT.3.21	Bede thikhade, khrip slam slammani bubli sophaiya si de sorgo ha bokhe dengma se; bokhe slam slammani grao khe de Madai ning phirthi sangsai jenba ni phrang jarni gorasali gathar dongyarao ni khuh jang sainthi kha. 
ACT.3.22	Moses jar ning thi ba, Gabra Madai ning ang subung slam ba lai ning, nisi ni basathu ni bising ha saosi gorasali slam ri ma se. Bo ning nisi khrip niha grao sainthi nang, bokhe nisi khna lah. 
ACT.3.23	Ode, subung asaba bo, bo gorasali ni grao khnama nangjaoyayaba de, subung ni bising ni phrang bonsi sjam jaoma se, ode bo thi kha. 
ACT.3.24	Samuel dong ba sosi ni phrang bislei gorasali bonsi ni yaohon ni subung buthu jang phai hi, grao sainthiyaba de duha ni grao khe bonsi sainthi da re. 
ACT.3.25	Nisi de gorasalirao jang grao khayaba ni basathu se. Madai ning, Abraham niha, Nini sarik surik buthu jahi habsao ni khrip jadi hamthai maima se thihi nisi ni greng buthu niha bo hanggai kha. 
ACT.3.26	Madai ning jarni dangyasa khe salai hi, nisi ni phap buthu khe dangkhlai rihi nisi khe hamthai ri mane khlai hi, nisi niha bo sagang thao haihayaba se, ode bo thi ba.
ACT.4.1	Peter jang Johan, subung buthu niha bonsi grao sainthiba ha, Jonthairao, Bikhoh ni hojarao, Saddukairao, bonsi ni gede srap sophai ba. 
ACT.4.2	Bonsi malaine sling rihi ode, Jisu ni dara jang githi ni bising ni phrang baijaphin bani grao khe bonsi thibani, bonsi khah ha hamsi ning jajaoya ja ba. 
ACT.4.3	Ode, bonsi, bonsi khe remhi, sainbli jakha bani dakhna sosi ne khlai hi phatho ha bonsi khe jeb ba. 
ACT.4.4	Thikhabo, grao khnayarao subung gabang mani ba; bangba ja kha de miyahrao gaja rjing bowa lai ja du.
ACT.4.5	Odehe, gibin basain ha bonsini hojarao, khraorao, Dara khe slingriyarao, Jerusalem ha bojom ja ba, 
ACT.4.6	Jonthai dedao thaoyaba Anna, Kaiapha, Aleksandra, Jonthai dedao thaoyaba ni bumu buthu khrip jang dong ba. 
ACT.4.7	Peter jang Johan khe boni gejer ha bonsi song ri ba, Ebo khusi khe sereni hukhum jang, sereni bumu jang nisi dang ba? thihi bonsi sing ba.
ACT.4.8	Peter de Bese Gathar jang gablai hi, bonsi niha, Khrip subung hojarao, 
ACT.4.9	subung raoyayaba khe ham ri bani balam ha, ebo subung la bede ham ba thihi dini ang khe nisi nai nai kha de, 
ACT.4.10	nisi khrip bo tharmai lah, Israel ni khrip subung bo tharmai la thing, Nazareth Jisu Krista khe kross ha nisi dikthai hi Madai ning subung githi ni bising ni phrang bokhe baija ri phin kha; boni bumu jang bo subung de eraha nisini sagang ha song du. 
ACT.4.11	Ebo ning Madai ni laisi ha thiyaba,
ACT.4.11	Nisi noh dangyarao, nisi longthai dangkhlaiyaba,
ACT.4.11	bokhe suhi longthai nangdao thaoyaba ja kha, thiyaba bo ning ja kha.
ACT.4.12	Gibin saosi niha bo sogoma giri, nokhasao ni bakhla ni subung buthu ni bising habo jing khe sogo mani gibin bumu musibo giri, ode bo thi ba.
ACT.4.13	Peter jang Johan khitha raoba khe bonsi nuhi, laisi ringyayarao ode sida sada subung se thihi bonsi tharmai hi, bonsi gmang lai ba. Jisu niha bonsi dongba thihi bonsi tharmai kha. 
ACT.4.14	Thikhabo, bonsi hamriyaba subung khe bonsi ni rogong ha songba nuhi, musi khebo bonsi niya phuya kha. 
ACT.4.15	Odebani, bonsi bisar ni phrang bonsi khe haiha bani yaohon ha, bonsi jar jang jar sainlai ba. 
ACT.4.16	Ebo subung buthu khe jing bede khlai ma? Gmang thaosisiyaba khusi bonsi dang du thihi Jerusalem ha dongyarao khripbo khna thar kha, jing bo niya phuya, 
ACT.4.17	thikhabo, subung niha ebo grao ar gublungya mane khlai hi, duha ni phrang saosi nihabo ebo bumu jang grao thiya mane khlai hi jing ran nang, ode bonsi thi ba.
ACT.4.18	Odebani, bonsi khe bonsi longhi, Jisu ni bumu lahi grao thiya mane bonsi magna ba. 
ACT.4.19	Thikhabo, Peter jang Johan de bonsi niha, Madai ni muthai jang Madai ni grao khe maniba thane, nisi ni grao khe maniba jadao, bokhe bao lah. 
ACT.4.20	Jing de jing jinis nuyaba jang khnayaba buthu khe sainthiya hi dongphuya, ode bonsi thi ba. 
ACT.4.21	Odehe, bonsi khe ranphin daohi, bonsi haiger ba. Subung bang bani saja ri mane bonsi hajora maiya; bonsi khusi dang bani khrip subung bo Madai khe bakhan khlai lai du. 
ACT.4.22	Bo gmang thaosisi khlai hi ham riba de nokha maithai jang bisagin thane bo bangdao kha.
ACT.4.23	Peter jang Johan de bonsi goba jang bonsi ni dol buthu ni bising ha thang hi, Jonthaimarao jang khraorao bonsi niha thiyaba khrip grao khe khna rithar ba. 
ACT.4.24	Bo grao buthu khe khnayarao de khurang baosi jahi bol jang Madai niha, Gabra, ning pirthi buthu, nokhasao buthu, sagor buthu, ode boni bising ha dongyaba khrip khebo, ning se slam ba; 
ACT.4.25	ning ning Bese Gathar jang, jini greng nini dangyasa David ni khuh jang ebo grao khe thi ba;
ACT.4.25	Jentailrao snadi jabani bonsi thamsi baigo ba?
ACT.4.25	Khrip jadi snadi jabani jinis haglai khe bonsi bao ba?
ACT.4.26	Gabra jang boni Krista ni basao ha la,
ACT.4.26	Habsao ni rajarao bonsi naijiya ja ba,
ACT.4.26	Hojarao bo bonsi longthim lai ba.
ACT.4.27	Ebo nolei ha de nini dangyasa gathar, ning thao huyaba Jisu ni basao ha, Herod jang Pontia Pilat jang, Jentailrao jang Israel subung buthu gibi jang bonsi longthim lai ba. 
ACT.4.28	Nini yao jang nini khasu jang khah mane khlai hi ning sagang ha ning salai dayaba bokhe ning bonsi dang du. 
ACT.4.29	Odebani, duha O Gabra, bonsi ni raothai buthu khe nai lah; nini lengrao khe khitha raoma jang nini grao khe sainthi ri lah. 
ACT.4.30	Subung buthu khe ham ri mani khlai hi, nini yao khe phlao lah; ode nini leng Jisu ni bumu jang sin ode gmang thaosisiyaba khusi dang phunu ri lah, thihi bonsi bi ba.
ACT.4.31	Bonsi bi blaiba jang bonsi ni dongthan noh khe smao hi, bonsi khrip bo Bese Gathar jang gablai hi, khitha rao dada Madai ni grao khe sainthi kha.
ACT.4.32	Lonyarao de khah masi, baothai masi jahi bonsi dong ba; bonsi ni bising ha masi bo bonsi ni rang dongyaba khe, Ani se thihi thiya; khrip jinis khe bonsi yaowai phalai re. 
ACT.4.33	Apostolrao de raothai jang Raja Jisu thang hi baija phinyaba ni grao khe sakhi rihi, bonsi khrip ni basao ha hamsi ning khasaoma dong ba. 
ACT.4.34	Bonsi ni bising ha saosi bo suliya jaya, hah buthu, noh buthu, bonsi niha dongyaba si khe bonsi phain hi boni dam khe labu hi, 
ACT.4.35	Apostolrao ni igah rogong ha bonsi deng re; ode, bonsi nangyaba khe jagothai khrip ne bonsi ron re.
ACT.4.36	Ode, Josef, Levi jadi ni subung, Kupra hahgojo ha dongyaba, Apostolrao bokhe Barnaba thiyaba (boni bumu ni ortho de santi ni basa) de, 
ACT.4.37	jarni hah dongyaba khe phain hi, boni dam khe labu hi, Apostolrao ni igah rogong ha deng kha.
ACT.5.1	Thikhabo, subung saosi, boni bumu Anania, boni bihih Sapphira jang bonsi dong ba. Anania de hah phain hi, boni bihih bo tharmai hi, boni dam khe gejesi bo dengkhao ba, 
ACT.5.2	ode, gejesi khe labu hi Apostolrao ni igah rogong ha bokhe deng ba. 
ACT.5.3	Peter bokhe thi ba, Anania, Bese Gathar khe thokhi mane ode hah ni dam khe gejesi dengkhao mane khlai hi snadi jabani Soithan jang nini khah ha gablai rijao ba? 
ACT.5.4	Bo nini yao ha dongdu si nini ning niya na? Ning phain bani yaohon habo boni dam de nini grao ha dengya na? Snadi jabani eleiyaba grao khe nini khah ha ning bao ba? Subung khe ning thokhiya, Madai khe se ning thokhi ba, ode bo thi ba. 
ACT.5.5	Anania de bo grao khe khna ba jang bo galai hi thih lang la kha; ode, khnayaba si de hamsi ning khinlai hi dong ba. 
ACT.5.6	Nagarao de baija hi, dolei slam dada, bain lang hi bonsi bokhe phip kha.
ACT.5.7	Bubli gontha tham ni yaohon ha se, musibo mithiya hi boni bihih bo hapsing phai ba. 
ACT.5.8	Peter bokhe sing ba, Hah khe olei jang se ning phain ba? aniha thi sang.
ACT.5.8	Boni bihih thiphin ba, Om, olei jang se ning phain ba.
ACT.5.9	Odehe, Peter boniha, Snadi jabani Gabra ni Bese Gathar khe nainai mane nisi graosi jaba? Nai lah, nini basai khe phipyarao ni yapha de derga rogong ha sophai kha, ning khebo bonsi bainlang ma se, ode bo thi ba. 
ACT.5.10	Boha ning boni igah rogong ha, bo galai hi bobo thih lang la kha. Ode, nagarao hapsing phai hi, bo thih hi dongba khe nuphai hi, bonsi bainlang hi, boni basai ni rogong ha bo khebo phip kha. 
ACT.5.11	Ode, longjomrao khrip bo ebo grao khe khnayaba si de hamsi ning khinlai ba.
ACT.5.12	Subung ni bising ha Madai ning Apostolrao ni yao jang sin ode gmang thaosisi gabang khusi dang re. Bonsibo khrip jang khah masi jahi Solomon ni hakhli ni khepsa ha bonsi bojom ja re. 
ACT.5.13	Gibin subung de saosibo bonsi ni bising ha dongpha raoya; thikhabo, bonsi khe nalai bakhan khlai re. 
ACT.5.14	Thikhabo, bo gadain lonyarao gabang miyah jang masainjik jang Gabra niha ning bonsi bangdao pha lang re. 
ACT.5.15	Odebani, subung limyarao bo derga buthu ha bonsi bainhun hi, thuyam buthu ha, rih khe yenyaba buthu ha, bonsi thu rihi, Peter thangba lamai jang bonsi sigring jangbo gejesi khe thikhabo, sainkhlim phu mani khlai hi bonsi bao ba. 
ACT.5.16	Odehe, Jerusalem gabasi ni nolei beren ni phrang subung buthu limyarao bo, sgain gusu jang dukhu rijaoyarao khe labu hi, bonsi bojom japhai ba; bo buthu khebo bonsi ham rithar ba.
ACT.5.17	Odehe, Jonthaima dedao thaoyaba jang boni lugurao, bonsi khrip gaba phai ba, (boni lugurao de Saddukairao ni dol se), hamsi ning bonsi hingsa jahi, 
ACT.5.18	Apostolrao khe bonsi remhi, noleikhor ni phatho ha bonsi khe jeb kha. 
ACT.5.19	Thikhabo, Gabra ni degla sao jang derga buthu khe khuru phai ba, ode bo khe bajiha lang hi thi ba, 
ACT.5.20	Thang lah, Madai ni bikhoh ha song hi, khrip subung niha ebo hayu ni grao khe sainthi lah, ode sani ba. 
ACT.5.21	Apostolrao bo grao khe khna hi, nokha naima jaba bubli ha, Madai ni bikhoh ha hap hi, bonsi sling ri ba.
ACT.5.21	Jonthaima dedao thaoyaba jang boni lugurao phai hi, bisardarrao jang Israelrao ni grengrao ni khraorao bonsi khrip longthim lai hi, Apostolrao khe labu mani khlai hi, phatho khoh ha bonsi subung haiha ba. 
ACT.5.22	Thikhabo, subung remyarao de sohi dada, bonsi khe maiya, odebani bonsi phaiphin la hi, 
ACT.5.23	Phatho ni noh de hamsisi phrao hi, bokhe raokhiyarao bo derga ha songhi dongba khe jing nu ba, ode boni bising ha saosi khebo jing nuya, bonsi ode thi ba. 
ACT.5.24	Boha, Madaikhoh ni hoja ode Jonthaimarao bo grao khe khna hi, Ebo khe bede ja ba? thihi bonsi ni balam ha hamsi ning khah waimu nang ba. 
ACT.5.25	Odehe, subung saosi phai hi, bonsini ha sainthi ba, Nai lah, phatho ni noh ha dengjaoyarao Madai ni bikhoh ha songhi subung buthu khe bonsi sling ri du! 
ACT.5.26	Odebani, hoja de subung remyarao jang bonsi thang hi noharirao khe khin bani bonsi hamsisi labu ba. Ode niyakha de bonsi longthai jang lemjaoma khe bonsi khin ba.
ACT.5.27	Bonsi labu hi sophai ba jang bonsi khe bisardarrao ni sagang ha song ri ba. Ode, Jonthai dedao thaoyaba bonsi niha, 
ACT.5.28	Ebo subung ni bumu jang slingriya mane khlai hi nisi khe jing magna ba, bokhe wainso lah; nisi ni grao khe sling ri hi Jerusalem ha nisi gablai thar ri kha, bo subung sthaiyaba khe jini gorna ha hokhlai ma bao du, thihi jo ba.
ACT.5.29	Thikhabo, Peter jang Apostolrao, Subung ni grao thabo Madai ni grao khe jing mani ma nangdao. 
ACT.5.30	Nisi Jisu khe bondo ha khasi hi sthaiyaba de jini grengrao ni Madai ning bokhe mathang hi baija riphin kha. 
ACT.5.31	Bo jar ning Madai ni Raja jang ode sogoyahsa jahi dong mane khlai hi jarni yaoda gede bokhe sugu kha. Israelrao khe phap ni phrang khah phin rihi sogo mane khlai hi, 
ACT.5.32	Bo grao khe sakhi riyarao jing ning ja kha. Bese Gathar Madai ning boni grao maniyarao si niha bo ri kha, boni bo sakhi se, ode thihi bonsi thiphin ba.
ACT.5.33	Bonsi de bo buthu grao khe khna ba jang bonsi ni khah ha jajaoya jahi bonsi sthaima bao kha. 
ACT.5.34	Thikhabo, bisardarrao ni bising ha de, boni bumu Gamaliel, Pharisai, Dara tharmaiyaba, khrip subung ni bising ha bumu jadao thaoyaba, subung saosi khe bo song rihi, bo buthu khe baigo da ri mane khlai hi bo hukhum ri ba, 
ACT.5.35	ar bisardarrao niha thi ba, Nisi Israel subung buthu, ebo buthu ni basao ha nisi khusi dangma baoyaba khe girik lah. 
ACT.5.36	Ebo ni sagang habo Ang subung gedeba se thihi Theoda thiyaba dongphai ba. Bo subung niha gabang subung rjabri lai bo jang baosi gaba lang la kha. Bo de sthaijao kha, boni grao khe maniyaba si de, bonsi khrip bo dra dri jathar hi bonsi musibo jaya kha. 
ACT.5.37	Boni yaohon ha sainrik hi bumu reb khu ri mani basain ha Galili raji ni Juda bo dongphin phai ba. Boniha gejesi khe bo sikphin ba, thikhabo, bo de thih lang la kha, boni grao khe maniyaba si de, bonsi khrip bo dra dri jathar ba. 
ACT.5.38	Odebani, ang nisi khe thi du, ebo subung buthu khe da dopha si, bonsi dong la ga thing. Elei bonsi khusi dangma baoyaba ode bonsi khusi dangyaba de subung se dang ba thikhade bonsi jam la ma se. 
ACT.5.39	Bede thikhade, Madai se dangba thikhade, bonsi khe sajam phu nang niya; ode niyakha de, Madai jang se nisi nanglai ba jama se, bo ode thi ba.
ACT.5.39	Bo grao thiyaba khe bonsi jajao kha. 
ACT.5.40	Odebani, Apostolrao khe bo longhi, bonsi suhi dohi, boni yaohon ha Jisu ni bumu jang grao thiya mane khlai hi magna hi, haiger kha. 
ACT.5.41	Bisardarrao ni bising ni phrang bonsi baigo ba ha, boni bumu jang laji maikha bani, hamsi ning bonsi khaja kha. 
ACT.5.42	Ode, nalaibo Madai ni bikhoh ha ode noh noh ha, Jisu de Krista ning thihi graojma sainthi hi sling ri ba, ode bonsi thiba thaoya kha.
ACT.6.1	Bo basain buthu ha rikphayarao bangdao phalang bani, bonsi nalai bo jinis ron ba ha, bonsi ni banjikrao khe baoya bani, Juda, Greek grao joyarao khe Juda, Hebrai grao joyarao ni basao ha berlai ba. 
ACT.6.2	Odehe, bonsi jhigin Apostolrao, subung buthu khe jarni ha long hi thi ba, Madai ni grao khe sainthi ba haiger hi basang basao ha jing khusi dangba de ham nang niya. 
ACT.6.3	Odebani, daphlungrao, nisi jarni bising ni phrang girikyaba ode Bese ha gablaiyaba subung, bumu hamba sni khe saikho lah; bonsi khe jing ebo buthu khe bisar khlai mane slam lai nang. 
ACT.6.4	Thikhabo jing de, biyaba jang grao ni khusi dang hi ning dong ma se, ode bonsi thi ba.
ACT.6.5	Bo grao jang khrip subung buthu khe khaja ri du. Odebani, Stephan, lonma jang Bese Gathar ha gablaiyaba, Philip, Prokor, Nikanor, Timon, Parmen jang Nikol, Judarao niha hapyaba, Antiokei ni subung, khe bonsi saikho ba. 
ACT.6.6	Bo buthu khe apostolrao ni sagang ha song ri ba, ode bonsi ni basao ha bonsi yao denghi bonsi bi ba.
ACT.6.7	Boha, Madai ni grao gublung thar ba, Jerusalem ha rikphayarao hamsi ning bangdao phalang ba. Ode, Jentail ni bising habo, lonma ha bonsi maniyaba ja kha.
ACT.6.8	Ode Stephan de gasainyaba ode raothai jang gablai bani, subung ni bising ha gmang thaosisi, ode sin gede gede bo phnu re. 
ACT.6.9	Thikhabo, gejesi Judarao, ‘leng ni phrang goyarao’ thiyarao, Kurini nolei ar Aleksandria nolei buthu ha dongyarao, Kilikia raji ni subung gejesi, Asia raji ni subung gejesi, bonsi gaba lai hi, Stephan khe ran ba. 
ACT.6.10	Thikhabo, boni girikma jang bokhe thipha riyaba Bese khe bonsi bo ni phrang hokhlai phuya. 
ACT.6.11	Odese, subung buthu sereba sereyaba khe thi ba, Moses jang Madai khe se sijiba thihi jing khna ba! 
ACT.6.12	Elei ning subung buthu, khraorao, Dara khe slingriyarao, bonsi jaokhu hi, Stephan khe rem hi, bisardarrao niha lang ba. 
ACT.6.13	Odehe, bonsi mosol sakhi slam hi, ebo buthu khe thi ba, Ebo subung de ebo gathar hathan jang Dara khe hamsi ning siji re; 
ACT.6.14	ebo Nazareth Jisu la ebo noh khe ruhi, Moses ni dara jinthane riyaba buthu khe gibin khlai nang, thihi bo thiba khe jing khna ba. 
ACT.6.15	Boha, bisardarrao khrip bo Stephan khe nailai ba, boni mukhang khe degla ni mukhang lai bonsi nu ba.
ACT.7.1	Jonthai dedao thaoyaba thi ba, Ebo grao buthu la gibi ning?
ACT.7.2	Boha Stephan thiphin ba, Daphlungrao, Bupharao, khna lah! Jini greng Abraham Haran ha dong bani sagang ha ning, Mesopotamia raji ha bo dong khali, muima ni Madai de boni ha nujao phai hi, 
ACT.7.3	boniha thi ba, Nini nolei jang nini greng ni phrang baigo hi, ninthane raji phnu riginyaba gede thang lah, thihi thi ba 
ACT.7.4	Ode, bo de Kaldai raji ni phrang baigo hi, Haran ha dong hi kha. Ode, boni bupha thih bani yaohon ha, oraha ni phrang se duha dongyaba noh dongthan nogor gede Madai ning bokhe jai riphin ba. 
ACT.7.5	Eraha de musi hathan khebo dong mane, boni igah dengthan bo bonthane riya; thikhabo, bo jang boni yaohon ni sarik surik sosi bo, don somphoti ne khlai hi ri mane bo basa mai mani sagang habo hanggai ba. 
ACT.7.6	Boha Madai boni ha thi ba, Nini sarik surik buthu malai ni raji ha naorai jahi dong ma, ode bonsi jang leng slamjao ma, ode nokha maithai jang rjabri sosi dukhu rijao ma. 
ACT.7.7	Thikhabo, Madai ning ede thiphin ba, Leng ne langginyaba jadi khe ang ning saja ri nang, ode, boni yaohon ha bonsi baigo nang, ebo hathan ha ning ani khusi khe bonsi dang ma se, odebo bo thi ba. 
ACT.7.8	Odehe, Madai boni ha jogai bujuh raso bani grao kha ba. Odebani, Abraham thi ba, Isak hajai hi nokha sainjai ha boni bujuh rasoyaba khe khlai ba; ode, Isak ni phrang Jakob hajai hi, Jakob ni phrang se greng ni bumu jadi jhigin hajai ba.
ACT.7.9	Jakob ni basathu se Josef khe naijiya ja ba. Ode, Egypt gede bokhe phain ba, thikhabo, Madai bo jang baosi dong ba, 
ACT.7.10	boni khrip dukhu ha bo sogopha lang hi, Egypt raji ni Raja khebo bokhe khasao rihi, subung buddi gnang se thihi bo tharmai riba. Odebani, bokhe Egypt raji ni ode jarni khrip noh ni basao habo hoja slam kha. 
ACT.7.11	Odehe, Egypt jang Kanaan raji ni khrip hathan ha asari galai hi, hamsi ning dukhu sophai kha; ode jini greng buthu musi khebo bonsi maijiya kha. 
ACT.7.12	Jakob Egypt raji ha mai dong thihi bo khna ba jang, jini greng buthu khe bo haiha ba. Ebo de sagangthao bonsi khe haijenyaba se. 
ACT.7.13	Bonsi phingin thangba ha, Josef boni daphlung ne tharmai ri kha, ode Josef ni daphlungrao khe Pharao niha tharmai ri kha. 
ACT.7.14	Odese. Josef jarni bupha Jakob jang boni daphlung khrip khebo long riba, ode bonsi khrip jang bisatham jra ja du. 
ACT.7.15	Odehe, Jakob Egypt raji ha thang hi, oraha ning bo jang boni greng buthu thih kha. 
ACT.7.16	Sekem nolei ha bonsi bainbu hi Abraham ning Sekem nolei ha Hamor ni basathu niha rang rihi, mangkhlong baraiyaba ha bonsi phip kha.
ACT.7.17	Madai ning Abraham niha grao hanggaiyaba sophai khali ha, subung buthu Egypt raji ha bonsi yerhi gabang bang lang la kha, 
ACT.7.18	Josef tharmaiyayaba Raja gibin dong phai ba sosibo, bonsi dong ba. 
ACT.7.19	Bo ning jini phagrarao khe thokhi hi bo dukhu ri ba, bonsi ni basathu khe bo hamya mane khlai hi bonsi dangkhlai ri ma galai ba. 
ACT.7.20	Bo bubli ha, Moses hajaiphai hi, boni mukhang bo hamsi ning majang bani, bokhe nokha saintham sosi jarni bupha ni noh ha bonsi khrang ba, 
ACT.7.21	ode, bonsi dangkhlai ba jang Pharao ni bisik bokhe lahi, bo jarni basa ne khlai hi khrang la kha. 
ACT.7.22	Moses khe Egypt raji ni khrip buddi gyan khe sling ri hi, boni grao ode boni khusi bo hamsi ning blai kha.
ACT.7.23	Moses, nokha maithai jang bisagin japhai ba ha, bo jarni daphlungrao jang goron ma bao ba. 
ACT.7.24	Bonsi ni bising ha subung saosi dukhu rijao ba khe nuhi, bokhe bo sogo ba; bo dukhu rijaoya bani baslai khe lahi, Egypt ni subung khe bo sthai kha. 
ACT.7.25	Moses bo jarni yao jang ning bonsi khe dimkhao nang thihi boni daphlungrao buji ma thi hi bo bao ba, thikhabo, bonsi buji laya. 
ACT.7.26	Gibin basain ha bonsi ni bising ha, subung gini jar jang jar nam jalai bani, bonsi ni gede bo baigo phai hi thi ba, Hoi, miyahrao, nisi bada buphlung se thi; snadi jabani nisi saosi jang saosi khe gajai ja ri ba? thihi bonsi khe bo bujai ba. 
ACT.7.27	Thikhabo, boni lugu hamya daoyaba de Moses khe nekhlai phalang ba, Jini basao ha bisardar jang hojane khlai hi sere ning khe slam ba? ode bo thi ba. 
ACT.7.28	Miya ha Egypt ni subung khe ning sthai ba lai, ning ang khe bo sthaima baoba na? ode bo thi ba. 
ACT.7.29	Bo grao khe Moses khna ba jang, bo khailang hi, Median raji ha bo donghi ba, ode, oraha ning nana miyah gini hajai ba.
ACT.7.30	Boha, nokha maithai jang bisagin so bani yaohon ha, Sinai hading ni hajengling ni buphrip ha, wai jingyaba ha, degla saosi boni rogong ha nujao ba. 
ACT.7.31	Moses de bokhe nu ba jang, hamsi ning gmang ba; ode, bokhe gabasi nai mane thang ba ha Gabra ni khurang jang, 
ACT.7.32	Ang nini greng buthu ni Madai se, Abraham ni Madai, Isak ni Madai, Jakob ni Madai se, ode bo thi ba. 
ACT.7.33	Boha Gabra bokhe thi ba, Nini yapha ni phrang nini yaphadap khe kho lah, ning songyaba hathan de hah gathar se. 
ACT.7.34	Ang ning gibi jang jarni subung buthu Egypt ha dongyarao ni dukhu hadi khe nu kha. Bonsi khe sogo mane khlai hi ang thangma bao du. Phai, duha ning phai lah, ang ning khe Egypt raji ha haiha nang.
ACT.7.35	Bo Moses khe, Hoja jang bisardar ni khlai hi ning khe sere slam ba? thihi bonsi niya ba, buphrip ha degla boni ha nujaoyaba se bokhe juru hi, Madai jar ning hoja jang sogo ginyaba ja mane khlai hi bo ning haiha ba se. 
ACT.7.36	Bo ning Egypt ha ja thing, sagor gajao ha ja thing, hajengling ha ja thing, ode maithai jang bisagin ni bising ha, gmang thaosisi ode sin buthu khe phnu phalang hi, bonsi khe bo langsmai ba. 
ACT.7.37	Israel sarik surik buthu niha thi ba, Madai ang khe slamba lai ning, nisi ni daphlungrao ni bising ha, subung saosi gorasali nisi ne slam ri nang, thiyaba Moses ning ja kha. 
ACT.7.38	Bo hajengling ni githimyarao ni gejer ha Sinai hading ha sorgo ni degla jang sainlaiyaba ode jini greng buthu jang baosi dongyaba bo ning ja kha; jinthane ri mane khlai hi grao gathang layaba bo se.
ACT.7.39	Jini greng buthu boni grao khe bonsi mani ma nangjaoya hi, bonsi niya hi bo khe rikhlai hi, jarni khah buthu khe Egypt raji gede ha bo thangphin la kha. 
ACT.7.40	Odebani, bonsi Aaron khe thi ba, Jini sagang gede langsmaiyaba ja mane khlai hi, madairao a ne slam ri lah; Moses Egypt raji ha jing khe langsmaiyaba khe boni balam ha jing tharmaiya. 
ACT.7.41	Boha, bo buthu ne musu jla ni saokhuli khe mih dain hi bonsi khlim ba, ode bonsi ni yao jang baigoyaba ni basao ha bonsi khaja ba. 
ACT.7.42	Odebani, Madai boni mukhang phinhi haiger kha, nokhasao ni sathrai buthu khe khlim phu mane khlai hi saosi khe bo naiya kha; bedehe gorasali ni khuh jang thi ba,
ACT.7.42	O Israel jadi buthu, hajengling ha
ACT.7.42	nokha maithai jang bisagin sosi,
ACT.7.42	mih bandai jang mih sthai hi ang khe nisi jirik ba?
ACT.7.43	Molek ni rih ni noh ode,
ACT.7.43	Rephan madai, sathrai khebo khlim mane khlai hi,
ACT.7.43	boni saokhuli khe nisi slamyaba buthu khe se nisi mani lai re;
ACT.7.43	Odebani, Babulon banar gede ang nisi khe lang nang, thihi reb ba lai.
ACT.7.44	Bo saokhuli khe nuba lai slam mane khlai hi sere khe Moses thiba, bokhe bisar khlai mane, jini greng buthu hajengling ha jing sakhi riyaba rih ni noh ning bonsi niha dong. 
ACT.7.45	Ebo khe ning jini phragrarao ni phagra japhin khabo, bonsi la phalang hi, Madai ning jini phragrarao ni sagang ha Jentail khe bo rikkhlai jaoyarao raji khe bonsi lala khali, Joshua jang baosi bonsi hap pha hi, David dongphai ba sosi oraha ning bo dong ba. 
ACT.7.46	Bo David de Madai ni muh ha hamjaodao hi Jakob ni Madai ne khlai hi dongthan dang ri mane bo sain ba. 
ACT.7.47	Thikhabo, Solomon se bo noh khe dang ri ba.
ACT.7.48	Thikhabo, jadaothao ni Madai de yao jang noh dangyaba ha bo dongya; Gorasali thiba lai,
ACT.7.49	Gabra thi du, Sorgo de ani khamthan se,
ACT.7.49	ar phirthibo ani yapha dengthan se;
ACT.7.49	Ning anthane bedeyaba noh dang ri ma?
ACT.7.49	Ani lenggothan la beleiyaba hathan ja ma?
ACT.7.50	Ebo buthu khrip khe ani yao jang ang slamyaba niya?
ACT.7.51	Subung haglairao, khah jang khmao rasoyayarao, nisi thaoglao ni Bese Gathar khe nangjaoya, nisi ni phagrarao dangba lai ning nisibo dang du. 
ACT.7.52	Nisi ni phagrarao la sere gorasalirao khe dukhu riyaba dong? Subung hamdaothao phai mani grao sainthi dayarao khe bonsi sthai ba, ode, subung gibi khe remriyaba, ode sthaiyarao nisi ning ja kha. 
ACT.7.53	Sorgo ni deglarao rilangyaba Dara ni bisar khe nisi mai kha, thikhabo bo khe nisi yaowaiya, bo ode thiba.
ACT.7.54	Bisardarrao bo grao khe khna ba jang, bonsi ni khah ha jajaoya hi, Stephan ni basao ha bonsi hathai wai ba. 
ACT.7.55	Thikhabo, bo de Bese Gathar ha gablai bani, sorgo gede naikhu hi, Madai ni muima khe ode Madai ni yaoda gede ha Jisu song hi dong ba khe nuhi bo thi ba, 
ACT.7.56	Nai lah, sorgo khuru hi dongba khe ang nuha du, ode, Madai ni yaoda gede ha Marsi ni basa songhi dongba khebo ang nuha du.
ACT.7.57	Boha, khurang bol jang bonsi jirik khao hi, bonsi ni khmao khe yao jang muthu hi, bonsi graosi jahi boni gede phai ba. 
ACT.7.58	Nogor ni phrang bokhe bonsi rik khlai hi, longthai jang lem ba. Boni sakhi jayaba de saosi naga, boni bumu Saul thiyaba ni igah rogong ha bonsi ni rih buthu bonsi dengthar ba. 
ACT.7.59	Stephan khe longthai jang lemba ha, bo Gabra khe, Raja Jisu, ani bese khe lang lah! thihi long ba. 
ACT.7.60	Boha bo yasgu thuhi, khurang bol jang jirik khaohi thi ba, Gabra, ebo bonsi khusi gajai dangyaba khe bonsi ni basao ha da galai ri, Bo grao khe bo thiblai ba jang bo thu lang kha. Saulbo boni thihba khe jajao kha.
ACT.8.1	Bo basain ha de, longjom Jerusalem ha dongyaba buthu khe bonsi hamsi ning dukhu ri jenba; odebani, Apostolrao khe garhi de Judai jang Samari raji ni khrip nolei ha, bo ejang ojang khaiphlung thar ba. 
ACT.8.2	Madai khe maniyarao gejesi, Sephan khe nuhi hamsi ning gra kha, ode bo khe phip kha.
ACT.8.3	Thikhabo, Saul de longjomrao khe hamsi ning dukhu rihi, noh noh ha bo hap pha lang ba, masainjikrao, miyahrao khe sikhon hi, phatho ni noh ha bo phraojeb re.
ACT.8.4	Lonyarao, ejang ojang saidra jaoyarao, khrip hathan ha thang hi, graojma khe bonsi sainthi phalang ba. 
ACT.8.5	Philip de Samari nolei ha thang hi, Krista ni grao khe baipha lang ba. 
ACT.8.6	Subung buthubo bo grao khe khna hi, bo gmang thaosisi khusi dang phnuyaba buthu khe nu dada, Philip grao thiyaba khe khah ri hi bonsi gainsong ba. 
ACT.8.7	Sgain bese gusu jang gabang subung remjaoyarao bonsi ni bising ni phrang khurang bol jang jirik khao hi baigo ba, ar adur jayaba, ode khorarao bo bonsi hamthar ba. 
ACT.8.8	Odebani, bo nogor ni subung buthu hamsi ning khaja lai ba.
ACT.8.9	Eboni sagang ha, subung saosi, bumu Simon thiyaba dong ba; bo jadu-montro khe yaowai hi Samari nolei ni subung buthu khe gmang ri re, ode bo jar khe subung gedeba thi la re, 
ACT.8.10	ar khasiba ni phrang gedeba sosi, khrip subungbo bokhe man khlai hi thi re, Ebo subung niha Madai ni raothai dong, thihi bonsi thiyaba de ebo ning ja kha, thihi boni grao khe bonsi gainsong lai re. 
ACT.8.11	Bo sagang basain ni phrang bonsi khe, jarni montro ni khusi jang gmang thaosisi khlai hi dang re; odebani bonsi bokhe mani re. 
ACT.8.12	Thikhabo, Madai ni raji ni hamba graojma, Philip sainthiyaba khe lonhi, miyahrao ar masainjikrao bo baptisma la kha. 
ACT.8.13	Boha, Simon bo lon hi baptisma la blai dada, bo Philip jang baosi dongpha ba. Sin jang gede gede raothai ni khusi buthu khe nuhi, bo hamsi ning gmang ba.
ACT.8.14	Apostol Jerusalem ha dongyarao, Samari nolei ni subung buthu, Madai ni grao khe lon kha thihi bonsi khna ba jang, bonsi niha Peter jang Johan khe haiha ba. 
ACT.8.15	Bonsi sohiba jang, Bese Gathar khe bonsi maiphu mane khlai hi bonsi ne Madai bi ri ba. 
ACT.8.16	Boni sagang ha, bonsi ni bising ha saosi ni basao ha bo Bese galaiya, Raja Jisu ni bumu jang se ning bonsi baptisma jaba kho. 
ACT.8.17	Odehe, Peter jang Johan, bonsi ni basao ha yao deng hi, bonsi Bese Gathar khe mai kha.
ACT.8.18	Apostolrao yao deng bani se Bese Gathar khe bonsi riba thihi Simon nu hi, 
ACT.8.19	Ebo grao ni raothai khe a nebo ri lah, asaba ni basao habo yao deng kha ning, bonsi Bese Gathar maiphu mane khlai hi, thihi bonsine rang rima bao ba.
ACT.8.20	Thikhabo, Peter bo khe thi ba, Nini rang de ning jang baosi jam thing. Bede thikhade ning la Madai riyaba yaosandi khe rang jang baraima se bisar khlai ba. 
ACT.8.21	Ebo grao ha de ning gaba phaya, nini phantha bo giri; bede thikhade, nini khah Madai ni gede belengya. 
ACT.8.22	Odebani, ning jarni ebo hamya ni phrang khah phin hi, Gabra niha bi lah, odese, nini khah ha baoyaba khe bo ning khe map khlai ma. 
ACT.8.23	Bede thikhade, ning bikhli khayaba jang hamya jang khajao hi galaiyaba hathan ha dong thihi ang tharmai du, ode bo thi ba.
ACT.8.24	Simon de Peter jang Johan niha thi ba, Nisi thiyaba de musibo ani basao ha sophaiya mane khlai hi nisi ning Gabra niha a ne bi ri lah.
ACT.8.25	Bonsi sakhi rihi Gabra ni grao khe khna riba ni yaohon ha, Jerusalem ha thangphin la kha. Bonsi thangpha laiba ha, Samari raji ni subung buthu ni nolei buthu ha, hamba graojma khe sainthi phalang ba.
ACT.8.26	Gabra ni saosi degla, Philip khe thi ba, Baija hi, sain kharthi yaoda gede Jerusalem ni phrang Gaza lailangyaba lama ha ning thang la, bo lama hajengling khe lailang du. 
ACT.8.27	Odebani, Philip baija hi thang la kha. Ode, oraha Ethiopia raji ni subung saosi, Ethiopia ni Rani Kandaki ni bakhla ha subung phida khaojaoyaba hoja dedaothao, boni somphoti khrip khe naisoyaba, Jerusalem ha Madai bi mani khlai hi bo phai ba. 
ACT.8.28	Bo phaiphin baha de, bo jarni gorai ni gari ha kham hi gorasali ni laisi khe bo phuri phabu lai ba. 
ACT.8.29	Boha, Bese Gathar Philip niha thi ba, Gabasi thang hi bo jang ja lah. 
ACT.8.30	Philip bo subung phidao khaojaoyaba niha khaipha langhi, gorasali Isai ni laisi khe bo phuriba khna hi, Ning phuriyaba ortho khe buji du? thihi bo khe sing ba.
ACT.8.31	Bo thiphin ba, Saosi bo a ne thiphla riya kha la, ang bede buji phu ma?. Ode, boni ha khamphai mani khlai hi Philip khe bo jama ba. 
ACT.8.32	Madai ni laisi phuriyaba de ebo ning ja kha:
ACT.8.32	Melma khe sthai mane langba lai bokhe bonsi lang ba,
ACT.8.32	melmasa boni bikhim khepyaba ni sagang ha, bo phirik phirik dongba lai,
ACT.8.32	bobo boni bukhuh khe khuruya.
ACT.8.33	Bo basasa jaba ni boni bisar de selajao ba,
ACT.8.33	Boni greng buthu ni kharmu khe sere ning thima kho?
ACT.8.33	Bede thikhala, habsao ni phrang boni hayu khe lang la kha, thi du.
ACT.8.34	Boha subung phida khaojaoyaba de Philip jang bo sainlai hi, boniha Gorasali eleiyaba grao khe thiba la, sere ni grao khe thi ba, jarni grao na malai ni grao? thihi sing ba. 
ACT.8.35	Boha Philip grao joba, bo Madai ni laisi ni grao khe khitha ni phrang jenhi, boni ha Jisu ni grao khe thi ba. 
ACT.8.36	Lama ha thang ba ha sereba dih ni hathan ha bonsi sohi ba, ode, bo phida khaojaoyaba thi ba, Nai lah, eraha dih dong, duha baptisma ne khlai hi sere ang khe mathao ma? 
ACT.8.37	Boha, Philip bokhe thi ba, Ning khrip khasu ha lon kha de, ning lala phu du. Bo thiphin ba, Ang lon du, Jisu Krista de Madai ni basa ning thihi ang lon du.
ACT.8.38	Odehe, gorai gari khe bo songri hi, bonsi gini, Philip ar subung phida khaojaoyaba de dih ha thang kha, ode, Philip bokhe baptisma ri kha. 
ACT.8.39	Dih ni phrang bonsi baigoba jang, Gabrani Bese Philip khe lang la kha. Phida khaojaoyaba de bokhe nuphinya kha, thikhabo, khajahi bo thang la kha. 
ACT.8.40	Philip khe malai Azota nolei ha nuphin hi kha; ode, bo lailang hi, Kaisari nolei ha soya si de, nolei nolei ha hamba graojma khe bo sainthi phalang ba.
ACT.9.1	Thikhabo Saul, Gabra ni yaohon rikphayarao khe hophra mani grao ode sthaima baoyaba grao khe smai hi ning dong re. 
ACT.9.2	Jonthai dedao thaoyaba niha bo thang hi, Damaska ha bojom jayaba khrip noh ha, subung buthu niha ri mani khlai hi bo laisi sain ba, bo lama ni subung asaba khebo, bo goron kha de, masainjik ja thing, miyah ja thing, kha hi labu phu mane khlai hi, 
ACT.9.3	odehe, bo thangba ha, Damaska rogong gabasi sohiba jang boha ning nokhasao ni phrang jnama boni sersi giding jnaphai ba. 
ACT.9.4	Bo hah ha galai hi, boni ha, Saul, Saul, ning la snadi jabani ang khe dukhu ri ba? thihi khurang khna ba.
ACT.9.5	Bo sing ba, O Gabra, ning sere?
ACT.9.5	Bo thiphin ba, Ang de ning dukhu riyaba Jisu se. 
ACT.9.6	Thikhabo, baija hi, nogor ha hapsing lah, odehe, snadi dangma nang du, bonsi ning khe thi nang.
ACT.9.7	Saul jang baosi thangyarao thimane tharmaiya hi bonsi song hi gmang ba; bede thikhala, khurang bonsi khna du, thikhabo bonsi saosi khebo nuya. 
ACT.9.8	Saul de hah ni phrang baija kha, ode bo muthai naiha ba, thikhabo bo musi khebo nuphuya kha. Odebani, bokhe yao remhi, Damaska ha bonsi langhi hapsing kha. 
ACT.9.9	Nokha sain tham nuya hi, musi khebo bo jiya lingya hi dong ba.
ACT.9.10	Damaska ha ning, lonyaba saosi, boni bumu Anania thiyaba dong ba. Gabra bokhe saomi lai thi ba, Anania!
ACT.9.10	Boha bo thiphin ba, Gabra, ang eraha dong.
ACT.9.11	Gabra boni ha thi ba, Baija lah, ode Noleiyung Belengyaba thiyaba ha thang hi, Juda ni noh ha, Tarsa nolei ni subung, Saul thiyaba khe sing tha; khna lah! Madai bi hi ning dong, 
ACT.9.12	odehe, boni bumu Anania thiyaba, subung saosi boni muthai khe nu ri mane khlai hi, boni basao ha bo yao deng ba jang muthai nu kha.
ACT.9.13	Boha, Anania thiphin ba, Gabra, ebo subung Jerusalem ha nini subung gatharrao ni basao ha gabang hamya khlai du thihi gabang subung ni khuh ni phrang boni balam ha ang khna ba; 
ACT.9.14	eraha bo nini bumu khe layarao si khe rem mane khlai hi Jonthaimarao ni phrang grao ni hukhum mai hi ning dong thi.
ACT.9.15	Thikhabo, Gabra boni ha thi ba, Thang la ga, Jentailrao ni Rajarao, Israel greng buthu niha ani bumu khe labu mane khlai hi bo ang saikhoyaba mudik se. 
ACT.9.16	Ani bumu ni khlai hi bo bislei dukhu khlai ma nang nang bonthane ang sainthi rima se.
ACT.9.17	Odebani, Anania thang hi, noh ha bo hapsing kha, ode boni basao ha yao denghi thi ba, Daphlung Saul, nini muthai nu mane ode Bese Gathar jang gablai hi ning dongphu mane khlai hi, Gabra, ning phaiba ha, ning jang nujaoyaba Jisu ning ang khe haiha ba se. 
ACT.9.18	Boha ning boni muthai ni phrang smaba muphin lai galai hi, boni muthai nuphin kha; ode, bo baptisma la kha. 
ACT.9.19	Makham jihi bo thar japhin kha, ode, Damaska ha lonyaba dongyarao ni bising ha khaisa basain bo dong ba.
ACT.9.20	Saul de sunagog buthu ha thang hi, Jisu de Madai ni Basa ning thihi bol jang sainthi ba.
ACT.9.21	Boha, bo grao khe khnayarao khrip bo hamsi ning gmang lai ba, Ebo subung la, Jerusalem ha boni bumu layarao khe dukhu riyaba niya kho? Ebo subung buthu de Jonthaimarao niha khahi lang mani balam jang se bo era phaiba niya? bonsi ode thi ba.
ACT.9.22	Thikhabo Saul, bol raodao phin hi, bo gibi gibi Krista ning thihi Damaska ha Juda dongyarao khe bo niyathai ba.
ACT.9.23	Basain galao ni yaohon ha Saul khe sthai mane khlai hi, Judarao masi jahi bonsi sainlai ba; 
ACT.9.24	thikhabo, bonsi bisar khlaiyaba grao khe saosi subung tharmai kha. Bonsi bokhe sthai mane khlai hi nogor ni khorong daoglap ha sain hor jonhi dong re. 
ACT.9.25	Thikhabo, boni yaohon rikphayarao bokhe lang hi, hor ha, khorong baji gede bonsi dikhlai kha.
ACT.9.26	Saul de Jerusalem gede thanghi sohi ba ha, yaohon rikphayarao jang goron laihi dongma bao ba. Thikhabo, bonsi khripbo bokhe khin ba; bede thikhade, yaohon rikphayaba se thihi bonsi lonya. 
ACT.9.27	Odehe, Barnaba bokhe bo haijaoyarao niha langpha hi, lama ha Gabra khe goron bani balam ha, Jisu ni bumu jang Damaska ha khitha raoma jang boni grao khe bonsi niha bo sainthi ba. 
ACT.9.28	Odebani, Saul de Jerusalem ha bonsi niha thang re, phai re, Gabra ni bumu jang khitha raohi graobo thi re. 
ACT.9.29	Boha, Judaa, Greek grao yaowaiyarao ni bising ha, grao thihi, bo niyalaiba, thikhabo, bonsi de bokhe sthaima bao du. 
ACT.9.30	Daphlungrao bo grao khe khnaba jang, Kaisari ha bonsi lang hi, Tarsa nolei ha haiha kha.
ACT.9.31	Odehe, longjomrao Juda raji ni haphai buthu ha, Galili raji ni haphai buthu ha, ode, Samari raji ni haphai buthu ha bonsi raodao raodao jahi, bonsi santi jang dong ba; ode, Gabra khe khin hi, Bese Gathar ni santi jang bonsi dong ba, ode, bonsi bangdao bangdao ja kha.
ACT.9.32	Peter khrip hathan ha thang ba, lamai jang Ludda nogor ha subung gathar dongyarao niha bo thang ba. 
ACT.9.33	Oraha ning subung saosi, boni bumu Ainia thiyaba, adur jahi nokha maithai jai, thuyam ha thuhi dongyaba khe nu ba. 
ACT.9.34	Peter bokhe thi ba, Ainia, Jisu Krista ning khe ham ri kha, baija hi nini yenyaba khe thon lah. Boha ning bo srap baija kha. 
ACT.9.35	Odehe, Ludda nolei jang Saron haphai ha dongyarao khrip bo Ainia khe nuhi, Gabra ni gede bonsi phai ba.
ACT.9.36	Joppa nolei ha, lonyaba subung saosi, boni bumu Tabitha thiyaba, dong ba. (Greek grao jang de boni bumu Dorka se, boni ortho de mihsai se). Bo gabang hamba khusi dang hi riphain khe ri re. 
ACT.9.37	Bo bubli ha ning limhi, bo thih lang la kha, ode, bokhe bonsi dugur rihi noh ni khutha basaothao ha thu rihi deng ba. 
ACT.9.38	Ludda nolei de Joppa nolei ni rogong ha se bani, ode yaohon rikphayarao Peter khe oraha dong thihi bonsi khna hi, Phongsi phai thihi khainsu mane khlai hi boniha subung gini haiha ba. 
ACT.9.39	Odehe, Peter baija hi, bonsi jang thangpha kha; ode, bo sohiba jang bokhe noh ni khutha basao ha bonsi lang ba, bo ha khrip masainjikrao boni rogong ha songhi, Dorka bonsi ni bising ha dongba ha bo sola slamyaba buthu, rih daoyaba buthu phnu hi bonsi gra lai ba. 
ACT.9.40	Peter de bonsi khrip khe bo baigothar rihi, yasgu thuhi, bo Madai biba. Ode, manggathi khe bo nehi, Tabitha, baija lah, ode bo thi ba. Boha ning bo baija hi muthai nai kha, ode Peter khe bo nuba jang bo kham kha. 
ACT.9.41	Peter yao phlao hi bokhe sik khu ba, ode subung gatharrao jang banjikrao khe longhi, bokhe gathang phnu kha. 
ACT.9.42	Ebo grao khe Joppa nolei ni khrip bo khna thar hi, gabang subung bo bonsi Gabra khe lon kha. 
ACT.9.43	Peter de gabang basain Joppa nolei ha Simon, migur slamyaba ni noh ha dong ba.
ACT.10.1	Kaisari nolei ha bumu Korneli thiyaba, subung saosi dong ba. Bo Italy dol thiyaba ni siphaiya rjasi ni hoja se. 
ACT.10.2	Bo Madai khe maniyaba subung se, bonsi nokhorsi bo Madai khe khin re; ode, malai ne gabang jinis ri re, ar Madai niha bo bonsi hamsi ning bi re. 
ACT.10.3	Bo ning sainbli japhai hi, saomi lai ragao sisi saogari jang Madai ni degla saosi boni ha hapsing hi, bokhe grao thiba khe nu ba, O Korneli, thihi.
ACT.10.4	Bo hamsisi nai dada khin ba, ode O Gabra, snadi? thihi sing ba.
ACT.10.4	Sorgo ni degla thiphin ba, Ning biyaba buthu jang jinis yaophayaba grao buthu khe wainso mane khlai hi, Madai niha sohi kha. 
ACT.10.5	Duha, Joppa nolei ha subung haiha hi, subung saosi, Simon Peter thiyaba khe long tha. 
ACT.10.6	Migur slamyaba Simon ni noh ha naorai jahi dong, boni noh jakha de sagor ni dergong ha dong. 
ACT.10.7	Sorgo ni degla thang bani yaohon ha, Korneli jarni dangyasa ode Madai khe maniyaba siphaya saosi khe long ba. 
ACT.10.8	Bonsi gini niha bo khrip grao khe sainthi blai hi Joppa nolei ha bonsi khe haiha kha.
ACT.10.9	Gibin basain ha, bonsi thangba ha, nolei gabasi ha sohi ba jang, Peter, sainjer ni makham jima ni bubli ha, Madai bima ni khlai hi, noh khim basao ha bo gakhu ba. 
ACT.10.10	Bo hukhrijao phai hi, makham jima nangjao kha; thikhabo, bonsi ji mane salaiba ha ning, phain merei jao kha. 
ACT.10.11	Nokhasao khuru hi sma ba bokhoh masi rih gedeba lai, sersi giding bogrong grongbri ni phrang khathai dada hah ha dikkhlai ba khe bo nu ba. 
ACT.10.12	Boni bising ha de, igah gongbri ode hang gnang ar basao ha khrip jadi dao bo dong ba. 
ACT.10.13	Boniha, masi khurang jang, Peter, baija hi, sthai hi ji lah, ode bo thiphai ba.
ACT.10.14	Thikhabo, Peter thi ba, Gabra, ang jiya dou, gathar niyayaba jang gathar khlaiyayaba asaba khebo ang jiya.
ACT.10.15	Phingin, khurang jang, Madai gathar khlaiyaba asaba khebo ning gathar niya da thi, ode thi ba. 
ACT.10.16	Olei ning phintham ja kha, boha srap bo nokhasao ha sugu phin lang la kha.
ACT.10.17	Peter saomi lai nuyaba khe, bo la snadi ja kha thihi khah waimu nang hi dongba ha, Korneli subung haihayarao Simon ni noh khe singso kha, ode boha ning bonsi derga kholei ha songphai hi, 
ACT.10.18	bonsi jirik ba, Simon, Peter thiyaba, eraha naorai jahi dong ba? thihi bonsi sing ba.
ACT.10.19	Peter boni saomi ni grao khe baohi dongba ha, Bese jang bokhe thi ba, Nai lah, ning khe subung gini smai du, 
ACT.10.20	odebani, baija hi, akhai dada, musi khebo lonya jaya hi bonsi ni yaohon rikpha lang lah. Bonsi khe ang ning haiha ba se. 
ACT.10.21	Odebani, Peter bo buthu ni sagang ha bo akhai hi, bonsi khe thi ba, Nisi smaiyaba de ang ning, nisi snadi khusi jang phai ba?
ACT.10.22	Bonsi thiphin ba, Korneli, siphaya rjasi ni hoja, jing khe haiha ba. Bo Madai khe khinyaba, Juda jadi khripbo man khlaiyaba, ar gibi subung se. Bo niha sorgo ni degla saosi nujao hi, ning khe boni noh ha thang mane longha du, ning grao sainthiyaba khna mane khlai hi. 
ACT.10.23	Subung buthu khe noh ha longsing hi, bonsi khe thu ri kha.
ACT.10.23	Gibin basain ha, baija hi bonsi jang baosi bo thang ba, Joppa nolei ni subung sereba sereba lonyarao bo bonsi jang baosi thangpha ba. 
ACT.10.24	Gibin basain ha, Kaisari nolei ha bonsi hapsing hi kha. Ode, Korneli de boha jarni apnarao ode jarni lugu khathik buthu khe bo longthim hi, bonsi khe jonhi ning dong ba. 
ACT.10.25	Peter hapsing ma jaba ha, Korneli khe bo lamjao hi boni igah rogong ha yasgu thuhi Madai khe khlimba lai bo khe khlim ba. 
ACT.10.26	Thikhabo, Peter bokhe yao remkhu hi, Song lah, ang bo subung se, thihi thi ba. 
ACT.10.27	Bo jang baosi sainlai hi ning, noh bising ha hap ba, oraha subung gabang bojom jaba hi dengba khe bo nu ba. 
ACT.10.28	Bonsi khe Peter thi ba, Juda jadi gibin jang dongpha lai ba bo gathar niyathai khe nisi ning mithi du; thikhabo, Madai ang khe thi du, asaba subung khe bo gathar gusu da thi. 
ACT.10.29	Odebani se, ang musibo thiyahi nisi longba jang phai ba, duha ang nisi khe sing du, snadi khusi ni khlai hi ang khe long ba?
ACT.10.30	Korneli thi ba, Nokha saintham ja kha, ang jarni noh ha phintham hading ha biba ha, subung saosi rih guphu jnayaba khe phin hi ani sagang ha songphai hi, thi ba, 
ACT.10.31	Korneli, ning biyaba khe khna ha kha, ode ning jinis yaophayaba buthu khe bo Madai tharmai kha, 
ACT.10.32	Odebani, Joppa nolei ha subung haiha hi Simon, Peter thiyaba khe nini ha longha lah, bo sagor ni dergong ha, migur slamyaba Simon ni noh ha naorai jahi dong, 
ACT.10.33	Odebani, nini ha ang srap subung haiha ba se; ning phai kha ham kha dou. Odebani, Gabra ning khe snadi grao thiba bokhe khna mane jing khripbo Madai ni sagang ha dong ba se.
ACT.10.34	Boha Peter thiba, Madai de subung hamjaodao hamjaoyadao jaya thihi gibi jang ang tharmai du; 
ACT.10.35	thikhabo, khrip jadi ni bising habo sere bokhe khin hi, hamba khusi dangyaba si de, bo khaja jaoyaba subung jama se. 
ACT.10.36	Bo ning, santi ni hamba graojma, Jisu Krista ni khuh jang sainthi hi Israel greng buthu niha grao haiha ba, (Jisu de khrip subung ni Gabra se). 
ACT.10.37	Johan baptisma ni grao khe bai bani yaohon ha, Galili raji ni phrang jenhi, Juda raji ni khrip haphai ha grao gublung tharba khe nisibo mithi du thi. 
ACT.10.38	Nazareth Jisu ni balam ni grao de, olei bokhe Madai ni Bese Gathar jang raothai ha lupha hi bo subung ni basao ha hamba khusi dang ba, ode Soithan jang dukhu rijaoya ba khrip khebo ham ri phalang re. Bede thikhade, Madai bo jang baosi dongpha du. 
ACT.10.39	Juda raji jang Jerusalem ha bo khusi dangyaba buthu khrip ni jing ning sakhi se. Bokhe de kross ha dikpha hi bonsi sthai kha. 
ACT.10.40	Thikhabo Madai ning bokhe nokha sain tham ha bo mathang phin hi, gibi jang bonsi ne phnu ri phai kha. 
ACT.10.41	Ode khrip subung niha niya hi, boni grao ni sakhi ne khlai hi sagang ha, Madai ning saikho kha, jing ning subung githi ni phrang baijaphin bani yaohon ha bo jang baosi jipha laiyarao lingpha laiyarao se. 
ACT.10.42	Bo githirao jang thanghi dongyarao ni basao ha bisardar ne Madai salaiyaba de ebo ning thihi, subung buthu niha bai mane ode sakhi ri mane khlai hi Madai ning jing khe sani ba se. 
ACT.10.43	Sere bokhe lon du, boni bumu ni khlai hi phap buthu ni map mai ma se thiyaba boni balam khe gorasalirao khrip bonsi sakhi ri du, bo ode thi ba.
ACT.10.44	Odehe, Peter grao khe thisaiba ha ning grao khnayarao khrip ni basao ha Bese Gathar sophai kha. 
ACT.10.45	Judarao ni bising ha lonyarao, Peter jang baosi phaiyarao, Bese Gathar riyaba khe Jentailrao ni basao habo lukhru bani hamsi ning gmang ba. 
ACT.10.46	Bede thikhade, grao jophuyayaba jang grao thihi, Madai khe bakhan khlaiba khe khna kha. 
ACT.10.47	Ebo ni balam ha, Elei subung buthu, jing lai Bese Gathar maiyarao de bonsi baptisma jaya mane khlai hi dih yaowaiba khe sere mathao phuma? thihi Peter thi ba. 
ACT.10.48	Odebani, Jisu Krista ni bumu jang baptisma ri mani grao ri ba. Boni yaohon ha basain glao dongthao mane khlai hi bonsi bokhe khainsu ba.
ACT.11.1	Apostolrao ar Judai raji ni yaohon rikphayarao, Jentailrao bo Madai ni grao khe mani kha thihi bonsi khna ba. 
ACT.11.2	Peter, Jerusalem ha sohiba jang jogai bujuh rasoba khlaiyarao bo jang grao banglai hi, 
ACT.11.3	boni ha thi ba, Jogai bujuh rasoyayarao ni noh ha hap hi, bonsi jang baosi ning jipha lai ba, thihi bokhe jo ba. 
ACT.11.4	Odebani Peter jenba ni phrang singyaba si khe bo thiphla ri ba;
ACT.11.5	Joppa nolei ha, ang Madai bihi dongba ha, ang mereijao hi dong ba; saomi lai masi rih bubim gedeba lai, bo grong grongbri khahi, nokhasao ni phrang dik khlaiba khe ang nu ba; ani rogong gabasi ha ning phai ba. 
ACT.11.6	Bokhe ang naihi ning, phirthi ni igah gongbri, hagrani mih buthu, hang gnang jinis, ode basao ni dao buthu khe ang nu ba. 
ACT.11.7	Odehe, ede khurangbo khna ba, Hoi Peter, baija hi sthai dada ji lah! thihi ang khe thi ba. 
ACT.11.8	Thikhabo, ang thi du, Gabra, ang jiya dou! Gathar jang gusu ani khuh ha musi khali bo hapya! 
ACT.11.9	Nokhasao ni phrang khurang phintham ha, Madai ning gathar khlaiyaba khe ning gathar niya da thi, thihi bo ang khe thiphin ba. 
ACT.11.10	Olei jasosi ning phintham japhai ba; ode khrip jadi nokhasao ha sugu langphin jao kha. 
ACT.11.11	Okhali ha, subung gatham, Kaisari nolei ni phrang ani ha bonsi haiha hi, ani dongthan hakhli ha bonsi song ba. 
ACT.11.12	Bese jang jajaoya jaya hi bonsi ni yaohon rikpha mani khlai hi ang khe thi ba, ode, ebo daphlung dobo ang jang baosi phaipha hi Korneli ni noh ha jing hap ba. 
ACT.11.13	Bo jini ha thi ba, Jarni noh ha sorgo ni degla songhi dong ba nuyaba khe, ode, sere sorgo degla jang thijaoba, Joppa nolei ha subung haiha hi, bonsi Simon Peter thiyaba khe labu lah; 
ACT.11.14	bo nisi khe grao thi nang, boni grao ni dara jang ning ode nini nokhor buthu bo goma mai ma se, thiyaba grao khebo bo sainthi ba. 
ACT.11.15	Odehe, ang thanghi grao thijen ba ha, jini basao ha Bese Gathar phaiba lai bonsi ni basao ha bo sophai ba. 
ACT.11.16	Boha Gabra grao thiyaba khe ang wainso ba, Johan dih jang baptisma ri ba, thikhabo, nisi Bese Gathar jang baptisma mai ma se. 
ACT.11.17	Madai jing khe yaosandi riba lai Jentailrao khe bo goma nangjao du thihi ang tharmai ba. Odebani, ang sere, Madai khe mathao phuma? thihi ang tharmai ba.
ACT.11.18	Bo grao khe khna ba jang, bonsi phirik phirik thao ba, Ode thikhade, Madai ning Jentailrao khebo khah phin hi haiyu mai mane nangjao du, thihi bonsi Madai khe bakhan khlai kha.
ACT.11.19	Stephan khe dukhu riba ha khaidrayarao de daopha lang hi daopha lang hi Phoiniki raji, Kupra hahgojo ha, ode Antiokei thiyaba sosi bonsi thang hi, Judarao niha garhi de saosi nihabo bonsi grao thiya kha. 
ACT.11.20	Thikhabo, bonsi ni bising ha gejesi de Kupra hahgojo ode Kurini ni subung buthu se, bo buthu ning Antiokei ha bonsi sohi ba jang Greekrao nihabo Jisu ni hamba graojma khe bonsi khna ri ba. 
ACT.11.21	Gabra ni yao jang bonsi khe juru dada, gabang subung lon hi, Gabra ni gede sagang tharlai kha.
ACT.11.22	Bonsi ni grao de Jerusalem ha longjom dongyarao ni khmao ha khna kha; odebani, Barnaba khe Antiokei sosi bonsi haiha kha. 
ACT.11.23	Bo oraha sohi ba jang Madai ni khasaoma khe bo nuhi hamsi ning khaja hi, khah jang muh jang Gabra khe remsong hi dong mane bonsi khrip khebo bo sibring kha. 
ACT.11.24	Barnaba hamba subung, Bese Gathar ar lonma jang gablaiyaba se bani, gabang subung bo Gabra ni gede phai kha.
ACT.11.25	Odehe, Barnaba Saul khe smai mane khlai hi Tarsa nolei ha thang ba, ode, bokhe bo nuba jang Antiokei ha bokhe labu ba. 
ACT.11.26	Maithaisi phura longjomrao bojom jayaba ha bonsi jang baosi dongpha hi, gabang subung khe sling ri ba. Antiokei ha ning bo se khrip tha sagangthao Kristian thijao jenyaba de.
ACT.11.27	Bo bubli ha ning sereba gorasali Jerusalem ni phrang Antiokei ha thang ba. 
ACT.11.28	Bonsi ni bising ha subung saosi, boni bumu Agaba thiyaba, songhi habsao khrip ha asari phai ma thihi Bese jang thijaoyaba khe bonsi ne khna riba. Bo asari de Klaudi thiyaba Raja jahi dongba ha sophai kha. 
ACT.11.29	Odebani, lonyarao ning, blai ba lai lai, khrip Juda raji ha daphlung dongyarao ne khlai hi rang khrang hi, bonsi haiha ma bao ba. 
ACT.11.30	Bokhe bonsi olei ning dang kha. Barnaba jang Saul ni yao ha, bo raji ni khrao niha bonsi ri kha.
ACT.12.1	Bo bubli ha, Raja Herod longjom ni subung gejesi ni basao ha dukhu rima baohi bo bonsi ni basao ha yao sugu ba. 
ACT.12.2	Jakob, Johan ni daphlung khe, seng jang bo dainthai kha. 
ACT.12.3	Boha Judarao de khah hamba khe bo nuhi, Peter khebo rem ma baophin ba (Bo basain jakha de humao giriyaba hon ni mel sohi phaiba basain se). 
ACT.12.4	Peter khe rem bani yaohon ha phatho ha bokhe jeb ba, ode siphaiya bri bri khlai hi dol bri, bonsi slai slo khlai hi raokhi ri ba. Bede thikhade, baiglai mel jam bani yaohon ha khrip subung ni sagang ha bokhe labuhi bisar khlai ba bao ba. 
ACT.12.5	Odebani, Peter khe bonsi phatho ha phirik phirik deng ba; thikhabo, longjomrao bonthane khlai hi khah jang muh jang Madai niha bi ri ba.
ACT.12.6	Herod subung buthu niha Peter khe labu mani sagang ha, okhali ni bohor ha de, Peter khe jingjri magin jang khahi siphaiya gini ni gejer ha thu ba, boha naiso hi raokhiyarao bo phatho khe bonsi naiso hi raokhi ba. 
ACT.12.7	Srap khlai hi Gabra ni saosi degla boni rogong ha songphai hi, khutha bising ha jna phai hi, Peter ni sangkhreng ha yaosi jaopha hi bokhe masa ba, Sangga baija lah, ode bo thi ba. Ode, bokhe khayaba jingjri buthu galai lang la kha. 
ACT.12.8	Sorgo ni degla ning boni ha, Jengkhong khahi nini jutha khe ga lah, ode thi ba. Bobo bo saniba lai dang la kha. Ode, sorgo ni degla boni ha, Nini rih khe hamsisi phin hi, ani yaohon ha phai lah, bo ode thi ba. 
ACT.12.9	Peter de baigo hi, boni yaohon rikpha lang kha. Sorgo ni degla dongthai khe gibi ning thihi bo tharmaiya, bo saomi nuba lai se jajao ba. 
ACT.12.10	Bonsi sagangthao ni naisoyaba jang boni gibin naisoyaba khe lailang bani yaohon ha de, baigo ginyaba ser ni derga ha sohi, bo bonsi ne khlai hi khuru lang la kha; ode, bonsi baigo hi, daoglap masi bonsi lailang kha. Bonsi thangsai ba ha ning, sorgo ni degla de srap dangkhlai hi thang la kha.
ACT.12.11	Peter smao ba jang, Gabra ning jarni degla khe haiha hi, Herod ni yao ni phrang, Juda subung buthu ni asama khrip ni phrang, bo angkhe sogo kha thihi duha gibi jang ang tharmai kha, bo ode thi ba.
ACT.12.12	Ode, tharmai hi Mari ni noh hah hap ba, bo Johan, Marka thiyaba ni buma se. Oraha ning gabang subung Madai bi dada bojom jahi dong ba. 
ACT.12.13	Hakhli ni daoglap khe bo doba jang, mathla saosi, Rodi thiyaba lengjik, sing mane khlai hi bo phai ba. 
ACT.12.14	Bo Peter ni khurang khe khna ba jang, khaja hi derga khe khruya hi khaising phin hi, Peter de derga kholei ha song hi dong, thihi sainthi ba. 
ACT.12.15	Thikhabo, bonsi bokhe thi ba, Ning gibir ja kha. Thikhabo, Gibi jang ning thiba se, thihi bo thi ba. Boha bonsi thiphin ba, Boni sorgo degla janai du.
ACT.12.16	Peter de derga dohi ning dong ba; ode, bonsi derga khuru ba de, bokhe nuhi, hamsi ning gmang lai ba. 
ACT.12.17	Bo bonsi khe phirik phirik dong mane khlai hi yao jang magna ba, Madai ning phatho ni phrang bo labu bani grao khe sainthi kha. Ode, Ebo grao khe Jakob jang boni daphlungrao nihabo sainthi lah, thi ba, ode, bo baigo hi raji gibin ha thangla kha.
ACT.12.18	Phorong japhai hi, siphaiyarao de, Peter bede ja ba? thihi bonsi hamsi ning waimu nang ba. 
ACT.12.19	Herod de bokhe smai ba, thikhabo, maiya hi raokhi hi naisoyarao khebo johi, sthai mane khlai hi hukhum ri kha.
ACT.12.19	Odehe, Herod Judai raji ni phrang Kaisari nogor ha thang hi, oraha ning bo dongsong kha.
ACT.12.20	Herod de Tura jang Sidon nogor ni subung buthu ni basao ha bo hamsi ning jajaoya ja ba. Bonsi ning Blasta, rajani noh khe naisoyaba khe, bonsi jang baosi slam hi, graosi jahi, boni ha bonsi phai ba, ode bonsi ni nogor gede ni Raja ni nogor gede ni jimu barai lai bani mili mane bonsi khainsu ba.
ACT.12.21	Bo basain khali de, Herod ning Raja ni gainsari khe phin hi, Raja ni khamthan ha kham dada, bonsi niha bo grao thi ba. 
ACT.12.22	Khrip subung thi ba, Ebo de Madai ni khurang se, subung ni khurang niya, thihi bonsi jirik khao ba. 
ACT.12.23	Bo de Madai niha bakhan riya bani Gabra ni sorgo degla srap bokhe rem hi husrangma jang jijao hi bo thih lang la kha.
ACT.12.24	Thikhabo, Madai ni grao de gublung thar hi, bangdao phalang ba.
ACT.12.25	Barnaba jang Saul khusi khe dang blai hi, Jerusalem ni phrang bonsi phaiphin hi, Johan, Marka thiyaba khe labu pha kha.
ACT.13.1	Antiokei ha longjomrao ni bising ha ning grao sainthiyarao ode slingriyarao dong ba, bonsi Barnaba thu, Simeon, bonsi Niger thijaoyaba thu, Kurini nolei ni Lukia thu, Raja Herod ni daphlung Manaina thu, Saul thu se. 
ACT.13.2	Bonsi Gabra ni khusi dang hi, hoh khongja dongba ha, Bese Gathar jang, Barnaba jang Saul khe anthane khlai hi, ang saniba lai khusi dang mane, gibin khlai ha, thiba. 
ACT.13.3	Odebani, hoh khongja donghi, bonsi Madai bi blai bani yaohon ha bonsi ni basao ha yao deng hi bonsi khe haiha kha.
ACT.13.4	Odebani, Bese Gathar haijao hi, bonsi thangla kha. Selukai nolei ha thang hi, oraha ni phrang Kupra hahgojo ha rung jang bonsi thang kha. 
ACT.13.5	Salamis nolei ha bonsi sohi dada, Juda bojom jayaba noh buthu ha Madai ni grao khe bonsi sainthi ba; Johan khebo bonsi ni khusi dang mani khlai hi langpha ba.
ACT.13.6	Odehe, bo hahgojo ha Paphos sosi bonsi thangpha lang hi, mosol gorasali, Juda subung saosi khe nu ba, boni bumu de Bar Jisu. 
ACT.13.7	Bo de Rajani baslai ha khamyaba, Serjia Paula, subung girikyaba niha dongyaba se. Bo Rajani baslai ha khamyaba ning Barnaba jang Saul khe long hi, Madai ni grao khe khna ma nangjao ma. 
ACT.13.8	Thikhabo, Elum (Bar Jisu ni gibin bumu, boni ortho de montro ringba thiyaba se) Raja ni baslai ha khamyaba khe lon riya mane baohi, bonsi jang niya lai ba. 
ACT.13.9	Boha Saul, Paul thiyaba, Bese Gathar jang gablai hi bokhe naipha hi thi ba, 
ACT.13.10	Ning subung thokhiyaba jang rege rege khrip ha gablaiyaba, Soithan ni basa, ning khrip jadi ha hamba giriyaba, ning Gabra ni lama belengyaba khe gugui khlai mane haigerya na? 
ACT.13.11	Duha mithi lah, Gabra ni yao nini basao ha galai hi, nini muthai gana ja nang; ode, sain khe nu nang niya kha, bo ode thi ba.
ACT.13.11	Srap khlai hi andar jang jimi boni basao ha galai kha, bokhe yao rem mane smai kha. 
ACT.13.12	Raja ni baslai ha khamyaba, bo sophaiya ba jathai khe nuba jang, Gabra slingriyaba grao khe hamsi ning gmang hi lon kha.
ACT.13.13	Paul de boni lugurao jang boha Paphos ni phrang rung ha thang hi, Pamphulia raji ni Perga thiyaba ha sohi kha; ode, Johan de bonsi khe dangkhlai lang hi Jerusalem ha bo thangphin la kha. 
ACT.13.14	Thikhabo, bonsi Perga ni phrang thangpha lang hi, Pisidia raji ni Antiokei ha sohi kha; ode, lenggo basain ha bojom jayaba noh ha hap hi bonsi kham ba. 
ACT.13.15	Odehe, Dara ni laisi jang Gorasalirao ni laisi phuri blai hi, bojom jayaba ni hojarao niha subung haiha hi sing ba, Daphlungrao, subung buthu sibring mani nisi niha dong kha de, nisi thi lah, bonsi ode thi ba. 
ACT.13.16	Paul songkhu hi, yao sip hi thi ba,
ACT.13.16	Israel subung buthu ode Madai khe khinyarao, khna lah, 
ACT.13.17	Israel buthu ni Madai ning jini greng buthu khe saikho hi, Egypt raji ha bonsi naorai jahi dong ba, oraha ni phrang Madai ni yao ni bol jang langthar kha. 
ACT.13.18	Nokha maithai jang bisagin sosi hajengling ha bonsi khusi dangyaba buthu khe bo nai hi ning dong ba. 
ACT.13.19	Kanaan raji ha jadi sni ni subung buthu khe sjam blai bani yaohon ha, nokha maithai jang rjabri gejer ni bising ha bonsi ni raji khe ning lala mane khlai hi bo ronpha lang ba. 
ACT.13.20	Ebo khrip nokha maithai jang rjabri gejer nang ba. Ebo ni yaohon ha se gorasali Samuel ni bubli sosi bonsi ni bisardarrao ne bo nepha ba. 
ACT.13.21	Boni yaohon ha, bonsi Raja sain ba; odebani, Madai ning Saul, Kis thiyaba ni basa, Benjamin sengphong ni subung khe bonsi ne Raja slam ri kha. 
ACT.13.22	Bokhe nekhao bani yaohon ha se, bonsi ni Raja ne khlai hi David khe Raja slam ba. Madai ning jarni grao jang thi ba, David, Jesai ni basa, ani khah jang baosiyaba subung khe ang mai kha, bo ning ani nangjaoma khe phura dang ma se, ode thi ba. 
ACT.13.23	Bo bongso ni bising ha Madai ning, jar grao hanggaiyaba lai jasosi ning, Israelrao niha saosi sogoyahba Jisu khe bo haiha ba. 
ACT.13.24	Jisu jarni khusi dangjenba ni sagang ha, Johan de khah phinhi phap khe dangkhlai hi baptisma labani grao khe Israel subung khrip jadi ni bising ha sainthi kha. 
ACT.13.25	Johan, bo jarni khusi khe phura dangba ha, thi ba, Ning ang khe snadi buji ba? Bo ang niya dou. Thikhabo, nai lah, ani yaohon ha sereba subung phai du, boni jutha kho ri mane bo ang gathaya.
ACT.13.26	O daphlungrao, Abraham ni greng ni basa thu, nisi ni bising ha khrip Madai khe khinyarao, jini ha ebo sogoma ni grao khe haiha kha! 
ACT.13.27	Jerusalem ha dongyarao, ode bonsi ni hojaraobo, bokhe bonsi tharmaiya bani, ode gorasalirao nalai lenggo basain ha phuriyaba khe bonsi bujiya bani, bo khe gajai rihi bo grao buthu khe bonsi phura khlai ba. 
ACT.13.28	Bonsi sthai mane sosi boha musibo gajai maiya; thikhabo, Pilat niha bo khe sthai mane bonsi khainsu ba. 
ACT.13.29	Ode, boni balam ha rebyaba grao buthu khe phura khlai hi, bo khe kross ni phrang dikkhlai hi mangkhlong ha thu ri ba. 
ACT.13.30	Thikhabo, Madai ning bokhe githi ni phrang mathangphin hi baija ri kha, 
ACT.13.31	Galili raji ni phrang Jerusalem sosi bo jang baosi thangpha laiyarao gabang basain sosi bonsi jang nujao ba; bo subung buthu de duhabo subung niha bo grao khe sakhi ri du. 
ACT.13.32	Jing bo jini greng buthu niha grao hanggaiyaba ni balam ha khajama ni graojma khe nisine sainthi phai du. 
ACT.13.33	Odelai ning, Madai ning Jisu khe baija ri hi, bo ning hanggaiyaba khe jini greng buthu ni khlai hi phura khlai kha; Bakhan ni Rajabthai maginyaba ha reb ba:
ACT.13.33	Ning ani basa se dou,
ACT.13.33	Dini ha ning khe ang hajai ri kha.
ACT.13.34	Saoyaba hathan ha thangphinya mani khlai hi, Madai ning bokhe subung githi ni bising ni phrang mathang bani balam habo ede thi du,
ACT.13.34	David niha khasaoma hanggaiyaba buthu khe,
ACT.13.34	Nini ha ang ri nang.
ACT.13.35	Odebani, bo ar masi rajabthai habo thi du:
ACT.13.35	Ning jarni subung gathar khe sao mane ri nang niya.
ACT.13.36	Bede thikhade, David Madai nangjao ba lai jarni bubli ha bo khusi dangblai hi, thulang la kha, ode jarni greng buthu niha thuhi bo saolang la kha. 
ACT.13.37	Thikhabo, Madai mathang phinyaba de musi khali bo sao nang niya. 
ACT.13.38	Odebani, daphlungrao, nisi tharmai lah, eboni khlai hi se phap map mai mani balam ni grao khe nisi niha bo sainthi ba; 
ACT.13.39	sere bokhe lon du, khrip habo gajai ha galai rijao nang niya, odebani Moses ni dara jang de nisi gajai jayahi de dongphuya. 
ACT.13.40	Odebani, girik lah. Ode niyakhade, gorasalirao ni laisi ha bonsi thiyaba grao de nisi ni basao habo sophai ma se.
ACT.13.41	Nisi musuyarao, nai lah!
ACT.13.41	Ode gmang hi jam lang lah,
ACT.13.41	Bede thikhade, nisi thanghi dongba basain buthu ha ang masi khusi dang du,
ACT.13.41	bo jinis khe malai nisi khe thi la khabo nisi de lon nang niya.
ACT.13.42	Paul jang Barnaba sunagog ni phrang baigoba jang, subung buthu gibin lenggo basain ha bo grao khe thiphin mane khlai hi khainsu ba. 
ACT.13.43	Odehe, bojom jayarao dra thar ba jang, Judarao jang bonsi ni dormo khe maniyaba Jentailrao gabang subung Paul jang Barnaba jang bonsi rikpha hi bonsi jang sainlai ba, ode Madai ni khasaoma ha dongsong mane khlai hi bonsi khe sibring ba.
ACT.13.44	Lenggo basain gibin ha, bo nolei si jang Madai ni grao khe khna mani khlai hi bonsi bojom japhai ba. 
ACT.13.45	Thikhabo, Judarao subung bang ba khe nuhi, hingsa ja ba, ode Paul grao thiyaba khe jajaoya hi bonsi hamsi ning grao niya lai ba. 
ACT.13.46	Paul ar Barnaba, khitha raoma jang thi ba, Madai ni graothai khe sagangthao ha nisi niha sainthi ma nangjao ba muh. Thikhabo, nisi bokhe dangkhlai bani, ar nisi jar khe thaoglao ni haiyu mai mane latha giri bani, duha Jentailrao ni gede jing sagang lang ma se. 
ACT.13.47	Bede thikhade, Gabra ning olei jing khe sani du,
ACT.13.47	Ang ning khe Jentailrao niha jna ri mane slam kha,
ACT.13.47	Phirthi grongbri sosi sogoma nisi sophu mane khlai hi, thihi reb ba lai.
ACT.13.48	Jentailrao bo grao khe khnaba jang bonsi khaja hi, Madai khe bakhan khlai hi, ode thaoglao hayu ni khlai hi saikhu jaoyaba khrip bonsi lon kha.
ACT.13.49	Gabra ni grao bo raji ni haphai ha gublung thar ba. 
ACT.13.50	Thikhabo, Judarao masainjik man gnang, Madai khe lonyarao ode nolei ni khraorao khe khuphai khao hi, Paul jang Barnaba khe bonsi dukhu rihi bonsi ni raji ni phrang rik khlai ba. 
ACT.13.51	Ode, bonsi, bonsi ni basao ha bonsi ni yapha ni haduri khe thisa hi, Ikoniam ha sohi kha. 
ACT.13.52	Antiokei ni lonyarao khajama ar Bese Gathar jang gablai thar kha.
ACT.14.1	Ikoniam ha Judarao bojom jayaba noh ha Paul jang Barnaba hapsing ba. Boha bonsi jang grao sainthi ba, odebani Greek jang Juda gabang bo lon la kha. 
ACT.14.2	Thikhabo, lonma nangjaoya Judarao, Jentailrao ni khah ha bonsi sibring hi, daphlungrao khe bonsi nam jalai ri ba. 
ACT.14.3	Odebani, Gabra ni grao khe khitha rao hi thi dada, oraha ning Apostolrao budu galao dong hi, boha ning sin ode gmang thaosisi khusi dang rihi bonsi ni yao ni phrang, bo jarni khasaoma ni grao khe sakhi ri ba. 
ACT.14.4	Bo nolei ni subung buthu de bonsi degao ba; gejesi Judarao jang gaba kha; gejesi jakha de Apostolrao jang gaba kha.
ACT.14.5	Odehe, Jentailrao ar Judarao, bonsi ni hojarao jang Apostolrao khe laji phunu hi longthai jang lem ma bao bani bonsi khe bonsi tharmai la kha. 
ACT.14.6	Apostolrao bokhe tharmaiba jang, bonsi Lukaonia raji ha ning, Lustra ode Derbe nolei ha ar bo raji buthu ni haphai ha khailang la kha. 
ACT.14.7	Ode, bonsi oraha ning hamba graojma khe sainthi kha.
ACT.14.8	Lustra ha subung saosi khamhi dong ba, bo hajaiba ni phrang igah khora se, igah jang bo hemba giri. 
ACT.14.9	Bo Paul grao thiyaba khe khna hi dong ba, ode Paulbo bokhe nai hi, ham mane khlai hi lonma dong thihi bo tharmai ba; 
ACT.14.10	boha, Paul khurang bol jang jirik khao hi, Ning igah jang beleng hi song lah, bo ode thi ba. Ode, bo baijlom khu hi, igah jang hem lang la kha. 
ACT.14.11	Subung buthu Paul khusi dangyaba khe nuba jang, Lukaonia grao jang khurang bol jang jirik khao hi, Madairao subung lai jahi jini ha akhai bu kha, thihi thi ba. 
ACT.14.12	Barnaba khe bonsi Jupitar thi du, Paul khe jakha de grao thiyaba ja bani Merkuri bonsi thi ba. 
ACT.14.13	Jupitar bikhoh nolei baji ha dong ba, bo bikhoh ni jonthai musu jlarao jang khim ni lik ni wadu, saokhuli buthu ni derga rogong ha laphai hi, subung buthu ni sagang ha bonsi bandai rima bao ba.
ACT.14.14	Thikhabo, Apostol Barnaba jang Paul de, bo grao khe khnaba jang, bonsi ni rih khe bonsi jekhao hi, subung buthu ni gejer ha birsing hi, bonsi jirik khao ba, 
ACT.14.15	Hoi Ajurao, snadi jabani ebo khusi buthu khe nisi dang ba? Jingbo nisi lai ning subung se; ebo jinis haglai buthu khe nisi dangkhlai hi, nokhasao, phirthi, sagor, ar bonsi ni bising ha dongyaba khrip buthu khe slamyaba, thang hi dongyaba Madai niha nisi dong mane khlai hi hamba graojma khe nisi ne so riba se. 
ACT.14.16	Bo Madai, gada ha khrip jadi khe jar jarni lama ha thangma ri re. 
ACT.14.17	Thikabo, bo jar khe jar bonsi sakhi riba khe haigerya hi bo hamba khlai re. Nokhasao ni phrang hadi buthu ha rihi hamba maithai buthu khe nisi ne ri du, ode nisi ni khah ha ji mane khajama jang nisi khe gablai ri du. 
ACT.14.18	Ebo grao jang subung buthu sainlai mane bandai riginyaba khe bonsi mathao kha.
ACT.14.19	Thikhabo, Antiokei jang Ikoniam ni subung sereba oraha phai hi, subung buthu khe jarni gede bonsi phuslai ba. Odebani, Paul khe bonsi longthai jang lemhi thih kha bao dada bonsi nogor ni baji ha siklang ba. 
ACT.14.20	Thikhabo, lonyarao boni rogong ha sersi giding songphai hi, bo baija hi nolei ha happhin kha. Ode, gibin basain ha bo Barnaba jang baosi Derbe ha thang la kha.
ACT.14.21	Paul ar Barnaba, bo nolei buthu ha ning hamba graojma khe sainthi hi, gabang rikphayasa slam bani yaohon ha, Lustra ha dongyarao, Ikoniam ha dongyarao, Antiokei ha thangphin la kha. 
ACT.14.22	Gabang dukhu khlai hi Madai ni raji ha jing hapma nang du, thi hi yaohon rikphayarao ni khah khe raodao ri ba. Odehe, lonma ha ning dong mane khlai hi bonsi khe sibring ba. 
ACT.14.23	Khrip longjomkhoh ha khraorao yaopha lang hi, hoh khongja khlai hi, bonsi bi bani yaohon ha, lonyaba Gabra niha bonsi dengpha lang ba.
ACT.14.24	Pisidia thiyaba raji ha thangthar hi, Pamphulia raji ha bonsi sohi kha. 
ACT.14.25	Boha Perga ha bonsi grao thiblai hi, Attalia ha bonsi thang ba; 
ACT.14.26	ode, oraha ni phrang bonsi rung jang baigo hi, Antiokei ha sophai phin ba, bo hathan jakha de bonsi khusi dang blaiyaba khe dang mane khlai hi daphlungrao Madai ni khasaoma ha deng riyaba hathan se.
ACT.14.27	Odehe, bonsi sohi bani yaohon ha, longjomrao khe bonsi longthim hi, Madai ning boni khasaoma jang bo dangyaba khrip jang, ode Jentailrao ne lon mani derga bo khuru riba ni balam khe bonsi sainthi ba. 
ACT.14.28	Ode, lonyarao ni bising ha ning gabang basain laohi bonsi dongthao ba.
ACT.15.1	Sereba subung Judai raji ni phrang phai hi, Moses ni dara ha dongba lai nisi jogai bujuh rasoma khlaiya thikhade, sogoma khe maiphu nang niya, thihi daphlungrao khe bonsi sling ri ba. 
ACT.15.2	Paul jang Barnaba, bonsi jang nam khormo jahi ode niyalai hi bonsi grao banglai bani, bonsi ni bising ha sereba subung ebo grao ni balam ha Jerusalem ha Apostolrao ode khraorao niha thang mane bonsi nepha ba.
ACT.15.3	Longjom jang bonsi degar hi, bonsi Jentailrao khe khah phin mani balam ni grao khe thipha lang hi Phoiniki raji ode Samari raji ha sothar kha, odehe, khrip daphlung hamsi ning khaja lai ba. 
ACT.15.4	Jerusalem ha bonsi sohiba jang, longjomrao, dangyasarao, ode khraorao bonsi khaja ba. Ode Madai bonsi khe yaowai hi khusi dangyaba khrip khe bonsi sainthi ba. 
ACT.15.5	Thikhabo, Pharisai dolni lonyarao sereba baija hi thi ba, Jentailrao jogai bujuh rasoma khlai ma nang ma se, Moses ni dara khe mani mane hukhum ri ma nang du, bonsi ode thi ba.
ACT.15.6	Apostolrao jang khraorao bo grao khe bisar khlai mane khlai hi bonsi bojom ja ba. 
ACT.15.7	Bonsi gabang grao banglai bani yaohon ha, Peter baija hi, bonsi niha, Daphlungrao, Jentailrao ning ani khuh ni phrang hamba graojma khna hi lon mani khlai hi, Madai ning sagang ha nisi ni bising ni phrang bo a ne nephaba khe nisi tharmai kha. 
ACT.15.8	Ode, khah mithiyaba Madai, jinthane bo riba lai ning, Bese Gathar bonsi ni ha bo rijao hi, bonsi ni basao ha bo khaja du thihi bonsi sakhi ri du; 
ACT.15.9	bonsi jang jing khe naidao naiyadao jaya hi lonma jang bonsi ni khah khe bo gathar khlai kha. 
ACT.15.10	Ode thikhala, jini phagrarao jang jing horphuyaba jowal khe lonyarao ni basao ha dengma bao hi snadi jabani Madai ni gyan khe nisi nai nai ba? 
ACT.15.11	Bonsi lon ba lai ning jing bo Gabra Jisu ni khasaoma jang goma mai mane jing lon ba se. ode bo thi ba.
ACT.15.12	Boha khrip subung buthu phirik phirik jahi Barnaba jang Paul khe Madai ning bonsi khe yaowai hi sin buthu jang gmang thaosisiyaba buthu khe Jentailrao ni bising ha dong hi sainthi du si de bonsini grao khe bonsi khna ba. 
ACT.15.13	Bonsi thiblai bani yaohon ha, Jakob song hi thi ba, O daphlungrao, ani grao khe khna lah, 
ACT.15.14	Madai ning sagang ha jarni bumu lama ne khlai hi bonsini bising ni phrang bo jarni subung buthu khe khaikho mane khlai hi Jentailrao phai bani grao khe Simon ning sainthi kha. 
ACT.15.15	Bo buthu grao jang gorasalirao ni grao mili du:
ACT.15.16	Eboni yaohon ha se ang phaiphin hi
ACT.15.16	David ni khepsa baiyaba khe slamphin ma,
ACT.15.16	Bo hamyayaba khrip khe bo
ACT.15.16	ang hamsisi slamphin ma.
ACT.15.17	Odebani, gibin jadi, Jentailrao khrip ani bumu khe jirikyarao,
ACT.15.17	Gabra khe smai mane khlaihi khepsa khe songkhu ma.
ACT.15.18	Ebo grao buthu khe ning Gabra, habsao jenba ni phrang khna rihi phaiba se, thihi Gabra thi du.
ACT.15.19	Odebani, ang elei bisar khlai du; Jentail raoni bising ha Madai ni gede naiphinyarao khe dukhu riya hi, 
ACT.15.20	saokhuli ne riyaba jinis gusu khe jiyaba buthu, gaori-gaora jayaba ni balam buthu, gorna derthaiyaba mih ni mogong jiyaba buthu, odehe bithi lingyaba buthu ni phrang gajain dongmane khlaihi bonsi niha reb ba khe se jing nangjao ba. 
ACT.15.21	Bede thikhade, Moses gda ha ning khrip nolei noleiha boni dara ni balam ha sainthi hi sunagog buthu ha lenggo basain sophai kha ning sainthi re, bo ode thi ba.
ACT.15.22	Odehe, yaohon rikphayarao khrip longjomkhoh ni khraorao jang, bonsini dol ni subung khe saikho hi, Paul jang Barnaba jang baosi Antiokei ha haiha mane bao ba. Bonsi saikhoyarao ni bumu de Juda, Barsabba thiyaba, ar Silas se. Bonsi lonyarao ni bising ha man-gnang ar jadaoyaba se. 
ACT.15.23	Odehe, bonsini yao ha ede reb hi bonsi haiha ba,
ACT.15.23	Jing Apostolrao, khraorao ode daphlungrao ning Antiokei ha, Suria raji ha, Kilikia raji ha, Jentail daphlung dongyarao khe juthai khlim ha du. 
ACT.15.24	Jini dolni bisingni sereba subung oraha thanghi nisi khe jarni grao jang khin ri ba, ode nisi khe khah waimu nang riba thihi jing khna ba, thikhabo jing bonsi khe musibo saniya. 
ACT.15.25	Odebani, jing graosi jahi gibi jang buji hi saikhoyaba subung buthu khe Paul jang Barnaba khe nisi niha jing haiha ba se. 
ACT.15.26	Gabra Jisu Krista ni bumu ni khlai hi jarni hang khe bisar khlaiyayaba bonsi jang baosi subung saikho hi nisi niha haiha ba ham nang thihi jing tharmai du. 
ACT.15.27	Odebani se, Juda jang Sila khe jing haiha ba, bonsi bo ebo grao khe ning nisi khe thima se. 
ACT.15.28	Bese Gathar jang jing khe, ebo grao nangyayaba bubain khe de nisi jarni basaoha dengya kha de ham nang thihi jing thi du. 
ACT.15.29	Saokhuli khe biyaba mogong da ji lah, ar bithi da ji lah, ar mih ni gorna derphai hi sthaiyaba ni bahain bo da ji lah. Ebo buthu khe nisi haiger kha de, nisini khlai hi ham nang. Hamsisi dong lah.
ACT.15.30	Bonsi haijaoyaba buthu Antiokei ha thang la kha. Boha sohiba ha, subung buthu khe bonsi longthim hi, laisi khe bonsi yaopha kha. 
ACT.15.31	Subung buthu bokhe phuri blai hi, bonsi hamsi ning khaja kha, bede thikhade, bo laisi bonsi khe sibring kha. 
ACT.15.32	Juda jang Sila de gorasali se bani, grao gabang jang bonsi khe sibring hi rao ri ba. 
ACT.15.33	Oraha bonsi budu galao dongbani yaohon ha, bonsi khe haihayarao niha haiphin ha mane khlai hi daphlungrao khe bonsi santi jang haiphin kha. 
ACT.15.34	(Thikhabo, Sila thiyaba de oraha ning dongsong ma bao ba).
ACT.15.35	Paul jang Barnaba gabang gibin subung jang baosi Antiokei ha ning Gabra slingriyaba grao khe sainthi hi dongthao ba.
ACT.15.36	Khaisa basain ni yaohon ha, Paul, Barnaba niha thi ba, Duha thangphin hi, khrip nolei ha Gabrani grao khe jing khna riyaba si ha, daphlung dongyarao niha thangpha lang hi, bonsini dongthai khe jing naipha lang nang. 
ACT.15.37	Boha Barnaba de Johan (Marka thiyaba khe) bonsi niha langphama bao ba, thikhabo Paul de bonsi niha bo langphama nangjaoya. 
ACT.15.38	Bede thikhade, bonsi khusi dangpha laiba ha, bo bonsi jang baosi thangphaya hi, Pamphulia ha bo khe dangkhlai kha. 
ACT.15.39	Odebani, hamsi ning bonsi niyalai hi, bonsi degao lai kha. Barnaba, Mark khe jar jang baosi langpha hi, Kupra hahgojo gede rung jang thangla kha. 
ACT.15.40	Paul, Sila khe saikho hi, daphlungrao ne Gabrani khasaoma khe bonsine deng ribani yaohon ha bo thangla kha. 
ACT.15.41	Longjomrao khe rao ripha langhi Suria jang Kilikia raji ha bo thang pha lang kha.
ACT.16.1	Paul, Derbe jang Lustra habo thang ba, ode, oraha ning bumu Timothe thiyaba, lonyasa saosi dong ba. Bo lonyaba Judajik ni basa, thikhabo boni bupha de Greeksa se. 
ACT.16.2	Lustra jang Ikoniam ha daphlung dongyarao de Timothe khe bakhan khlai re. 
ACT.16.3	Paul bokhe jar jang baosi langphama nangjao ba; odebani boni jogai bujuh raso ba. Bede thikhade, boni bupha de Greek jadi se thihi bo hathan buthu ha dongyarao mithi thar du. 
ACT.16.4	Bonsi khrip nogor buthu ha thangba lamai jang, Jerusalem ni hoja dongyarao ni bisar khe mani mane khlai hi daphlungrao khe thiri du. 
ACT.16.5	Odebani, longjomrao khe lonma ha rao hi, sain midi bo bonsi bangdao phalang ba.
ACT.16.6	Bese Gathar jang Asia raji ha grao thiba bo magna bani Phrugia ode Galatia raji ha bonsi thang la kha. 
ACT.16.7	Boha Musia raji gabasi sohi dada, Bithunia raji ha bonsi hapsing ma bao ba, thikhabo, Jisu ni Bese jang bo thang riya. 
ACT.16.8	Odebani, Musia raji khe lailang hi, Troas thiyaba ha bonsi thang la kha. 
ACT.16.9	Boha, Paul jang hor ha, saomi lai Makedonia raji ni subung saosi song hi, Makedonia raji ha phai hi, jing khe juru phai, thi hi boni ha khainsuba khe bo nu ba. 
ACT.16.10	Bo saomi khe nuhi srap Makedonia raji ha jing thangma nangma bao ba, Madai se jiniha hamba graojma sainthi mane jing khe longba thihi jing tharmai kha.
ACT.16.11	Troas ni phrang jing rung jang baigo hi, beleng thing thing Samothraki ha jing thuhi, gibin basain ha Neapoli ha jing thangphin kha. 
ACT.16.12	Oraha ni phrang Makedonia raji ni masi nolei Philippi thiyaba ha jing thang kha. Odehe, oraha basain galao jing dongthao ba. 
ACT.16.13	Lenggo basain ha khorongma ni daoglap baji gede dih dergong ha bithan ja ma baohi jing oraha thang ba. Ode, jing kham hi masainjik bojom japhaiyarao niha jing grao sainthi ba. 
ACT.16.14	Boha bumu Luda thiyaba, rih jaosro phainyaba, Thuatira nolei ni subung, Madai biyaba masainjik saosi, jing grao thiyaba khe khna ba, ode Paul grao thiyaba khe mani mane khlai hi Gabra ning boni khah khe khuru ri kha. 
ACT.16.15	Bo jang boni nokhorrao baptisma laha bani yaohon ha, Ang khe gibi jang Gabra ni lonyajik baokha de, ani noh ha phai hi dong lah, thihi jing khe mani hi bo langpha kha.
ACT.16.16	Sainsi khali, jing biyaba hathan ha thangba ha, sereba mala lengjik, sgain sgo sma naiba ringyaba jang gajaoyaba khe goron ba, bo jakha de sma naihi jarni bubrarao ne khlai hi gabang rang rih bojai ri re. 
ACT.16.17	Bo Paul jang ode jing jang yaohon rikpha ba, Ebo buthu, nisi ne sogolam ni lama khe sainthiyaba de, Basaothao Madai ni leng buthu se, thihi bo jirikkhao ba. 
ACT.16.18	Bo mnang ni phrang ning olei dang re. Odebani, Paul de jajaoya hi, bo naiphin dada, sgain sgo niha thi ba, Jisu Krista ni bumu jang boni bising ni phrang baigo mane ang ning khe grao ri du, bo ode thi ba. Boha ning bo baigo lang la kha.
ACT.16.19	Bokhe lengjik ni bubrarao nuhi, bonsi rang maiyaba khe jam ba thihi bonsi khna hi, Paul jang Sila khe bonsi rem hi, hojarao ni sagang ha hathaima ha sikbu ba. 
ACT.16.20	Rom ni bisardarrao niha bonsi langhi thi ba, Ebo Judarao de jini nolei khe gaso suso khlai du. 
ACT.16.21	Bonsi gibin dara sling ri du, bo buthu khe jing ajaoba gathar niya, ode mani babo gathar niya, bede thikhade jing Rom sarao se. 
ACT.16.22	Odebani, subung buthubo Paul jang Sila jang nanglai mane graosi jahi bonsi phai ba,
ACT.16.22	Ode bisardarrao Paul ar Sila ni rih buthu khe jekhao hi khokhla hi, su mane grao ri ba. 
ACT.16.23	Ode, bonsi gabang su bani yaohon ha, phatho ha bonsi jeb ba, ode raokhiyaba niha hamsisi dikhao hi raokhi mani khlai hi bonsi thi ba. 
ACT.16.24	Phatho ni hoja olei hukhum maihi bonsi khe bising ni khutha ha phraojep hi, bonsi ni igah buthu ha jingjri gain ri ba.
ACT.16.25	Hogjer maothi maotha ha Paul jang Sila de bi hi ning Madai ni rajabthai khe rajab ba, ode phatho ha dongyarao bo khna ba. 
ACT.16.26	Boha ning hamsi ning banglama phai ba, ode khrip derga khuru thar ba, ode subung jingjri jang khayaba buthu khuru thar ba. 
ACT.16.27	Boha naisoyaba smaohi baijaba de, phatho khoh ni derga buthu khuru hi dongba khe bo nuhi, phatho khoh ha dongyarao khe khaithar kha thihi baoba. Odebani seng khaikho hi jar khe jar sthai la ma bao ba. 
ACT.16.28	Thikhabo, Paul bol jang jirikkhao hi thi ba, Jar khe musibo da khlai, jing khrip bo eraha ning dongthar du.
ACT.16.29	Phatho naisoyaba thaophari sain hi, bising ha birsing ba, ode lup lup mao hi Paul jang Sila ni sagang ha bo blip pha ba. 
ACT.16.30	Ode bo bonsi khe baji ha lang hi thi ba, Hoi ajurao, sogo mani khlai hi snadi khe ang dang ma? bo ode thi ba.
ACT.16.31	Bonsi thiphin ba, Gabra Jisu Krista khe lon lah, odese ning jang nini nokhorrao bo goma mai ma. 
ACT.16.32	Ode, bo jang boni noh ha dongyarao khrip subung buthu niha Madai ni grao khe bonsi sainthi kha. 
ACT.16.33	Okhali ni hor ha ning bo bonsi khe lang hi, bonsi suba ha gasa jayaba buthu khe susa ba, ode, boha ning bo jang boni nokhorsibo bonsi baptisma lathar ba. 
ACT.16.34	Ode, jarni noh ha bo langhi, bo ji mane ri ba; ode, bonsi Madai khe lon bani bo jang boni khrip nokhorrao jang hamsi ning khaja ba.
ACT.16.35	Phorong ha, Rom ni bisardarrao Bo buthu khe haiger ha, thi mane khlai hi subung remyarao khe bonsi haiha ba.
ACT.16.36	Odehe, phatho khe naisoyaba, Paul niha bonsi ni grao khe thi ba, Bisardarrao nisi khe haiger mane subung haiha ba, odebani, duha baigo hi santi jang thang lah.
ACT.16.37	Thikhabo, Paul subung remyarao niha thi ba, Jing de Rom ni subung se. Jini gajai jadu jaya tharmaiya hi, noleikhor ni sagang ha suhi, phatho ha jing khe jeb kha. Duha snadi jabani jing khe phirik phirik khaikho ba? Ode ja nang niya; bonsi ning phai hi khaikho phaila thing.
ACT.16.38	Siphaiyarao bo grao khe bisardarrao niha sainthi ba; ode, Rom ni subung se thihi bonsi mithiba jang hamsi ning bonsi khin kha. 
ACT.16.39	Odebani, bonsi thang hi, bujai hi, baji ha lang hi, nogor ni phrang thangla mane khlai hi bonsi khe khainsu ba. 
ACT.16.40	Paul jang Sila phatho khe haiger hi, Luda ni noh ha hap ba. Oraha daphlungrao jang bonsi goronlai hi khah santi ri hi, bonsi thangla kha.
ACT.17.1	Paul jang Sila de Amphipoli jang Appolonia khe lailang hi, Thessalonika ha bonsi sohi kha. Oraha Judarao ni sunagog dong ba. 
ACT.17.2	Paul, jarni nalai ni dara lai, bonsi niha thang hi, phintham lenggo basain ha Madai ni grao ni phrang hamsisi sainthi phla ba, 
ACT.17.3	Krista de dukhu khlai ma nang mani grao khe, subung githi ni phrang thang hi baija phin bani grao khebo thiphla hi bo bujai re, Ebo Jisu khe nisi ne sainthiyaba de, bo ning Krista se, thihi bo thi du. 
ACT.17.4	Bonsi ni bising ha gejesi de mani rijao kha, ode Paul jang Sila goronlai kha; Madai khe baoyaba Greek subung hamsi ning ode, masainjikrao ni hoja gabang bo mani kha.
ACT.17.5	Thikhabo, sereba Judarao de bonsi khe hingsa jahi, sthaima ni sereba sereba sele subung buthu khe labu hi, longthim ba. Khrip nogor khe bonsi gdang sdang khlai hi, Jason ni noh khe bonsi hamya khlai hi, bonsi khe nogor gejer ha langma bao ba. 
ACT.17.6	Thikhabo, bonsi khe maiya hi Jason jang gibin daphlungrao sereba sereba nolei ni hojarao khe labu hi, bonsi jirik khao ba, Habsao khe gdang sdang khlaiyarao eraha phai ba, 
ACT.17.7	Jason, jarni noh ha nohma thao ri ba. Ebo buthu khrip de Raja gibin Jisu thiyaba dong thihi Kaisar ni hukhum khe sbai du, ode bonsi thi ba. 
ACT.17.8	Subung buthu ode nogor ni bisardarrao bo grao buthu khe khna hi, bonsi gdang sdang ja kha. 
ACT.17.9	Odebani, bonsi Jason jang daphlung gibin buthu ni phrang bonsi baslai ha rang lahi, bonsi haiger kha.
ACT.17.10	Hor ha ning daphlungrao, Paul jang Sila khe Beroia nolei ha bonsi srap haiha kha; ode bonsi oraha sohi ba jang, Judarao ni sunagog ha bonsi hapsing kha. 
ACT.17.11	Oraha ni subung buthu de Thessalonika ni subung buthu thanebo bonsi hamdao. Odebani, khah ha khajama jang grao khe bonsi lamjao hi, bonsi grao thiyaba khe jadu na jaya mithi mani khlai hi sainmidi Madai ni laisi ha bonsi smai re. 
ACT.17.12	Odebani, bo subung buthu gabang ning lon kha; Greek masainjik man gnangrao ode miyahrao bo gabang ning bonsi lon kha. 
ACT.17.13	Thikhabo, Thessalonika ni Judarao, Paul de Beroia nolei ha Madai ni grao khe thi du thihi khna ba jang, orahabo bonsi thang hi, subung buthu khe phuslai hi, bonsi gdang sdang khlai phin ba. 
ACT.17.14	Boha daphlungrao ning Paul khe sagor ni dergong sosi thang mani khlai hi haiha kha. Thikhabo, Sila jang Timothe de oraha ning dongthao kha. 
ACT.17.15	Paul khe lang smaiyarao de Atheni sosi langsmai ba; ode Sila jang Timothe khe gebre hi boniha srap phai mani grao jamayaba khe lang hi bonsi phaiphin la kha.
ACT.17.16	Paul, Atheni ha bonsi khe jon hi dongba ha, nogor de Madai ni saokhuli jang gablai ba khe bo nuhi bo khah rainjao kha. 
ACT.17.17	Odebani, sunagog ha Judarao jang Madai khe khlimyaba Jentailrao gabang bojom jayarao niha bo grao sainlai re, ode hathaima habo, oraha dongphaiyarao si jang sainmidi bobo nam jalai re. 
ACT.17.18	Epikuria ode Stoik slingriyasarao sereba subung gyanirao bokhe bonsi jophai ba. Bonsi ni bising ha gejesi, Ebo subung grao bangyaba la snadi grao khe thima bao ba? bonsi ode thi ba.
ACT.17.18	Sereba gejesi jakha de, Raji gibin ni Madai buthu ni grao khe sainthiyaba janai du dou! ode bonsi thilai ba. Bede thikhade, Paul Jisu ni grao ar thanghi baijaphin bani grao khe thi kha. 
ACT.17.19	Odebani, bonsi Paul khe jar jang baosi Areopagi ha lang hi bokhe sing ba, Ebo slingrithai gadain, ning sainthiyaba khe jing tharmaiba ja nang? 
ACT.17.20	ning gmang thaosisi grao thiyaba buthu khe jinthane khna ri du, boni ortho khe jing mithima nangjao du. 
ACT.17.21	(Bede thikhade, Atheni ha dongyarao khripbo, ode oraha naorai dongyarao bo gadain gadain grao buthu ode grao khna ba khe gar hi de gibin khusi ha bonsi basain phlaiya kha.)
ACT.17.22	Paul de Areopagi ni gejer gejer ha song hi, bo thi ba, Nisi Atheni ni subung buthu, khrip ha Madai khe maniyaba se thihi ang tharmai du, 
ACT.17.23	bede thikhade, ang daobai langba ha, nisi khlimyaba khe nu ba, ode khapra masi ni basao ha, MITHIYAYABA MADAI NE KHLAI HI thihi rebyaba khe ang nu kha. Odebani, nisi mithiya hi khlimyaba khe ning nisi ne ang sainthi ba. 
ACT.17.24	Madai, habsao ni bising ha jinis dongyaba khrip ode habsao ar sorgo ni Raja se bani, yao jang slamyaba noh ha, bo dongya. 
ACT.17.25	Jinis bao joba lai jahi subung ni yao ha khusi dang riba habo dangya, bo jar ning khrip jadi ne, hayu buthu khe, hang buthu khe, ode khrip jadi khe bo ning riba se. 
ACT.17.26	Phirthi sao ha khrip dong mane khlai hi, buphang masi jang khrip jadi subung khe bo slam ba. Ode, bonsi ni khlai hi bubli buthu khe deng hi, bonsi ni dongthan hari buthu khebo saokhrip ba. 
ACT.17.27	Madai khe smai hi, bonsi gibring hi gibring hi, bonsi asaba dara jang mai mani khlai hi, thikhabo, bo jini phrang gajain dongya. 
ACT.17.28	Nisi ni bising ha sereba subung thi kha,
ACT.17.28	Boni khlai hi se thanghi dong ba, maobai ba, ode rao hi dong ba.
ACT.17.28	Nisi ni rajabthai khakhuba ringyaraobo,
ACT.17.28	Jingbo boni greng se, thihi thi ba lai.
ACT.17.29	Jing Madai ni grengrao jaba ni yaohon ha, Madai ni gede gajao ja thing, rang ja thing, longthai ja thing, subung slamba ringyaba ode bisar baohi khaikhoyaba lai jing thima niya. 
ACT.17.30	Madai khe subung tharmaiyayaba bubli buthu ha, bo tharmaiya jamai si ba; thikhabo, bo basain hanggai bani, duha de khrip hathan ha khrip subung khah phin mani hukhum bo ri du; 
ACT.17.31	bo basain hade, bo subung ni hukhum jang phirthi ni subung buthu gibi jang bisar khlai ri ma se. Bo grao khe, Madai ning bokhe subung githi ni phrang bo mathangyaba jang, khrip subung niha phorman ri kha, thi du.
ACT.17.32	Subung githi ni phrang thangphin hi baija phinyaba grao khe bonsi khnaba jang sereba mini ba, sereba thi ba, Ebo grao khe bakhali nini ha khnaphin lai nang. 
ACT.17.33	Ode, Paul de bonsi ni bising ni phrang baigo hi bo thang la kha. 
ACT.17.34	Thikhabo, gejesi boni ha gaba hi, bonsi lon kha; bonsi ni bising ha gejesi buthu de Areopagi ha bisar khlaiyaba dol ni subung Dionusia ode, masainjik saosi boni bumu Damari, ode, boniha ar gibin subung buthu bo dong.
ACT.18.1	Ebo ni yaohon ha Paul, Atheni ni phrang baigo hi, Korinth ha thang la kha. 
ACT.18.2	Oraha Juda jadi saosi, bumu Akuila khe bo goron ba. Bo Ponto raji ha hajaiyaba, jarni bihih Priskila jang Itali raji ni phrang phaiba gadain se. Raja Klaodia, khrip Judarao khe Rom ni phrang baigo mane hukhum ri bani, Paul bonsi khe nai mane thang ba. 
ACT.18.3	Paul de bonsi ni noh ha noh mathao hi, bonsi khusi dangba lai jasosi dang bani bonsi jang baosi dong hi dang ba; bonsi ni khusi de mihgur lahi noh slamyaba se. 
ACT.18.4	Bo nalai lenggo basain ha sunagog ha khah jang muh jang grao sainthi hi, ode Judarao ar Greekrao khe bo bujai re.
ACT.18.5	Sila jang Timothe, Makedonia ni phrang phai ba ha, Paul grao thi mane se ning hajora smai hi Judarao khe Jisu de Krista se thihi bo thiphla ba. Thikhabo, bonsi jajaoya jahi bokhe se bonsi siji ba, 
ACT.18.6	Paul, jarni rih khe thisa hi bonsi khe thi ba, Nisi ni thijao nisi ning bubain ajao lah, ani gajai giri, duha ni phrang de ang Jentailrao ni bising ha thang lama ja kha, bo ode thiba. 
ACT.18.7	Odebani, bo oraha ni phrang thang hi, boni bumu Tita Jasta thiyaba, Madai ni subung saosi ni noh ha phai ba, ode boni nohbo bojom jayaba noh jang masi se. 
ACT.18.8	Boha bojom jayaba ni hoja Krispas, jarni khrip nokhorbo Gabra khe bonsi lon kha, ode Korinth nogor ha dongyarao gabang ning subung buthu bo khna hi lonma ha bonsi khe labu hi baptisma la kha.
ACT.18.9	Horsi khali Gabra ning saomi lai Paul khe thi ba, Da khin, phirik phirik dongya hi grao thipha lang lah; 
ACT.18.10	ang ning jang dongpha du thi, ning khe dukhu ri mane saosi bo nini basao ha yao sugu nang niya. Bede thikhade, ebo nolei ha ani subung gabang dong. 
ACT.18.11	Paul oraha ning bonsi jang baosi Madai ni grao khe sling rihi nokha maithai si daindo bo dong ba.
ACT.18.12	Gallio, Akaia raji ha Raja ni baslai ha bo dongba ha, Judarao graosi jahi Paul ni basao ha gajai rihi, bisar ni khamthan ni sagang ha bonsi lang ba. 
ACT.18.13	Ebo subung de Dara giri lai Madai khe bi mane khlai hi subung buthu khe phuslai du, thihi bonsi thi ba.
ACT.18.14	Paul grao thima nangma baohi ning bo dongba ha, Gallio de Judarao niha, Ebo grao buthu gibi niya thikhade, asaba dara jang nisi ni grao khe ang khna nang mu, 
ACT.18.15	thikhabo, grao buthu, bumu buthu, nisi ni dara ni grao haglai se thikhade, nisi ning bisar khlai lah; ang de oleiyaba grao khe baoma nangjaoya dou, thihi bo thi ba. 
ACT.18.16	Ode, bisar ni khamthan ni phrang bonsi khe bo rik khla kha. 
ACT.18.17	Bonsi khrip jang bojom jayaba ni hoja Sosthen khe rem hi, bisar ni khamthan ni sagang ha su ba. Gallio de olei bonsi khusi dangba khe musibo baoya.
ACT.18.18	Boni yaohon ha, Paul de basain galao oraha dongthao ba; odehe daphlungrao khe hamba grao jang bo degao hi, oraha ni phrang Suria raji gede rung jang bo thangla kha. Bo jang baosi Priskilla jang Akuila bo thangpha ba. Paul grao hanggaiyaba dongba ni Kenkriai ha bo khnai lamtho tho sojao ba. 
ACT.18.19	Ephesi ha bonsi sohi dada oraha ni phrang de bonsi khe bo garlang kha; thikhabo, bo sunagog ha hap hi, Judarao niha khah jang muh jang grao thihi ning bo dong ba. 
ACT.18.20	Budu galao dongthao mani khlai hi subung buthu bokhe khainsu ba, thikhabo bo maniya. 
ACT.18.21	Madai ning bo nangjao kha de, nisi niha ang phaiphin nang, thihi hamba grao jang degao hi, Ephesi ni phrang rung jang bo thang la kha.
ACT.18.22	Kaisari ha sohi ba ha, rung ni phrang akhai hi, Jerusalem ha thang hi, longjomrao jang bo khlimlai ba; ode, boni yaohon ha se Antiokei ha bo thang ba. 
ACT.18.23	Oraha bubli khaisa dong bani yaohon ha, bo thangphin hi, lonyarao khrip khe rao rihi, Galatia raji jang Phrugia raji ha bo daobai thar ba.
ACT.18.24	Bo bubli ha, Juda saosi, boni bumu Apollo, Aleksandria nogor ha hajaiyaba, Ephesi ha phai ba. Bo grao thiba blaiyaba se. Bo Madai ni laisi ni grao buthu khe hamsi ning tharmaiyaba se. 
ACT.18.25	Bo Gabra ni lama ni slingrithai khe maiyaba se, khasuha khah muh rihi Jisu ni gibi gibi khna ri du, ode sling ri du; thikhabo, bo Johan ni baptisma ni grao khe se ning tharmai ba. 
ACT.18.26	Odehe, bo bojom jayaba noh ha khitha raoma jang grao thiba jen kha. Odebani, Priskilla jang Akuila de bo grao thiyaba khe bonsi khna hi, jarni noh ha bonsi lang hi, boni ha Madai ni lama ni grao khe ar gibi gibi thiphla ri dao kha. 
ACT.18.27	Apollo de Akaia raji ha gakhu lang ma bao ba jang, daphlungrao bonsi khe khuphai khao hi, bokhe bonsi khajama ni khlai hi lonyarao niha bo laijma reb hi haiha ba. Ode, bo sohi dada, Madai ni khasaoma jang lonyarao de bokhe hamsi ning juru kha. 
ACT.18.28	Bede thikhade, bo gathar laisi ni phrang phorman rihi Jisu ning Krista se thihi, hamsi ning bol jang Judarao khe khrip ni sagang ha bo niyathai kha.
ACT.19.1	Apollo Korinth ha dongba hatho ha, Paul, basao gede ni khrip haphai ha thanghi Ephesi ha bo phai ba, oraha sereba yaohon rikphayarao bo nuba; 
ACT.19.2	bo bonsi khe sing ba, Lon jenba ni bubli ha nisi Bese Gathar khe mai kha?
ACT.19.2	Bonsi boni ha, Maiya, Bese Gathar dong thihi bo jing tharmaiya, bonsi thiphin ba.
ACT.19.3	Bo bonsi khe thi ba, Thikha la, nisi sere ni baptisma la ba?
ACT.19.3	Bonsi thiphin ba, Johan ni baptisma.
ACT.19.4	Paul thi ba, Johan ede thihi khah phinma ni baptisma ri ba, ar Israelrao khe boni yaohon ha phaiginyaba khe lonma nang du thihi thi ba, bo de Jisu se ning.
ACT.19.5	Bo grao khe bonsi khnaba jang Gabra Jisu ni bumu jang baptisma la kha. 
ACT.19.6	Paul bonsi ni basao ha boni yao khe deng hi, Bese Gathar bonsi ni basao ha sophai kha. Boha bonsi grao mithiyayaba buthu jang grao sainthi ba, ode Madai ni grao khebo bonsi sainthi ba. 
ACT.19.7	Bonsi khrip jang jhigin ja du.
ACT.19.8	Odehe, Paul sunagog ha hap hi, nokha dain tham sosi khinya hi bo grao thi ba, ode Madai ni raji ni balam habo niyathai hi bujai re. 
ACT.19.9	Thikhabo, subung gejesi de khah rao bani bonsi lonma nangjaoya, ode subung buthu ni sagang ha lama ni grao khe bonsi sijiba jang 
ACT.19.10	nokha maithai gin sosi olei bo khusi dang ba. Odebani, Asia raji ha dongyaba khrip Judarao ode Greekrao bo Gabra ni grao khe bonsi khna thar kha.
ACT.19.11	Paul ni yao jang Madai ning gmang thaosisiyaba khusi khe dang ri ba. 
ACT.19.12	Bo jarni saomang ha rusayaba rih ja thing, gasa rusayaba buthu ja thing, limyarao niha bonsi labu hi, bonsi ni gilim gasa jam re, ode bonsi ni sao bising ni phrang sgain buthu bo baigo re. 
ACT.19.13	Sereba Juda pheren bai hi daobaiyaba, Jisu ni bumu lahi sgain bese gusu rik khlai mane khusi dang re. Bonsi Sere Paul sainthiyaba Jisu ni bumu jang ning khe jo du thihi thi re. 
ACT.19.14	Judarao ni jonthai saosi Skeva thiyaba ni basathu sni olei ning dangbai re.
ACT.19.15	Thikhabo, sgain bese gusu ning bonsi khe thi ba, Jisu khe ang lon du, ode Paul khebo ang tharmai du, thikhabo nisi la sere?
ACT.19.16	Ode, sgain bese, subung ni bising ha dongyaba, baipha phai ba ar bonsi khe de kha. Odebani, bo noh ni phrang langtha jahi bumai jang bo khaihun lang kha. 
ACT.19.17	Ephesi ha dongyarao khrip Judarao ode Greeksarao niha ebo grao gublung thar kha. Odebani, bonsi khin hi, Gabra Jisu ni bumu jadao ba. 
ACT.19.18	Boha lonyarao bo gabang subung phai hi, jar jar khusi dangyaba buthu khe mani hi bonsi thiphla kha. 
ACT.19.19	Gabang subung montro yaowaiyarao bo bonsi ni montro laisi buthu khe bojom khlai hi khrip subung ni sagang ha saokhrip ba, ode boni dam bo rjing dan lai ja du. 
ACT.19.20	Olei sosi bol jang grao thihi Gabra ni grao gublung thar ba, ode bonsi de phalang ba.
ACT.19.21	Ebo grao buthu khrip ja bani yaohon ha, Paul de bese jang sikphajao hi Makedonia jang Akaia raji gede jahi Jerusalem habo thangma bao ba. Oraha thang bani yaohon ha Rom habo ang thang ma, thihi bao ba. 
ACT.19.22	Odebani, jarni Juruyahsa gini, Timothe jang Erasta khe Makedonia ha haiha hi, ode bo jakha de Asia raji ha dongthao ba.
ACT.19.23	Bo bubli ha bo lama ni balam ni khlai hi Ephesi ha gede dukhu ja ba. 
ACT.19.24	Subung saosi, boni bumu Demetrias, guphu daoyaba, Diana ni Madaikhoh ni saokhuli khe guphu jang daoba, bo jang boni dangyasarao bo gabang lab mai re. 
ACT.19.25	Bo bonsi khrip khe longthim hi thi ba, Hoi subungrao, ebo khusi khe dang hi jing besi don mai du thihi nisi mithi du, 
ACT.19.26	duha, Ephesi ha se ning niya hi, Asia raji ni khrip ha ebo Paul khusi dangyaba khe nisi khna du ar nu du. Yao jang slamyaba buthu de madai niya thihi bo thi ba, ode gabang subung khe bujai re thihi nisi jar ning nu la kha, khna la kha. 
ACT.19.27	Jing khusi dangyaba de nang, olei se ning niya hi, madaijik dedao thaoyaba Diana ni bikhoh bo raoya ja ma se. Asia raji ni khrip subung ar habsao ni khrip subung maniyaba muima bo raoya ja ma se thihibo khin mani dong, bo ode thi ba.
ACT.19.28	Ebo grao khe bonsi khna ba jang bonsi gabang thamsi baigo hi, Ephesi ni Diana thiyaba dedaothao thihi bonsi jirik khao ba. 
ACT.19.29	Nogor ha hoho jahi Gaia jang Aristarka, Makedonia raji ni subung buthu, Paul ni yaohon rikphayarao khe bonsi rem hi, graosi ja dada baiyaba noh ha bonsi lang ba. 
ACT.19.30	Boha Paul subung buthu ni bising ha hap ma baoba, thikhabo rikphayarao bokhe hap riya ja ba. 
ACT.19.31	Asia raji ni sereba bisardar Paul ni lugurao dong, bonsi boni ha subung haiha hi, baiyaba noh ha thangya mani khlai hi khainsu ba. 
ACT.19.32	Boha, jomsi jahi dongyaraobo ho jalai ba, gejesi masi grao ni khlai hi jirik khao ba, ode gejesi gibin grao ni khlai hi bonsi jirik khao ba. Bede thikhala, subung bangdaohi dongyaba bojom jayaba ni balam khe mithi laya. 
ACT.19.33	Judarao Aleksandar khe subung buthu ni sagang gede langsmai ba khe nuhi, bo se dangjenyaba thihi bao ba. Aleksandar jarni yao jang bai ri hi khrip subung ni sagang ha jar go mani balam khe thima bao ba. 
ACT.19.34	Thikhabo, bokhe bonsi Judaa se thihi tharmaiba jang gonthagin lai khurang baosi jahi, Ephesi ni Diana dedaothao! thihi bonsi jirik khao ba.
ACT.19.35	Nogor ni laisi rebyasa subung buthu khe johi magain ri dada thi ba, Ephesi ni subung buthu, Diana dedaothao ni bikhoh ode sorgo ni phrang saokhuli galaiphaiyaba Ephesi ni subung buthu khe raokhiyaba ning se thihi bokhe sere mithiyayaba giri. 
ACT.19.36	Saosi bo ebo grao khe niyaba giri. Odebani, nisi phirik phirik dongma nang ma, ode grao singya hi musi khusi khebo nisi dangma niya. 
ACT.19.37	Bede thikhade, ebo subung buthu khe nisi labuyaba buthu de, bikhoh ni makhaorao niya, jini madaijik khebo bonsi sijiyaba niya. 
ACT.19.38	Demetria jang boni lugurao khusi dangba ringyarao bo asaba ni basao ha grao gajai dong kha de, grao gajai thiyaba ni bisarkhoh khuru hi ning dong thi, bonsi ni bisardarrao bo dong, bonsi saosi jang saosi bisar khlai thing. 
ACT.19.39	Thikhabo, nisi niha asaba balam ha gajai dong kha de, dara jang bonsi bisar khlai ma se. 
ACT.19.40	Bede thikhade dini ha japhaiyaba grao ni khlai hi, musibo niya hi jini basao ha gajai ja mane jing khin mani dong, odebani ebo bojom jayaba ni balam ha jing musi thiphu nang niya, thihi bo thi ba. 
ACT.19.41	Odehe, ebo grao khe thi blai hi, bojom jayarao dra ri kha.
ACT.20.1	Ho jayaba magain bani yaohon ha, Paul jarni yaohon rikphayarao khe long hi bujai ba; ode bonsi jang degaolei hi Makedonia ha thang mane khlai hi bo baigo kha. 
ACT.20.2	Jarni yaohon rikphayarao khe gibin gibin grao bujai phalang hi bo raji ha thang thar hi, Akaia raji ha bo sohi kha. 
ACT.20.3	Oraha ning nokha daintham dong ba. Suria raji gede thangma baoba ha, Judarao bokhe hamjaoya ar boni balam ha hamya baothai bao du thihi mithi kha; odebani bo Makedonia raji ha srap thangphin lama bao ba. 
ACT.20.4	Boha Purrha ni basa Sopater, Beroia nolei ni subung buthu, Thessalonika ni subung Aristarka jang Sekunda thu, Derbe ni subung Gaia thu, Timothe thu, Asia raji ni subung Tukik jang Trophim thu, bo jang baosi thangpha ba. 
ACT.20.5	Bonsi sagang ha thang hi, Troas ha jing khe jon hi ning dong ba. 
ACT.20.6	Jing de humao giriyaba hon ni mel ni basain ni yaohon ha, Philippi ni phrang rung jang baigo hi, nokha sain bowa ni yaohon ha Troas ha sohi dada, oraha ning nokha sain sni jing bonsi jang dongthao kha.
ACT.20.7	Basain sain sni ni sainbli ha, hon sabai mane jing bojom jaba ha, Paul dakhna thangla ma baoba ni, khah jang muh jang hogjer sosi grao thihi ning dong ba. 
ACT.20.8	Khutha basao, jini bojom hathan ha, thaophari bo gabang dong ba. 
ACT.20.9	Naga saosi Eutuk thiyaba, khirki ha kham hi bo mudim ba. Paul grao thiba lao kha bani, bo thuma mijing ba, ode noh ju thak tham ni phrang bo grai hi. Bo khe sugu hiba de bo thih kha. 
ACT.20.10	Thikhabo, Paul akhai hi baipha dada, bamkhu hi, Da gmang, boni hang jamya kho! thihi bo thi ba. 
ACT.20.11	Paul noh ha gakhuphin lang hi, hon khe sabai hi bo ji kha, ode nokha naisi bonsi jang baosi dongpha hi, bujai dada bo thangla kha. 
ACT.20.12	Bonsi bo naga khe gathang jahi jarni noh ha labu hi gabang bo santi mai kha.
ACT.20.13	Jing rung ha thang hi, Assos gede baigo da kha, oraha ning Paul khe jing gapha rima bao ba. Bo oraha igah jang hemhi thang mani, jing khe olei ning dang mane thiblai kha. 
ACT.20.14	Assos ha jing bokhe goron phin dada, jing bokhe gari hi, Mitulini ha phai ba. 
ACT.20.15	Oraha ni phrang rung jang jing thangphin hi, gibin basain ha Kia hahgojo rogong ha sohi kha. Ode, gibin basain ha de Samos sohi dada, jing Mileti ha sohi kha. 
ACT.20.16	Boha Paul de Asia raji ha budu glao dongma nangjaoya bani Ephesi khe rung jang lailangma bao ba. Blai kha de Jerusalem ha Pentikos ni basain khe mairikma bao hi, bo gebre dada thangma bao ba.
ACT.20.17	Mileti ni phrang Ephesi ha subung haiha hi, longjomkhoh ni khraorao khe longha ba. 
ACT.20.18	Boniha bonsi phaiba ha, Paul bonsi khe thi ba, Asia raji ha ang gasing jenba basain ni phrang dini sosi, nisi jang baosi ang dong khali ani dongthai khe nisi tharmai kha. 
ACT.20.19	Judarao ang khe gajai riba ni mudi jang dukhu ani basao ha galaiyaba khe ajao hi basasa ja dada Gabra ni khusi khe ang dang re. 
ACT.20.20	Snadi grao nisi ne lab ja kha, bokhe sainthi mane ode subung buthu ni sagang ha ode, noh noh ha sling riba khe ang asaba dara jang haigerya. 
ACT.20.21	Judarao ode Jentailrao niha bo Madai ni gede khaslai mani grao ode, jini Gabra Jisu Krista ni gede lonma ni grao khe jing tharmai ri re. 
ACT.20.22	Ode, duha Bese Gathar khe mani hi, Jerusalem ha ang thang ma, oraha ani basao ha snadi jinis sophai nang ang tharmaiya. 
ACT.20.23	Khrip nogor ha, phatho jang dukhu ang khe jon du thihi Bese Gathar ang khe khna ri du, bokhe se ning ang tharmai ba. 
ACT.20.24	Thikhabo, ang Gabra Jisu ni phrang dang mane khusi maiyaba khe dang hi phura khlai mane ar Madai ni khasaoma ni hamba graojma khe sakhi ri mane se, ani hayu khe musibo baoya. bokhe khasaoma ang bao du.
ACT.20.25	Ang nisi khrip ni bising ha, Madai ni Raji ni grao khe jirik khao pha hi sainthi kha. Ode duha ang mithi du, ani mukhang khe nuphin nang niya kha thihi ang tharmai du. 
ACT.20.26	Odebani, ang dini ni basain ha nisi ne sakhi rihi thi du, ang khrip subung ni bithi jang gajai niya. 
ACT.20.27	Bede thikhade khrip Madai ni bisar khe jamthar si nisi niha mao ge ge jahi ang thiya. 
ACT.20.28	Odebani, Madai ni longjom, jarni thijao jang baraiyaba khe, raokhi mane khlai hi, nisi girik lah. Bede thikhade, Bese Gathar jang bonsi ni basao ha nisi khe hoja slam kha. 
ACT.20.29	Ang thangla bani yaohon ha, rasa merang buthu nisi ni bising ha hap phai nang, ode melma buthu khe haiger nang niya thihi ang tharmai du. 
ACT.20.30	Nisi ni bising ni subung ni phrang bo, lonyarao khe mosol jang lang phayaba subung baigo phaima se. 
ACT.20.31	Odebani, naidao lah, maithai tham sosi, mudi galai hi sain-hor khrip subung khe ang jo ba thaoyaba khe wainso lah.
ACT.20.32	Duha Madai jang bo khasaoyaba grao niha nisi khe ang deng kha, bo se nisi khe gede slamphu ma, ode subung gatharrao ni bising ha nisine don ni phantha bo ri phuma. 
ACT.20.33	Ang saosi ni rang buthu, gajao buthu ode gainsari buthu khe bo libiya. 
ACT.20.34	Ebo yao buthu jang ning ang jang ani lugurao nangyaba khe phura dangba khe nisi ning tharmai la du. 
ACT.20.35	Khrip jadi khe ang dang hi nisi ne phunu kha, olei dukhu hadi jang, Gabra Jisu ni grao khe wainso hi ning subung raoyayarao khe nisi juruma nang du; bo jar ning, asaba jinis khe laba thane rihaba lab jadao bo thi du, ode bo thi ba.
ACT.20.36	Paul olei grao thiba ni yaohon ha, yasgu thuhi bonsi khrip jang baosi jahi bi lai kha 
ACT.20.37	Bonsi khrip bo grahi, Paul khe gabao hi, bonsi khudim ba. 
ACT.20.38	Boni mukhang nuphinya bani grao thiba de bonsi hamsi ning waimu nang kha. Ode, rung sosi bonsi digar hi kha.
ACT.21.1	Bonsi jang degao lai hi, rung jang jing baigo hi, boni yaohon ha se beleng hi Kos hahgojo sophin hi, oraha ni phrang thang pha lang hi Patara ha jing sohi kha; 
ACT.21.2	Phoiniki raji ha thang mane rung masi mai hi, rung ha ga dada jing thang la kha. 
ACT.21.3	Kupra hahgojo khe jing nuha ba, ode bokhe yaosi gede haiger hi thangpha lang hi, Suria raji gede thangpha lang hi, Tura ha jing akhai ba; bede thikhade oraha rung ni phrang jinis akhai rima nang du. 
ACT.21.4	Oraha, yaohon rikphayarao sereba khe goron dada nokha sain sni bonsi ni ha dongthao ba. Bonsi bese jang thijao hi, Paul khe Jerusalem ha igah gasingya mane thi ba. 
ACT.21.5	Thikhabo, ebo basain ni yaohon ha jing baigo hi, thangla kha. Boha, daphlungrao khrip bo, bonsi ni bihih ar basathu bo nolei rogong sosi jing khe degar hi ba; ode sagor dergong ha yasgu thuhi jing bi ba. 
ACT.21.6	Ode, khrip khe juthai khlim hi jing degao lai hi, rung ha ga kha, bonsi de jar jarni noh ha thangphin la kha.
ACT.21.7	Tura ni phrang rung ha jing gahi thang bani yaohon ha Ptolemai sohi dada, daphlungrao khe khlim hi, bonsi niha sainsi dongthao ba. 
ACT.21.8	Gibin basain ha jing baigo hi, Kaisari ha jing sohi ba. Oraha hamba graojma thiyaba Phillip ni noh ha hapsing ba; bo Jerusalem ha dangyasa saikhoyaba sni ni bising ha saosi se. 
ACT.21.9	Boni ha mala gathar bri dong ba, bonsi Madai ni grao khe sainthi re. 
ACT.21.10	Oraha ning gabang basain jing dong ba ha, Judai raji ni phrang gorasali saosi Agaba thiyaba phai ba. 
ACT.21.11	Bo jini ha phai hi, Paul ni jengsdu khe lang hi, bo jarni yao igah khe khahi thi ba, Ebo de Bese Gathar thi ba: ebo jengsdu ni bubra khe Jerusalem ha, elei jasosi khahi, Jentailrao ni yao ha rijao ma, bo ode thi ba. 
ACT.21.12	Bo grao khe jing khna hi, jing jang bo nolei ni subung buthu Paul khe Jerusalem ha thangya mane jing khainsu ba. 
ACT.21.13	Boha Paul thiphin ba, Nisi snadi khlai ba, nisi olei grahi grahi ani khah khe sabai ba? Gabra Jisu ni bumu ne khlai hi Jerusalem ha khajaoma se ning niya hi, thih mani khlai hibo ang salai kha, nisi mithi lah.
ACT.21.14	Bo maniya bani yaohon ha, Gabra ni khusi ja thing, thihi jing phirik phirik dong la kha.
ACT.21.15	Oraha gejesi bubli dong bani yaohon ha, jing bakho salai hi, Jerusalem gede thang ba. 
ACT.21.16	Kaisari ni phrang bo gejesi rikphayarao jing jang baosi thangpha hi, bumu Mnason, Kupra hahgojo ni rikphayasa saosi jang jing thaohi mane bonsi lang ba.
ACT.21.17	Jerusalem ha sohi ba jang, daphlungrao khaja hi bonsi jing khe lamjao kha. 
ACT.21.18	Gibin basain ha, Paul jing khe lang hi, Jakob niha thang ba, oraha longjom ni khraorao bo dong ba. 
ACT.21.19	Paul bonsi khe khlim hi, jarni khusi khe dang hi Madai ning Jentailrao ni bising ha dang riyaba buthu khe bising bohor ni grao khe thi ba. 
ACT.21.20	Daphlungrao bo grao khe khna hi, bonsi bo Madai khe bakhan khlai ba; ode, Paul niha thi ba, Daphlung Paul, Judarao ni bising ha lonyaba bangba khe ning nu kha, bonsi khripbo Dara ni basao ha khah jang muh jang khnabo khna du. 
ACT.21.21	Ning Jentailrao ni bising ha khrip Juda dongyarao niha bonsi ni basathu jogai bujuh raso mane ode, dara lai da dong thi hi, Moses khe dangkhlaiyaba ni grao khe sling ri re thihi malai ni khuh ni phrang bonsi khna ba. 
ACT.21.22	Bonsi ning sophai ba khe khna kha thi. Bede jama kho? 
ACT.21.23	Nini ha jing thiba lai ning dang lah. Grao hanggaiyaba miyahrao jini ha bri dong. 
ACT.21.24	Bonsi khe lang hi bo jang baosi jar khe jar susa lah; ode bonsi ni khnai khe khep phu mani khlai hi bonsi ne rang khoros khlai lah. Odese subung khrip malai ni khuh ha nini grao khe bonsi khnayaba buthu gibi niya thihi tharmai nang. Ning jar ning Dara ni balam ha hamsisi dong ba thihi bonsi tharmai la nang. 
ACT.21.25	Thikhabo, Jentailrao ni bising ha lonyarao, saokhuli ne bandai riya bani mogong khe jiya mane, mogong ni thijao khe jiya mane, mih gorna derthaiyaba ni mogong khe jiya mane, ode gaori jayaba khe gathar jama nang ma, thihi jing bisar khlai hi reb kha, bonsi ode thi ba.
ACT.21.26	Odehe, Paul bo subung buthu khe lang hi, gibin basain ha bonsi jang baosi gathar jahi, Madai ni bikhoh ha thang ba, ode oraha sainthi ba je gathar jabani basain ha, khrip saosi saosi ne khlai hi mih bandai ri mane riya si de, ragao si gathar jahi bonsi dong ma nang ma thihi, Jonthai niha bonsi sainthi da ba.
ACT.21.27	Thikhabo, nokha sain sni japhaima jaba ha, Asia raji ni Judarao, Paul khe Madai khoh ha nuhi, khrip subung jaokhu hi, bokhe bonsi rem ba. 
ACT.21.28	Bonsi jirik khaohi thi ba, Israel ni subung buthu, juru ha! Ebo subung ning khrip hathan ha ode khrip subung niha, Juda ja thing, Dara khe ja thing, ebo noh khe ja thing, sijiyaba se; ebo khe garhi bo Madai ni bikhoh ha Greek subung buthu khe bo bising ha labupha hi, ebo noh gathar khe bo rege rege khlai kha! bonsi ode thi ba. 
ACT.21.29	(Ebo ni sagang ha Ephesi ni subung Trophim khe Paul jang baosi nogor ha nu ba, ode Paul bokhe Madai khoh ni bising ha labu pha ba thihi bonsi buji ba.)
ACT.21.30	Boha bo nogor ni khrip ha subung buthu khai hi bojom ja ba, ode Paul khe Madaikhoh ha remhi baji ha bonsi labu ba, ode derga buthu khe srap phrao thar ba. 
ACT.21.31	Bokhe bonsi sthaima baoba ha, Jerusalem ni khrip subung bonsi nam jalai du thihi siphaiyarao ni hoja dedao thaoyaba niha graojma sohi kha. 
ACT.21.32	Boha ning bo siphaiyarao jang siphaiya rjasi ni hoja khe labu hi, bonsi niha bo khai khlai bu ba. Ode, bonsi siphaiya ni hoja dedao thaoyaba ode siphaiyarao khe bonsi nuba jang bonsi Paul khe suba thao kha. 
ACT.21.33	Hoja dedao thaoyaba boni gabasi phai hi, Paul khe rem hi, sikhol magin jang kha mani hukhum rihi, Ebo sere? Bo snadi khlai ba? thi hi bonsi sing ba. 
ACT.21.34	Subung bojom jayarao ni bising ha gejesi grao masi khe bonsi jirik khao ba, gejesi jakha de gibin grao khe jirik khao ba, yao bani bo gibi grao khe musibo haphrang mai phuya kha. Odebani noh bising ha lang mani bo hukhum ri ba. 
ACT.21.35	Bo yamthai ha sohiba jang subung buthu gabang subani, siphaiyarao bo khe bamkhu hi langma nang ba. 
ACT.21.36	Khrip subung, Bokhe sjam khlah! thihi jirik khao hi bonsi rikpha du.
ACT.21.37	Paul khe khorongma ha langba ha, bo siphaiya rjasi ni hoja dedao thaoyaba niha thi ba, Nini ha ang grao thaisi thiphu nang?.
ACT.21.37	Hoja singphin ba, Ning Greek grao tharmai du na? 
ACT.21.38	Sagang ha subung buthu khe phuslaiya ba, subung sthaibaiyarao rjing bri hajengling ha langyaba, Egypt ni subung ning niya? bo ode thi ba.
ACT.21.39	Paul thiphin ba, Ang de Juda subung se, Kiliki raji ni Tarsa nolei ha dongyaba se. Khasao hi ang khe subung buthu niha grao sainthi mane ri lah, thihi bokhe sain ba.
ACT.21.40	Hoja hukhum riba jang, Paul yamthai ha song hi, subung buthu khe phirik phirik dong mani khlai hi jarni yao jang phunu ba. Ode, phirik thaoba jang Hebrai grao jang bo thi kha.
ACT.22.1	Daphlungrao, bupharao, duha nisi ni sagang ha song hi, ani jaba grao nisi khe ang thi du, khna lah, ode bo thijen ba. 
ACT.22.2	Hebrai grao jang bonsi niha grao thiba khe khna ba ha, bonsi phirik phirik jadao ba.
ACT.22.3	Boha Paul thiba, Ang de Juda subung se, Kiliki raji ni Tarsa nolei ha hajai ba; thikhabo, ebo nogor ha ning Gamaliel ni igah rogong ha kham hi sling hi ang deyaba juyaba se, jini greng buthu ni Dara gibi khe sling hi ang dongyaba se. Dini nisi lai ning, Madai ne khlai hi ang bakhan khlaiyaba se. 
ACT.22.4	Ebo lama ni subung buthu khe thima jasi ang dukhu ri re, miyah masainjik khebo ang kha hi, phatho ha jeb ri re. 
ACT.22.5	Jonthai dedao thaoyaba jang khrip khraoraobo ebo grao ni sakhi dong. Bonsi ni phrang daphlungrao ne ri mane khlai hi laisi ang mai kha; odebani Damaska ha dongyaba si khe saja ri mane khlai hi, khahi bonsi khe Jerusalem ha lang mane khlai hi ang thang ba.
ACT.22.6	Ang thangpha langba ha, Damaska nogor rogong gabasi ang sohiba ha, sainjer khamba bubli ha, nokhasao ni phrang ani sersi giding jdan thar ba, 
ACT.22.7	ang hah ha galai hi, aniha thi ba, Saul, Saul, ning ang khe snadi jabani dukhu ri ba? thihi ang khurang khna ba. 
ACT.22.8	Boha ang thiphin ba, Gabra, ning sere? ar Gabra ani ha, Nazareth Jisu, ning dukhu riyaba se, thihi ang khurang khna ba. 
ACT.22.9	Ani lugurao jdanba khe nu kha, thikhabo ang jang sainlai ba khurang khe de bonsi khnaya. 
ACT.22.10	Ang sing ba, Gabra, ang snadi khlai ma kho? Gabra aniha thi ba, Baija hi Damaska ha thang, ode khrip ning dangma nangyaba si khe bonsi ning nini ha thi nang, 
ACT.22.11	Bo hamsi ning jdan bani ang de musi khebo nuya kha, ode ang ani lugurao ni yao khe remhi Damaska ha phai kha.
ACT.22.12	Bo nogor ha, subung saosi, Anania thiyaba, Dara ni balam ha Madai khe maniyaba, oraha Juda dongyarao khripbo bokhe man khlaiyaba dong. 
ACT.22.13	Bo ani rogong ha songphai hi ang khe thi ba, Hoi, daphlung Saul, ning muthai nuphin lah, boha ning ani muthai nuhi, bokhe ang nu kha. 
ACT.22.14	Bo thi ba, Jini phagararao ni Madai ni nangjaoma khe tharmai mane ar ebo dormo khe nu mane, boni khuh ni grao khe tharmai mane khlai hi bo ning khe saikho kha. 
ACT.22.15	Ning nuyaba jang khnayaba grao khe khrip subung niha boni grao ni sakhi ning ja ma. 
ACT.22.16	Ode, ning duha snadi khe jonba kho? Baija hi boni bumu khe lahi baptisma lahi, nini phap khe susa lah, ode bo ang khe thi ba.
ACT.22.17	Ang Jerusalem ha phaiphin bani yaohon ha, Madai khoh ha ang biba ha, muthang ha lai ang dong ba; 
ACT.22.18	Gebre hi Jerusalem ni phrang baigo lah, bede thikhala, eraha de ani balam ha nini sakhi riginyaba khe bonsi mani nang niya, ode bo ani ha thiba khe ang khna ba. 
ACT.22.19	Boha ang thi ba, Gabra, bojom jayaba khrip noh ha ning khe lonyaba si khe phatho ha ang jeb hi, ang suba khe bonsi mithi du; 
ACT.22.20	Ode, nini grao ni sakhi Stephan khe sthaiba ha angbo bonsi ni rogong ha dong ba, bokhe sthaiba khe angbo mani ba, ode sthaiyarao ni rih khebo ang naiso ba 
ACT.22.21	Boha Gabra ang khe thi ba, Thang lah, bede thikhade, ang ning khe Jentailrao niha gajain haiha nang.
ACT.22.22	Bonsi ebo grao sosi khna ba, boha khurang bol jang jirik khao hi, Eleiyaba subung khe de sjam khlah. Bonthane khlai hi thanghi dongma nangya! 
ACT.22.23	Bonsi jirik khaohi, bonsi jarni rih buthu khe khokhlai hi, bonsi dangkhlai ba, ode nokhasao gede haduri dangkhu ba. 
ACT.22.24	Odebani, siphaiya ni hoja dedao thaoyaba Paul khe khorongma ni bising ha lang mane siphaiyarao khe hukhum ri ba, bokhe su mane khlai hi sumjabani olei badai hi jirik khao ba thihi tharmai mane. 
ACT.22.25	Boha migur ni wadu jang bonsi kha blai hi suba ha, Paul jarni rogong ha songyaba siphaiya rjasi ni hoja niha thi ba, Rom ni asaba subung khe gajai giri hi su mane nisi ni dara ha dong?
ACT.22.26	Siphaiyarao ni hoja ebo grao khe khnaba jang, siphaiyarao ni hoja dedao thaoyaba niha thang hi, Ning khusi dangginyaba khe girik lah dou! Ebo subung de Rom ni subung se, thihi bo sainthi ba.
ACT.22.27	Siphaiyarao ni hoja dedao thaoyaba boni ha phai hi sing ba, Ning Romsa se na? Ang khe thi lah, bo ode thi ba.
ACT.22.27	Paul thiphin ba, Om.
ACT.22.28	Siphaiyarao ni hoja dedao thaoyaba thi ba, Ang de Rom nogor ni subung ja mani khlai hi rang gabang rihi se ang mai ba thi.
ACT.22.28	Paul thiphin ba, Ang de hajaiba ni phrang ning Romsa se.
ACT.22.29	Odebani, dukhu rihi gajai rima baoyarao de bokhe srap haiger hi thang la kha; ode siphaiyarao ni hoja gedebabo bokhe Romsa se thihi tharmai ba jang bo khin hi, bokhe kha bani khlai hi bo khin ba.
ACT.22.30	Bo basain ni dakhna ha Judarao snadi jabani Paul khe bonsi gajai ri ba thihi hamsisi tharmaima nangjao hi siphaiyarao ni hoja gedeba ning bokhe khayaba khe khuru hi, jonthairao ni gedeba ode khrip bisardarrao khe bojom jamani khlai hi bo hukhum ri ba, ode Paul khe langpha hi, bonsi ni sagang habo khe song ri ba.
ACT.23.1	Paul de bisardarrao khe naipha hi thi ba, Daphlungrao, ang de dini sosi bo Madai ni muh ha hamba ni gede ang tharmaiyaba si khe dang hi ning dong re. 
ACT.23.2	Jonthai dedao thaoyaba Anania, Paul ni gabasi songyarao khe boni mukhang ha bakhao lai ri mani sani ba. 
ACT.23.3	Paul boni ha thi ba, Hoi ning longthai ni badim ha suni huyaba, Madai ning khe su ma se; ning Dara ha lai subung ni bisar khlai mane khlai hi ning kham du, thikhala Dara khe baiglai hi sumjabani ang khe su ma sani ba?
ACT.23.4	Boha, boni rogong ni subung buthu Paul khe thi ba, Madai ni Jonthai gedeba khe ning joba na?
ACT.23.5	Paul thiphin ba, Hoi daphlungrao, Jonthai gedeba se thihi ang tharmaiya ba se, Nini greng buthu ni hoja ni basao ha hamya grao thithaoya, thihi bo reb du thi.
ACT.23.6	Bonsi Saddukairao jang Pharisairao ni dol se thihi Paul tharmai hi, bisardarrao ni gejer ha bo jirik khao hi thi ba, Daphlungrao, ang Pharisai se, ang Pharisairao ni basabo ang ning. Asama jang subung githi thangphin bani balam ha ani bisar ja du.
ACT.23.7	Ebo grao khe bo thiba jang, Saddukairao jang Pharisairao nam jalai hi bisardarrao degao thar kha. 
ACT.23.8	(Saddukairao de thi du, subung githi baija phinyaba musi giri, sorgo deglarao, bese buthu bo giri, bonsi thi re; thikhabo Pharisairao ebo khrip khe dong thihi bonsi mani du.) 
ACT.23.9	Bonsi hamsi ning jiu ja kha; Pharisai dol ni subung Dara slingriyaba gejesi song hi, bonsi niyalai ba, Ebo subung ni musibo hamya gajai jing maiya dou. Bese bo, degla bo bokhe thiba ni la snadi ja du? ode bonsi thi ba.
ACT.23.10	Bonsi bak jadao hi niyalai bani, siphaiyarao ni hoja gedeba de Paul khe bonsi glithar ri ma se thihi khin ba. Odebani bonsi ni gejer ni phrang khaikho hi khorongma bising ha bokhe lang mane khlai hi siphaiyarao khe bo hukhum ri ba.
ACT.23.11	Bo bohor ha ning Gabra, Paul ni gabasi ha songphai hi thi ba, Khitha raohi dong lah; Jerusalem ha ani grao khe ning thiba lai ning, Rom nogorma habo ning thima nang ma.
ACT.23.12	Phorong ha, Paul khe bonsi sthai mane sainlai khao hi Judarao phirik phirik bojom jahi bonsi sthaiya si de musi khebo jiya lingya mani khlai hi smai danglai ba. 
ACT.23.13	Olei sainlai khaoyaba de subung bisagin thane bangdao. 
ACT.23.14	Jonthai gedeba jang khraorao niha bonsi thanghi thi ba, Paul khe jing sthaiya si de musi khebo jiya lingya mani khlai hi jing smai dang kha. 
ACT.23.15	Odebani, duha ning melni gede jahi Rom ni hoja niha graojma hai ha, Paul khe nini ha hamsisi singso mane labu hi phai thing, boni balam ha ning hamsisi bisar khlai ma nang du; thikhabo, bo eraha sophai mani sagang ha ning jing bokhe sthai nang.
ACT.23.16	Thikhabo, Paul ni bahandao ni basa, sthaima baohi bonsi phirik phirik jonyaba grao khe bo khna hi khorong bising ha bo hap hi, Paul khe bo thi ba. 
ACT.23.17	Boha, Paul siphaiyarao ni gedeba saosi khe longhi thi ba, Ebo naga de hoja dedao thaoyaba niha langpha, boniha smaba grao thi mani dong. 
ACT.23.18	Siphaiyarao ni hoja dedao thaoyaba niha bokhe langpha hi thi ba, Khajaoyaba Paul ang khe longha hi khainsu ba, ebo naga siphaiyarao ni hoja niha smaba grao thima nangjao du, bokhe boni ha langpha.
ACT.23.19	Siphaiyarao ni hoja dedao thaoyaba boni yao khe remhi gibin lang dada bokhe sing ba, Aniha ning snadi grao thima nangjao ba?
ACT.23.20	Bo thi ba, Paul ni grao gibi mithi dao mane ning baoba lai, dakhna bisardarrao ni sagang ha labu mane khlai hi Judarao bisar nangjao du; 
ACT.23.21	thikhabo, bonsi ni grao khe da mani lah. Bede thikhade, bonsi ni bising ha subung bisagin thanebo bangdao hi bonsi jonhi ning dong, bo buthu thidu, bonsi bokhe sthaiya si de musi khebo jiya lingya mane khlai hi bonsi smai dang kha. Duha nini grao khe jonhi bonsi salai blai hi ning dong.
ACT.23.22	Siphaiyarao ni hoja dedao thaoyaba bo naga khe haiha hi, Ebo grao ning ani sainthiyaba khe saosi nihabo da thi, thi ba.
ACT.23.23	Hoja dedao thaoyaba, siphaiyarao ni hoja khe long hi thi ba, Hor ha thuba ni bubli ha, Kaisari sosi thang mane siphaiya rjagin ode gorai basao ha gayaba subung bisa tham jhi ode bla diyaba subung rjagin salai hi deng lah, 
ACT.23.24	Paul ga manibo gorai salai hi deng lah, Latsap Felix niha nisi hamsisi ning digar tha, bo ode thi ba. 
ACT.23.25	Hoja gedeba laijma bo reb hi edehe thi ba: 
ACT.23.26	Klaudia Lusia, Latsap man gnang Felik khe khlim ha du. 
ACT.23.27	Ebo subung khe Judarao remhi, bonsi sthaima jaba ha, siphaiyarao khe langpha hi, ang sogo ba. Bede thikhade bo Rom ni subung se. 
ACT.23.28	Bonsi sthaima baoyaba balam khe ang mithima nangjao bani bisardarrao ni sagang ha ang lang ba. 
ACT.23.29	Bonsi jarni smaba Dara ni balam ha gajai ridu thihi ang tharmai du. Thikhabo, thih mani sosi de phatho ha jebjao hi khajao mane de bo musi hamya khusi dang ba thihi ang nuya. 
ACT.23.30	Judarao bokhe sthaima bao hi bonsi buddi jablai du thihi malai aniha thiba jang, nini ha ang srap haiha kha. Bokhe gajai riyarao khebo, boni basao ha grao hamya dongyaba si khe nini sagang ha thi mani khlai hi bo ang hukhum ri ba, thihi reb du.
ACT.23.31	Siphaiyarao bo saniba lai ning hor horha ning Paul khe bonsi langpha hi, Antipatri thiyaba nogor ha bonsi phai kha. 
ACT.23.32	Gibin basain ha, gorai basao ha gayarao se Paul khe langpha ba, thikhabo gibin siphaiyarao bonsi ni khorongma gede bonsi phaiphin la kha. 
ACT.23.33	Kaisari ha bonsi sohiba jang Latsap ne laijma khe yaopha hi, Paul khe boni ha labu kha. 
ACT.23.34	Latsap bo laijma khe phuri blai hi braha ni phrang phaiba thihi bokhe sing ba. Kiliki raji ni subung se thihi tharmai ba ha, 
ACT.23.35	bo thi ba, Ning khe gajai riyarao sophai kha ning, nini grao khe ang bisar khlai nang. Ode Praitorian ha deng hi naiso mane bo hukhum ri ba.
ACT.24.1	Sain bowa ni yaohon ha, Jonthai dedao thaoyaba Anania jang khraorao gejesi, Ukil Tertulia khe labu pha hi bonsi akhai khlai bu hi, Latsap ni sagang ha Paul ni basao ha gajai ri mane phai ba. 
ACT.24.2	Paul khe long bani yaohon ha, Tertulia de boni gajai ni balam khe Felik ni sagang ha so ri kha:
ACT.24.2	Felik, man gnang, nini dara jang budu galao jini bising ha sandi dao kha, ode ning hamsisi naiso bani jini raji habo hamdao phalang du. 
ACT.24.3	Khrip hathan ha, khrip jadi habo, nini basao ha hamsi ning jing khaja du. 
ACT.24.4	Nini bubli gajain khlai ma ang nangjaoya, thikhabo grao thaisi khna mane khlai hi ang ning khe khainsu du. 
ACT.24.5	Ebo subung de subung hamyayaba se. Habsao ni khrip Judarao khe nam phnangyaba ode Nazareth nolei ni saosi hoja se thihi jing khna du. 
ACT.24.6	Madai ni bikhoh khe bo gusu khlaimabo bao du, odebani jing bokhe remba se. (Jini dara lai boni balam ni grao ha jing bisar khlai ma nangjao du; 
ACT.24.7	thikhabo, siphaiyarao ni hoja dedao thaoyaba Lusia phai hi, jini yao ni subung khe bo se lang la kha. 
ACT.24.8	Bokhe gajai riyarao khe nini sagang ha nujao manebo bo hukhum ri ba.) Ning jar ning singphla hi, khrip jing gajai riyaba khe bo ni phrang ning mithi phu nang, thihi thi ba. 
ACT.24.9	Judarao bo ebo grao de khrip gibi ning thihi bo jang gaba ba.
ACT.24.10	Latsap grao thi mane Paul khe yao sip ba jang, Paul thi ba,
ACT.24.10	Ning Madai ni phrang ebo jadi buthu khe bisar khlaiyaba thihi ang tharmai bani, khaja hi ang jarni dimkhao mani grao khe ang thima nangjao du. 
ACT.24.11	Jerusalem ha Madai jang sainlai mani khlai hi ang thangyaba basain de nokha sain jhigin thane basao ja nang niya thihi ning tharmai phuma se. 
ACT.24.12	Madaikhoh habo, sunagog habo, asaba hathan habo, saosi jangbo ang niyalaiya ode subung buthu khe nam phnang ba thihibo bonsi ang khe thiba mai nang niya; 
ACT.24.13	duha bo bonsi ang khe gajai riyaba khebo boni buju khitha nini ha thi mane musibo bonsi mithi nang niya. 
ACT.24.14	Ebo grao khe nini ha ang khuru nang, bonsi mosol thiyaba lama jang ang jini phagrarao ni Madai khe khlim du. Thikhabo, Dara ha gorasalirao ni laisi ha rebyaba khrip khe ang lon du. 
ACT.24.15	Bonsi lonba lai, angbo khrip subung, hamba ar hamyayaba baijaphin ma thihi Madai ni gede lon hi ang asa deng du. 
ACT.24.16	Odebani, Madai ni gedebo ode subung ni gedebo, khah ragaosisi dongma nalaibo ang bao re.
ACT.24.17	Jerusalem ha maithai gabang ni yaohon ha ang phai ba, ani greng buthu ni bising ha jinis ri mane di dada, bandai yaopha mane khlai hi se ang phai ba. 
ACT.24.18	Bo bubli ha de subung buthu ode nathong giri hi Madaikhoh ha gathar khlai hi bonsi ang khe nu ba. 
ACT.24.19	Thikhabo, Asia raji ni Judarao boha dong ba, jodi ani gajai ha boni ha asaba grao dong kha la, eraha nini sagang ha phai hi ani basao ha gajai ri kha mu. 
ACT.24.20	Niyakha de, ebo buthu ning bisardarrao ni sagang ha ang songba ha ani snadi gajai dang ba, thi la thing. 
ACT.24.21	Bonsi ni gejer ha ang songhi, githi ni phrang baija phinyaba ni balam ha ebo grao thaisi thi bani, dini nisi ni sagang ha ang gajai ri jaohi dong, ang thiba khe garhi de ang musibo thiya.
ACT.24.22	Odehe, Felik de lama ni grao khe hamsisi mithi du bani, Siphaiyarao ni hoja dedao thaoyaba Lusia phai kha ning nisi ni bisar khe khlai nang, thihi bo deng kha. 
ACT.24.23	Paul khe bonsi sadin jang deng hi, boni lugurao jarni khusi khe bonsi ne dang ri mane khlai hibo mathaoya mane siphaiyarao ni hoja khe hukhum ri ba.
ACT.24.24	Khaisa basain ni yaohon ha, Felik jarni bihih Drusila, Juda subung khe labu pha hi bo phai ba. Paul khe long riha hi Krista Jisu khe lonma ni balam ha bo thiyaba khe khna ba. 
ACT.24.25	Boha dormo ni grao, saiphuyaba ni grao, bisar sophai ginyaba ni grao buthu khe Paul thiba ha, Felik de hamsi ning khin hi grao thi ba, Thangphin la hi hajora maikha de ang ning khe long riha nang, thihi bokhe haiha kha. 
ACT.24.26	Bo Paul ni phrang rang mai nang thihi bao hi asa khlai ba, odebani bo alang alang long hibo sainlai ba.
ACT.24.27	Thikhabo, nokha maithai gin nanglai bani yaohon ha, Porkia Festa thiyaba, Felik ni baslai ha bo phai ba. Felik de Judarao khe khaja rima nangjao bani Paul khe khahi ning galang ba.
ACT.25.1	Festa raji khe yao lakha bani nokha sain tham yaohon ha, Kaisari ni phrang Jerusalem ha bo mophosol thang ba. 
ACT.25.2	Boha Jonthaimarao ode Juda ni hojarao, boni ha Paul ni balam ni grao khe hamya gede bonsi khna ri ba. 
ACT.25.3	Paul khe Jerusalem ha labu mane khlai hi bonsi khainsu ba, ode lama ha jon hi bonsi sthaima bao ba. 
ACT.25.4	Thikhabo, Festa thiphin ba, Paul khe Kaisari ha raokhi hi ning deng du, angbo khaisa yaohon ha thangphin ma nang du. 
ACT.25.5	Bo hamya khusi dang ba thikha de, nisi ni hojarao ni bising ni subung gejesi ang jang thangpha hi, gajai riphai thing, ode thi ba.
ACT.25.6	Festa, bonsi ni bising ha nokha sain jai lai, sain jhi lai se ning dongthao hi, Kaisari ha thang la kha. Ode, bo gibin basain ha bisar ni khamthan ha kham hi, Paul khe labu mane khlai hi bo hukhum ri ba. 
ACT.25.7	Paul sophai ba jang, Jerusalem ni phrang Juda akhai buyarao boni sersi giding songding hi, boni basao ha grao hamya hamya gabang risi hi bonsi thi ba, thikhabo, boni grao ni buju khitha khe bonsi thiphla phuya. 
ACT.25.8	Thikhabo, Paul de gibi grao khe thiphin ba, Judarao ni Dara ni basao ha ja thing, Madaikhoh ni grao ha ja thing, Kaisar ni basaobo ja thing, musi khebo ang gajai khlaiya. 
ACT.25.9	Thikhabo, Festa de Judarao ni bising ha bumu hamba nangjao hi, Paul khe thi ba, Jerusalem ha thang hi oraha ani sagang ha nini grao khe bisar khlai mane ning nangjao du? thihi sing ba.
ACT.25.10	Paul thi ba, Kaisar bisar khlaiyaba khamthan ni sagang ha bisar khlaijao hi ang dongginyaba ha ning ang song ma se; Judarao ni basao ha musi khebo ang gajai khusi dangya, bokhe ning bo tharmai la du. 
ACT.25.11	Hamya khusi dang hi, thi mani sosi ang hamya khusi dang ba thikhade, thihba khebo ang maniya jaya. Thikhabo, ebo buthu ang khe gajai riyaba de musi buju khithabo giri thikhade, bonsi ni yao ha ang khe saosi bo yaopha phuya. Ani grao khe Kaisar niha so ri mane khainsu du.
ACT.25.12	Odehe, Festa jar jang bisar khlai phayarao jang sainlai blai bani yaohon ha, Kaisar niha so ri mane ning nangjao du, Kaisar niha ning, ning thangma se.
ACT.25.13	Khaisa basain ni yaohon ha, Raja Agrippa jang Berniki, Kaisari ha phai hi, Festa jang goron lai phai ba. 
ACT.25.14	Budu galao oraha dong bani yaohon ha, Festa Paul ni balam khe raja niha thi ba, Felik phatho ha jeblangyaba subung saosi eraha dong, thihi sainthi ba. 
ACT.25.15	Ang Jerusalem ha dongba ha, Jonthai gedeba ode Juda khraorao boni balam ni grao ha ang khe thi ba, bokhe gajai ja ri mane khlai hi bonsi ang khe khainsu ba. 
ACT.25.16	Thikhabo, ang bonsi niha thiphin ba, Gajai khlaijao ba ode bokhe gajai khlaiyarao jang naiphalai hi bonsi gajai khlaiya bani balam ha gibi grao khe thi mani hajora maiya si de saosi khebo saja ri mani khlai hi yaopha mane de Rom jadi ni dara ha giri. 
ACT.25.17	Odehe, eraha bonsi sophai hi, isi laoya hi ning, gibin basain ha bisar ni khamthan ha ang kham hi bokhe labu mani khlai hi ang hukhum ri ba. 
ACT.25.18	Boha, bokhe gajai riyarao bonsi songba ha, ang baoba lai musi boni basao ha hamya grao thiya: 
ACT.25.19	bonsi ni dormo ni dara buthu ode, Jisu subung saosi, thilang bani yaohon ha, Paul thi ba, bo thangphin kha, olei bo thi bani se boni basao ha bonsi niyalai ba. 
ACT.25.20	Ang de, ebo grao buthu khe bisar khlai ma nang du thihi ang baoya, odebani se Jerusalem ha thang hi, bo grao ni balam khe bo bisar khlai ma nangjao du na nangjaoya bokhe ang sing ba. 
ACT.25.21	Thikhabo, Paul aphoti khlai hi thiphin ba, Raja dedao thaoyaba niha bisar khlai mane khlai hi bo khainsu ba. Odebani, Kaisar niha jing haiha phuya si de hamsisi naiso mane khlai hibo ang hukhum ri ba, thihi bo thi ba.
ACT.25.22	Boha, Agrippa Festa niha thi ba, Angbo bo grao thiyaba khe khna ma hamsi ning nangjao du.
ACT.25.22	Bo thiphin ba, Dakhna bo grao thiba khe khna nang thi.
ACT.25.23	Bo gibin basain ha, Agrippa jang Berniki de gedeba jahi bonsi phai dada, bisarkhoh ha hapsing phai ba, ode siphaiyarao ni hoja gedebarao ode, nogor ni subung hamba buthu jang baosi, ode Festa ni grao jang Paul khe bonsi labu kha. 
ACT.25.24	Boha Festa thi ba, Raja Agrippa, ode eraha jini bising ha khrip dongyarao: ebo subung khe nisi nu kha, boni balam ni grao ha, Judarao khrip jang bonsi jamthar si bo jirik khao hi bokhe hayu mathao ma nangya thi hi Jerusalem jang bonsi eraha dongyarao ang khe khainsuyaba se. 
ACT.25.25	Thikhabo, thih ma sosi nede bo musi khebo dangya thihi ang tharmai du; thikhabo bo jar ning Raja dedao thaoyaba niha so rima nangjao bani ang haiha ma nangjao du. 
ACT.25.26	Thikhabo, ani Raja niha boni balam khe reb ha mane musibo ang grao maiya. Odebani nisi niha ebo khe ang labu du, Raja Agrippa, nini sagang ha labu mane bo ang nang ba, niyalaiba ha ang smaba grao reb ba mai mane khlai hi. 
ACT.25.27	Subung phatho ha dongyaba Raja niha haiha ba ha, boni basao ha bonsi gajai riyaba grao khe tharmai riphaya kha de, gibir jaba se thihi ang bao phnang du.
ACT.26.1	Agrippa Paul niha thi ba, Ning jarni gibi ni balam ha thila phu du. Paul jarni yao sugu hi, jarni grao gibi ni balam ha bo thi ba.
ACT.26.2	Raja Agrippa, bislei Judarao ani basao ha gajai ri du, dini nini sagang ha boni grao thi mani ani khlai hi khajama se ang bao du; 
ACT.26.3	Judarao ni bising ha dara jang grao banglaiyaba khrip ni balam ha ning ar mithi daoyaba se. Odebani, khah laohi ani grao khe khna mane nisi khe ang khainsu du.
ACT.26.4	Ani dongthai khe ang ansa ni phrang ani jadi ni bising ha ode Jerusalem ha bede dong ba, bokhe Judarao khrip tharmai du. 
ACT.26.5	Jenba ni phrang ani kharmu khe bonsi tharmai du, olei jini dormo ni dara dudao thaoyaba Pharisai ni dara ha ang dong ba; bonsi nangjao kha de, ang jang baosi thipha phu du. 
ACT.26.6	Madai ning jini greng buthu niha bo grao hanggaiyaba khe asa ni balam ni grao ha duha eraha bisar khlaijao mane ang song du; 
ACT.26.7	bo grao hanggaiyaba khe, jing jadi jhigin, bo sain jang hor jang Madai ni khusi khe khah jang muh jang dang hi, bonsi mai mane asa deng re. O gabra, ebo asa ni balam ha Judarao ani basao ha gajai ri ba. 
ACT.26.8	Madai ning githirao khe mathang ba thiyaba khe snadi jabani lonja re thihi nisi baoya ba?
ACT.26.9	Ang bo Nazareth Jisu ni bumu khe bodnam khlai hi gabang jinis dang kha la ham nang thihi ang bao ba. 
ACT.26.10	Olei ning Jerusalem ha ang dangba bo dang re, ode Jonthai hojarao ni phrang ang grao mai hi, subung gatharrao ni bising ha gabang subung khe phatho habo ang jeb re. Ode, bonsi sthaiba ha angbo bonsi jang gaba re. 
ACT.26.11	Ode sunagog khrip ha ang saja ri re, Madai khe siji ri ma bo bao re; bonsi ni basao ha ang hamsi ning hamya hi raji gibin ni nogor sosibo ang dukhu ri re.
ACT.26.12	Olei dang mani khlai hi, Jonthai gedebarao ni phrang hukhum maiba jang ode, bonsi haihayaba ni laisi khe lang hi, Damaska ha ang thang ba; 
ACT.26.13	Boha O Raja, sain daokhusaiba bubli ha, nokhasao ni phrang jnama, sain thane bo jnadao hi, ang jang ani lugu thang phayarao ni sersi giding jnaphai ba khe ang nu ba. 
ACT.26.14	Jing khrip bo hah ha galai hi, Hebrai grao jang, Saul, Saul, snadi jabani ning ang khe dukhu ri ba? Iyaba goda jang ning khe jikphin kha de nini khlai hi gabang sa ma se dou! thiyaba khurang khe ang khna ba. 
ACT.26.15	Boha ang thi ba, O Gabra, ning sere? Gabra thiphin ba, Ang de ning dukhu riyaba Jisu se. 
ACT.26.16	Thikhabo, baija hi song lah; ning jinis nuyaba buthu ode nini ha ang nujaoyaba jinis khe khusi dangba ha ning khe sakhi slam mane, nini ha ang nujao ba se. 
ACT.26.17	Khrip Israel subung buthu ar Jentailrao ni yao ni phrang ang ning khe dimkhao hi haiha nang. 
ACT.26.18	Bonsi ni muthai nu mane khlai hi ning khe bonsi niha ang haiha du, odese andar de jnama gede nai nang. Soithan ni hukhum ni phrang Madai ni gede naiphin la nang. Phap map jayaba hathan ne khlai hi ode bonsi ang khe lon bani gathar jayarao niha don ni phantha japhu mane khlai hi, bo ode thi ba.
ACT.26.19	Odebani, O Raja Agrippa, sorgo subung nujaoyaba khe ang niyaya. 
ACT.26.20	Jenba ha Damaska ni subung buthu ni ha, boni yaohon ha de Jerusalem ni subung buthu niha, Juda raji ni khrip subung buthu niha, Jentailrao nihabo bujai ba, ode khah phin hi Madai ni gede sagang phin mane khlai hi se ang thi ba 
ACT.26.21	Bo bubli ha de, Judarao Madaikhoh ha ang khe remhi, ang khe bonsi sthaima bao ba. 
ACT.26.22	Thikhabo, Madai ni phrang ang juruma mai bani se dini sosi subung gedebarao jang khasibarao niha grao ni sakhi rihi ang dong ba, gorasalirao jang Moses bo jinis sophai ma thihi bonsi thiyaba buthu khe garhi de gibin musi grao khe bo ang thiya. 
ACT.26.23	Krista de dukhu jama, ode bo ning khrip tha sagangthao githi ni phrang baijaphin hi jini subung buthu niha ode, Jentailrao nihabo jnama ni grao khe sainthi ma se, thiyaba grao khe garhi de musi khebo ang thiya.
ACT.26.24	Olei Paul grao khe thiba ha Festa, khurang bol jang bokhe thi ba, Paul, ning gibir ja kha. Bede thikhade gabang slingba bang bani bidda jang gibir khlai jao kha.
ACT.26.25	Thikhabo, Paul thi ba, O Festa man gnang, ang gibir jaya, gibi jang buddi ni grao buthu khe se ang thi ba. 
ACT.26.26	Raja Agrippa, ning bo ebo jinis buthu khe tharmai du thihi ang tharmai hi, musi khinya hi ang grao thi du, ebo khrip khe nogrong ha ang thiya. 
ACT.26.27	Raja Agrippa, gorasalirao ni grao khe ning lon du? Ning lon du thihi ang tharmai du, bo ode thi ba.
ACT.26.28	Boha Agrippa Paul khe thi ba, Khaisa bubli ha ang khe phuslai hi ning Kristian slam ma bao ba?
ACT.26.29	Paul thiphin ba, Budu lao khabo, laoya khabo, ning khe se ning ang thiya, dini ha ani grao khe khnayarao khripbo ang lai dong mani khlai hi Madai niha ang sain du, thikhabo sikhol jang khajaoya hi.
ACT.26.30	Boha Raja jang Latsap ode Berniki ode bonsi jang baosi khamphayarao songkhu thar ba; 
ACT.26.31	ode, bonsi gibin thang hi, jar jang jar sainlai ba, Ebo subung de thih mane sosi ode sikhol jang khah jaoma sosi ne de, musi khebo bo dangya, thihi bonsi thilai ba. 
ACT.26.32	Ode Agrippa Festa niha thi ba, Ebo subung ning Kaisar niha so ri mane thiya kha de duhabo go kha mu, bo ode thi ba.
ACT.27.1	Itali raji gede rung ha thang mane bonsi bisar khlai ba jang, Paul jang baosi phatho ha dongyarao sereba buthu khe Augusta dol ni siphaiya rjasi ni hoja Julia thiyaba ni yao ha bonsi deng ba, 
ACT.27.2	Adramutiam hathan ni rung, Asia raji ni sagor ni dergong ha nolei dongyaba buthu ha thang mane rung ha jing gahi, sagor ha jing thang ba; Makedonia raji ni subung Aristarka, Thessalonika ni subung jini ha bo dong ba. 
ACT.27.3	Gibin basain ha, Sidon nolei ha jing thang ba, ode Julia Paul khe khasao hi, boni lugurao niha smao ri mane khlai hi bo daobaima haiha ba. 
ACT.27.4	Oraha ni phrang, sagor ha jing thangphin hi, bar jang niyayaba gede siplang bani bar raoyayaba Kupra hahgojo gede jing thang ba. 
ACT.27.5	Ode, Kilikia raji jang Pamphulia rogong ha, sagor khe lailang bani yaohon ha, Lukia raji ni Mura nogor ha jing sohi kha. 
ACT.27.6	Oraha siphaiya rjasi ni hoja de, Aleksandria nogor ni rung, Itali raji ha thangginyaba bo mai hi, oraha bonsi jing khe ga ri ba.
ACT.27.7	Gabang basain khre khre jing thang hi Knidos nogor phrangsong, dukhu jang blaiya si sohi, bar jang bo mathao bani Salmoni nolei rogong rogong thanghi Kret hahgojo bar giriyaba gede jing thang ba; 
ACT.27.8	boha, gabang dukhu jang hakhong ha dopha hi rung mathao than majang ha jing sohi kha; bo rogong ha ning Lasai thiyaba noleibo dong.
ACT.27.9	Jing oraha gabang basain phlai kha bani yaohon ha, rung jang thangba khin kha bani, bo bubli ha hoh khongja dong bani basain khe lailang kha; odebani, Paul bonsi khe ede thi hi bujai ba, 
ACT.27.10	Hoi lugurao, duha jing rung ha thangba ha de hamya jang jamyaba hamsi ning jing goron ma se thihi ang tharmai du. Jinis jang rung ni basao ha se ning ang thiya, jini basao habo ang thiba se, thihi bo thi ba. 
ACT.27.11	Thikhabo, siphaiya rjasi ni hoja de Paul grao thiyaba thane rung soleiyaba jang rung bubra ni grao thiyaba khe se bo londao ba. 
ACT.27.12	Bo rung mathaothan ha magainba khe phlai mane asa giri bani, subung bangdao hi, oraha ni phrang baigo dada Phoiniki nogor ha, asaba dara jang sohi, oraha maising magainba khe phlai mane bonsi saikho ba. Phoiniki nogor de masi Kret hahgojo ni rung mathaothan se; ode, sain kharthi yaoda, sain kharthi yaosi gede mukhang sagang hi dong ba.
ACT.27.13	Sain yaosi gede ni phrang barsra sip ba jang ning, jini nangjaoma khe phura mai kha bao hi, serni khungkhai jang khaikhu ba, ode hahgojo ni hakhong khe bijing bijing dopha hi thang ba. 
ACT.27.14	Thikhabo, khaisa yaohon ha hakhong gede ha baryungma sip phai ba, bo bar ni bumu de Eurokuilo thi re. 
ACT.27.15	Boha, rung khe baryung sip pha phai hi, sagang gede bar jang jaophuya hi jing haiger kha, ode bar jang jing khe langla kha. 
ACT.27.16	Kaoda hahgojo gijisa ni rogong ha lailang ba ha jing baryung ni phrang gijisa sogoma mai kha, dukhu jang rung khasiba khe jing sogo phu kha. 
ACT.27.17	Rung khasiba khe rungma ha sugu dada berkhaoya mani wadu jang hamsisi bonsi repding ba. Libua raji ni dergong ha, sirtia hajengling ha sip hi langjaoma khin bani, rung ha khasiyaba khe kho khlai ba. Odebani, jing bar jang langpha lang kha. 
ACT.27.18	Baryung jang dithon baikhu hi ning dong bani dakhna ha de rung ni jinis buthu khe danghun phin kha. 
ACT.27.19	Dakhna soniha de bonsi ni yao jang ning rung ni jinis buthu khebo dangkhlai phin kha. 
ACT.27.20	Basain galao sain jang sathrai khebo nai ba maiya. Bar jang hamsi ning raohi jing khe ripha phai du, jing thang hi dong mane asa giri kha.
ACT.27.21	Bonsi budu galao makham jiya hi dong bani yaohon ha, Paul bonsi ni gejer ha song hi thi ba, Ajurao, Kret ni hahgojo ni phrang jing baigoya kha de elei hamya jang gmayaba khe jing goron nang niya mu. 
ACT.27.22	Thikhabo, asaba bo khah santi jang dong mani khlai hi ning khe jing sibring du, nisi ni bising ha saosi bo nisi ni hayu gma nang niya, thikhabo rung de gma ma se. 
ACT.27.23	Sere Madai ni khusi khe ang dang ba ar sere khe ang khlim ba, boni degla saosi dini hor ha ani rogong ha songphai hi, ani ha thi ba, 
ACT.27.24	Hoi, Paul, da khin, Kaisar ni sagang ha ning songma nang ma; ode, nai lah, rung ha ning jang baosi thang phayarao khrip khebo ebo Madai ning ninthane riba se. 
ACT.27.25	Odebani, ajurao, nisi khah santi jang dong lah; Madai khe ang lon du, bede bo ang khe thiba, olei ning jama se. 
ACT.27.26	Thikhabo, asaba hahgojo masi ha bo jing khe siplang ma se.
ACT.27.27	Andria sagor ha ejang nar, ojang nar ha bar jang sipding hi sipding hi, bohor jang bisagin horbri phura jaba ha, hokjer ha rung ni subung buthu asaba raji ni rogong ha soma ja kha thihi bonsi tharmai kha. 
ACT.27.28	Odebani, dihthuba khe bonsi suhi lamkhon jadu thihi bonsi tharmai kha. Ode khaisa thang hi olei ning bonsi suphin ba, ode dihthuba lamjra jadu thihi bonsi tharmai kha. 
ACT.27.29	Rung khidung gede ser ni khungkhai mabri bonsi dangsing ba, ode niyakha de longthai ling hathan ha jing siplang jao mane khin ba, odebani nokha naiba khe jonso phuya ja ba. 
ACT.27.30	Boha, rung ni subung buthu de rung ni bokhro gede ser ni khungkhai khe dangsing ma lai jamai si hi rung khasiba khe sagor ha bonsi dangsing hi rung khe dangkhlai langma bao ba. 
ACT.27.31	Boha ning, Paul siphaiya rjasi ni hoja jang siphaiyarao niha thi ba, Ebo buthu de rung ha ning dongya thikha de, bonsi go nang niya. 
ACT.27.32	Odebani, siphaiyarao de rung khasiba ni wadu buthu khe raso hi bonsi gajao ri kha.
ACT.27.33	Nokha naima japhai hi, Paul khrip subung khe makham ji mane haiha ba, Dini ha basain sain jhi bri phura ja kha, musi khe bo jiya hi nisi jon ba, nisi jiya hi ning dong ba. 
ACT.27.34	Odebani, nisi khe makham ji mane khlai hi ang haiha du; nisi ni bising ha saosi bo boni khnairim rimsi jahi bo gma nang niya, thihi bo thi ba. 
ACT.27.35	Ebo grao khe thi blai hi, Paul hon laha dada, khrip subung ni sagang ha bo Madai niha hamjaoma ni grao khe bo thi kha, ode, saso hi bonsi ji jen kha. 
ACT.27.36	Bonsi khrip bo santi jang ji lai kha. 
ACT.27.37	Rung ha subung gayarao khrip jang rjagin bisatham jhidoh jing ja du. 
ACT.27.38	Bonsi jihasi ji blai bani yaohon ha rung khe rejengdao ri mani khlai hi bonsi ni mairong khe sagor ha dangsing kha.
ACT.27.39	Sain baigoba jang, hakhong khe braha ja lang kha thihi bonsi tharmaiya ja ba; thikhabo, wari gede rung khe hajengkhong ha deng ma bao ba. 
ACT.27.40	Ser ni rung khaithao ni wadu buthu khe bonsi raso hi, sagor ha haiger ba. Bo jang baosi baitha khayaba buthu khebo khuru hi, rung ni sagang gede rilamyaba khe barmai mane bonsi guju sugu ba, ode hajengkhong gede bonsi thangpha lang kha. 
ACT.27.41	Thikhabo, diraoyaba dibra magin suphlayaba hathan ha jing hapma khe khin hi, rung khe hah ha baipha ri kha. Odebani, rung bokhro gede sagai hi, smao phuya hi ning thao kha, thikhabo rung ni khidung gede dithon jang berekkhao ba jen kha. 
ACT.27.42	Boha, siphaiyarao phatho ha dongyarao khe sthai mane bisar khlai ba, ode niyakha de, dih riyao dada bonsi khailang ma se thihi bonsi khin ba. 
ACT.27.43	Thikhabo, siphaiya rjasi ni hoja Paul khe sogoma nangjao hi, bonsi khusi dangma baoyaba khe bo magna ba. Dih riyaoba ringyarao khrip sagor ha birsing hi hakhong ha sagang baigoda mane ode, 
ACT.27.44	subung gibin buthu khe, gejesi bongkhlap basao buthu ha, gejesi gibin jinis buthu ha gakhu mani khlai hi bo hukhum ri ba. Olei ning bonsi jamthar si hakhong ha gakhu hi gothar kha.
ACT.28.1	Hamhi jing go bani yaohon ha se, bo hahgojo ni bumu khe Malta thihi jing tharmai kha. 
ACT.28.2	Bo raji ni subung buthu jing khe hamsi ning khasao hi, hadi hahi bonsi magain jao bani, bonsi wai suhi jing khrip khe bonsi khaja ba. 
ACT.28.3	Boha, Paul bon khathaisi, wai ha sao ba, ode bo dung bani jbu baigo phai hi boni yao ha repding ba. 
ACT.28.4	Bo raji ni subung buthu boni yao ha jbu diyaba khe nuhi bonsi thi ba, Ebo subung de subung sthaiyaba se, sagor ni phrang khai la khabo, baslai layaba de bo thang nang niya kha. 
ACT.28.5	Thikhabo, Paul ning jbu khe wai ha thisa khlai hi, bo musibo jaya. 
ACT.28.6	Bo dukhu dada, srap galai hi thih nang thihi bao ba. Odebani, budu galao jon hi bonsi nai ba, thikhabo bo de musibo jaya thihi bonsi tharmai hi, bonsi jarni baothai slai dada thi ba, Ebode Madai se, thihi bonsi thi lai ba.
ACT.28.7	Bo hathan sere bere ni hahgojo ni Raja Publia ni hathan jang raji dong ba. Bo jing khe jarni noh ha lang hi, nokha saintham sosi nohma thao ri kha. 
ACT.28.8	Publia ni bupha de limba jang hoh thangba jang jahi thuyam ha bo thuhi dong ba. Paul bokhe nai hi boni bokhro ha yao deng hi Madai bi dada bo hamlang la kha. 
ACT.28.9	Boni yaohon ha de, bo hahgojo ni gibin subung limyaba sayaba khrip boni ha phai hi, bonsi hamthar ba. 
ACT.28.10	Bonsi hamsi ning jing khe bakhan khlai hi, mophosol thangba ha jing nangba si khe rung basao ha bonsi jinthane deng ri ba.
ACT.28.11	Nokha dain tham ni yaohon ha masi rung, maising ha bo hahgojo ha dongyaba, Aleksandria ni rung Diaskuro thiyaba ha jing thang la kha. 
ACT.28.12	Surakus nogor ha jing sohi dada, oraha nokha saintham jing dongthao ba. 
ACT.28.13	Oraha ni phrang jing daoding hi, Rhegium ha jing sohi kha; ode sainsong sainsi sain kharthi yaoda ni phrang bar sip hi, gibin basain ha Puteoli ha jing sophin hi kha. 
ACT.28.14	Oraha ni daphlungrao khe jing goron hi, bonsi niha sain sni dongthao mane bonsi jing khe mathao ba; ode, olei jing thangpha lang hi Rom nogor ha jing sohi kha. 
ACT.28.15	Rom nogor ni daphlungrao jini graojma khe khnaba jang Appia Dukhan jang Naorai nothao magatham sosi bonsi jing khe lamjao ba; bonsi khe nu dada Paul Madai niha khajama ni grao thi dada, bonsi khitha raodao ba.
ACT.28.16	Rom nogor ha jing hap hiba jang Paul khe siphaiya saosi jang noh gibin ha dong mane bonsi hukhum ri kha.
ACT.28.17	Nokha saintham ni yaohon ha, Paul oraha ni Juda ni hojarao khe bo longthim ba. Ode, bonsi phaiba jang bonsi niha thi ba, Daphlung rao, jini phagrarao ni Dara baiglai hi ja thing, musi ani dang gajai giri hibo Jerusalem ha ang khe bonsi remhi, Rom sorkar ni yao ha ang khe ri ba. 
ACT.28.18	Bonsi ang khe singbrim hi ani basao ha, thih mane sosi bonsi musibo gajai maiya bani bonsi haigerma bao ba. 
ACT.28.19	Thikhabo, Judarao bo khe bonsi niya bani Kaisar niha soya hi jaya bonsi ang khe khlai ba; thikhabo, ani greng buthu khe gajai khlai mane ang ebo khe dangya. 
ACT.28.20	Odebani, nisi jang ang goron laima nangjao hi nisi khe ang longthim ba, bede thikhade, Israelrao asa khlai du, Mesia ni khlai hi ang sikhol jang khajao du, bo ode thi ba.
ACT.28.21	Bonsi thiphin ba, Judai raji ni phrang nini grao ni balam ha musi khebo laijma jing maiya, daphlungrao ni bising ha nini grao ni balam khe hamba gede ja thing, hamya gede ja thing, sainthi mani khlai hi saosibo phaibabo bonsi phaiya. 
ACT.28.22	Ebo dol khe khrip hathan ni subung sijiyaba khe jing khna hi, nini baothai khe jing khna ma nangjao ba, bonsi ode thi ba.
ACT.28.23	Ode, bonsi basain deng hi, bo basain ha de bo nohma thaoyaba noh ha gabang subung boni ha phai ba, phorong ni phrang sainbli sosi, bonsi niha bo grao khe thiphla rihi Madai ni raji ni grao khe bonsi ne sakhi ri dada, Moses ni Dara ni sastro grao ode gorasali ni sastro laisi ni grao jang Jisu ni gede bonsi khe bujai ba. 
ACT.28.24	Boha gejesi bo grao thiyaba khe bonsi lon ba, ode bonsi gejesi de lonya. 
ACT.28.25	Odebani, bonsi miliya jahi, Paul ebo grao thaisi khe thihi bonsi baigo lang la kha. Bo grao thiyaba de ebo se: Bese Gathar jang gorasali Isai ni khuh jang nisi ni greng buthu niha thilangyaba grao hamsi ning gibi ja kha! 
ACT.28.26	Bede thikhade, bo thi ba,
ACT.28.26	Thang hi ebo subung buthu niha sainthi lah
ACT.28.26	Khmao jang nisi khna nang, thikhabo nisi buji nang niya,
ACT.28.26	Nuba de nisi nu nang, thikhabo nisi nuphu nang niya.
ACT.28.27	Bede thikhade, ebo jadi buthu ni khah rao kha,
ACT.28.27	Bonsi ni khmao nathong ja kha
ACT.28.27	Bonsi mudim thar kha.
ACT.28.27	Ode niyakha de jini muthai jang jing nu nang,
ACT.28.27	Jini khmao jang jing khna hi
ACT.28.27	Jini khah jang jing buji nang.
ACT.28.27	Ode niyakha de jing phaiphin nang
ACT.28.27	Ode bo jing khe ham ri jao nang bonsi ode thi ba.
ACT.28.28	Odebani, Madai ni sogolam ni grao khe Jentailrao niha haiha ba, ode bonsi khnabo khna ma se, bo ode thiba. 
ACT.28.29	Ebo grao buthu khe Paul thi bani yaohon ha, Judarao de degaothar ba, ode, bonsi jar jang jar hamsi ning grao banglai ba.
ACT.28.30	Paul de nokha maithaigin noh bara lahi bo dong ba, ode boni ha phaiyarao si khe bo khaja hi lamjao ba. 
ACT.28.31	Madai ni raji ni grao khe bo sainthi ba, ode Raja Jisu Krista ni grao khebo khitha raoma jang bonsi khe sling ri re, saosibo bokhe magnaya.
ROM.1.1	Paul, Jisu Krista ni leng jahi haijaoyasa ne khlai hi longjaoyaba, Madai ni hamba graojma khe sainthi mani khlai hi gibin dengjaoyaba ni phrang.
ROM.1.2	Bo hamba graojma khe, sagang ha Madai ning jarni gorasalirao khe yaowai hi boni laisi gathar ha bo hanggai kha. 
ROM.1.3	Boni basa, jini Gabra Jisu ni grao, saomang gede ha nai kha de David ni greng ha hajai kha, 
ROM.1.4	Thikhabo gathar ni Bese gede ha de githi ni bising ni phrang baija phinyaba Madai ni basa ning thi hi bai kha; 
ROM.1.5	Boni dara jang se, Madai ning khrip jadi ni bising ha subung buthu khe lonma ha mani ri mani khlai hi khasaoma jang haijaoyasa ni khusi khe jing main kha. 
ROM.1.6	Nisibo olei jasosi ning Krista ni subung ja mani khlai hi nisi longjaoyaba se.
ROM.1.7	Madai ning bo jamjaoyarao jang boni subung gathar ja manibo longyarao, Rom nogor ni subung buthu niha: Jini bupha Madai, odehe Gabra Jisu Krista ni phrang khasaoma jang santi dong thing.
ROM.1.8	Bo sagang thao ha, nisi ni lonthai ni grao khe habsao ni khrip ha gublung thar bani, nisi khrip ni khlai hi, Jisu Krista ni dara jang ani Madai niha khajama ni grao khe ang thi du. 
ROM.1.9	Ang biyaba buthu ha thaoyasi nisi khe ang wainso du, boni basa ni hamba graojma khe baiyaba ani bese habo khusi dangyaba Madai de ang khe mithi phayaba se. 
ROM.1.10	Madai nangjaoba lai asaba dara jang duha de, nisi niha ang thangphu mani, bokhe bi dada sain hi ning dong. 
ROM.1.11	Nisi khe rao ri mani bese gede jinis riyaba asaba khe nisi ne labu rima hamsi ning ang nangjao du; 
ROM.1.12	Bokhe, lonma ha ang jang nisi jing saosi jang saosi nailai hi, juru lai phnu mani khlai hi ang thi du.
ROM.1.13	Daphlungrao, Jentail gibin buthu ni bising ha ang bathai khao jiba lai ning, nisi ni bising habo bathai gejer godo khaosi phu mani khlai hi nisi niha hamsi ning phai ma nangjaoba se, elei sosi ang mathao jao hi dongba se thihi nisi jang tharmai jaoma ang nangjao du. 
ROM.1.14	Greek sarao odehe jadi khe khrangyarao, subung buddi gnang odehe subung sidarao niha ang lagai dong. 
ROM.1.15	Odebani se, nisi Rom ha dongyarao niha bo hamba graojma khe hamsi ning ang thima nangjao ba.
ROM.1.16	Hamba graojma ni khlai hi ang lajiya, asababo bokhe lonyarao khe sogo mani khlai hi Madai ni raothai se. Sagang ha Judarao ni khlai hi, boni yaohon ha Jentailrao ni khlai hibo bo japhin ba. 
ROM.1.17	Hamba graojma ha de Madai ni dormo ragao sisi nujaophai ba, bo jenba ni phrang jamthaoba sosi lonma ni khlai hi se ning. Lonma ni khlai hi subung dormo thanghi dongma se, thihi reb ba lai.
ROM.1.18	Subung buthu, Madai khe bera khlaiyaba odehe bonsi ni khrip hamyayaba ni khlai hi bonsi hamyayaba ha gibi grao jang nanglairao ni basao ha Madai ni thamsi sorgo ni phrang phnu hi dong. 
ROM.1.19	Madai ni balam ha tharmai ginyaba khe, bonsi ni khlai hi tharmai phuma se, Madai ning bonsi tharmai phu mane phnu kha bani. 
ROM.1.20	Boni gun khe muthai jang nu phuya, boni thaoglao odehe boni Madai jathai khe habsao sangsai jenba ni phrang bo jinis sangsaiyaba buthu ha ragao sisi nuphuyaba odehe khnaphuyaba bonsi phnu ri bani, asaba subungbo thisingthan giri. 
ROM.1.21	Madai khe tharmai hibo, bokhe Madai lai bonsi man khlaiya, boni ha khajama ni grao khebo bonsi thiya; bonsi haglai baohi, bonsi ni khah baothai gibin de andar jathar kha. 
ROM.1.22	Girikbi baolayaba de gibir se jathar kha. 
ROM.1.23	Thithaoyayaba ni muima khe, thiphuyaba subung, dao buthu, mih igah gongbriyaba buthu hang gnang hah ha sorbaiyaba buthu, saokhuli buthu jang bonsi slaijao kha.
ROM.1.24	Odebani bonsi ni saomang buthu de lasisi slam lai lama ne khlai hi bonsi khah ha nangjaoba lai regethai ha dong bani bonsi khe Madai dangkhlai kha. 
ROM.1.25	Madai ni balam ha gibi grao khe mosol jang bonsi slai hi, sangsaiyaba khe khlim ba thane, jinis slamyaba khe se khlim hi boni khusi khe se bonsi dang ba. Bokhe slamyaba thaoglao bakhan khlai jayaba se! Amen.
ROM.1.26	Bo bubli ha ning, bonsi ni nangjaoma jinis lasisi jadao thaoyaba buthu khe dang mani khlai hi Madai ning bonsi khe dangkhlai kha. Bonsi ni masainjik buthubo, miyah masainjik hamjaothai khe basai-bihih ni hamjaothai nalai lai niya hi bonsi slai ba. 
ROM.1.27	Olei jasosi ning miyahraobo, jarni bihihthu jang bonsi ni yaowaithai khe dangkhlai hi, mijingma jang saosi khe saosi bonsi libi lai ba. Miyah jang miyah bo majangya daothaobo dong ba, bonsi ni phap bathai khe bonsi jar ning dukhu ja la kha.
ROM.1.28	Bokhe garhi, Madai khe bonsi tharmai ma nangjaoya bani, baothai yaowai jaya mani odehe dongthai majangya mani khlai hi Madai ning bonsi khe riba se. 
ROM.1.29	Bonsi de khrip hamyayaba khe dang hi, khrip jadi phap, khrip jadi libima, odehe khrip jadi jajaoyayaba jang bonsi de gablai du. Bonsi de musaba, sthaibaiyaba, thokhiyaba ha bonsi ni khah ha gablai du, sijima yaowaiyaba buthu, 
ROM.1.30	gibi niya hi subung buthu khe sijiyaba, Madai khe jajaoyayarao, jar khe blaijao layarao, phuthan sanggama jang ning phap gadain bonsi baigo rihi, buma bupha ni grao khe bonsi khnaya, 
ROM.1.31	subung gibir, subung balam giriyaba, malai ni basao ha khasaoma giriyaba, odehe maya giriyaba se. 
ROM.1.32	Madai bisar khlaiba lai ning olei khusi dangyarao de thi jare thihi bonsi tharmai hibo, bonsi dangyaba khe garhibo, olei dangyaba subung gibin buthu khebo bonsi khaja du.
ROM.2.1	Odebani, O subung, malai khe gajai riyaba asababo ja thing, ning thisingthai khlai ma niya, bede thikhade ning malai khe gajai riyaba jang ning jar khe jar gajai rila ba se. Olei jasosi ning deiyaba khusi khe ning dang re. 
ROM.2.2	Olei khusi dangyarao khe Madai ning bonsi khe gajai ja rikha de bo dangyaba gibi se thihi jing tharmai du. 
ROM.2.3	Thikhabo, O subung, olei khusi dangyarao khe niyayaba, ning ning oleiyaba khusi buthu khe dang du thi kha la, Madai ni saja ni hukhum ni phrang ning go nang? 
ROM.2.4	Niyakha la, khah phin mani khlai hi Madai ning jarni khasaoma jang nisi khe langsmaiyaba khe wainsoyahi, boni khasaoma gnang jathai, boni naisothai, boni khah laoma buthu khe ning haglai bao ba? 
ROM.2.5	Nini suttha jang ning khah rao bani, Madai ni bisar gibiyaba nujao phai mani basain hade, ninthane khlai hi thamsi bojom khlai laba se. 
ROM.2.6	Bode khrip jadi jar khusi dangba lai ning bo bisar khlaiginyaba se. 
ROM.2.7	Sere hamba khusi danghi, muima jang khasaoma odehe jamthaoyayaba khe smaiyarao nede bo thaoglao ni hayu rima se; 
ROM.2.8	bede thikhala, sere jarne se ning denglayaba, grao gibi khe maniyayaba, jinis gibi niyayaba khe maniyarao ni basao hade, boni thamsi jang bo thamsi khe bo lukhla ma se. 
ROM.2.9	Hamya khusi dangyarao ni khlai hi dukhu waimu nang nang, sagangthao Judarao ni basao ha sophai nang, odehe Greeksarao ni basao ha sophai ma se. 
ROM.2.10	Thikhabo, hamba khusi dangyarao nede muima bakhan odehe santi jang dong nang, Judarao niha sagangthao ha ri da nang, boni yaohon ha Greeksarao ne ri ma. 
ROM.2.11	Bedethikhade, Madai saosi khebo nangjaodao nangjaoyadao jaya.
ROM.2.12	Dara giri hi khrip phap khusi dangyarao de dara giri hi ning jam nang, odehe dara ni bakhla ha dong hi khrip phap khusi dangyarao de dara khe yaowai hi bonsi ni balam ha bisar khlai rijao ma se. 
ROM.2.13	Dara khe se ning baoyarao de Madai ni muh ha bonsi dormo subung niya; bede thikhade dara ha lai dangyarao de gajai jari jao nang niya. 
ROM.2.14	Dara giriyaba Jentailrao de bonsi hajai phayaba girikma khe yaowai hi Dara ha lai bonsi dang kha de, Dara giri lakhabo bonsi dara khe jarni khlai hi slam du. 
ROM.2.15	Bonsi dara ni grao buthu hade jar jarni khah ha reb hi dongthai jithai bonsi phnu du, bokhe bonsi hamba hamya tharmaiyaba khebo bo mithipha du; bonsi ar bonsi khah ha niyalaiyaba de, hatho hatho jar khe gajai ri la re, hatho hatho jakhade jarkhe gajai jariya re. 
ROM.2.16	Madai Jisu Krista khe yaowai hi subung buthu boni grao makhao wainso khali, hamba graojma khe ang sainthiba lai ning, bo bisar khlaima se.
ROM.2.17	Thikhabo, ning Juda subung thilayaba, Dara khe ning asa khlai hi, Madai ni balam ha ning sangga du, 
ROM.2.18	Dara ni grao khe ning slingriyaba se bani hamba jinis khebo ning mithi du, boni nangjaothai khebo ning mithi du, 
ROM.2.19	ning jar ning, muthai ganarao khe langsmaiyaba andar ha dongyarao ne khlai hi jnaya ba, 
ROM.2.20	subung girbirrao khe jnama ha langsmaiyaba, Dara ni grao gibi odehe bujima bodo khe lahi, ansarao ni slingriyaba jahi nisi ragao sisi mithi kha de, 
ROM.2.21	dei thikhala, ning subung buthu khe slingriyaba ning, jarkhe jar slingriya na? Malai khe da khaobai thiyaba ning, khaojibai du na? 
ROM.2.22	Ning saosibo gaori da jabai thiyaba ning ning gaori jadu na? Ning, saokhuli khe jajaoyayaba bikhoh buthu khe ning lathar ladu na? 
ROM.2.23	Ning Dara khe sanggayaba, Dara khe sbai hi, Madai ni bumu khe hamya khlai du. 
ROM.2.24	“Madai ni bumu de nisi ni khlai hi Jentailrao ni bising ha hamya jaba se”, thihi reb ba lai.
ROM.2.25	Dara khe ning mani kha de jogai bujuh rasoba lab se; thikhabo, Dara khe ning sebai kha de ning rayaba de rayayaba lai se. 
ROM.2.26	Odebani, rasoyayaba subung jahibo Dara khe mani kha la, bo rasoyayaba la rasoyaba jang baosi ja nang niya? 
ROM.2.27	Odebani, subung saomang ha rasoya hi Dara khe bo mani khade, ning Dara ni laisi denghibo Dara khe sbaiyaba khe bonsi ningkhe gajai jari nang niya? 
ROM.2.28	Bonsi srap nujao du, Juda subung thiyaba Juda subung gibi gibiyaba niya, bonsi ni saomang ha nujaoyaba rasoyaba de gibi gibi rasoyaba bo niya. 
ROM.2.29	Bede thikhala, bising ha Juda subung jayaba se Juda gibi gibiyaba; rasoyaba gibi gibi bo khasuha se raso ba. Laisi ni grao jang se ning niya hi, bese ha se; bode bakhan maiyababo subung ni phrang niya, Madai ni phrang se mai ba.
ROM.3.1	Dei thikha la, Juda subung la snadi khe lab maidao ba? Niyakhala, jogai bujuh rasoyaba la snadi lab? 
ROM.3.2	Khrip jadi gede lab se. Bo sagangthao ha, Judarao khe Madai ni grao baigoyaba buthu khe bonsi niha dengda ri ba. 
ROM.3.3	Bonsi ni bising ha gejesi lonya la khabo snadi jadao ma? Bonsi lonyayaba jang Madai ni lonma gnang khe musibo niya hi slam ma na? 
ROM.3.4	Khrip subung thokhiyaba ja la khabo, Madai de gibiyaba se:
ROM.3.4	Ning grao thiyaba buthu ha ning gibi japhu mani odehe,
ROM.3.4	Ning bisar khlaijaoba ha ning dephu mani khlai hi, thihi reb ba lai.
ROM.3.5	Thikhabo, jini dormo niyayaba buthu khe Madai ning dormo ha phnu kha la, jing snadi thi ma? (Subung saomang jang thikhala). Jini basao ha thamsi hokhlai kha la Madai khe hamya thihi jing thiphu nang? 
ROM.3.6	Olei niya! Olei ja kha la, Madaibo habsao khe bede bisar khlai phu ma?
ROM.3.7	Bede thikhade, ani mosol grao jang Madai ni grao gibi khe jarni muima ne phnu kha la, angkhe sumjabani subung phaphi jang baosi gajai khlaijao hi ang dongma nang ba? 
ROM.3.8	Niyakha la, subung gejesi, Hamba jinis baigo phu mani khlai hi phap khusi khe jing danglai nang, bo odehe thiba, thihi bonsi angkhe thisingba lai ning hamya phap khusi khe jing dangma na? Oleiyaba subung buthu de gajai jama ning nangma se.
ROM.3.9	Niyakhala, jing Judarao la bonsi thane jing hamdao na? Ode niya! Bonsi thane jing hamdaoya. Khrip subung, Judarao odehe, Greeksarao de phap ni hukhum bakhla ha gaja se jing dongba thihi nisi ne jing sainthi kha. 
ROM.3.10	Madai ni grao thiba lai:
ROM.3.10	Saosibo dormo subung giri
ROM.3.10	Saosi jahibo giri;
ROM.3.11	Saosibo bonsi bujima giri
ROM.3.11	Saosibo bonsi Madai khe smaiyaba giri.
ROM.3.12	Bonsi lama niyayaba gede thangthar hi,
ROM.3.12	Bonsi khripbo haglai jathar kha;
ROM.3.12	Saosibo bonsi hamba khusi dangyaba giri kha,
ROM.3.12	Bonsi saosi jahibo giri.
ROM.3.13	Bonsi ni grangthroh de mangkhlong khuruba lai se,
ROM.3.13	Bonsi ni slai jang bonsi mosol grao jo du,
ROM.3.13	Bonsi ni bukhuh buthu hade jbu ni bis dong.
ROM.3.14	Bonsi ni bukhuh buthu hade sarithai
ROM.3.14	odehe grao gakha jang gablai du.
ROM.3.15	Bonsi ni igah buthu de thijao khaikho mani khlai hi yaphri surba rao bi;
ROM.3.16	Bonsi ni lama buthu hade
ROM.3.16	Hamyayaba jang dukhu bang bi,
ROM.3.17	Santi ni lama khe bonsi tharmaiya.
ROM.3.18	Bonsi ni muthai buthu ha Madai khe gijisa bo khinma giri.
ROM.3.19	Dara jang grao joyaba side Dara ni bakhla ha dongyarao niha se bo grao thiba thihi jing mithi du. Odebani khrip ni bukhuh phung hi dongphu mani odehe habsao ni khrip khe Madai ni bisar ha dong mani khlai hi. 
ROM.3.20	Odebani, Dara ni khusi buthu khe dang bani khlai hi subung saosibo boni muthai ha dormo ja nang niya; dara ni khlai hi se phap khe tharmai phai ba.
ROM.3.21	Thikhabo, duha de, dara khe laphaya hi, Madai ni dormo khe phnu kha. Dara jang gorasalirao ning nisi ne mithi ri kha. 
ROM.3.22	Bode Jisu Krista khe lon bani bokhe lonyaba si niha Madai ni dormo phnujao hi dongyaba bo ning ja kha. Gibin naiyaba musibo giri, 
ROM.3.23	khrip subung phap khusi dangkha bani bonsi Madai ni muima khe maiya kha. 
ROM.3.24	Thikhabo, Krista Jisu ha khoyaba ni dara jang Madai jarni khasaoma ha se ning jinis magna riba lai bonsi khe dormo ja ri ba. 
ROM.3.25	Krista Jisu de jarni thijao ni balam jang phap ni map ni khlai hi bokhe saikho hi bokhe lonma ha mai ma nang du. Madai de khah lao phu bani khlai hi, sagang ha ni phap buthu khe bo nuya jamasi ba. Ebo de Madai ning jarni dormo gibi khe phnu mani bo olei dang ba. 
ROM.3.26	Bo ning, subung gibiyaba odehe Jisu ha lonma dengyaba si khe dormo jariyaba japhu mani, duha ni bubli ha boni dormo gibi khe phnu du.
ROM.3.27	Olei thikhala, jing sangga mani braha dong? Giri dou. Snadi dara ni kharon jang? Khusi dangyaba ni dara jang na? Niya dou. Lonma ni dara jang se ja ba. 
ROM.3.28	Dara jang dang mani bo saikhoyaba buthu khe niya hi, subung de lonma ni khlai hi se dormo ja ba thihi jing rempha ba. 
ROM.3.29	Niyakha la, Madai la Judarao ni Madai se ning na? Jentailrao nibo Madai niya na somo? Jadu dou, Jentailrao ni Madaibo bo ning. 
ROM.3.30	Madai de saosi se ning; odehe jogai bujuh raso jaoyarao de bonsi ni lonma ni khlai hi dormo ja rijao ma, jogai bujuh rasoyayarao bo bonsi ni lonma jang ning dormo ja rijao ma se. 
ROM.3.31	Thikhala, lonma nang du thi bani khlai hi se ning dara khe musibo niyahi jing slam ma na somo? Braha ja ma! Dara khe gejeb dao hi jing remsong ba se.
ROM.4.1	Dei thikha la, saomang ni dara ha jini greng Abraham khe snadi lab ja kha thihi jing thima na? 
ROM.4.2	Abraham de khusi dang bani khlai hi dormo subung ja riba se thi kha de, bo sangga mani hathan dongma se, thikhabo Madai ni sagang ha de dong nang niya. 
ROM.4.3	Madai ni laisi habo snadi thi ba? Abraham de Madai khe lon ba, boni lonma khebo dormo ha saikho ba, thihi bo sainthi du. 
ROM.4.4	Khusi dangyaba sain ruji buthu khe yaosandi riba baoma niya, lagai lai se baoma nang ba. 
ROM.4.5	Bede thikhade, khusi dangya hi, Madai khe mithiyayarao khe dormo ja riyaba lonsoyaba lonma khebo dormo sainpha du. 
ROM.4.6	Subungbo khusi dangyaba khe baoya hi, Madai ni bokhe dormo habo baoyaba buthu ni khophal hamthai khe Davidbo elei ning thi du:
ROM.4.7	Bonsi ni hamya buthu map khlaijao hi dongyarao, odehe
ROM.4.7	bonsi ni phap buthu phungkhlip jaohi dongyarao de
ROM.4.7	bonsi ni khophal hambi,
ROM.4.8	Gabra jang phap giri baojaoyarao de, bonsi ni khophal hambi.
ROM.4.9	Dei thikha la, bo khophal hamba la jogai bujuh raso jaoyarao ni basao ha se ning dong ba, na jogai bujuh raso jaoyayarao ni basao habo dong ba? Abraham de Gabra khe lon du, boni lonma ha dormo thihi saikho jaoba se, jing thi du. 
ROM.4.10	Bokhebo bede saikho ba? Bo jogai bujuh raso bani sagang ha, na raso bani yaohon ha? Bo jogai bujuh raso bani yaohon ha niya, bo jogai bujuh raso bani sagang ha se ja ba. 
ROM.4.11	Jogai bujuh raso mani bising ha, lonma ni khlai hi dormo maiyaba khe gejebdao ri mani khlai hi bo jogai bujuh raso ja bani sin khe bo mai ba. 
ROM.4.12	Olei jasosi ning, jogai bujuh rasoyaba subung buthu jogai bujuh rasoba se ning niya hi jini bupha Abraham bo jogai bujuh khe raso mani sagang ha lonyaba, boni yagain rikphayarao ni buphabo bo ning.
ROM.4.13	Habsao don somphothi phantha ni grao hanggaiyaba, Abraham odehe boni bongso niha sophaiyaba de, Dara ni khlai hi niya, lonma ha dormo jaba ni khlai hi se bo sophai ba. 
ROM.4.14	Dara khe yaowaiyarao se don somphothi ni phantha jama thikhade, lonma de haglai se, grao hanggaiyaba bo haglai jama se. 
ROM.4.15	Dara de thamsi khe sori re; thikhabo dara giriyaba hade, hamya khlaiyaba bo giri.
ROM.4.16	Odebani, Dara khe remsongyarao niha se ning niya hi, Abraham jang lonma ha yaowai phalaiyarao boni bongsorao khrip niha de, grao hanggaiyaba khe khasaoma ha asa riyaba japhu mani khlai hi, bo grao hanggaiyaba khe lonma ha ning bonsi phura asa dengba se. Bede thikhala Abraham de jing khrip ni bupha se. 
ROM.4.17	Gabang jadi ni bupha ha ningkhe ang slam kha, thihi reb ba lai. Bo ning lonyaba Madai, subung githi khe hayu riyaba odehe, jinis giriyaba buthu khe dongphai mani longyaba ni sagang ha de grao hanggaiyaba hamba se. 
ROM.4.18	Sathrai buthu lai nini bongso buthu bang ma, thihi gabang jadi ni bupha ja mani grao hanggaiyaba khe asa ja mani giriba habo asa jang bo lon ba. 
ROM.4.19	Bo maithai jang rjasi ja kha, boni saomang de subung githi lai ja kha, thihi odehe Sara bo sagrima se thihi hatho hatho baoba habo, boni lonma khe bo raoya ja riya. 
ROM.4.20	Madai grao hanggaiyaba ni balam ha de, lonsingya jahibo mao ba giri, Madai niha muima khe se bo yaopha dao ba. 
ROM.4.21	Bo grao hanggaiyaba khe Madai ning gibi khlai riphu du thihi bo lon du. 
ROM.4.22	Odebani, Boni lonma khe bo dormo ha sainpha ba se, 
ROM.4.23	bede thikhade, boni lonma khe boni dormo ha sainpha ba thiyaba de bo jarni khlai hi se ning reb ba niya. 
ROM.4.24	Jingbo, jini Gabra Jisu subung githi ni gejer ni phrang mathangyaba khe lonyarao ni lonma ni khlai hi gajai jayayarao nebo bo reb ba se. 
ROM.4.25	Bo de jini gajai buthu ni khlai hi thih mani yaopha lahi dong ba, odehe jing gajai jaya mani khlai hi bo mathang jaohi dongba se.
ROM.5.1	Odebani, lonma ni khlai hi sainpha jao kha bani, jini Gabra Jisu Krista ni balam jang jing mili kha. 
ROM.5.2	Boni balam jang ning, duha jing songyaba khasaoma ha ning lonma jang jing hapsing kha; Madai khe asa khlai hi jing khaja du. 
ROM.5.3	Bo se ning niya hi, jing dukhu hadi jayaba buthu habo jing khaja hi, dukhu hadi jayaba de dukhu khah laoma habo slam hi, 
ROM.5.4	dukhu khah laoma jang dongthai hamba slam hi, dongthai hamba jang asama bo slam du thihi jing tharmai du. 
ROM.5.5	Odehe asama jingkhe gmang giji khlaiya, bo jinthane Bese Gathar riyaba khe yaowai hi jini khasu ha Madai ning boni hamjaoma khasaoma khe lupha kha bani.
ROM.5.6	Bede thikhade, jing musibo dang phuya hi dongba ha, bo gibi bubli ha ning Krista de subung phaphirao ni khlai hi thih ba. 
ROM.5.7	Subung dormo ni khlai hi thihraoyaba isi bang nang niya, thikhabo, subung hamba ni khlai hi thihjaoyaba de dong la phu re. 
ROM.5.8	Thikhabo, Madai ning jarni hamjaoma gibi khe jinthane phnu ridu, jing phaphi jahi dong ba ha ning Krista jinthane khlai hi thihphai ba. 
ROM.5.9	Odebani boni thijao jang jing gibi ja rijao bani yaohon hade, Madai ni thamsi ni phrang bo jingkhe sogo ma se. 
ROM.5.10	Jing boni sotru jahi dongba ha ning, boni thihyaba ni balam ha Madai jang jing mili khade, boni hayu ni balam ha jing hamsi ning sogoma asaba dara jang jing mai nang! 
ROM.5.11	Olei se ning niya hi, miliphinyaba duha jinthane mai riyaba, jini Gabra Jisu ni dara ni khlai hi Madai ha jing khaja du.
ROM.5.12	Odebani, subung saosi ni khlai hi habsao ha phap hapsing phai hi, phap ni khlai hi thihyababo hapsing phai kha. Odebani, khrip subung phapi ja thar kha bani, thihyaba de khrip subung ni basao ha sothar kha. 
ROM.5.13	Dara dong mani sagang ha ning habsao ha bo dong kha; thikhabo, dara giri khade, phap khe bao nang niya. 
ROM.5.14	Thikhabo, Adam ni phrang Moses sosi, Adam lai phapi jayayarao bo thihyaba de bisar ja kha.
ROM.5.14	Adam de phaiginyaba ni sigring se. 
ROM.5.15	Thikhabo, jinis magna riyaba de gajai jang baosi niya. Subung saosi ni phap gajai ni khlai hi gabang subung thih kha de, Madai ni khasaoma jang subung saosi Jisu Krista ni khasaoma jang jinis magna riyaba khe gabang subung bonsi maidao nang thihi janai du. 
ROM.5.16	Odehe, jinis magna riyaba de subung saosi ni phap khusi ni bathai jang de gijisa bo baosi jaya. Subung saosi gajai khlaiba ni yaohonha se bisar de gajai ja riyaba sophai ri ba, thikhabo gabang gajai buthu ni yaohon ha jinis magna riyaba de gajai jayayaba khe bo sophai ri du. 
ROM.5.17	Subung saosi gajai khlai bani khlai hi, subung saosi ni khlai hi ning, thihyaba ni bisar ja kha de, subung saosi ni khlai hibo Jisu Krista ni khlai hi ning gabang khasaoma jang bo jinis magna riyaba dormo khlaiyaba khe maiyarao de, hayu maiyaba jang hamsi ning bonsi ar bisar khlaidao ma se.
ROM.5.18	Olei ning, subung saosi gajai khlai bani khlai hi, khrip subung gajai ja ri jaoba se. Olei jasosi ning, subung saosi gibi khusi dangyaba jang dormo ja rijao hi odehe khrip subung ni khlai hi hayu khe bonsi ne so rima se. 
ROM.5.19	Subung saosi grao maniya bani khlai hi gabang subung khe subung phapi ja rihi bonsi phapi jaba lai ning, subung saosi ni grao khe mani bani khlai hi gabang subung khe dormo subung ja rima se.
ROM.5.20	Gajai baradao mani khlai hi dara hapsing phai ba; thikhabo, phap barayaba si ha khasaomabo bara phalang du. 
ROM.5.21	Odebani, phap de thiyaba jang bisar khlai hi, jini Gabra Jisu Krista ni khlai hi thaoglao ni hayu khe jing maiphu mani khasaoma de dormo ja ri jaoyaba jang bo bisar khlai kha.
ROM.6.1	Jing sum bedehe thi nang kho? Khasaoma bara dao phin mani khlai hi jing phap khusi danghi ning dongma na? 
ROM.6.2	Ode niya dou! Jini phap thih blai bani yaohon ha bedehe jing phap jang thanghi dong ma? 
ROM.6.3	Jing Krista Jisu ha baptisma layarao khripbo bo thihyaba ha baptisma mai kha thihi nisi tharmaiya na? 
ROM.6.4	Odebani, bo thihyaba ha jing baptisma jahi bo jang baosi jing phip jao kha; Bupha ni muima jang subung githi ni phrang Krista mathang ba lai, jingbo hayu gadain ha jing daobai phu mani khlai hi.
ROM.6.5	Jingbo bo jang baosi masi jahi, bo thih ba lai ning jingbo thihpha kha de, bo baija phin ba lai ning bo jang baosi masi jahi jingbo baija phinpha ma se. 
ROM.6.6	Phap ni leng jahi jing dongya mani, phap ni saomang bubim khe sthai hi dong phu mani khlai hi, jini subung gajam khe bo jang baosi dikpha kha thihi jing tharmai du. 
ROM.6.7	Bede thikhade sere thih kha bo phap ni phrang sadin mai kha. 
ROM.6.8	Krista jang baosi jing thih khade, bo jang baosi hayubo maima se thihi jing lon du. 
ROM.6.9	Krista subung githi ni phrang baijaphin kha, ar bo thihphin nang niya kha thihi jing tharmai du; thihyaba de boni basao ha hukhum giri kha. 
ROM.6.10	Bo thihyaba de, phinsi jang thihthar hi, phap gede ha thih songyaba khe se thih ba, boni hayu de Madai ni gede thang hi dongsongyaba khe se thi ba. 
ROM.6.11	Olei jasosi ning nisibo phap gede thih hi, Madai ni gede Krista Jisu ha se thang hi dongba thi hi nisi bao lah.
ROM.6.12	Odebani, nisi saomang ni mijingma khe smaiyarao khe nisi mani ri mani khlai hi nisi ni saomang thih phuyaba ha phap jang bisar da khlai thing. 
ROM.6.13	Nisi ni saomang bedeb buthu khebo hamyayarao ni yaodi ne khlai hi phap niha da ri lah; thikhabo, thihyaba ni phrang hayu ha labu hi dongyarao lai, Madai niha yaopha hi, nisi ni saomang bedeb buthu khe dormo ni yaodi ne khlai hi Madai niha se ri lah. 
ROM.6.14	Phap jang nisi ni basao ha hukhum giri kha bani, dara ni bakhla ha nisi dongyaba niya kha, khasaoma ni bakhla ha se nisi dong ba.
ROM.6.15	Bedehe jama kho? Dara ni hukhum ni bakhla ha dongya hi khasaoma ni bakhla ha se jing dong kha bani jing phapi ja phalang ma na? Ode niya! 
ROM.6.16	Asaba nihabo, boni grao khe mani mane jarkhe nisi nepha khade, nisi grao maniyaba leng ja kha; phap ni leng se nisi jakha de thihlam se, grao maniya bani leng se ja ba thikhade gajai giri ri jaoma se thi hi nisi tharmaiya na? 
ROM.6.17	Thikhabo, Madai niha ning khajama ni grao dong la thing. Phap ni leng ja lakhabo, nisi niha bonsi nisi ne bojom khlai riyaba slingrithai hamba khe khasu ni gibi ha nisi mani kha bani, 
ROM.6.18	phap ni phrang nisi haigerjao kha ode dormo ni lengrao nisi ja kha. 
ROM.6.19	Nisi ni saomang raoya bani, subung ni grao khe baihi ang sainthi du. Boni sagang ha nisi ni saomang bedeb buthu khe gusu jang hamya khlai ba niha nisi leng ne riba lai, duha de nisi ni saomang ni bedeb buthu khe gathar khlai hi bonsi dongpha lang phu mani khlai hi dormo ni leng ne nisi ri la ga.
ROM.6.20	Nisi phap ni leng jahi dongba ha dormo gede nisi ragao bi. 
ROM.6.21	Duha nisi laji kha, bo bubli ha nisi khusi dangyaba buthu ni phrang la, snadi hamba bathai khe nisi mai kha? Bo jinis buthu jamthao ba hah de thihlam se. 
ROM.6.22	Thikhabo duha ni phrang de, phap ni phrang nisi haigerjao kha, ode Madai ni leng buthu se nisi ja kha, boni lab nisi maiyaba de gathar jayaba ning ja kha, bo jamthaoba hade thaoglao ni hayu se. 
ROM.6.23	Phap ni dam de thihlam se thi, thikhabo Madai jinis magna riyaba de, Jini Gabra Krista Jisu niha de thaoglao ni hayu se.
ROM.7.1	Daphlungrao, dara de subung bo thang hi dong bani bising ha se ning boni basao ha hukhum dongba thihi nisi tharmaiya na somo? Dara tharmaiyarao niha ning ang thiba se thi. 
ROM.7.2	Olei jasosi ning, basai mai hi masainjik de boni basai thanghi dongdu si, dara ha boni basai jang khajao du; thikhabo boni basai thih khade, boni basai jang khajaoyaba ni phrang bo haiger jao re. 
ROM.7.3	Boni basai thanghi dongba ha ning malai jang noh jakha de gaori bonsi thijao ma se. Thikhabo basai thih khade, bo dara ni phrang ragao kha, malai jang noh ja lakhabo, bo gaori niya kha. 
ROM.7.4	Olei jasosi ning, ani daphlungrao, nisibo Krista ni saomang dara jang dara gede de nisi thih kha, gibin subung, subung githi ni gejer ni phrang baijayaba nisi ja kha, Madai ne bathai thaiyaba jing ja kha. 
ROM.7.5	Jing subung ni hayu dongthai ha jing dongkhali de, jing dara ni phap nangjaoma ha smao phaiyarao, jini saomang bedeb buthu ha khusi danghi, thihlam ha so riyaba bathai khe thai ri re. 
ROM.7.6	Thikhabo duha de jingkhe leng ne remyaba khe jing thih kha, dara ni phrang jing haiger jao kha; odebani dara gajam ha reb ba lai niya hi, bese ni hayu gadain ha jing khusi dang la kha.
ROM.7.7	Jing snadi thi nang kho? Dara la phap se na? Ode niya! Bede thikhade, dara ha jing khe tharmai riya kha de, phap khe jing tharmai nang niya. Dara jang, Da libi thiya khade, libima khe tharmai nang niya. 
ROM.7.8	Thikhabo, ebo grao riyaba khe, phap jang hajora yaowai hi, khrip libima ani bising ha bo baigo ri du. Dara giri khade, phap githi se. 
ROM.7.9	Boni sagang hade dara giri hi ang thang hi dong ba, thikhabo grao riyaba dong phai hi, phap smao phai ba, 
ROM.7.10	boha ang de thih kha. Hayu ni grao riyaba grao gibi de, anthane khlai hi thihlam se japhai kha. 
ROM.7.11	Phap de grao riyaba khe hajora nai hi yaowai dada bo jing khe thokhi hi grao riyaba khe yaowai hi bo jing khe sthai kha.
ROM.7.12	Odebani dara de gathar se, ode bo grao riyababo gathar se, bo gibi jang hamba se. 
ROM.7.13	Thikhabo, hamba jinis ani ha thihlam habo ang khe so ri nang niya? Ode niya! Phap jang se ja ba; phap de phap gibi khe nuphu mani khlai hi, hamba jinis khe yaowai hi ani ha thihlam khe so ri ba; odebani bo grao riyaba ni khlai hi phap gmang thaosisiyaba khe phnu kha.
ROM.7.14	Dara de bese gede ni jinis se thihi jing tharmai du; thikhabo ang de saomang ni subung, phap ni leng ha phain jaoyaba se. 
ROM.7.15	Ani dongthai buthu khe ang jar ning bujilaya, ang nangjaoyaba khebo ang dangya, ang nangjaoyayaba khe se ang dangdao re. 
ROM.7.16	Duha nangjaoyayaba khe ang dang kha de, dara de hambi thihi ang thi du. 
ROM.7.17	Odebani bokhe dangyaba de ang niya, ani ha dongyaba se bokhe dang ba. 
ROM.7.18	Bede thikhade, bokhe ani saomang ha se ang thi ba, hamba jinis musibo giri thihi ang tharmai du. Hamba khusi khe dang ma ang nangjao du, thikhabo, ang dang phuyaba ani ha giri. 
ROM.7.19	Hamba khusi dangma nangjaoyaba khe ang dangya hi, ang nangjaoyayaba khusi khe se ang dang du. 
ROM.7.20	Ang dangma nangjaoyayaba khe dang re thikhade, bokhe dangyaba de ang de niya, ani ha dongyaba phap se bokhe dang ba.
ROM.7.21	Odebani, ebo jinis dongthai edese thihi ang tharmai so kha: hamba khusi dangma bao kha ning, phap ani ha dongphai du. 
ROM.7.22	Ani khasu gibiyaba ha Madai ni dara khe ang khaja la du, 
ROM.7.23	thikhabo, ani saomang ni bedeb buthu ha, dara gibin ja kha thihi ang tharmai kha, bo se ani khasu ha hamba dongyaba jang nanglai hi, ani saomang ni bedeb buthu ha dongyaba phap ni leng habo ang khe slam du. 
ROM.7.24	Ang hamsi ning dukhu ni subung ja kha dou! Ebo thihlam ni saomang ni phrang sere ang khe sogo nang kho? 
ROM.7.25	Jini Gabra Jisu Krista ni khlai hi Madai niha khajama dong thing. Odebani ang ning gibi jang khasu ha Madai ni dara ha ang khusi dang ba, thikhabo ani saomang de phap ni dara habo khusi dang re.
ROM.8.1	Odebani du ni phrang de Krista Jisu ha dongyarao ne khlai hi de musibo gajai giri kha. 
ROM.8.2	Bede thikhade, Krista Jisu ha hayu ni bese ni dara ha phap jang thiyaba ni dara ni phrang, bo ang khe sogo lang kha. 
ROM.8.3	Saomang raoyaba ni khlai hi dara jang dang phuyayaba khe Madai ning bo khe dangphai kha. Bo jarni basa khe, phap ni bandai ne khlai hi, saomang phapi lai jahi bo hai ba, ode saomang ha phap dongyaba khe bo gajai ja riphai kha; 
ROM.8.4	jing saomang ni dara gede thangya hi, bese ni dara gede thangyaba buthu ha, dara ni grao gibi japhu mani khlai hi. 
ROM.8.5	Saomang ni dara ha thang hi dongyarao de saomang gede ni jinis buthu khe bonsi nangjao re, thikhabo bese ni dara ha thang hi dongyarao de, bese gede ni jinis buthu khe bonsi nangjao re. 
ROM.8.6	Saomang gede ni jinis de thihlam se, thikhabo bese gede ni jinis khe nangjaoyaba de hayu jang santi se. 
ROM.8.7	Saomang ni nangjaothai ha baoyaba de Madai jang nanglai ba se; bonsi Madai ni dara ha hapya, bonsi hapbo hap phuya. 
ROM.8.8	Saomang ha dongyarao, Madai khe khaja ri phuya.
ROM.8.9	Madai ni bese nisi niha gibi jang dong kha de, saomang ha nisi dongya; bese ha se nisi dong ba. Sere niha Krista ni bese giri, bo boni subung niya. 
ROM.8.10	Odehe, Krista nisi niha dong kha de, nisi ni saomang phap ni khlai hi thih lakha bo, dormo ni khlai hi nisi ni bese thang hi ning dong ma se. 
ROM.8.11	Subung githi ni phrang Krista Jisu baija phinyaba ni bese khe nisi niha dong kha de, subung githi ni phrang Krista Jisu khe baija phin riyaba ning nisi niha dong hi boni bese ni khlai hi nisi ni saomang thiphuyaba khe bo ning mathang ma se.
ROM.8.12	Odebani, daphlungrao, jing lagai dong, saomang nangjaothai ha thanghi dong mani khlai hi saomang gede ha niya, 
ROM.8.13	saomang gede nisi thanghi dong khade nisi thih ma se; thikhabo saomang khusi dangyaba buthu khe bese jang nisi sthai kha de, nisi hayu mai ma se. 
ROM.8.14	Madai ni bese jang langsmai hi dongyarao khrip Madai ni basathu se. 
ROM.8.15	Khin dada dongphin mani khlai hi leng jayaba bese khe nisi maiya, basa jaya bani bese khe se nisi mai ba; bo bese ni khlai hi se, Abba, Abai! thi hi jing jirik khao ba. 
ROM.8.16	Bo bese jang ning jini bese jang masi jahi Madai ni basa jayaba gibi khe bo jing khe mithi pha ri du. 
ROM.8.17	Boni basathu jing ja kha de, Madai ni don ni phantha mai ginyarao, Krista ni don khe phantha maipha ginyarao jing ning ja kha; Krista dukhu suguyaba ha jing masi yaowai kha de boni muima bo jing masi yaowai phalai ma se.
ROM.8.18	Duhani bubli ha dukhu ja ginyaba buthu de jini ha muima phnu hi dong ginyaba jang de suhi thi phalai mani musibo niya kho. 
ROM.8.19	Khrip jinis sangsaiyaba bo Madai ni basa thu nujao phaiyaba khe bonsi hamsi ning jonso phuya kha. 
ROM.8.20	Bo khrip sangsaiyaba buthu khe, haglai grao ni bakhla ha dong rihi bonsi dong kha; bonsi jarni nangjaoma habo dongba niya, bonsi khe dongriyaba ni nangjaothai jang se ja ba. 
ROM.8.21	Asa deng hi, bo jinis sangsaiyaba buthu khe hamya ni leng ni phrang bonsi haigerjao nang, Madai ni basathu sadin ni muima ha bonsi hapginyaba se. 
ROM.8.22	Jinis khrip sangsaiyaba buthu de duha sosibo sao gojenba ha sa jao hi hoi dada bonsi dong thihi jing tharmai du. 
ROM.8.23	Jinis sangsaiyaba buthu se ning niya hi, jing bese ni bathai sagang ha maiyarao ning, jing boni basathu jayaba, (jini saomang bubim jang khoyaba) khe jon hi jini khasu ha jing hoi ba. 
ROM.8.24	Ebo asama ha se sogojao hi dong ba. Thikhabo, nuhi se asa jayaba de asa niya. Bo nu hi ning dongyaba khe sere asa ja re? 
ROM.8.25	Thikhabo, jing nuyayaba khe jing asa khlai khade, jing jon hi ning dong ma se.
ROM.8.26	Olei jasosi ning, bese de jing raoya jayaba buthu ha jingkhe bo juru du, bede thikhade, snadi balam khe jing bima nang du thihi mithiya, thikhabo, bese de hoima jang thiblaiya si bo jingkhe bi mane grao ri du. 
ROM.8.27	Odehe, khah khe naiyaba Madai ning, bese ni baothai khebo tharmai hi, bese ning Madai nangjaoba lai ning subung gatharrao ne khlai hi bo khainsu ri re.
ROM.8.28	Madai khe hamjaoma dengyarao khe, bo ning bo saikhoba lai bo longyarao ne de, bonsi ham mane khlai hi khrip jadi khebo dang ri du thi hi jing tharmai du. 
ROM.8.29	Bede thikhade, sagang khna dayaba buthu de boni basa lai dong mani khlai hi sagang ha ning bo saikho da kha, boni basa se gabang daphlung ni bising ha basa sagra japhai phu mani khlai hi. 
ROM.8.30	Odehe, bo saikho dayarao khe long ba, bo longyarao khe dormobo ja ri ba, bo dormo ja riyarao khe bakhanbo khlai ba.
ROM.8.31	Bo grao buthu ha la jing snadi thi nang kho? Jini gede Madai gaba kha la, sere jing jang nanglai phu ma? 
ROM.8.32	Bo jarni basa khebo mathaoya hi jing khrip ne riyaba la, jinis gibin khrip khebo bo jinthane magna ri nang niya na somo? 
ROM.8.33	Madai subung saikhoyarao khe sere ning gajai khlai ma? Dormo ja riyaba de Madai se. 
ROM.8.34	Sere ning gajai ja ri ma? Bo thiyaba de Krista se. Jadu, subung githi ni phrang baija dao hi, Madai ni yaoda ha dong hi, jinthane thih riyababo bo ning. 
ROM.8.35	Krista ni hamjaoma ni phrang sere jing khe degao ri phuma? Dukhu ha ja thing, kha waimu ha ja thing, do jaoba ha ja thing, asari ha ja thing, sao ha rih giriyaba ha ja thing, khinyaba ha ja thing, niyakhala, seng jang ja thing bo jing khe degao ri phu nang? 
ROM.8.36	Madai ni laisi thiba lai,
ROM.8.36	Nini khlai hi sainsong sthai hi ang dong re,
ROM.8.36	Melma sthai jaoginyaba lai ang ja kha.
ROM.8.37	Degaoya dou! Ebo khrip ha ning, bo jing khe hamjao bani khlai hi deyahrao thanebo jing dedao kha. 
ROM.8.38	Musi jangbo, thihyaba na hayu, na sorgo ni deglarao, na bisardarrao, na jinis dongyaba, na dongphai ginyaba, na raothai buthu, 
ROM.8.39	niyakha la juba, thuba, niyakha la jinis sangsaiyaba khrip ha bo musi jang bo jini Gabra Krista Jisu ha dongyaba Madai ni khasaoma ni phrang jingkhe degao ri phu nang niya thi hi ragao sisi ang tharmai du.
ROM.9.1	Krista ha grao gibi khe ang thi du, ang mosol thiya; Bese Gathar ni balam jang ang hamba hamya tharmaiyaba jang bokhe ragao sisi tharmai du 
ROM.9.2	ani khasu ha de hamsi ning khah waimu jang khah dukhu jamthaoyaba ani ha dong. 
ROM.9.3	Ani daphlungrao, saomang gede ha ani greng buthu ni baslai ha ang ning sari jao ma khe horkhu hi, Krista ni phrang nekhao jao si ang dong la nang thi hi ang bao la re. 
ROM.9.4	Bonsi de Israel jadi se; basa jayaba ja thing, muima ja thing, grao khayaba ja thing, dara rijaoyaba ja thing, Madai jang sainlaiyaba gibi ja thing, grao hanggaiyaba buthu ni bubra se; 
ROM.9.5	greng ni khitha buthu de bonsi ni buju thu se, saomang gede nai khade bonsi ni phrang ning Kristabo bonsi ni greng se; bo de khrip ni basao ha dong, thaoglao sosi bakhan khlai jayaba Madai se, Amen.
ROM.9.6	Thikhabo, Madai ni grao khe, bo maiya thima de niya. Israel jadibo jamthar si de Israel jadi ja blaiya. 
ROM.9.7	Abraham ni khrip greng buthubo bonsi boni basathu ja blaiya; Isak ni phrang nini greng thijao ma se, thi hi bo thi du. 
ROM.9.8	Boni ortho de, saomang gede ni basathu de bonsi Madai ni basathu ja blaiya, grao hanggaiyaba ni basathu se boni greng gibi thi hi bonsi bao du. 
ROM.9.9	Grao hanggaiyaba de ebo ning ja kha: Duha ni bubli ha lai ning ang phaiphin hi Sara nana miyah mai ma se, thi dada bo grao hanggai ba. 
ROM.9.10	Bo se ning niya kho; miyah saosi, jini greng Isak ni phrang Rebeka niha nana jonja saokhonggin ja khali, 
ROM.9.11	bonsi hajai mani sagang ha de, bo hamba hamya musibo bonsi dangphuya sani ha, saikho bani balam ha Madai dangma baoyaba khe gejeb dao riphu mani khlai hi, 
ROM.9.12	khusi dang bani niya hi, bokhe long bani khlai hi se. Sara niha Madai thiba, Boni bada de boni buphlung ni khusi khe dang ma se, thi hi bo thiphai ba se. 
ROM.9.13	Madai ni laisi ha reb ba lai:
ROM.9.13	Jakob khe ang khasao du, thikhabo Esau khe ang nangjaoya.
ROM.9.14	Jing snadi thi nang kho? Madai niha gajai dong na? Ode niya! 
ROM.9.15	Bo ning Moses niha, Ang sere ni basao ha maya khlai ma nangjao du, boni basao ha maya khlai ma, odehe sere ni basao ha ang khasaoma nangjao du, boni basao ha ang khasao ma! odehe bo thi du. 
ROM.9.16	Odebani, subung ni nangjaothai jang subung ni dangthai habo asa dengya, Madai ni khasaoma ha se bonsi asa deng ba. 
ROM.9.17	Madai ni laisi mani grao jang Pharao niha, Ang ning khe elei bani se song rihi nini ha raothai dongyaba khe phnu mane, odehe khrip habsao ha ani bumu gublung thar mani khlai hi, bo thi du. 
ROM.9.18	Odebani, bo nangjaoyaba khe bo khasao re, bo nangjao khade suttha khlai re.
ROM.9.19	Bede thikhade ning ang khe thi ma, Bo phin snadi jabani gajai ri ba kho? Bo dangma nangjaoyaba khe sere mathao phu ma? 
ROM.9.20	Thikhabo, O subung, Madai khe niyayaba la ning sere kho? Jinis slamyaba de bo slamyaba niha, Snadi jabani elei ning ang khe slam ba? thihi thi ma kho? 
ROM.9.21	Mudik slamyaba hahdo thaisi jang mudik muilo jadaothao slam hi odehe muilo jayadao thao slam mani khlai hi mudik slamyaba de hah ni mudik ni basao ha grao ni khemotha giri na?
ROM.9.22	Thamsi ni mudik, jamginyaba buthu ni basao ha Madai ning boni thamsi jang boni raothai khe phnu ri ma nangjao la khabo, bo blai ba lai lai ajao kha de, snadi thima dong ma kho? 
ROM.9.23	Khasaoma ni mudik, boni muima khe mai mani bo salai dayarao ne boni muima gibi khe bonsi ne phnu riphu mani khlai hi ning jakha. 
ROM.9.24	Boni khasaoma ni mudik buthu khe Judarao ni gejer ni phrang se ning niya hi, Jentailrao ni gejer ni phrang longjaoyarao bo jing ning ja kha. 
ROM.9.25	Hosea ni laisi bajab ha,
ROM.9.25	“Ani subung niyayarao khe Ani subungrao ang thi nang,
ROM.9.25	Ang khe hamjaoma dengyayarao khe,
ROM.9.25	‘ang khe hamjaoma dengyarao’ ang thi ma se.
ROM.9.26	Odehe, Nisi ani subung niya thiyaba ni dongthan ha ning,
ROM.9.26	Madai gathang ni basathu thihi bonsi longjao ma se,”
ROM.9.26	thi hi bo sainthi ba lai jasosi ning.
ROM.9.27	Isai bo Israel sarao ni balam ha, jirik khao hi thi du: Israel jadi buthu de sagor ni hajeng bang ba lai bang la khabo, bonsi gijisa se ning goma mai ma; 
ROM.9.28	Bede thikhade Gabra phirthi basao ha jar ni bisar khe gibi jang sangga ning haiger ma se, bo odehe thi ba. 
ROM.9.29	Isai ning, Siphaiyarao ni Gabra ning bumu dengya slam hi jing khe mathaoya kha de, Sodom lai jing ja ma se mu! thihi reb ba lai jasosi ning.
ROM.9.30	Bedehe jing thi nang kho? Dormo khe riksaiyayaba Jentailrao se dormo khe bonsi mai ba; bo se lonma ni khlai hi dormo ja ba. 
ROM.9.31	Thikhabo, dara khe mani bani khlai hi gajai jaya baoyaba Israel sarao dara ha gajai jayayaba khe bonsi maiya hi thao kha. 
ROM.9.32	Snadi jaba ni? Bede thikhade lonma jang bonsi riksaya bani olei ja ba, bonsi khusi dangyaba ha asa deng ba. Bonsi khuda riyaba longthai ha ning bonsi khuda la kha.
ROM.9.33	Nai lah, Zion ha khudayaba longthai
ROM.9.33	ode, khuda riyaba longthaima ang deng du;
ROM.9.33	Sere bo khe lon du, bo laji nu nang niya thihi reb ba lai.
ROM.10.1	Daphlungrao, ani greng buthu khe sogoma mai thing mu thi hi ani kha ha nangjaoma jang Madai niha ang bi du. 
ROM.10.2	Bede thikhade Madai ni khlai hi gibi jang khah muh ri du thihi ang mithi du; thikhabo, bonsi bujima gibiyaba jang khah muh riba de niya. 
ROM.10.3	Madai ni phrang dormo khe mithiya hi, bonsi ni dormo khe rao rima bao hi, Madai ni dormo ha bonsi rihi hapsingya. 
ROM.10.4	Krista de bokhe lonyarao ni khlai hi bonsi dormo khe maiphu mani dara khe sjamyaba se.
ROM.10.5	Moses de dara ni phrang dormo ni grao khe edehe bo reb du: Bo dara buthu khe maniyaba de bo buthu ni khlai hi ning bo thang ma se. 
ROM.10.6	Thikhabo lonma ni dormo de, Nisi ni khah jang sere sorgo ha thang nang? (bo de Krista akhai hi laphai nang thiyaba se) 
ROM.10.7	jar la, Sere hakhor khithu giriyaba ha akhai nang? (bo de subung githi ni bising ni phrang Krista ning lai hi nang thiyaba grao se) da khin, bo odehe thi du. 
ROM.10.8	Thikhala, bo bedehe thi ba? Grao de ning khe sampha du, nini khuh jang nini khah ha dong, bo odehe thi ba. (bo de lonma ni grao jing thiyaba de bo se). 
ROM.10.9	Nini khuh jang Jisu de Gabra se thi dada ning gaba hi, subung githi ni bising ni phrang Madai ning bokhe baija ri ba thihi nini khah ha ning lon kha de, sogojao ma se. 
ROM.10.10	Bede thikhade, dormo subung ja mani khlai hi khah ha lonma nang du, odehe sogo mani khlai hi khuh jang gaba ma nang du. 
ROM.10.11	Madai ni laisi ha thi du, Sere bokhe lon du bo laji nu nang niya. 
ROM.10.12	Juda jang Greekrao de musibo gibin jadaya. Gabra masi de khrip ni Gabra se; bo khrip longyarao khebo gibi jang hamsi ning hamthai ri du. 
ROM.10.13	Sere Gabra ni bumu khe la du, bonsi khe sogojao ma se.
ROM.10.14	Thikhala, bonsi lonya kha la, bedehe bonsi khe long ma? Boni balam khe khna ba giriyaba subung la bedehe lon ma? Sainthiyaba giri hi bonsi bedehe khna ma? 
ROM.10.15	Haihaya kha la bedehe sainthi ma? Milima ni hamba graojma khe sainthi hi, khajama ni hamba graojma khe so riyarao ni igah majang bi dou! thihi reb ba lai. 
ROM.10.16	Thikhabo, hamba graojma khe bonsi khrip de lon tharya; Isai ning, Gabra, jing grao sainthiyaba khe sere lon du? bo odehe thi du. 
ROM.10.17	Odebani, lonma de grao khe khnayaba ni phrang se bo dong phai ba, grao sainthiyaba khe khnayaba de Krista ni grao ni phrang se bo dong phai ba.
ROM.10.18	Thikhabo, ang thi du, Bonsi la khnaya na? thihi jing sing ba. Bonsi khnaba de khna kha.
ROM.10.18	Bonsi ni khurang de phirthi ni khrip hathan ha dak so thar hi kha,
ROM.10.18	odehe bonsi ni grao buthu de phirthi grongbri sosi gubblung thar kha, odehe thi du.
ROM.10.19	Thikhabo ang thi du, Israel sarao la bokhe bujiya na somo? thihi ang sing ba. Boha Moses sagangthao thi ba:
ROM.10.19	Jadi ha sainpha jaoyayarao khe
ROM.10.19	nisi ni basao ha hingsa ja ri nang;
ROM.10.19	Jadi gibirrao khe yaowai hi
ROM.10.19	nisi ni basao ha ang thamsi baigo ri ma se, thi du.
ROM.10.20	Isai thi du, khitha rao hi,
ROM.10.20	Ang khe smaiyarao khe ang goron kha,
ROM.10.20	Bo ang khe smaiyayarao niha ang bonsi khe tharmai ri kha, bo odehe thi ba.
ROM.10.21	Thikhabo, Israel ni balam ha de, bo edehe thi du, Subung thiba lab giriyarao thokhi baiyarao ne khlai hi, sainsong ani yao khe ang sugu re, thihi bo sainthi du.
ROM.11.1	Thikha la, Madai ning jarni subung buthu khe dangkhlai nang na? ang thi ba. Dangkhlaiya dou! Ang bo Israel jadi ning, Abraham ni greng, Benjamin ni sengphong ni subung se. 
ROM.11.2	Madai jang mithijao dayarao, jar ni subung buthu khe bo dangkhlaiya, Madai ni laisi ni grao ha Elija ni balam khe nisi khnaya na? Madai niha Israel sarao ni balam ni grao habo ning so ri kha: 
ROM.11.3	Gabra, nini gorasalirao khe bonsi sthai hi, nini khapra khe bonsi sebai ba, ang khebo bonsi sthaima bao du, thi ba. 
ROM.11.4	Thikhabo, boha Madai bedehe thiphin ba? Baal ni sagang ha yasgu thuyayaba, subung rjing sni anthane khlai hi ang mathao hi deng du, thi ba jang thiphinjao ba. 
ROM.11.5	Olei jasosi ning duhabo khasaoma jang saikho jaoyaba subung khaisa dong kho. 
ROM.11.6	Khasaoma ni khlai hi se bonsi khe saikho ba thikha de, khusi dang bani khlai hi ja phuya; ode niyakha de, khasaoma de khasaoma ja phu nang niya.
ROM.11.7	Bedehe japhu ma? Israel jadi gibi jang smaiyaba khe bo maiya. Saikho jaoyarao khe bonsi nu kha, thikhabo gibin subung buthu khrip de gmang giji ja thar kha, 
ROM.11.8	Madai ni laisi ha reb ba lai;
ROM.11.8	Madai ning bonsi khe mudimyaba bese khe ri hi,
ROM.11.8	Nuphuya muthai jang khnaya khmao jang,
ROM.11.9	David thi du,
ROM.11.9	Bonsi ni basang khe bonsi ne khlai hi jeh jang dukhon ode khudayaba khamthan ja thing!
ROM.11.10	Bonsi nuphuya mani khlai hi bonsi ni muthai buthu de andar jahi,
ROM.11.10	Thaoglao ha mirim khe gongri ning deng la thing, bo odehe thi ba.
ROM.11.11	Ang thi du, Thikha la, bonsi galai kha la, bonsi galai hi ning dong la ma? Odeh niya! bonsi galai bani khlai hi se Jentailrao niha sogoma sophai ba, Israelrao khasao mani khlai hi. 
ROM.11.12	Odebani, bonsi galaiba de habsao ni khlai hi gnang jaba se, bonsi ni khusi jayayaba de Jentailrao ne gnang jaba se thikhade, bonsi so thar khali la hamsi ning bonsi gnang ja nang thi!
ROM.11.13	Duha nisi Jentailrao, nisi niha ang grao sainthi du. Ang de Jentailrao ni haijaoyasa se bani ang khusi dangyaba khe ang de bi bao du, 
ROM.11.14	Ani greng buthu khe hingsa ja ri phu mani, bede thikhala gejesi khe mang mang sogo phu mani khlai hi. 
ROM.11.15	Bonsi dangkhla bani habsao ne khlai hi Madai jang miliphinba se thikha de, bonsi lamjao kha la githi ni phrang thangba lai ja nang niya?
ROM.11.16	Honduri khe sapthonyaba ni phrang sagangthao ha sagaoyaba khe geryaba gathar jakha de, bo sapthonyaba bo gathar se; bede thikhade bongphang bo boni yader gathar ja kha de boni bedep buthu bo gathar ja du. 
ROM.11.17	Bede thikhade, Oliv bedep gejesi de dainso jaoya ba, ning, oliv mosol, oliv buphang ha ning jura ja hi, yader hamba ha ning jura ja dada, 
ROM.11.18	boni gibin bedep buthu ni bising ha da sangga lah; ning sangga la khabo, boni yader khe khrangyaba ning niya, boni yader jang se bo ning khe kharang ba.
ROM.11.19	Ning thi du, Jura jahi ang dongphu mani khlai hi boni bedeb gejesi khe dainso ba se. 
ROM.11.20	Ning gibi khe ning thi kha dou. Bonsi lonya bani khlai hi bonsi sagao jao ba, thikhabo ning de nini lonma ni khlai hi gejeb hi song du. Odebani, phuthan jaya hi khinma jang dong lah. 
ROM.11.21	Madai ning jarni bedep gibi buthu khe ning bo haigerya kha de, ning khebo bo haiger nang niya. 
ROM.11.22	Madai ni khasaothai ode boni khinthao thaoyaba khe khah ha mathao lah: bo galaiyarao ni basao ha hamsi ning khithao thao se, thikhabo ning de boni khasaoma ha ning ning dongkha de, nini basao ha bo khasao hi dongsong nang, thikhabo ning dongsongya kha de, ningbo dainso jao ma se. 
ROM.11.23	Odehe, bonsibo lonya hi ning bonsi dongsong kha de bonsi jura jahi dongma se, bonsi jura japhin mani raothai de Madai niha dong. 
ROM.11.24	Ning oliv mosol ni phrang dainso jaoyaba ning, nalai lai hajaiya hi, oliv buphang hamba ha jura jakha de, boni bedep gibiyaba buthu de, bonsi ni oliv buphang ha ning bonsi jura japhin kha de bonsi bislei ham nang.
ROM.11.25	Daphlungrao ebo grao makhao khe nisi tharmaiya mane ang nangjaoya. Ode niya khade, nisi jar khe blaijao la ma se. Jentailrao bonsi sothar mani sagang ha de Israel jadi gejesi ni basao ha khah raoma khe bo sophai rima thi du. 
ROM.11.26	Odese, Israel jadi khrip de golam mai ma;
ROM.11.26	Zion ni phrang sogoyahba baigo phai nang,
ROM.11.26	Jakob ni phrang Madai baoyayaba khe gajain khlai ma se,
ROM.11.27	Ebo ning ani grao khayaba jama se,
ROM.11.27	Bonsi ni phap buthu khe ang lang la kha ning, thihi reb ba lai.
ROM.11.28	Hamba graojma gede ni balam ha de, bonsi de nisi ni khlai hi bonsi Madai ni sotrurao se; thikhabo, saikho bani grao gede ni balam hade, bonsi ni greng buthu ni khlai hi bonsi hamdao thaoyarao se; 
ROM.11.29	Madai de boni jinis magna riyaba buthu ode bo longyaba ha de boni khah khe gibin slaiya. 
ROM.11.30	Boni sagang ha de Madai ni grao khe bonsi lonya, thikhabo, bonsi lonya bani khlai hi duha de khasaoma khe nisi mai kha. 
ROM.11.31	Olei jasosi ning, duha de nisi bo khasaoma khe mai kha bani, bonsibo khasaoma khe maiphu mani khlai hi, grao lonyayaba bonsi ja kha. 
ROM.11.32	Madai ning khrip subung ni basao ha boni khasaoma khe bonsi ne phnu ri phu mani khlai hi khrip subung khe grao layayaba ha bo jeb thar kha.
ROM.11.33	Madai ni gnang jathai, boni girikthai ar boni gyan bangthai la gabang thubi dou! Boni bisar buthu khebo tharmai so phuya, boni lama buthu khebo baoso ha phuya.
ROM.11.34	Sere boni khah khe mithi du?
ROM.11.34	Boni bisar habo sere dongpha du?
ROM.11.35	Niyakha la, bo suphin mane boni ha
ROM.11.35	yaosandi riyaba sere dong?
ROM.11.36	Khrip jinisbo bo ni phrang ode boni dara jang bonthane khlai hi dongphaiyaba gaja se. Boni ha ning thaoglao jang muima dong thing. Amen.
ROM.12.1	Odebani, daphlungrao, Madai ni khasaoma ni khlai hi, bandai gathang odehe Madai jang khaja jaogothai nisi ni saomang khe yaopha mani khlai hi nisi khe ang khainsu du; ebo se nisi ni khusi dangthai gibiyaba de. 
ROM.12.2	Ebo habsao ni dongthai lai dongya hi, Madai ni nangjaothai hamba ode khaja jao gothaiyaba sothar si hamba khe nisi ragaosisi mithi phu mani khlai hi, nisi jarni khah gadain jahi gibin ja lang lah.
ROM.12.3	Madai riyaba khasaoma ni khlai hi ang nisi khe thi du: Nisi ni bising ha asababo bedehe bujima nang du botha bara hi da buji thing, Madai ning khrip subung niha lonma riba lai ning, jar jarni khah ha jajao lah. 
ROM.12.4	Saomang masi ha bedeb gabang jini ha dongyaba, boni khrip bedeb buthu ni khusi dangthai baosi ja tharya; 
ROM.12.5	Olei jasosi ning, jing gabang bang la khabo, Krista ha jini saomang masi se. 
ROM.12.6	Khasaoma riyaba khe jing mai lai ba lai ning jinis riyaba gibin gibin khe jing mai kha; jing grao thima ni jakha de, jini lonma jang jing blaiba lai lai thi lai nang. 
ROM.12.7	Khusi dang mani gede thikhade, khusi dangyaba ha jing khah ri lai nang, slingriyaba gede thikhade, slingriyaba ha ning khah rilai hi; 
ROM.12.8	sibringyaba bo, khah muh jang sibring la thing; jinis riyaba bo, khaithiya hi ri la thing; hojabo hamsisi langsmai la thing; khasaoyaba de khajama jang khasao la thing.
ROM.12.9	Hamjaoma de hamya giriklaiyaba laya hi ja thing; hamya khe regejao lah, hamba khe mani lah. 
ROM.12.10	Daphlungrao, hamjaoma ha de nisi saosi jang saosi hamjao lai hi, bakhan khlai lah. 
ROM.12.11	Khah muh ri bani balam ha seleya hi, bese ni balam ha de, khah ri hi Gabra ni khusi khe dang lah. 
ROM.12.12	Asama ha ning bai hi; dukhu habo khah lao hi, asaba bubli habo bi lah. 
ROM.12.13	Subung gatharrao bao joyaba ha juru lah; naorai ni basao ha hamba phnu lah.
ROM.12.14	Nisi khe dukhu riyarao khe, hamthai ri lah; da sari. 
ROM.12.15	Khajayarao jang khaja pha lah, grayarao jang gra pha lah; 
ROM.12.16	Saosi jang saosi nisi khah masi jahi phuthan da ja lah; subung khasibarao jang lugu ja lah, jar khe da ju ri lah.
ROM.12.17	Asaba ni hamya khebo hamyayaba jang da suphin lah; khrip subung ni baothai majang khe bao lah. 
ROM.12.18	Blai khade nisi ni gede thikhabo, subung khrip jang mili hi dong lah. 
ROM.12.19	Hamdao thaoyarao, baslai da lah, Madai ni thamsi ha yaopha lah. Baslai laba de ani phantha se, ang baslai suphin nang, Gabra ning odehe thi du, thihi reb du. 
ROM.12.20	Bokhe garhibo, Nini sotru hukhri jaokha de, ji mani ri lah; dih gangjao khade, dih ling mani ri lah; olei ning dang kha de, boni bokhro ha ning waithai deng ba lai jama se. 
ROM.12.21	Hamya jang ning dejao hi da dong, hamma jang hamya khe de lah.
ROM.13.1	Khrip subungbo bonsi ni basao ha bisar khlaiyarao ni grao khe mani la thing. Madai ni phrang niyakha de saosibo bisar khlaiyaba giri; duha bisar khlaiyaba buthubo Madai se slam ba. 
ROM.13.2	Odebani, sere bisar khe badai du, bo Madai ni khapra khe badai ba se, olei badaiyarao de bonsi ni saja mai ma se. 
ROM.13.3	Bisar khlaiyarao hamba khusi dangyarao ne de khin ma nangya, thikhabo hamya khusi dangyarao nede khin mani dong. Niyakha la, bisar khlaiyaba khe khinya hi ning dong ma nangjao du? Hamba khusi dang lah, ning boni bakhan mai ma se. 
ROM.13.4	Bo de ning ham mani khlai hi Madai ni khusi khe dangyaba se. Thikhabo hamya khusi dang khade hamsi ning khin lah. Seng khe bo haglai biglai di baiya. Bode Madai ni khusi dangyaba se, ode hamya khusi dangyarao ni basao ha baslai layaba, bonsi ni basao ha Madai ni thamsi khe so riyaba se. 
ROM.13.5	Odebani, Madai ni thamsi khe laihi se ning niya hi, hamba hamya tharmaiyaba ni khlai hi bo bisar ni hukhum bakhla ha hap ma nang du.
ROM.13.6	Odebani se khajna khebo nisi bojom khlai ba, bisar khlaiyarao, oleiyaba jinis buthu khe sason khlaiyaba de Madai ni dangyasarao se. 
ROM.13.7	Khrip subung niha nisi ni lagai dongyaba khe ri lah; hah ni dam rima nangyaba nihabo hah ni dam khe ri lah; khajna rima nangyaba nihabo khajna ri lah, man khlaima nangyaba man khlai lah, bakhan khlaima nangyaba khe bakhan khlai lah.
ROM.13.8	Nisi saosi jang saosi hamjao laima khe garhi de saosibo musi khebo lagai da nang; jarni subung khe hamjaoyaba de dara khe phura maniba se. 
ROM.13.9	Elei, gaori da ja; da sthaibai, makhao da ja, da libibai, thiyaba buthu khrip khe de,
ROM.13.9	Ning jar khe hamjaoba lai nini noharirao khe ning hamjaoma nang du thiyaba grao ning khrip gajeb thar du. 
ROM.13.10	Hamjaoma de noharirao khe hamya khlaiya; odebani, hamjaoma de dara khe phura khlaiyaba se.
ROM.13.11	Ebo khe garhi bo, dini dakhna ni jathai khe nisi tharmai hi, bo thuyarao ne khlai hi nisi ni khmao ni phrang smao mani bubli gibi jang ja kha; duha jing lon jen riba ha thane de, jing sogoma ja mani bubli samphadao kha. 
ROM.13.12	Hor naiju japhai kha, munu sringma ja kha. Odebani andar ha khusi dangyaba buthu khe jing dangkhlai hi, jnama ni yaodi khe kha phalai nang dei! 
ROM.13.13	Sain ha dongba lai ning jing majang sisi dong lai nang, hamya gede ejang ojang jaya hi, ju baola jaya hi, gaora jang khah nangma khe yaowaiya hi nam khormu odehe hingsa ha dongya hi, 
ROM.13.14	Gabra Jisu Krista khe ning phin hi dong lah, nisi ni saomang ni nangjaothai buthu phura ja mani khlai hi nisi ni khah ha musi khebo hajora da smai lah.
ROM.14.1	Lonma ha raoyayaba subung khe, boni baothai khe niyayahi khaja lah. 
ROM.14.2	Subung saosi de khrip jithar phu du thihi bo lon ba, thikhabo subung saosi de samlai bonlai se ning ji ba. 
ROM.14.3	Khrip jiyaba jiyayaba khe da naisle thing; jiyayaba bo jiyaba khe da niya thing; Madai ning bokhe lamjao kha. 
ROM.14.4	Subung gibin ni dangyasa khe niyayaba ning sere kho? Bo songyaba jang galaiyaba de, boni bubra ni sagang ha se, bode song rijao hi ning dong ma se, Gabra bonsi khe song riphuyaba se.
ROM.14.5	Sereba de sainsi ni basain khe gibin mani dao du, sereba jakha de khrip basain khe baosi ning mani du. Khrip subungbo jarni baothai khe ragao si jar jar tharmai laila thing. 
ROM.14.6	Geryaba basain ha de, Gabra khe bakhan khlai mani khlai hi bonsi ger re. Khrip jiyaba de, Madai niha khajama ni grao khe thi bani, Gabra khe bakhan khlai mani khlai hi se bo ji ba; bo jiyayababo Gabra khe bakhan khlai mani khlai hi bo jiya hi, Madai niha khajama ni grao khe bo thi ba. 
ROM.14.7	Saosibo jarni khlai hi jing thanghi dongya, saosi bo jarni khlai hibo thihya. 
ROM.14.8	Jing thanghi dong khabo Gabra ni khlai hi se jing thanghi dong ba, jing thih khabo, Gabra ni khlai hi se jing thih ba. Odebani jing thang khabo, jing thih khabo, Gabra ni se. 
ROM.14.9	Olei bani se Krista thih phai hi, bo thangphin ba, subung githi jang subung thanghi dongyarao magin nibo Gabra se. 
ROM.14.10	Snadi jabani ning la nini daphlung khe niya ba? Niyakhala, ning la snadi ja bani nini buphlung khe ning naisle ba? Madai bisar khlaiyaba khamthan ni sagang ha khrip bo song ma nang ma se thi. 
ROM.14.11	Madai ni laisi ha reb du:
ROM.14.11	Gabra thidu, ang thanghi dongba lai ning,
ROM.14.11	Khrip jadi ani sagang ha bonsi gonggalai nang,
ROM.14.11	khrip jadi ni slai bo Madai niha bai ma se.
ROM.14.12	Odebani, jing khrip bo Madai ni sagang jarni graojma khe jing sainthima nangma se.
ROM.14.13	Odebani, jing saosi jang saosi niyalaiya kha dou; bokhe garhi, saosi bo jarni daphlung galai mani ja thing, malai ni lama ha gaso suso ha ja thing, gabaya mani jing baolei nang. 
ROM.14.14	Gabra Jisu ha asaba jinis bo jar jang jar de gushu jaya thihi ragao sisi ang tharmai du. Thikhabo jinis gathar niya hi, baoyaba nede bonsi gushu se. 
ROM.14.15	Ning ji bani nini daphlung khe khai kha de, hamjaoma ni lama ha ning hemyayaba se. Malai, bonthane khlai hi Krista thihpha ri kha, ning jiyaba jang bokhe hamya da khlai. 
ROM.14.16	Odebani, nisi hamba baoyaba khe hamya da mai thing. 
ROM.14.17	Madai ni raji de jiba lingba ni grao gede niya, dormo, milima odehe Bese Gathar ni khajama ning ja kha. 
ROM.14.18	Olei Krista ni khusi dangyaba side Madai khajayaba subung se, subung jang bo sugujao re.
ROM.14.19	Odebani, milima jang phola laiyaba khe jing riksai lai nang. 
ROM.14.20	Jinis ji bani khlai hi Madai khusi dangyaba khe hamya da khlai. Khrip jadi jinis bo gathar ning, thikhabo, ning jiyaba jang gibin subung galai khade, ninthane khlai hi gajai se. 
ROM.14.21	Nini daphlung galai ma se thikhade, mogong jiya hi, ju lingya hi, niyakha la, gibin jinis musi khebo khlaiyaba hamdao. 
ROM.14.22	Lonma ning maiyaba khe, Madai jang nisi ni gejer ha hamsisi deng lah. Jar khe hamba thi layaba ni balam ha, jarni basao ha musi gajai thima giriyaba de boni khophal hambi. 
ROM.14.23	Thikhabo, lon soya hi jiyaba de, bo khusi dangyaba de lonma ha asa dengyaba ni bo gajai jama se. Asaba jinisbo lonma ni phrang baigoyayaba de phap se.
ROM.15.1	Odebani, jing subung raoyarao de jar khajama smaiya hi subung raoyayaba ha juru ma nang du. 
ROM.15.2	Khrip subungbo jarni nohari khe bamkhu mani khlai hi hamba khusi danghi jing khaja ri lai nang. 
ROM.15.3	Kristabo jar khe bo khaja rilaya: Ning khe sibringyarao ni sibringma de ani basao ha galai kha, thihi reb ba lai, bo dukhu se khlaidao ba. 
ROM.15.4	Madai ni laisi ni grao ha rebyaba khe bo jinthane sling ri mane se bo reb ba; grao reb ba ni phrang dukhu khah laoma odehe khajama mai bani khlai hi jing asa maiphu mani khlai hi. 
ROM.15.5	Dukhu khah laoma jang santi riyaba Madai ning, Krista Jisu ni grao lai khah masi nisi khe ja ri kha de, 
ROM.15.6	khah masi jahi, milima jang dilam lai, jini Gabra Jisu Krista ni bupha jang Madai khe nisi bakhan khlai phu ma.
ROM.15.7	Odebani, Krista ning Madai khe muima khlai mane bo nisi khe khajaba lai ning nisibo saosi jang saosi nisi khaja lai lah. 
ROM.15.8	Ang nisi khe thi du, Madai ni lonma gibi khe ragao ri mani khlai hi, greng buthu nihabo grao hanggaiyaba khe phorman khlai mani, Krista de jogai bujuh rasoyaba ni dangyasa jahi bo dong phai ba. 
ROM.15.9	Jentailrao bo khasaoma ni kharon jang Madai khe bonsi bakhan khlai phu mani khlai hi;
ROM.15.9	Odebani, Jentailrao ni bising ha nisi khe ang bakhan khlai nang,
ROM.15.9	odehe nini bumu khe bakhan khlai hi ang rajab ma se, thihi reb ba lai.
ROM.15.10	Odeh,
ROM.15.10	O Jentailrao, boni subung buthu
ROM.15.10	jang baosi khaja lah, odehe bo thi du.
ROM.15.11	Odehe,
ROM.15.11	Jentailrao khripbo, Gabra khe bakhan khlai lah,
ROM.15.11	khrip subungbo bokhe bakhan khlai la thing, odehe bo thi ba.
ROM.15.12	Odehe Isai bo thi du,
ROM.15.12	Jesai ni yaderma baigo phai nang,
ROM.15.12	Jentailrao ni Raja ne khlai hi songkhu phai nang,
ROM.15.12	odehe boni basao ha Jentailrao asa dengma se.
ROM.15.13	Bese Gathar ni raothai jang asama bang phu mani khlai hi, asama ni Madai thi du, nisi lon bani khlai hi khajama odehe khrip ne santi jang nisi khe gablai ri thing.
ROM.15.14	Ani daphlungrao! Nisi ning ebo khrip ham ma jang nisi gablai hi, khrip jadi gyan jang gablai dada nisi slingriyaba gibi ha ning ang jar ning nisi ni balam ha ani khah ha jajao du. 
ROM.15.15	Thikhabo, ang brabai brabai ha nisi khe wainso ri mani khlai hi, nisi niha khitha raohi ang reb ha ba; Jentailrao ni khah bising ha khusi dang mani khlai hi, Madai ning Krista ni khusi, khasaoma ni khlai hi bo jinthane ri bani kharon jang ang reb ha du. 
ROM.15.16	Jentailrao khe Bese Gathar ha Madai jang khaja jao gothai, bandai yaopha mani khlai hi, hamba graojma sainthiba de ani jonthai ni khusi se. 
ROM.15.17	Odebani, Krista Jisu ha de, Madai ne khlai hi ang khusi dangyaba khe phuthan khlai mani aniha balam dong. 
ROM.15.18	Jentailrao khe grao khnayaba ha labu mani, Krista ning grao jang khusi dang hi, ang khe yaowai dada dangyaba buthu khe garhi de musibo grao khebo ang thirao nang niya; 
ROM.15.19	Sin buthu odehe gmang thao sisiyaba buthu raothai jang Madai ni Bese ni raothai jang, ang khe yaowai hi bo khusi dang ba. Odebani, Illurikom sosi Krista ni hamba graojma sainthiyaba khusi khe phura ang dang ba; 
ROM.15.20	Malai longthai gaiyaba ni basao ha ang dangya mani khlai hi, olei jasosi ning Krista ni bumu layayaba hathan ha hamba graojma baiphlung ba khe ang nangdao thao khusi bao du. 
ROM.15.21	Madai ni laisi ha reb ba lai,
ROM.15.21	Boni graojma thiba giriyaba subung buthu bonsi mai nang,
ROM.15.21	khnaba giriyaba subung buthu bo khna nang.
ROM.15.22	Odebani se, nisi niha ang phaiphin ma nang ba. 
ROM.15.23	Thikhabo, duha de, ebo haphai hade anthane khlai hi khusi dang mani hathan giri kha; odehe, maithai gabang nisi niha thangma bo ang mijing ba; 
ROM.15.24	Spain raji ha ang thangba lamai ha nisi khe goron mani ang asa deng du; nisi jang hamsisi sainlai hi jolei hi, ang thangma baoyaba gede thang ba ha nisi ang khe digar nang thihi bo asa khlai du. 
ROM.15.25	Thikhabo, duhade subung gatharrao ni khlai hi juruyaba khusi khe dang mani Jerusalem ha ang thangma nang du. 
ROM.15.26	Makedonia ar Akaia raji ni subung buthu de Jerusalem ni subung gatharrao ni bising ha dongyaba dukhisarao ne khlai hi khah khusi jang bonsi khrangphain khrang ba. 
ROM.15.27	Khah khusi jang bonsi khrang hi, bonsi niha lagai bo dong ba; Jentailrao jang bonsi ni bese ni hamthai buthu jang bonsi yaowai phalai kha de, habsao gede ni jinis buthu ha bonsibo naiso nuso khlai ma ning nang du. 
ROM.15.28	Odebani, bokhe ang dang blai hi se, khrangphain bojom jayaba buthu khe bonsi ne yaopha blai bani yaohon hase, nisi niha thangba lamai ha se Spain raji ha ang thangpha lang ma. 
ROM.15.29	Nisi niha ang phaiba ha de, Krista ni hamba graojma ni hamthai khe labu hi phai ma se thihi ang mithi du.
ROM.15.30	Daphlungrao, jini Gabra Jisu Krista ni khlai hi odehe Bese ni hamjaoma khasaoma ni khlai hi, anthane khah muh rihi bi ri mane nisi khe ang khainsu du. 
ROM.15.31	Juda rajiha khusi dangyarao ni yao ni phrang ang gophu mani khlai hi odehe, Jerusalem ni subung gatharrao ne khusi dangyaba khusi khe subung gatharrao ne khusi japhu mani ja thing, ode, 
ROM.15.32	Madai nangjao khade khusi jang nisi niha ang phaiphu mani odehe, jing saosi khe saosi smao ri lai phu mani a ne bi ri lah. 
ROM.15.33	Mili mani Madai de nisi khrip niha dong pha thing, Amen.
ROM.16.1	Jini bahandao Phoibi, Kenkria longjom ni dangyajik khe nisi ne basao mithi rima ang nangjao du. 
ROM.16.2	Bokhe, subung gatharrao lai ning nisi lamjao mane odehe, nisi bokhe juru mane nangba ha nisi juru phu mani khlai hi, nisi khe ang khna ri du. Bobo gabang subung ni juruyajik ja re, ang khebo bo ning juru ba se.
ROM.16.3	Krista Jisu ha khusi dangpha laiyarao, Priskilla jang Akuila khe ang khlim du, 
ROM.16.4	bonsi de ani hayu khe sogo mani bonsi gorna ajao raoyaba se, bonsi ni basao ha ang se ning niya hi, Jentail longjom sarao khrip bo khaja mani grao khe bonsi thi ba. 
ROM.16.5	Bonsi ni noh ha longjom bojom jayarao khebo ang khlim du,
ROM.16.5	Ang hamjaoyaba, Epainet, Asia raji ha Krista khe lonjenyaba khe ang khlim du. 
ROM.16.6	Nisi ni khlai hi dukhu khla phayaba Mari khe ang khlim du. 
ROM.16.7	Ani greng, Andronika jang Junia, phatho ha ang jang baosi dongyarao khe ang khlim du; bonsi de haijaoyasarao ni bising ha bumu jayaba se, bonsi de anthane Krista ha dong dayaba se.
ROM.16.8	Gabra ha ang hamjaoyaba, Ampliata khe ang khlim du. 
ROM.16.9	Krista ha jing khusi dangpha laiyaba Urban odehe, ang hamjaoyaba Staku khe ang khlim du; 
ROM.16.10	Krista ha subung gibiyaba Apollo khe ang khlim du. Aristobul ni apnarao khe ang khlim du. 
ROM.16.11	Ani greng Herodian khe ang khlim du, Narkissa ni apnarao Gabra ha dongyarao khebo ang khlim du.
ROM.16.12	Gabra ni khusi dangyaba, haingajikrao, Trophaima jang Truphosa khe ang khlim du; Gabra ha gabang dukhu khlai hi dang du, hamjaoyaba Persis khe ang khlim du. 
ROM.16.13	Gabra saikhoyaba subung Rufa jang boni buma, ani bo bumathu khe ang khlim du. 
ROM.16.14	Asunkristas jang Phlegon, Hermes thu, Patrobas thu, Harmas jang bonsi jang baosi dongyaba daphlungrao khe ang khlim du. 
ROM.16.15	Philologa thu, Julia thu, Neren jang boni bahandao odehe Olumpa, odehe bonsi niha subung gathar dongyarao khrip khebo ang khlim du.
ROM.16.16	Nisi gathar khudimthai jang saosi khe saosi khlim lai lah. Krista ni longjomrao khrip khebo bonsi nisi khe khlim ha du.
ROM.16.17	Daphlungrao, slingrithai nisi maiyaba khe badai hi nisi ni bising ha degaoyaba odehe galai ri mani jaokhuyarao ni bising hade hamsisi naiso lahi degao mani khlai hi nisi khe ang khainsu du. 
ROM.16.18	Oleiyaba subung buthu de jini Gabra Krista ni khusi khe bonsi dangyaba niya, jar boni khusi khe se bo dang ba. Bonsi thaoyasi grao jo ba ringyaba jang subung sidarao khe bonsi thokhi re. 
ROM.16.19	Nisi ni grao khnathai khe khripbo mithi du, odebani nisi ni basao ha ang khaja du; bede thikhade, hamba khusi gede girik lah, hamya gede hamya jaya hi dong mani nisi khe ang nangjao du. 
ROM.16.20	Santi ni Madai de soithan khe nisi ni igah bakhla ha sangga ning gakhli ma se.
ROM.16.20	Gabra Jisu Krista ni khasaoma nisi niha dong thing.
ROM.16.21	Ang jang baosi khusi dangpha laiyaba Timothe bo nisi khe khlim du; olei jasosi ning, ani greng buthu Lukia, Jason ar Sosipater thubo nisi khe bonsi khlim ha du.
ROM.16.22	Ebo laijma khe hai mani rebyaba ang Tertia se, Gabra ni bumu jang nisi khe ang khlim ha du.
ROM.16.23	Ang jang longjom sarao khrip bo sohiba jang bupha Gaiabo nisi khe khlim ha du. Nogor ni rang naisoyaba Erasta jang jini daphlung Kuarta buthubo nisi khe bonsi khlim ha du. 
ROM.16.24	Jini Gabra Jisu Krista ni khasaoma de nisi khrip niha dong thing. Amen.
ROM.16.25	Duha, bode, ani hamba graojma odehe, gda ni grao makhao buji hi dengyaba nujao phai ba lai, Jisu Krista ni grao, baikhla hi dongyaba khe dongyaba, bo nisi khe rao ri hi, 
ROM.16.26	bo grao makhao khe, jug jug Madai grao riba lai, gorasalirao laisi ni grao jang khrip jadi niha, nisi khna ri kha, bonsi khrip mani phu mani khlai hi.
ROM.16.27	Bo Madai girikdaothao niha se ning, Jisu Krista ni khlai hi jug jug muima dong thing. Amen.
1CO.1.1	Paul, Jisu Krista ni haijaoyasa ja mani Madai ni nangjaoma ha long jaoyaba, ar boni daphlung Sosthen de;
1CO.1.2	Korinth nogor ni Madai ni longjom, Krista Jisu ha gathar khlai jaohi dongyarao niha, odehe khrip hathan ha jini Gabra Jisu Krista, bonsi jang jini Gabra ni bumu layarao khrip, subung gathar ja mani longjaoyarao niha ning;
1CO.1.3	Jini bupha Madai jang Gabra Jisu Krista ni phrang khasaoma ar santi nisi niha dongpha thing.
1CO.1.4	Krista Jisu ha Madai ni khasaoma nisi ne riyaba gibiyaba khe, ani Madai niha nalaibo ang khajama ni grao khe sainthi du. 
1CO.1.5	Boni ha de, khrip gede ni balam ha khrip grao sainthiyaba odehe, khrip bujima ha gnang khlaijao hi nisi dong kha. 
1CO.1.6	Nisi ni bising ha Krista ni grao khna rihi dengyaba khe gejeb dao ri kha. 
1CO.1.7	Odebani, jini Gabra Jisu Krista nujao phai ba khe nisi jon bani bising ha, bese gede jinis riyaba ha musibo bangya jaya. 
1CO.1.8	Jini Gabra Jisu Krista ni basain ha gajai giri hi nisi dongphu mani bo ning nisi khe jamba sosi rao rima se. 
1CO.1.9	Boni basa, jini Gabra Jisu Krista dong pha laiyaba ha long singyaba Madai de lonma gnang se.
1CO.1.10	Daphlungrao, nisi khrip jang khah ha baosi jalai hi, degao laiya hi dong mani khlai hi khah masi jahi, saomang mangsi ja dada, nisi ni baothai masi japhu mani khlai hi jini Gabra Jisu Krista ni bumu jang nisi khe ang khainsu du. 
1CO.1.11	Ani daphlungrao, nisi ni bising tha laiyayaba giri thi hi Kloi ni apnarao ning bonsi ang khe thi ba. 
1CO.1.12	Ang thiyaba ortho de ebo se: Nisi ni bising ha khrip bo, Ang de Paul ni dol se, ang de Apollo ni dol se, ang de Kipha ni dol se, niyakha la, ang de Krista ni dol se nisi thi du. 
1CO.1.13	Krista la ronphai lai ba? Nisi ni khlai hi Paul kross ha dikpha jao ba na somo? Niyakha la, Paul ni bumu jang nisi baptisma laba na somo? 
1CO.1.14	Nisi ni bising ha Kipha jang Gaia thu khe garhi saosi khebo ang baptisma khlaiyaba ni Madai niha khajama ni grao khe ang thi du. 
1CO.1.15	Ode niyakha de, nisi ni bising ha saosi bo ani bumu jang baptisma laba thihi nisi thijao nang. 
1CO.1.16	(Stephan ni nohkhor khebo ang baptisma ri ba; bo buthu khe garhi de saosi khebo ang baptisma riba thihi tharmaiya). 
1CO.1.17	Krista de baptisma ri mani khlai hi ang khe haihaya. Hamba graojma khe sainthi mani khlai hi se bo ang khe haiha ba, girikma jang grao gidi ring bani sainthi mani khlai hi bo ang khe haihaya, ode niyakha de, Krista ni kross khe raothai giri hi, slamyaba jajao nang.
1CO.1.18	Kross ni grao de jamsaiyarao ne khlai hi de gibir jaba se, thikhabo jing goma mai hi dongyarao ni khlai hi de Madai ni raothai se. 
1CO.1.19	Subung gyanrao ni gyan khe ang sjam nang, odehe subung bujiyarao ni bujima khe ang dangkhla ma se, thihi bo reb du.
1CO.1.20	Subung gyani braha dong? Dara mithiyaba subung la braha dong? Niyalaiba blaiyaba duha braha dong? Madai ning hapsao ni gyan khe gibir slamya na somo? 
1CO.1.21	Madai ni gyan khe hapsao ni gyan yaowai hi Madai khe mithi phuya bani yaohon ha jing grao thiyaba khe gibir jasi yaowai hi, bo lonyarao ni sogoma khe Madai ning hamsi ning khaja du. 
1CO.1.22	Judarao de sin sain re, Greekrao de gyan khe smai re. 
1CO.1.23	Thikhabo jing de Krista dikphajao bani grao khe thi du. Bo se Judarao ni khlai hi khuda hi galaiyaba se, Jentailrao ni khlai hi de gibir jaba se. 
1CO.1.24	Judaraobo ja thing, Jentailraobo ja thing, longjaoyarao ne khlai hi Krista de Madai ni raothai jang Madai ni gyan se. 
1CO.1.25	Madai ni gede gibir jayaba de subung gyan thanebo gyan jadaoyaba se. Madai ni gede raoyayababo subung bol raoyaba thane raodao.
1CO.1.26	Daphlungrao, nisi ni longjaothai khe bao ha sang; habsao ni suthai hade nisi ni bising ha gabang de nisi gyani subung niya, gabang de nisi raothai gnangbo niya, nisi nokhor gedeba ni nohkhor ha hajaiyaba bo niya. 
1CO.1.27	Thikhabo, subung gyanirao khe laji phnu mani khlai hi Madai ning habsao ni gibirrao khe bo saikho hi, bo raoyayarao khe laji phnu mani khlai hi habsao ni raoyayarao khe se bo saikho ba. 
1CO.1.28	Habsao ni jinis hamya ode muji jaoyayaba buthu, ode jinis giriyaba buthu khe sosi bo saikho hi, jinis dongblaiyaba buthu khebo musi niya ja riphu mani khlai hi naislejao hi dongyarao, jinis giriyaba buthu sosi bo slam ba se. 
1CO.1.29	Odebani, Madai ni sagang ha subung saosibo sangga phu nang niya. 
1CO.1.30	Madai de Krista Jisu ha nisi ni hayu ni bugung se, Krista Jisu de jinthane khlai hi Madai ni phrang gyan ja thing, dormo ja thing, gathar khlaiyaba ja thing, odehe khoyaba japhai kha. 
1CO.1.31	Odebani, bonsi reb ba lai ning, Sere sanggama nangjao du, bo Gabra ha sangga la thing.
1CO.2.1	Ang de daphlungrao, Madai ni grao makhao khe bai mani nisi niha ang phaiba ha, grao jo ba ringdao hi odehe gyani jadaoba lai ang phaiya. 
1CO.2.2	Jisu Krista jang, bokhe ning dikphayaba grao khe garhi de nisi ni bising ha gibin musi khebo khna rima nangjaoya. 
1CO.2.3	Nisi ni bising ha raoya daothao jahi khinma jang the the masi ang dong ba. 
1CO.2.4	Ang grao thiyaba odehe ani sibringyaba ha grao joba miliyaba jang grao gyan khe ang yaowaiya, bese jang boni raothai khe phnu mani smai hi se ang grao thi ba, 
1CO.2.5	nisi ni lonma khe subung gyan ha asa khlaiya hi, Madai ni raothai ha asa japhu mani khlai hi.
1CO.2.6	Bede thikhade, phura khrao ha lapha jaoyarao ni bising ha de, gyan ni grao khe jing sainthi du, bode duhani habsao ni gyan jang thiya; bonsi ni bisardar jamginyarao gyan jangbo niya. 
1CO.2.7	Madai ni grao gyan, grao makhao hui hi dengyaba, jini muima ni khlai hi Madai ning habsao khe sangsai mani sagang ha bo salai dayaba se. 
1CO.2.8	Duha habsao khe bisar khlaiyarao saosibo ebo grao khe bujiya; bonsi buji khade, muima ni Raja khe dikpha nang niya mu. 
1CO.2.9	Thikhabo, Madai ni laisi ha,
1CO.2.9	Muthai jang nuba giri, odehe khmao habo khnaba giri,
1CO.2.9	Subung ni khah habo hapya,
1CO.2.9	Madai ning jar hamjaoyarao ne khlai hi bo salai ri ba, thihi reb ba lai se ja ba.
1CO.2.10	Bo jinis buthu khe jini ha Madai ning Bese jang bo baiphai kha; Bese de jamthar si Madai ni thuthai buthu khebo bo su du. 
1CO.2.11	Subung ni baothai buthu khe, boniha dongyaba Bese khe garhi de sere ning mithi nang? Olei jasosi ning, Madai ni Bese khe garhi de Madai baoyaba buthu khe saosi bo mithiya. 
1CO.2.12	Odebani, bo magna Madai jinthane jinis riyaba buthu khe jing mithi phu mani khlai hi, jing de habsao ni bese niya hi, Madai niha Bese dongyaba khe se jing mai ba.
1CO.2.13	Subung ni gyan jang bonsi slingriyaba khe yaowai ba niya hi, Bese slingriyaba khe yaowai dada jing grao sainthi hi, Bese ni subung buthu niha Bese ni jinis gede ni jinis buthu khe se jing thi phla re. 
1CO.2.14	Saomang ni subung de Madai ni Bese jang jinis riyaba buthu khe khajaya, bonthane de gibir jayaba se. Bese jang se ning mithi phuyaba se bani, bo bujiba bo buji phuya. 
1CO.2.15	Bese ni subung de khrip jadi jinis khe su du, bokhe saosi bo badaiya. 
1CO.2.16	Madai ni laisi thiba lai,
1CO.2.16	Gabra ni khah khe sere ning tharmai ba?
1CO.2.16	Bokhe sling rima sere dong kho?
1CO.2.16	Thikhabo, jini ha de Krista ni khathai dong.
1CO.3.1	Thikhabo daphlungrao, bese ni subung buthu niha sainthiba lai nisi niha ang grao sainthi phuya; saomang ni subung, Krista ha nana jahi dongyarao niha lai se ang sainthi ba. 
1CO.3.2	Makham raothao khe nisi ji phuya bani, makham raothao niya hi, gakher jang ang nisi khe khrang ba. Duha sosibo nisi de ji phuya kho, 
1CO.3.3	saomang ni subung se bani. Nisi ni bising ha hingsa jang nam khormu dong du si de, saomang ni subung, subung ni gibi ha nisi dongyaba niya na somo? 
1CO.3.4	Nisi ni bising ha, Ang de Paul ni dol se, Ang de Apollo ni dol se, thiyaba grao dong du si de, nisi saomang ni subung niya na somo?
1CO.3.5	Dei thikha la, Apollo la snadi? Paul bo snadi kho? Bonsi nisi khe lonphu mani khusi dangyaba se ning, bo khebo Gabra ning bonsi ne khusi riba lai khusi dangpha langyaba se. 
1CO.3.6	Ang gai ba, Apollo dih lu ba, thikhabo, juruyaba de Madai se. 
1CO.3.7	Odebani, bonsi khe juruyaba Madai khe garhi de, bokhe gaiyaba jang dih luyaba bo bonsi musibo niya. 
1CO.3.8	Bokhe gaiyaba jang dih luyaba de baosi se, bonsi dukhu khlai ba lai ning bonsi baosi yaosandi mai ma se. 
1CO.3.9	Jing de Madai ni khlai hi se dang lai ba; nisi de Madai ni haphai ar Madai noh slamyaba se. 
1CO.3.10	Madai, anthane khasaoma riba lai ning, noh dangba ringba lai ang boni longthai gai ba, boni basao ha se malai noh dang ba. Thikhabo bonsi noh dang bani balam ha girik lai la thing. 
1CO.3.11	Longthai gai mani salaiyaba khe garhi de saosi bo longthai gibin gai phu nang niya; bo longthai gaiyaba de Jisu Krista khe se thi ba. 
1CO.3.12	Bo longthai gaiyaba ni basao ha de asababo gajao jang ja thing, rang bagrai jang ja thing, muilo gnang longthai jang ja thing, bondo jang ja thing, saman ba lai ja thing, sainjao jang bo dang kha de, 
1CO.3.13	khrip subung khusi dangyaba nujao ma, boni basain jang bo nujao ma se, wai ha bo nujao ma se bani, wai de khrip subung khusi dangyaba khe ragao ri phuma se. 
1CO.3.14	Bo longthai gaiyaba ni basao ha asaba noh dang khabo, bo khamya kha de, bo subung de yaosandi mai nang; 
1CO.3.15	asaba subung noh dang khabo kham kha de, bo subung de luskan jama se, thikhabo gibiyaba de, sogojao ma se, bede thikhade, bo wai khe lai lang ba lai ja ma se.
1CO.3.16	Madai ni bikhoh nisi ning, odehe Madai ni Bese nisi niha dong thihi nisi tharmaiya na somo? 
1CO.3.17	Sere Madai ni bikhoh khe hamya khlai du, Madaibo bokhe hamya khlai ma se. Madai ni bikhoh de gathar se thi, bo bikhoh de nisi ning ja kha.
1CO.3.18	Saosi bo jar khe da thokhi la thing, nisi ni bising ha sere duha ni bubli ha jar khe jar gyani bao du, gibi jang gyani japhu mani khlai hi bo gibir ja da la thing; 
1CO.3.19	Ebo habsao ni girikma de Madai ni baothai ha de gibir se. Madai ni laisi ha reb ba lai, Bo de subung gyanirao khe bonsi ni gyan girik laiyaba ha ning bo sagai la re, 
1CO.3.20	Odehe, Gabra de subung gyanirao ni baothai buthu de haglai se thihi bo mithi du, thihibo reb du. 
1CO.3.21	Odebani, saosibo subung buthu de da sangga la thing; khrip jadi nisi ni gaja se. 
1CO.3.22	Paul ja thing, Appolo ja thing, Kipha ja thing, habsao ja thing, hayu ja thing, thiyaba baiyaba ja thing, duha ni bubli ja thing, bubli sophai ginyaba ja thing, bo khripbo nisi ni gaja se. 
1CO.3.23	Odehe, nisibo Krista ni se, Kristabo Madai ni se.
1CO.4.1	Jing khe Krista ni dangyasa ode Madai ni grao makhao khe naisoyaba thi hi malai jang baojao thing. 
1CO.4.2	Oraha, naisoyarao de subung lonjao gnang ja ma nang re. 
1CO.4.3	Nisi ning ja thing, subung ni baothai ja thing, nisi ang khe nai naiyaba de, anthane khlai hi jinis basasayaba se, ang jar khebo jar nai nailaya. 
1CO.4.4	Jar khe siji mani musibo jing tharmaiya, thikhabo, ebo jang bo jing khe gajai jadaoya, bo ang khe nai naiyaba Gabra se. 
1CO.4.5	Odebani, Gabra phaiya si de, boni bubli jaya kho, saosi khebo da badai lah. Boha de, andar ha thim hi dongyarao khe jnayaba ha bo phnu nang, khah ha khusi dangma baoyaba buthu khe khaikho hi phnu ma se. Boha se bonsi khrip subungbo jar khusi dangba lai Madai ni bakhan khe bonsi mai lai ma se.
1CO.4.6	Daphlungrao, grao reb hi dongyaba khe lai langya mani thiyaba khe nisi slingphu mani, ang jang Appolo khe daogari nai mani khlai hi jing phnu du, saosi khebo saosi khe sugu hi gibin saosi khe bakhla ha dengya mani khlai hi. 
1CO.4.7	Sere malai thane gibin khlai daohi nisi khe slam ba? Nisi maiya kha la, nisi niha snadi dong ma? Nisi mai kha thikhade, snadi jabani jinis riyaba khe maiya lai nisi phuthan ja ba?
1CO.4.8	Nisi nangjaoyaba buthu khe khrip nisi mai hi, nisi gnang ja kha na? Jing giri hi, nisi raja ja kha na? Nisi ni gede jahi jingbo raja ja mani, nisi raja gibi gibi ja mani ang nangjao du. 
1CO.4.9	Madai ning jing haijaoyarao khe de, thi mani salai blai ba lai, bo yaohonthao habo jing khe daogari phnu ba lai jing bao du; habsao odehe sorgo ni deglarao odehe subung buthu jang mini jaoyaba jing ja kha. 
1CO.4.10	Jing de Krista ni khlai hi subung gibir ja kha, thikhabo Krista ni khlai hi nisi girikyaba subung ja kha. Jing de bol raoya, thikhabo nisi de bol rao bi. Nisi de malai jang man khlaijao du, thikhabo jing de naislejao du. 
1CO.4.11	Duha sosibo hukhrijao hi dih gangjao hi ang dong, gainsari bo giri hi, malai ni yao madaojao mani jing dong ba, jini dongthan bo gibi giri; 
1CO.4.12	jini yao jang khusi dang hi, jing hamsi ning dukhu khlai re, malai jing khe joba ha hamthai ri ba, malai jing khe suba ha dukhu khah lao ba; 
1CO.4.13	malai jing khe jothai ba ha gasain dik dik jing thiphin re. Dini ni basain sosi bo habsao ha dangkhlai jaoyaba, khrip jadi jabai lai jing ja kha.
1CO.4.14	Ebo grao de nisi khe laji phnu mani ang reb ba niya, ani basa hamjaodao thaoyarao lai nisi khe sibring mane se ang reb ba. 
1CO.4.15	Krista ha de dismaiyaba boni ha rjing ji dong la kha bo, bupha de gabang giri. Krista Jisu ha de hamba graojma ni khlai hi ang nisi ni bupha ja kha. 
1CO.4.16	Odebani, ang khe daogari nai mani khlai hi nisi khe ang khainsu du. 
1CO.4.17	Olei bani se, Timothe ani basa hamdao thaoyaba odehe lonma gnang khe nisi niha ang haiha ba; bo ning Krista ha ani dongthai khrip hathan ni longjomrao ne slingriyaba khe, bo nisi ne wainso riphin nang.
1CO.4.18	Ang nisi niha phaiphin nang niya kha lai gejesi de hamsi ning sangga ba. 
1CO.4.19	Thikhabo, Gabra nangjao kha de, nisi niha ang sangga ning phaiphin ma se. Boha se olei subung sanggayarao ni grao khe se ning niya hi, bonsi niha snadi raothai dong ba jamthar si ang tharmai ma se. 
1CO.4.20	Madai ni raji de grao ha se ning asa dengya, raothai ha se bonsi asa deng ba. 
1CO.4.21	Snadi khe nisi nangjao du? Goda jang nisi niha ang phaima na hamjaoma jang na maigru gruyaba khah jang?
1CO.5.1	Nisi ni bising ha rege rege hamjao laiyaba Jentailrao ni bising habo dongba giriyaba, grao gabang gublung hi, subung saosi jar ni bupha ni bihih jang noh jayaba khe noh ja kha. 
1CO.5.2	Nisi jakha de sangga la du! Khah waimu se nisi nangma niya na? Olei khusi dangyaba khe de nisi ni bising ni phrang baji ha deng ma nang du. 
1CO.5.3	Saomang jang nisi ni bising ha dongya la khabo, bese ha ang dong, olei khusi dangyaba balam khe nisi ni bising ha dongba la Gabra Jisu ni bumu jang ang bisar khlai hi thik khlai kha. 
1CO.5.4	Gabra Jisu Krista ni bumu jang nisi bojom jaba ha, ani bese bo dongpha hi, jing Gabra Jisu ni raothai khe yaowai dada, bo subung khe Gabra ni basain ha boni bese sogojao hi bo dongphu mani khlai hi, 
1CO.5.5	boni saomang khe sjam mani khlai hi Soithan ni yao ha bokhe nepha ma se.
1CO.5.6	Nisi sanggayaba buthu de hamya dou. Humao gijisa jang hon buduri saphin hi ladu khlaiyaba khe masao thar phu du thihi nisi mithiya na somo? 
1CO.5.7	Nisi gibi jang humao giriyaba ja ba lai ning, hon bodo gadain phar phar japhu mani khlai hi, humao gajam khe ragao sisi saikhlai lah. Jini baiglai busu ni mel phaiyaba ha melmasa Krista khe ning bo bandai yao pha kha. 
1CO.5.8	Odebani, jing mel phai lai nang, humao gajam jang mel phaiya hi, hamyayaba jang phap ni humao jang mel phaiya hi, gibiyaba odehe grao gibiyaba humao giriyaba ni hon jang jing mel phai lai nang.
1CO.5.9	Ang laijma haihayaba ha, hamjao baiyarao jang lugu jaya mani khlai hi nisi khe ang thi du. 
1CO.5.10	Ebo habsao ni subung, hamjao baiyarao, subung harbaoyarao, subung thokhi baiyarao, saokhuli khe biyarao ni dol jang lugu da ja thihi ang thiya, olei jakha de, habsao khe nisi garlang ma nang ma se. 
1CO.5.11	Bede thikhade, duha daphlung ni bumu la hi, hamjao baiyarao ja thing, subung harbaoyaba ja thing, saokhuli khe biyaba ja thing, subung khe nalaibo ran thaiyaba ja thing, ju baola jabaiyaba ja thing, dakhat ja thing, nisi jaya mani khlai hi se nisi khe ang thi ba. Eleiyaba subung khe makham sosibo da jipha lai.
1CO.5.12	Baji gede ni subung buthu ni grao khe ang se bisar khlai ma na? Nisi bisar khlai riginyaba buthu la boni bising ha dongyarao khe bonsi niya na somo? 
1CO.5.13	Baji gede ni subung buthu ni grao ni balam hade Madai ning bisar khlai ma se. Madai ni laisi ha, Bo subung hamyayaba khe nisi ni bising ni phrang rik khlai lah, thihi reb ba lai.
1CO.6.1	Nisi ni bising ha subung asababo malai ni basao ha nam khormu lahi, subung gatharrao niha soriya hi, subung dormo niyayarao niha boni gajai khe bonsi sori rao nang na? 
1CO.6.2	Niyakha la subung gatharrao se habsao ni grao ni balam ha bonsi bisar khlai ma se thihi nisi mithiya na somo? Habsao ni bisar khe nisi ning bisar khlai ma se thikha de, basasayaba nam khormu buthu khe bisar khlai mani khemotha giriyaba nisi ja nang niya? 
1CO.6.3	Duha hamhi dong bani grao khe thiya hi, sorgo ni deglarao ni balam khe asababo jing bisar khlai ma nang ma se thihi nisi mithiya na somo? 
1CO.6.4	Olei nam khormu grao jayaba khe lahi, longjom ha bojom jayarao niha nisi bisar khlai ri ma na somo? 
1CO.6.5	Nisi laji mani khlai hi ang thi du. Lonyaba daphlungrao ni gejer ha hamsisi bisar khlai phuyaba subung girikyaba nisi ni bising ha saosi bo giri na somo? 
1CO.6.6	Jarni daphlung jang daphlung khe bisar ha bonsi so ri re? Bobo lonyayarao ni sagang ha se kho!
1CO.6.7	Gibi gibi de, nisi ni gejer ha asaba nam khormu ha, nisi raoya kha thiyaba se. Nisi ni basao ha bonsi gajai dangyaba khe snadi jabani nisi dukhu khah laoya ba? Snadi jabani bo maiginyaba phantha khe nisi laya ba? 
1CO.6.8	Boni baslai ha jarni daphlungrao khe hamya khlaiyaba odehe raoya khlaiyaba se nisi ja ba. 
1CO.6.9	Thikha la, subung dormo niyayarao de Madai ni raji khe mai nang niya thiyaba khe nisi mithiya na somo? Da thokhijao, hamjao baiyaba buthu, saokhuli khe biyarao, gaori gaora jayarao, miyahsa sao khe phain jiyarao, khiphu ha mijingyarao, 
1CO.6.10	khao jibaiya buthu, harbaoyarao, bao la jabaiyarao, subung jothaiba raoyarao, dakhatrao, eleiyaba jinis khe dangyarao de Madai ni raji khe mai nang niya. 
1CO.6.11	Nisi ni bising ha gejesi de eleiyaba khe nisi dang re. Thikhabo, Gabra Jisu Krista ni bumu jang jini Madai ni Bese ha ning, nisi susajao kha, odehe nisi gathar khlaijao kha, ode nisi dormo khlaijao kha.
1CO.6.12	Anthane khlai hi de khrip gathar se, thikhabo khrip de lab jaya, anthane khlai hi de khrip gathar se, thikhabo asaba ni leng ha dong mane ang nangjaoya. 
1CO.6.13	Makham de bohoh ni khlai hi se, bohohbo makham ni khlai hi se, thikhabo, Madai jang sjam jao ma se. Saomang khe hamjao baiyaba phap khusi dang mani khlai hi niya, Gabra ni khlai hi se; Gabrabo saomang ni khlai hi jimu lingmu ri du. 
1CO.6.14	Odehe, Madai ning Gabra khe jarni raothai mathang ba, jing khebo boni raothai jang se jing khe mathang ma.
1CO.6.15	Nisi ni saomang buthu khe Krista ni saomang ni bedep buthu se thihi nisi mithiya na somo? Olei thikha la, Krista ni saomang bedep buthu khe lahi sao khe phainyaba ha ang slam ma na somo? Slamya dou! 
1CO.6.16	Malai jang, baosi saomang phain ji kha de, bonsi jang saomang masi ja kha thihi nisi mithiya na somo? Bonsi ginibo saomang masi ja kha, thi hi reb du. 
1CO.6.17	Thikhabo, sere Gabra jang masi ja du, bo jang bese ha saomang masi jaba se.
1CO.6.18	Hamjao baiyaba phap khe dangkhlai lah! Gibin asaba khebo subung dangyaba de baji ni saomang ha dang ba; thikhabo hamjao baiyaba khe baisi khlai hi dangyaba de jarni saomang ni basao ha ning bo phap khusi dang la ba se. 
1CO.6.19	Niyakha la nisi ni saomang khe Madai ni phrang nisi maiyaba, nisi jang baosi dongphayaba Bese Gathar ni bikhoh se thihi nisi mithiya na somo? Jarni khlai hi nisi niya, 
1CO.6.20	dam rihi nisi braijao kha; odebani nisi saomang jang Madai khe bakhan khlai lah.
1CO.7.1	Duha, nisi ni grao rebyaba ni balam ha de:
1CO.7.1	Miyahsa ni khlai hi masainjik jang dophayayaba hamdao 
1CO.7.2	Thikhabo, gaori jaba khe khin bani asaba miyahsa ni bihih masi ja thing, odehe asaba masainjik ni basai masi ja thing. 
1CO.7.3	Basai de bihih niha sisaigin jayaba ni phantha khe ri la thing, olei jasosi ning bihi jayaba bo basai ne khlai hi boni phantha khe ri la thing. 
1CO.7.4	Bihih de jarni saomang ni basao ha hukhum giri, boni basai niha se hukhum dong ba; olei jasosi ning, basai bo jarni saomang ni basao ha hukhum giri, boni bihih niha se hukhum dong ba. 
1CO.7.5	Nisi saosi jang saosi gibin da dong, thikhabo khaisa bubli sosi ne khlai hi jar jarni hainthi jang Madai bi mani khlai hi gibin dong lah, thikhabo srap mili lai lah, odehe masi jahi dong lah. Ode niyakha de, khah ha mathao phuyayaba ni khlai hi Soithan nisi khe thokhijao nang.
1CO.7.6	Thikhabo, ebo grao khe grao riba lai smai hi ang thiba niya, riyaba grao ni balam ha se ang thi ba. 
1CO.7.7	Khrip subung ang lai jamthar si ja mani ang nangjao du; thikhabo, khrip subung de Madai ni phrang jinis riyaba khe bonsi mai lai kha, sereba bajangbai gede, sereba jakha de gibin gede.
1CO.7.8	Duhabo maiyayarao odehe banjikrao de ang lai ning dong kha de bonsi ni khlai hi ham nang thi hi ang bao du. 
1CO.7.9	Bonsi dong phuya khade, miyah bo masainjik bo noh ja la thing. Saomang ni nangjaoma khe mathao phuya thikhade noh jaba hamdao.
1CO.7.10	Noh jayarao niha ebo grao khe ang ri du, (ang riba niya hi Gabra se ri ba), bihih jayaba jarni basai jang da degaolei thing. 
1CO.7.11	Thikhabo, gaolei khade basai gibin laya hi dong la thing, niyakha de jarni basai jang miliphin la thing; odehe basai jayaba bo jarni bihih jang da gaolei thing.
1CO.7.12	Khrip subung gibin buthu niha Gabra niya hi, ang ning thiba se: Daphlung asaba bo lonyayaba khe noh jahi, boni bihih de boni ha dongsongma nangjao khade bo jang gaolei ma niya. 
1CO.7.13	Odehe masainjik asaba bo lonyayaba jang noh jahi, boni basai de boni ha dongsong ma nangjao khade bo jang gaolei ma niya. 
1CO.7.14	Basai lonyayaba de jarni bihih ni khlai hi gathar khlaijao ma; bihih lonyayaba bo jarni basai ni khlai hi gathar khlaijao ma se. Ode niyakha de nisi ni basathu gusu jama se, thikhabo, bonsi gathar se. 
1CO.7.15	Thikhabo, lonyayaba ning gaolei ma nangjao kha de, gaolei la thing. Oleiyaba grao ha de, bahandao ja thing, buphlung ja thing, khajaoya kha. Thikhabo, Madai de milima ni khlai hi se nisi khe long ba. 
1CO.7.16	O masainjik, nini basai ning khe sogo mani ar sogoyah mani bedehe ning mithi ba? O basai, nini bihih ning khe sogo mani ar sogoyah mani ning bedehe mithi ba?
1CO.7.17	Asaba ja thing, Gabra khrip subung ni dongthai bede riba odehe Madai bo longthai lai ning dongpha lang thing. Ebo de longjom khrip ne ani dara khe ang slamyaba se. 
1CO.7.18	Jogai bujuh rasoba ni yaohon ha longjaoya ba dong? Sjam ma da bao thing. Jogai bujuh raso jaoya hi longjaoyaba dong? Da raso thing. 
1CO.7.19	Jogai bujuh rasoba de musibo niya, jogai bujuh rasoyayaba bo musibo niya, bo nangdao thaoyaba de Madai grao riyaba khe maniyaba se. 
1CO.7.20	Khrip subung bedehe longjao ba, olei ning dong la thing. 
1CO.7.21	Ning khe leng ne khlai hi se long ba thikhade ning waimu da nang, thikhabo, ning sadhin ja kha thikhade olei ning khusi dang lah. 
1CO.7.22	Leng jahi Gabra ha longjao hi dongyaba de Gabra nisi khe leng ja riyaba leng se, olei jasosi ning leng niya hi, longjaoyaba de Krista ni leng se. 
1CO.7.23	Dam jang nisi khe barai kha; subung ni leng ha da dong si. 
1CO.7.24	Daphlungrao, nisi sadhin ne longjaoyaba, oraha ning Madai jang baosi dong lah.
1CO.7.25	Duha, naga mala gatharrao ni balam ha de Gabra riyaba musi khebo ang maiya, thikhabo, Gabra khasao bani khlai hi lonjao ma ang ja bani dara jang ani baothai khe ang ri du.
1CO.7.26	Duha ni khah waimu khe bao hi, jar nalai dong ba lai dongba de hamba se thihi ang bao du. 
1CO.7.27	Bihih jang ning khahjao ba? Gaolei ma da bao thing, ning bihih maiya kho? Bihih giri thikhade bihih da smai lah. 
1CO.7.28	Thikhabo, ning noh ja lakha bo ning phap khlaiya; ode mala noh ja lakha bo phap khlaiya. Thikhabo, miyah masainjik noh jayarao de bonsi thanghi dong bani bubli ha gabang dukhu jama se, bokhe se ang de sogoma bao ba.
1CO.7.29	Daphlungrao, bubli gabang songthe kha bani, ebo grao khe ang thi du; duha ni phrang de, bihih maiyaraobo bihih giri lai dong la thing. 
1CO.7.30	Odehe khahbai hi grayarao bo khahbai hi graya lai dong la thing, khajayarao bo khajaya lai dong la thing, jinis braiyarao bo giri lai dong la thing, 
1CO.7.31	odehe habsao ni jinis buthu ha gmayarao gmaya lai dong mane ang nangjao du. Duha habsao ni dongthai slaipha lang du.
1CO.7.32	Khah waimu giri hi nisi dong mane ang nangjao du, bihih maiyayaba miyah de Gabra khe khaja ri mani khlai hi Gabra ni jinis buthu ha bo khah waimu nang re. 
1CO.7.33	Thikhabo, bihih maiyaba de, jarni bihih khe khaja ri mani khlai hi habsao ni jinis gede bo khah waimu nang re, 
1CO.7.34	odebani, basai maiyaba jang mala gathar de baosi jaya; basai maiyayaba de jar ni saomang jang jar ni bese ha gibi jang gathar jahi dongphu mani khlai hi Gabra ni jinis gede boni khah waimu nang re, thikhabo basai maiyaba de jarni basai khe khaja riphu mani khlai hi habsao ni jinis gede boni khah waimu nang re.
1CO.7.35	Ebo khe nisi ne ham mani khlai hi se ang thi ba, nisi khe wadu jang kha mani ang thiya. Nisi majang sisi dongphu mani odehe, Gabra ni khusi khe gibi jang nisi dangphu mani khlai hi se ang thi ba.
1CO.7.36	Asaba subung bo, jarni bihih ne sandi rihi dising jaoya kha thihi bisar khlai du thikha de, boni balam ha de bonsi ni sandi dangsing jaoyaba ni gede ha gajai khe bonsi mithi khade, bo masainjik de noh jaya hi thao la ma se; bobo thaojao phuya thikha de, bo nangjaoba lai ning noh ja la thing. 
1CO.7.37	Thikhabo, noh jamani bol jang nesingya hi, bo noh ja ma nangjaoyaba lai ningbo dong ma bao kha de, bo masainjik niha sandi dangsing hi noh jaya hi dong ba de hambi. 
1CO.7.38	Odebani, bo mala niha sandi dangsingyaba noh jayaba de hamba khusi dang ba se; bo noh jayayaba de hamba dangphin dao ba se.
1CO.7.39	Bo masainjik de jarni basai thang hi dong du si de bo khajao kha. Thikhabo, boni basai thih kha de, bo nangjaoba lai japhu mani khlai hi bo sadhin mai kha, thikhabo, bo subung de Gabra niha dongyaba subung ja ma nang du. 
1CO.7.40	Thikhabo, ani baothai hade bo dongyaba ha ning dongsong khade, bo ar khajadao ma se. Ang bo Madai ni bese anihabo dong thi hi bao du.
1CO.8.1	Saokhuli niha bandai riyaba buthu ni grao de:
1CO.8.1	Jing khrip bo mithi lai du thihi jing tharmai du. Olei tharmaiyaba de subung khe sangga ri re, thikhabo hamjaoma khasaoma de subung khe hamba khlai re. 
1CO.8.2	Sere jar khe bujidao lai bonsi bao kha de, bo bujima nangba lai bo bujiyayaba se; 
1CO.8.3	Thikhabo, subung asaba bo Madai khe hamjao kha de, Madaibo bokhe basao mithi ma se.
1CO.8.4	Odebani, saokhuli niha bandai rihi jinis yaophayaba buthu khe ji bani grao de: Saokhuli de musibo niya, odehe Madai saosi khe garhi de gibin saosi bo giri thihi jing tharmai du. 
1CO.8.5	Nokhasao ha ja thing, phirthi habo ja thing, Madai baoyaba gabang dong la phu re, olei ning Madai gabang odehe gabra gabang dongbabo dong, 
1CO.8.6	thikhabo, jinthane khlai hi de Madai masi se ning bo Bupha se, jinis jamthar si bo ni phrang se dongphai ba. Jingbo boni khlai hi se jing dongphai ba; odehe, Gabra masi, Jisu Kristabo dong. Khrip jinis boni khlai hi se sangsai ba, jingbo boni khlai hi se dong ba.
1CO.8.7	Thikhabo, bo tharmai ma khe khrip subung de tharmai blaiya. Duha sosi bo subung gejesi de saokhuli khe biyaba se bani, bonsi jinis jiyaba khe saokhuli niha bandai lai bao hi bonsi ji re; bonsi hamba hamya tharmaiyaba raoya bani, bonsi gusu ja re. 
1CO.8.8	Jibani Madai ni muh ha so daoya. Jing jiya khabo hamya jadaoya, jing ji khabo hamba jadaoya.
1CO.8.9	Thikhabo, girik lah, bo sadin de subung raoyayarao ni khlai hi galaiyaba jajao nang. 
1CO.8.10	Ning bo tharmaiyaba khe maiyaba ning, saokhuli ni bikhoh ha ning makham jiba ha, hamba hamya mithiyayaba ning khe nu kha de, saokhuli niha jinis yaophayaba buthu khe bo ji rao nang niya na somo? 
1CO.8.11	Olei jakha de, daphlung, subung raoyayaba, bonthane khlai hi Krista thiyaba khe, ning mithiyaba ning hamya khlaiyaba ning ja nang niya na? 
1CO.8.12	Olei nisi ni daphlungrao ni basao ha gajai khusi dang hi, bonsi hamba hamya bujima raoyaba ha nisi buma phnang kha de, Krista ni basao ha se nisi phap khusi dang ba. 
1CO.8.13	Odebani, jinis jiyaba jang ani daphlung khe bo galai ri kha de, ani daphlung khe ang galai riya mani khlai hi asaba mogong khe ang jiya kha.
1CO.9.1	Ang sadin jaya kho? Ang haijaoyasa niya na somo? Jini Gabra Jisu Krista khe ang nuya kho na somo? Nisi de Gabra ha ang khusi dangyaba ni bathai buthu niya na somo? 
1CO.9.2	Subung gibin buthu ni khlai hi ang haijaoyasa niya la khabo nisi ni khlai hi de ang ning. Gabra ha ang khusi dangya bani sin de nisi ning ja kha.
1CO.9.3	Bo ang khe sijiyarao niha ang grao thiphinyaba de ebo ning ja kha. 
1CO.9.4	Jing jiba lingba ni balam ha de jing phantha mai nang niya na somo? 
1CO.9.5	Haijaoyasa gibin buthu, Gabra ha daphlungrao, odehe Kipha thu lai, lonyaba masainjik jing langpha phuya na somo? 
1CO.9.6	Niyakha la, ang jang Barnaba se ning khusi dang hi ji mani hukhum maiyaba na somo? 
1CO.9.7	Jar khe khrang hi siphaiya ha sere dong re? Boni bathai khe jiya hi sere grep ni bari khe slam re? Niyakha la, boni gakher khe jiya hi sere mih buthu khe naiso re? 
1CO.9.8	Ebo grao khe subung ni baothai jang ang thiba na somo? Dara ni grao habo elei ning thiya na somo? 
1CO.9.9	Moses ni dara ha de, Musu jla sam waiba ha boni bukhuh khe da kha, thihi reb du. Madai musu jla khe gibi jang bao ba? 
1CO.9.10	Jinthane khlai ni ning bo thiya na somo? Ja du dou, jinthane khlai hi ning reb ba se. Bede thikhade haijaoyaba de asa khlai hi jao la thing, mai naoyaba bo phantha mai mani asa khlai hi nao la thing. 
1CO.9.11	Jing nisi ni bising ha bese gede ni jinis buthu khe gai hi, saomang buthu ni jinis buthu khe nisi ni phrang ra lakha bo, jing hamsi ning lab ja nang? 
1CO.9.12	Subung gibin buthu jang nisi ni phrang oleiyaba jinis khe bonsi khemotha ja kha de, jing la ar khemotha ja dao nang niya?
1CO.9.12	Thikhabo, bo hukhum khe jing yaowaiya, khemotha jaba thane jing Krista ni hamba graojma thaoya mani khlai hi, khrip ha jing dukhu khlai re. 
1CO.9.13	Bokhoh ha khusi dangyarao ning malai ni jinis ji hi, khapra ha khusi dangyarao de khapra ha bandai ni jinis yaophayaba buthu khe bonsi jibai re thihi nisi mithiya na somo? 
1CO.9.14	Olei jasosi ning, hamba graojma khe sainthiyarao ji mani Gabra ning salai du.
1CO.9.15	Thikhabo ang de asaba phantha bo masi jahibo ang khusi ha phnangya, odehe eleiyaba jinis khe nisi dang mani ebo grao khe ang rebya. Ang sagangyaba khe musibo niyahi nisi ang khe slam ba thane de, thiba khebo ang nangjaodao. 
1CO.9.16	Hamba graojma khe ang sainthi la khabo, anthane khlai hi sangga mani musibo giri, dangya hi jaya ani basao ha se bonsi asa deng ba. Hamba graojma khe ang sainthiya khade ani bubain hamsi ning risi ma se. 
1CO.9.17	Jarni khusi jang grao thikha de, yaosandi bo ang mai ma se; jarni khusi jang grao sainthiyaba ang niyakha de, hamba graojma naisoyaba khusi khe nisi ne deng riyaba asaba dara jang ang ning ja kha. 
1CO.9.18	Thikhala, ani yaosandi la snadi ja nang? Hamba graojma khe khna riba ni maiginyaba khebo ani hok khe maiya hi, magna ni hamba graojma khe ang sainthi phuyaba ning ani yaosandi ja kha.
1CO.9.19	Asaba ni leng ang jaya la khabo, gabang subung laphu mani khlai hi, khrip subung ni leng ha ang jar khe jar slam la kha. 
1CO.9.20	Judarao khe ang labu phu mani khlai hi Judarao ni bising ha Juda jadi lai ang dong ba; Dara ni grao ni bakhla ha ang dongya la khabo, Dara ni bakhla ha dongyarao khe ang labu phu mani khlai hi, Dara ni bakhla ha dongba lai ang yaowai re. 
1CO.9.21	Olei jasosi ning, Dara giriyarao khe ang labu phu mani khlai hi, Dara giriyarao ne khlai hi Dara giriyarao lai ang dong re (Madai ni dara khe maniya jaya hi, Krista ni dara khe mani hi ning). 
1CO.9.22	Subung raoyayarao khe labu phu mani khlai hi, bonsi ni bising ha raoyayarao lai ang dong re. Olei jasosi ning, asaba lama gede smai hi, gejesi subung khe ang sogo phu mani khlai hi khrip jadi ni bising ha gibin gibin dongthai jang ang dong re.
1CO.9.23	Hamba graojma ni khlai hi bo khusi buthu khrip khe ang dang re, bonsi jang baosi hamba graojma ni hamthai buthu khe ang maipha phu mani khlai hi. 
1CO.9.24	Khaiba baidai laiyarao de bonsi khripbo khailai du; thikhabo saosi se ning yaosandi mai re thihi nisi tharmaiya na somo? Olei ning yaosandi mai mani khlai hi khai lah. 
1CO.9.25	Khaiba badai lai ba ha gabayarao de khrip jadi ha jar khe sao dung ri re; bonsi de Raja ni khrothu hamya ja phuyaba khe mai mani khlai hi bonsi dang re, thikhabo jing de Raja ni khrothu hamya jathaoyayaba khe mai mani khlai hi se jing dang ba. 
1CO.9.26	Odebani, angbo thang mani lama khe hamsisi tharmai hi ang khai du, bar khe doba lai haglai ang doya; 
1CO.9.27	Ani saomang khe ang bol jang dohi dohi, ang leng ne jar khe slam re; ode niyakha de, gibin subung buthu niha grao khe bai bani yaohon ha, ang jarbo dangkhlai jao ma se.
1CO.10.1	Daphlungrao, ebo khe nisi tharmai mane ang nangjao du: Olei jini greng buthu, bonsi khripbo jimi bakhla ha dong thar hi, sagor khe bonsi bailang ba. 
1CO.10.2	Moses jang dongpha hi jimi jang sagor ha khripbo bonsi baptisma jahi dong ba. 
1CO.10.3	Bonsi khrip jang bese gede ni makham khe baosi bonsi jipha lai ba, 
1CO.10.4	bonsi khripbo bese gede ni dih khe baosi bonsi lingpha lai ba. Bonsi khe langsmaiyaba bese gede ni longthaima ni phrang bonsi lingyaba, bo longthaima de Krista ning ja kha. 
1CO.10.5	Olei jahi bo, bonsi ni bising ha bangdao hi bonsi ni basao ha Madai jajaoya ja ba; odebani bonsi hajengling ha sthaijao kha.
1CO.10.6	Duha de bonsi hamya khusi dangma mijing ba lai jing dang ma mijingya mani khlai hi oleiyaba jinis buthu de jinthane phnu riyaba se. 
1CO.10.7	Bonsi ni bising ha sereba sereba saokhuli khe biba lai da bi pha “Subung buthu de jima lingma ni khlai hi bonsi khamlai ba, phaoli phaosa jima ni khlai hi bonsi baija ba, thi hi reb ba lai. 
1CO.10.8	Bonsi ni bising ha gejesi hamjao baiyaba phap jang ning khe rege rege khlaiba lai ning khe jing rege rege khlaiya dou, sainsi ni bising ha subung rjing khon tham sosi bonsi olei bani se thih ba. 
1CO.10.9	Bonsi ni bising ha gejesi Gabra khe bonsi nainai ba lai jing nainaiya dou, bede thikhade bonsi jbu jang suthai jao thar ba. 
1CO.10.10	Bonsi ni bising ha gejesi berbai hi sjamyaba jang bo sjamba lai de, jing berbaiya dou.
1CO.10.11	Bo jinis buthu khe nisi ne daogari phnu ri mani khlai hi bonsi ni basao ha sophai ba se; jini bubli jamthao ba ha sophaiyaba buthu khe sling ri mane bo reb ba se.
1CO.10.12	Odebani, sere rao hi song du thi hi jar khe baoyaba de girik la thing, bo galaijao nang. 
1CO.10.13	Nisi naigrik goronyaba khe subung goronyaba thane baraya. Madai de gibiyaba se, nisi dukhu jaba tha braha nisi khe dukhu ja ri nang niya. Naigrik sophai bani lugu lugu, nisi dukhu ajao phu mani khlai hi khai hunyaba lama srap slam ma se.”
1CO.10.14	Odebani ang hamjaoyarao, saokhuli biyaba khe dangkhlai lah. 
1CO.10.15	Khrip jinis tharmaiyaba hamsisi tharmaiyaba subung niha thiba lai ning ang thi du; ang grao thiyaba khe hamsisi nisi bao lah. 
1CO.10.16	Hamthai ni bela ha hamthai jing riyaba la Krista ni thijao jang masi yaowai phalai ba niya na somo? Jing hon sasoyaba la, Krista ni bahain jang masi yaowai phalai ba niya na somo? 
1CO.10.17	Hon phersi ni khlai hi, jini gabang saomang masi jing ja kha, hon phersi khe jing khrip mai kha.
1CO.10.18	Saomang gede ha Israel sarao khe bao ha sang; bandai riyaba ni mogong jiyarao ni khapra khe bonsi yaowai phalaiya na somo? 
1CO.10.19	Thikha la, ebo grao ha la ang snadi khe phnu du? Saokhuli buthu niha ji mani yaophayaba la muilo dong thihi ang thiba na somo? Niyakha la, saokhuli bo ortho gnang se thihi ang thiba na somo? 
1CO.10.20	Braha ja ma, Jentailrao ni bandai de Madai niha niya hi, sgain sogo buthu niha se bandai ri ba thihi se ang thi ba. Nisi khede sgain sogo buthu jang masi yaowai phalai mane ang nisi khe nangjaoya. 
1CO.10.21	Gabra ni bela jang sgain sogo buthu ni bela lingpha laiphu nang niya. Gabra ni basang jang sgain sogo buthu ni basang hade ji pha laibo jipha laiphu nang niya. 
1CO.10.22	Niyakha la, Gabra ni hingsa khe jing wai phnang ma baoba na somo? Bonthane jing raodao na somo?
1CO.10.23	Khrip khusi dang ba gathar se, thihi thi re, thikhabo khrip khusi dang ba hamya. Khrip khusi dang ba gathar se, thihi thi re, thikhabo, khrip khusi dangyaba, subung khe hamba slamdaoya. 
1CO.10.24	Saosi bo jar ham mani smaiya hi, malai ni ham mane smai la thing.
1CO.10.25	Mogong ni dukhan ha bonsi phainyaba si khe hamba hamya mithi mani khlai hi musi khebo bising bohor singya hi ji lah, 
1CO.10.26	Phirthi jang boni bising ha dongyaba khrip de Gabra ni gaja se, thihi reb ba lai.
1CO.10.27	Lonyayarao ni bising ha malai makham ji mani khlai hi nisi khe longyaba ha, nisi thangma nangjao khade, hamba hamya mithi mani musi khebo bising bohor singya hi, bonsi nisi ne riyaba si khe nisi ji lah. 
1CO.10.28	Thikhabo, jodi sereba ning khe sing kha de, Ebo de bandai ha yaopha kha, bo nisi khe thikha de, bo nisi khe thi bani khlai hi, odehe hamba hamya mithi bani khlai hi da ji, 
1CO.10.29	ning hamba hamya mithiyaba ni grao khe ang thiya, bokhe hamba hamya mithiyaba khe ang thiyaba grao se.
1CO.10.29	Thikha la, ani sadhin khe sumja bani gibin subung hamba hamya mithiyaba jang bokhe phrao jep ma? thihi malai thi ma. 
1CO.10.30	Khajama jang ang jihi, khajama ni grao khe ang thi bani basao ha sumja bani ang siji jao ma?
1CO.10.31	Odebani, nisi jikha bo lingkha bo, nisi dangyaba si khe Madai ni muima ni khlai hi dang lah. 
1CO.10.32	Judarao ni khlai hibo, Greekrao ni khlai hibo, Madai ni longjomrao ni khlai hibo, bonsi galai mani khlai hi musi khebo nisi khusi da dang lah. 
1CO.10.33	Ang ning jarni lab khe smaiya hi bonsi khe sogo phu mani, gabang subung ham mani lama smai hi khrip jinis ha khrip subung khe khaja rima ang baoba lai jasosi ning.
1CO.11.1	Ang ning Krista khe daogari naiba lai ning, nisibo ang khe nai lai lah.
1CO.11.2	Khrip jadi ha nisi ang khe wainso song bani odehe, muilo gnang grao dengyaba buthu ang thiba lai ning nisi khah ha deng bani ning ang bakhan khlai du. 
1CO.11.3	Thikhabo, miyahrao ni bokhro de Krista se, masainjik ni bokhro de boni basai se, odehe Krista ni bokhro de Madai se thihi nisi hamsisi mithi mani ang nangjao du. 
1CO.11.4	Miyahsa asababo khrothu thu hi Madai biba ja thing, grao sainthiba ja thing; bode jarni bokhro khe se bo laji phnu la ba. 
1CO.11.5	Thikhabo, masainjik asababo khrothu thuya hi biba ja thing, grao thiba ja thing, bode jarni bokhro khe se laji phnu la ba, bo de khnai lamtho tho sinjaoyaba jang baosi se. 
1CO.11.6	Masainjik jahi boni bokhro khe phungyayaba de boni khnai khe songthe the khep la thing; thikhabo, masainjik khnai khep ba ja thing, lamtho tho sin ba ja thing, bo jinis lasisi se bani, boni bokhro khe phung la thing. 
1CO.11.7	Thikhabo, miyahsa de Madai jang baosi se bani, boni bokhro khe bonsi phung ma niya, thikhabo masainjik de miyahsa ni muima khe phnu ma nang du. 
1CO.11.8	Miyahsa de masainjik ni phrang slamyaba niya, thikhabo masainjik de miyahsa ni phrang slamyaba se. 
1CO.11.9	Miyahsa de masainjik ne khlai hi slamya, thikhabo masainjik de miyahsa ne khlai hi se slam ba. 
1CO.11.10	Sorgo ni deglarao lai se bani, masainjik de boni basai ni bakhla ha dongma nang du thihi sin phnu mani khlai hi jarni bokhro khe phung ma nang du. 
1CO.11.11	Thikhabo, Gabra ha masainjik de miyahsa giri hi dong ba jaya, miyahsa nebo masainjik giri hi dong ba jaya. 
1CO.11.12	Masainjik khe miyahsa ni phrang slam ba lai jasosi ning, miyahsabo masainjik ni phrang se hajai ba; thikhabo khrip jinisbo Madai ni phrnag baigoyaba gaja se.
1CO.11.13	Ning jar ning bisar khlai lah, masainjik jarni bokhro khe phungya hi Madai niha bo biba la jadu na somo? 
1CO.11.14	Miyahsa khnai glao deng kha de, bonthane khlai hi lasisiyaba se thihi nisi hajai ba ha maipha buyaba khah habo bonsi nisi khe tharmai riya na somo? 
1CO.11.15	Thikhabo, masainjik khnai glao deng kha de, bo de boni muima se, khnai de phu mane khlai hi se ri ba. 
1CO.11.16	Asababo ebo grao khe niya lakha bo, ebo jinis hade, jini gede dang mani musi giri, Madai ni longjom buthu habo musi giri.
1CO.11.17	Thikhabo, ebo jinis khe slingriyaba buthu ha de nisi khe ang bakhan khlai phuya, nisi bojom jayaba ha hamba ja ba thane hamya se jadao bani. 
1CO.11.18	Sagangthao ha, longjom lai nisi bojom jaba hatho hatho ha nisi ni bising ha degao laiyaba bo dong re thiyaba grao khe ang khna du; ebo ha ang khasa de lonbo lon du. 
1CO.11.19	Nisi ni bising ha subung gibiyaba buthu khe bonsi nuphu mani khlai hi, dol gibin gibin dong ma ning. 
1CO.11.20	Nisi thang hi hathan masi ha githim laiyaba ha nisi jiyaba de Gabra ni hor ni makham ning niya. 
1CO.11.21	Ji mani bubli bo sophai ba jang khrip subung jar jar ni makham khe nisi jilai la re, odebani se saosi hukrijao hi dong, saosi jakha de baola ja re. 
1CO.11.22	Snadi ja kha! Jima lingma ni khlai hi nisi jar jarni noh giri na? Niyakha la, Madai ni longjom khe naijiya musibo giriyarao khe nisi laji phnuba na somo? Nisi khe ang bede thi nang kho? Ang nisi khe bede bakhan khlai ma na? Ebo balam hade ang nisi khe bakhan khlai phuya.
1CO.11.23	Bede thikhade, ebo grao aniha Gabra ni phrang sophaiyaba khe nisi nebo ang so ri du, olei rem rijao hi dong bani hor ha, Gabra Jisu de hon laha hi, 
1CO.11.24	khajama ni grao khe thi blai hi, bo sbai dada, Ebo de ani saomang se, nisi ne khlai hi se. Nisi ang khe wainso song mani khlai hi ebo khe dang lai lah, bo odehe thi ba. 
1CO.11.25	Olei jasosi ning, hor ni makham ji blai hi, bela khebo bo laha hi, Ebo de ani grao khayaba gadain se. Nisi ling ba ha ang khe wainso song mani khlai hi ebo khe dang lai lah, bo odehe thi ba.
1CO.11.26	Bo hon khe nisi ji hi, bo bela ha nisi ling ba ha, Gabra phaiphinya si bo thih bani grao khe bai hi ning dong la du. 
1CO.11.27	Odebani sere jiba gathaya hi hon khe jihi Gabra ni bela ha lingyaba de, Gabra ni saomang jang thijao ni basao ha phap jama se. 
1CO.11.28	Khrip subung jarkhe nai nai la hi, olei ning hon khe jihi bela ha ling la thing. 
1CO.11.29	Bokhe jiyaba jang lingyaba de, Gabra ni saomang gibi jang jarkhe baoya khade, jarni basao ha bisar galai mani khlai hi bokhe ji ba ling ba se. 
1CO.11.30	Ebo ni kharon jang se nisi ni bising ha gabang subung de raoya jahi nisi hamya jahi, gejesi de thih kha. 
1CO.11.31	Bede thikhade, gibi jang nisi baola kha de, jing bisar khlaijao nang niya mu. 
1CO.11.32	Bisar khlaijao hi jing dong la khabo, habsao ni subung buthu lai gajai khlaijao hi jing dongya mani khlai hi, Gabra ni sason ha jing dong ba.
1CO.11.33	Odebani, ani daphlungrao, nisi ji mani bojom jaba ha, nisi jon lai lah. 
1CO.11.34	Nisi bojom jayaba ha nisi gajai jaya mani khlai hi, hukri jaokha de jarni noh ha ji la thing. Gibin jinis buthu ha de ang phaiba ha nisi ne ang phnu nang.
1CO.12.1	Daphlungrao, duha bese gede ni jinis riyaba buthu khe mithiya hi nisi dong mani ang nangjaoya. 
1CO.12.2	Nisi lonya jahi dongba ha, bede khlai hi, saokhuli grao jo phuyayaba buthu ni gede longjao hi nisi dongba thihi tharmai kha. 
1CO.12.3	Odebani, ebo khe nisi ne ang khna ri du; Madai ni Bese jang grao thiba ha, saosi khebo, Jisu khe phaphi ja thing thihi saosi bo thima niya; odehe Bese Gathar khe garhi de saosi bo, Jisu de Gabra se thihi thi phuya.
1CO.12.4	Jinis riyaba buthu de jadi gibin gibin dong, thikhabo Bese de masi se ning. 
1CO.12.5	Khusi dangthai jadi gibin gibin dong, thikhabo Gabra de masi se ning. 
1CO.12.6	Khusi dang phuyaba raothai gibin gibin dong, thikhabo khrip subung ne raothai riyaba Madai de masi se ning. 
1CO.12.7	Khrip ne lab so ri mani khlai hi khrip niha Bese ni jnama khe ri kha. 
1CO.12.8	Saosi niha Bese ni khlai hi gyan ni grao thi phuyaba raothai ri ba, subung gibin niha de bese ni gede tharmai phuyaba raothai gyan khe ri ba. 
1CO.12.9	Bo bese ning gibin subung niha lonma khebo ri ba, bo bese masi khe ning gibin subung niha ham ri phuyaba raothai jinis riyaba buthu khe bo ri ba, 
1CO.12.10	subung gibin niha gmang thaosisi khusi dang phuyaba raothai khe bo ri ba, subung gibin niha jakha de grao joba blaiyaba ni raothai khe bo ri ba, subung gibin niha bese buthu khe gibin nai phuyaba ni raothai khe bo ri ba, subung gibin niha grao mithiyayaba jadi gibin gibin buthu khe bo ri ba, subung gibin niha grao mithiyayaba khe thiphla phuyaba raothai khe bo ri ba. 
1CO.12.11	Thikhabo, ebo buthu khrip khe dang ri phuyaba de bese masi jang baosi grao se, khrip subung niha, bo nangjaoba lai ning, gibin gibin jinis riyaba khebo ri du.
1CO.12.12	Saomang de masi se ning, boni bedep de gabang bang bi, saomang bedep gabang ja la khabo, saomang de masi se; Krista de olei jasosi se. 
1CO.12.13	Jing jamthar sibo, Juda jadi na, jing Greek jadi na, jing leng na, jing leng niya na, saomang masi dong mani khlai hi Bese masi ha jing baptisma lahi, Bese masi ha jing khrip khebo bo ling riba se.
1CO.12.14	Saomang bubim jang bedep se ning niya hi, gabang bedep jini ha dong. 
1CO.12.15	Jodi igah thi du, Ang yao niya, odebani saomang ni niya, thikha la ebo ni kharon la saomang ni niya? 
1CO.12.16	Khmao de, Ang muthai niya bani, saomang bubim ha ang gaba phaya, thi kha la, odebani saomang bubim ha gaba phayaba de bo soya jadaoya. 
1CO.12.17	Saomang bubim khrip muthai ja kha la, braha ni phrang khurang khna ma? Saomang bubim jang khurang khnayaba ja thar kha la, braha ni phrang bahai mai ma? 
1CO.12.18	Thikhabo, Madai ning bedep khrip khe saomang bubim ha, bo nangjao ba lai se bo mili ri ba. 
1CO.12.19	Khrip bedep dep si se ning jakha la, saomang bubim la braha dong ma? 
1CO.12.20	Bede thikhade bedep gabang dong la khabo, saomang masi se.
1CO.12.21	Muthai yao niha, Ang ning khe nangya thihi thiphuya, bokhro bo igah buthu niha, Ang nisi khe nangya thihi bo thi phuya. 
1CO.12.22	Thikhabo, saomang raoya hi nujaoyaba buthu se nangdao thao ja kha, 
1CO.12.23	odehe saomang mujiya jahi dongyaba buthu khe jing bakhan khlai hi, jini saomang majangyayaba buthu khe jing majang dao ri du, 
1CO.12.24	jini saomang bedep majangyaba buthu de ebo khe bonsi nangya. Madai ning jini saomang bubim khe mili rihi, bedep naijiya jadao hi dongyaba buthu khe bakhan se khlaidao ba. 
1CO.12.25	Saomang bubim ha jar khe gibin jayahi boni bedep buthu khrip baosi, saosi jang saosi daogari nailai phu mani khlai hi. 
1CO.12.26	Bedep masi ha dukhu mai khade, saomang bubim jang dukhu mai ba se; bedep masi bakhan mai khade, bonsi khrip jang khaja ba se.
1CO.12.27	Duha nisi de Krista ni saomang ni bumang se, odehe nisi boni gibin gibin bedep buthu se. 
1CO.12.28	Odehe Madai ning longjom ni subung bo saikhoyaba de sagangthao ha haijaoyarao, magin ha gorasalirao, mathamyaba ha slingriyasarao; boni yaohon ha gmang thaosisi khusi dangyaba raothai buthu, boni yaohon hase ham riphuyaba ni raothai riyaba khe maiyarao ja thing, subung khe japhuyaba ja thing, bisar khlai ba ringyarao ja thing, odehe grao mithiyayaba khe maiyarao se. 
1CO.12.29	Khrip subung haijaoyasa gaja na somo? Khrip subung slingriyasa na somo? Khrip subung gorasalirao gaja na somo? Khrip subung gmang thaosisi khusi dang du? 
1CO.12.30	Khrip subung ham riphuyaba raothai buthu khe bonsi mai thar kha na somo? Khrip subung grao mithiyayaba jang grao joba na somo? Khrip subung thiphla thar phu du na somo? 
1CO.12.31	Jinis mai ma nangyaba buthu khe se mai ma nangjao lah. Duha nisi ne lama hamdao thaoyaba khe ang phnu nang.
1CO.13.1	Subung ni grao buthu jang sorgo ni deglarao ni grao jang grao thi la khabo, hamjaoma khasaoma ani ha giri khade, gangthing bringba lai, odehe khorthali bringba lai se ning ang ja ma. 
1CO.13.2	Odehe grao thiphuyaba raothai khe la hi, khrip grao makhao khe odehe khrip gyan khebo maithar la khabo, hading buthu khe disai phu mani sosi lonma dong la khabo, hamjaoma khasaoma aniha giri khade, ang musibo niya. 
1CO.13.3	Aniha dongyaba khrip khe subung dukhisarao ne ri thar dada, ani saomang khe kham mani ri la khabo, hamjaoma khasaoma aniha giri khade, anthane khlai hi musibo lab giri.
1CO.13.4	Hamjaoma khasaoma de khah lao hi, sui ma se; hamjaoma de bo hingsa jaya; jar khe jar sugu laya, sanggabo sanggaya. 
1CO.13.5	Hamjaoma de majangya hi doya, bo haglai thamsi baigoya; jar khe blaijao laya, hamjaoma khasaoma de jinis gajai buthu khe khah ha dengya. 
1CO.13.6	Hamjaoma khasaoma de gajai khusi dangyaba ha de khajaya, thikhabo gibi hade khaja pha re. 
1CO.13.7	Hamjaoma khasaoma de khrip habo dukhu ajao hi, khrip ha lonma jang asama habo khrip grao buthu ha phura dukhu ajao re.
1CO.13.8	Hamjaoma khasaoma de jamthaoya. Grao thiyaba buthu dong lakha bo mathao jao ma se; grao mithiyayaba bo jam nang, gyanbo jamlang lama se. 
1CO.13.9	Bokhe jing khna soya, khnasoya hi ning jing thi du; 
1CO.13.10	thikhabo, phura sophai kha ning, bo phura soyayaba de jam lang lama se.
1CO.13.11	Ang ansa ni sainkhali, ansarao lai grao jo ba, ansa ni khah khe ang lahi, ansarao ni baothai lai ang bao re; thikhabo ang dephai bani yaohon hade, ansarao ni dangthai khe ang dangkhlai kha 
1CO.13.12	Duha de, derphnai ha jini saogari khe nu laba lai se ning kho, thikhabo da nang hade sagang gede langsmaiyaba jama se. Duha de soyahi ang khna du; thikhabo da nang hade, sosi phura gibi khe ang mithi ba lai ning, sothar si ang mithi so ma se. 
1CO.13.13	Odese, ebo jinis matham, lonma ja thing, asama ja thing, odehe hamjaoma khasaoma buthu dongsong ma, odehe ebo buthu ni bising ha dedao thaoyaba de hamjaoma khasaoma se.
1CO.14.1	Hamjaoma khasaoma khe riksai hi, bese gede jinis riyaba buthu khe hamsi ning nangjao lah; bo thanebo grao thiba blaiyaba ni raothai nangjao dao la kho! 
1CO.14.2	Grao mithiyayaba jang grao thiyaba de subung niha thiya, Madai niha se bo thi ba, bo grao thiyaba khe saosi bo buji phuya, bese jang grao makhao buthu khe bo thi ba. 
1CO.14.3	Thikhabo grao thiyaba de, subung buthu niha hamba khlaiyaba grao ja thing, sibringyaba grao ja thing, santi ni grao buthu khe se bo thi re. 
1CO.14.4	Grao mithiyayaba jang grao thiyaba de bo jar khe hamba slam ba se, thikhabo grao thiyaba de longjom khebo hamba slam du.
1CO.14.5	Duha, nisi jamthar si khebo grao mithiyayaba buthu ha nisi grao thi mane nisi khe ang nangjao du; bo thanebo nisi grao thiphu mani nisi khe ar ang nangjao dao kho. Longjom khe hamba slam mani thiphla phuyaba giri khade grao thiyaba de grao mithiyayaba grao thiyaba thane bo dedao. 
1CO.14.6	Duha daphlungrao, nisi niha phai hi, grao mithiyayaba khe yaowai dada nisi niha grao thi lakha bo, grao bai phalang phuyaba ja thing, gyan ni gede ja thing, grao thiyaba gede ja thing, slingriyaba gede ja thing, nisi niha ang thiya khade nisi ne ang bedehe lab japhu ma?
1CO.14.7	Jinis khurang majang, hang giriyaba, suphin jang seranda buthu sosibo ja thing, bonsi ni khurang khe bedehe haiger ma nang du bonsi ni khurang khe haigerya khade bonsi snadi rajab ba thihi sere mithi phu ma? 
1CO.14.8	Bibul khebo birili jang damya khade sere jbah ni khlai hi salai ma? 
1CO.14.9	Olei jasosi ning grao mithiyayaba jang nisi grao thiyaba khe buji phuya thikhade, nisi grao thiyaba khe bedehe bujai phu ma? Bar ha nisi thiba lai ja ma se. 
1CO.14.10	Lonsingya mani gijisa bo giri hi, habsao ha grao jadi gibin gibin gabang bang bi, ortho giriyaba masi bo giri. 
1CO.14.11	Bo grao ni ortho khe ang bujiya thikhade, bo thiyaba ni khlai hi, raji gibin ni subung ang jahi, bobo anthane khlai hi raji gibin ni subung jama se. 
1CO.14.12	Nisi bo olei jasosi se; bese gede jinis riyaba buthu khe nisi hamsi ning nangjao khade, longjom hamba slam mani khlai hi khrip jinis thane bo buthu khe yaowai dao lah.
1CO.14.13	Odebani, grao mithiyayaba jang grao thiyaba khe thiphla phu mani raothai khe bo maiphu mani khlai hi bi la thing. 
1CO.14.14	Grao mithiyayaba jang ang bi ba ha, ani bese jang ang bi kha ning, ang baoyaba khe ang yaowai ba lab jaya. 
1CO.14.15	Ang snadi khlai ma kho? Ani bese jang ang bi hi, ang baoyaba buthu khe yaowai hibo ang bi ma se; ani bese jang bakhan ni rajabthai khe ang rajab hi, ang baoyaba khe yaowai hibo bakhan ni rajabthai khe ang rajab ma se. 
1CO.14.16	Ode niyakha de, bese jang khajama ni grao thi la khabo, baji ni subung dongphaba ha ning thiyaba ortho khebo bujiya kha la, ning khajama ni grao thiyaba ha bede Amen bo thiphu ma? 
1CO.14.17	Ning khajama ni grao thiba hamsi ning hamba ja la phu re, thikhabo gibin subung khe bo hamba slamdaoya.
1CO.14.18	Nisi khrip thanebo grao mithiyayaba buthu ha ang bangdao hi grao thi bani Madai niha khajama ni grao khe ang thi du. 
1CO.14.19	Thikhabo, bikhoh ha de grao mithiyayaba graothai rjing ji thiba thane de, gibin subung buthu khe slingri phu mani khlai hi, ang baoyaba khe yaowai hi buji phuyaba graothai thai bowa thiba khe ang nangjao dao.
1CO.14.20	Daphlungrao, nisi ni baothai ansa lai da ja; phap ni balam ha nana gili lai ja lah, thikhabo baothai gede phura khrao ja lah. 
1CO.14.21	Dara ni laisi bajab ha de,
1CO.14.21	Grao gibin khlai hi yaowaiyaba subung buthu ar,
1CO.14.21	Raji gibin ni subung buthu ni khuh jang,
1CO.14.21	Ebo subung buthu niha de ang grao thima nang du;
1CO.14.21	Olei jang bo ani subungrao khna nang niya, Gabra thi du, thihi reb du.
1CO.14.22	Odebani grao mithiyayaba buthu de lonyarao ni khlai hi sin niya, lonyayarao ni khlai hi se; thikhabo grao thiyaba de bo lonyayarao ni khlai hi sin niya, lonyarao ni khlai hi se.
1CO.14.23	Odebani, longjom khrip subung githim lai hi, nisi jamthar si grao mithiyayaba jang grao thihi ho ho jaba ha, baji gede ni subung ja thing, lonyayaba subung buthu ja thing, hamsing phaikha la, bonsi nisi khe gibir thi nang niya? 
1CO.14.24	Thikhabo, khrip subung grao thikha de, lonyayaba ja thing, baji gede ni subung ja thing, hapsing phaiyaba ha khah khe khrip grao thiba ha dophajao hi, khrip subung de jar ni hamyathai khe bonsi ne tharmai ri ma se. 
1CO.14.25	Lonyayaba ni khasu ni grao makhao buthu khe khaikho nang; odese, bo subung de gonggalai hi Madai khe bo khlim nang, odehe Nisi ni bising ha Madai gibi gibiyaba dong! thihi bai ma se.
1CO.14.26	Daphlungrao, nisi bojom jayaba ha, rajab mane dongyaba ja thing, sling ri mane dongyaba ja thing, grao baikhla mani ja thing, grao mithiyayaba jang grao jo ma nangthai ja thing, thiphla mani grao dongyaba ja thing, nisi niha dong khade, bedehe ja ma? Khrip jinis de longjom khe hamba slam mane dang ba ja thar thing. 
1CO.14.27	Asaba bo, grao mithiyayaba jang grao jo kha de, gini jang ja thing, gatham jang thiba ha, slai lai ba ja thing, bo ha subung saosi thiphla la thing. 
1CO.14.28	Thikhabo, thiphla ginyaba subung giri khade, longjom bojom jayaba ha phirik phirik dong lai kha la, jar jang Madai niha thi la thing. 
1CO.14.29	Grao thiyarao bo gini ja thing, gatham ja thing, grao thiba ha, subung gibin buthu de hamsisi khna la thing. 
1CO.14.30	Bede thikhade, bo khna mane khamyarao ni bising ha Madai ni phrang grao maiyaba dong khade, sagang ha thiyaba de phirik phirik dong la thing. 
1CO.14.31	Khrip subung bo slingphu mane ar khrip subung khe rao riphu mani khlai hi, nisi khrip bo saosi saosi nisi grao thiphu du. 
1CO.14.32	Grao thiyaba buthu ni bese buthu de grao thiyaba buthu ni bakhla hase bonsi dong ba. 
1CO.14.33	Bede thikhade, Madai de gaso suso khlaiyaba niya, milima ni Madai se thi.
1CO.14.33	Subung gatharrao ni longjom khrip ha bonsi dang ba lai, 
1CO.14.34	masainjikrao de longjom bojom jayaba buthu ha phirik phirik dong la thing. Bede thikhade bonsi grao thi mani hukhum ri ya. Dara jang bo thiba lai, bonsi gonggalai ma nang du. 
1CO.14.35	Bonsi mithiso ma nangjao khade, noh ha bonsi jar jarni basaithu khe sing lai la thing. Bede thikhade masainjik ni longjom ha grao thiba de lasisiyaba grao se.
1CO.14.36	Niyakha la, Madai ni grao la nisi ni phrang baigo ba na somo? Niyakha la, nisi niha se ning sophai ba na? 
1CO.14.37	Asaba gorasali ja thing, bese ni subung ja thing, jar khe jar bao la khade, nisi niha ang grao reb hayaba khe Gabra grao riyaba se thihi tharmai la thing. 
1CO.14.38	Asaba bo ebo jinis khe maniya khade, bo khebo da mani thing.
1CO.14.39	Odebani, ani daphlungrao, grao thima khe mijing lah, grao mithiyayaba buthu jang grao thiyaba khebo da magna lah. 
1CO.14.40	Thikhabo, khrip jamthar si majang sisi ar ragao sisi dang la thing.
1CO.15.1	Daphlungrao, duha nisi niha hamba graojma ang thi phaiyaba khe nisi mai kha, odehe lonma ha nisi songyaba khe nisi ne khna ri phin ma ang nangjao du. 
1CO.15.2	Bo hamba graojma nisi ne ang khna riba khe nisi gejeb thi thi rempha kha de nisi sogojao ma se. Thikhabo nisi gejeb thi thi remphaya kha de, nisi ni lonma haglai ja ma se.
1CO.15.3	Grao nangdaothao ang maiyaba khe nisi ne ang thi du: Krista de Madai ni laisi ni grao lai ning jing phaphirao ni khlai hi bo thih hi, 
1CO.15.4	bo phipjao dada, Madai ni laisi ha dong ba lai ning bo de saintham ha baijaphin hi, 
1CO.15.5	Kipha niha bo nujao hi, jhigin buthu nihabo bo nujao ba. 
1CO.15.6	Boni yaohon ha se phinsi ha daphlung rja bowa thane bangdaoyaba buthu niha bo nujao hi, bo buthu ni bising ha bangdao hi hamhi ning dong, thikhabo gejesi de thu lang la kha. 
1CO.15.7	Odehe Jakob niha nujao hi, boni yaohon ha se khrip haijaoyasarao niha bo nujaophin ba.
1CO.15.8	Bo yaohonthao hade, boni bubli soya hi hajaiba lai ani habo bo nujaophai ba. 
1CO.15.9	Ang de dangyasarao ni bising ha khasidao thaoyaba, Madai ni longjom khe ang dukhu ri bani dangyasa jama nebo ang gathaya. 
1CO.15.10	Thikhabo, ang asaba ja khabo Madai ni khasaoma jang se ang ja ba, ani gede boni khasaoma haglai niya, thikhabo ang bonsi khrip thanebo dukhubo khlai kha, thikhabo ani ha dongyaba Madai se dang ba. 
1CO.15.11	Odebani, angbo, bonsibo olei ning jing thi re, nisi bo olei ning lon la kha.
1CO.15.12	Krista de githi ni phrang baijaphin kha thihi nisi thikha de, nisi ni bising ha gejesi bedehe githi baija phinyaba giri thihi nisi thiphu ba? 
1CO.15.13	Githi baija phinyaba giri thikhala Kristabo thangphin nang niya; 
1CO.15.14	Odehe Krista thang phinya kha de, ang grao thiyaba de musi niya jama se, nisi ni lonma bo musi niya ja ma se. 
1CO.15.15	Subung githirao baija phinya thiyaba grao gibi se thikha de, Madai ning Krista khe baija ri phin nang niya, Madai ning bokhe thangphin ri kha thihi jing sakhi rikha bani, Madai jayaba khe gibi niya thiyaba jing ja ma se. 
1CO.15.16	Subung githirao khe mathang phinya kha la, Krista khe mathang phin nang niya thi. 
1CO.15.17	Krista thangphinya kha de, nisi ni lonma de haglai ja hi, nisi ni phap buthu ha ning nisi dong la ma se. 
1CO.15.18	Ode thikhade, Krista ha thuyarao bo, bonsi jamyaba ja ma se. 
1CO.15.19	Krista ha jing asa dengyaba khe dini dakhna ha thang hi dong mani se ning thikha de, khrip subung ni bising ha khasao sisi jadao thaoyaba jing ja ma se.
1CO.15.20	Thikhabo, Krista de githi ni bising ni phrang gibi jang thangphin kha bani, githirao baija phinyaba ni hoja se. 
1CO.15.21	Subung saosi ni khlai hi thilam sophai ba, subung saosi ni khlai hi ning subung githi baija phinyababo sophai ba se. 
1CO.15.22	Adam ha khrip subung thiba lai ning, Krista ha khrip subung mathang riphin jao ma se. 
1CO.15.23	Thikhabo, khrip subung jar jarni bubli ha ja ma se; sagangthao ha Krista baija phinyaba ni hoja, boni yaohon ha se, bo phaiba ha boni subung jayarao baija ma. 
1CO.15.24	Ebo ni yaohon ha se jamthaoyaba de sophai ma. Bisar khlaiyaba buthu, grao ni hukhum buthu odehe khrip khusi ni raothai sjam kha se, Bupha Madai niha Raja ni raji khe bo yaopha ma. 
1CO.15.25	Boni sotrurao khrip khe jarni igah bakhla ha deng tharya si de, Krista de bisar khlaiginyaba se. 
1CO.15.26	Yaohonthao ni sotru sjam jaoginyaba de thilam se. 
1CO.15.27	Madai ning khrip jadi khe jarni igah ni bakhla ha bo deng kha, thihi Madai ni laisi thi du. Khrip jadi thiyaba grao ni bising ha Madai de dongphaya thihi ragao sisi nujao du. 
1CO.15.28	Boni bakhla ha khrip jadi dong riba ni yaohon ha de, boni basa khe ning boni bakhla ha khrip jadi khe dengyaba Madai ni bakhla ha deng jaoyaba ja ma, Madai de khrip ha khrip jadi se.
1CO.15.29	Niyakha la, baija phinyaba giri kha la, githi ni baslai ha baptisma la riba la snadi ortho ja ma? Githirao baija phinyaba giri thikha la, snadi jabani subung buthu githirao ni baslai ha bonsi baptisma la ba? 
1CO.15.30	Sumjabani jingbo ebo gontha gontha ha gablaoyaba ha jing dongsong ba? 
1CO.15.31	Daphlungrao, jini Gabra Krista Jisu ha nisi khe ang hamsi ning sangga bani, sainmidi ang thih re odehe ang thi du. 
1CO.15.32	Subung ni baothai lai haglai biglai Ephesi nolei ha hagra ni mih rege buthu jang nanglai kha la, anthane khlai hi snadi lab ja ma? Githirao thangphinyaba giri kha de, Phai, jing jilai nang, linglai nang, bede thikhade dakhna jing thih lang lama se.
1CO.15.33	Da thokhi jao lah. Hamya lugu jang dongthai hamba khe hamya khlai re. 
1CO.15.34	Smao hi baija lah, ode phap da khlai. Nisi ni bising ha gejesi de Madai khe mithiya, ebo khe nisi laji mani ang thi du.
1CO.15.35	Thikhabo, sereba, Githirao de bede thanghi baija phin ma? Ode, snadi saomang lahi bo phai ma? thihi sing la phu re. 
1CO.15.36	Ning gibir subung! Ning asaba khe gai du, bo thiya khade mathang phin jaoya. 
1CO.15.37	Odehe, ning gaiyaba de saomang ha dongphai mane ning gaiya, boni bumuh ni bogrong khe se ning gai ba. Maimu ja thing, maigrong buthubo ja la phu re. 
1CO.15.38	Thikhabo, Madai se bede nangjao du olei se bo sao hain ri ba; odebani, jadi gibin gibin buthu khe bonsi ni saomang ne bo ri ba.
1CO.15.39	Saomang khrip de baosi jatharya, thikhabo subung ni khlai hi saomang jadi si dong, mih ni saomang gibin, dao ni bumang gibin, nah ni bumang gibin se.
1CO.15.40	Sorgo ni saomang buthu dong, phirthi ni saomang buthubo dong; thikhabo sorgo ni saomang ni muima de jadi masi se, sathrai ni muima bo baosi jaya. 
1CO.15.41	Sain ni muima de jadi si se, dain ni muima de jadi gibin se; ode sathrai buthu ni muima de gibin ja kha, sathrai ni muima bo baosi jaya.
1CO.15.42	Githi baijaphinba bo olei jasosi ning, gai hi dongyaba de sao phudu, thikhabo mathang phinyaba de sao phuya kha. 
1CO.15.43	Bakhan khlaiyajao hi bo gaijao ba, muima jang bo thanghi baija ba. 
1CO.15.44	Subung ni saomang ha bo gaijao ba, bese ni saomang ha bo thang hi baija ba; subung ni saomang ha bo dong khade, bese ni saomang habo bo dongma se. 
1CO.15.45	Olei jasosi ning, sagangthao ni subung Adam de subung gathang japhai ba thihi reb du. Yaohon ni Adam khe hayu riyaba de bese se. 
1CO.15.46	Thikhabo, sagang dong dayaba de bese gede ni niya, saomang gede ja phaiyaba se, ebo ni yaohon ha se bese gede bo dongphai ba. 
1CO.15.47	Sagangthao ni subung de phirthi ni subung, hah jang se bo slam ba; subung maginyaba de sorgo ni se. 
1CO.15.48	Hah jang slamyaba subung buthu de hah jang slamyaba sagang ni subung lai ning, sorgo ni subung buthu de bonsi sagang ni sorgo ni subung lai ning. 
1CO.15.49	Hah jang slamyaba subung de saogari baosi jini miliba lai ning, sorgo ni subung lai jing ja ma se.
1CO.15.50	Daphlungrao, saomang jang thijao de Madai ni Raji khe maiphu nang niya, sao phuyaba de sao phuyayaba khe la la phu nang niya, thihi nisi khe ang thi du.
1CO.15.51	Nai lah, grao makhao nisi khe ang thi du. Jing khrip de thu thar nang niya, 
1CO.15.52	thikhabo, yaohonthao ni bibul dam kha ning, srap khlai hi, muphrip gasi ha jing slai jaothar ma se. Bibul khe bonsi dam ma ning; boha se githirao khe sao phuyayaba thang hi baija nang, jingbo slaijao hi jing gibin dong ma. 
1CO.15.53	Ebo saomang sao phuyaba de sao phuyayaba khe phin hi, ebo saomang thih phuyaba bo thih thaoyayaba khe asaba dara jang phin ma se. 
1CO.15.54	Ebo sao phuyaba sao phuyayaba khe phin hi, ebo thih phuyaba thih thaoyayaba khe phin kha ning, Madai ni laisi bajap ni grao, Deyaba jang thihyaba khe phura molo thar kha thiyaba phura ja nang!
1CO.15.55	O Githi, ning deyaba braha dong?
1CO.15.55	O Githi, nini bis la braha dong? thihi rebyaba sophai kha.
1CO.15.56	Thiyaba bis de phap se, phap ni raothai de dara se. 
1CO.15.57	Thikhabo, jini Gabra Jisu Krista ni khlai hi deyaba khe jinthane riyaba Madai niha ning khajama ni grao dong thing!
1CO.15.58	Odebani, ani daphlung hamdao thaoyarao, raothe the jahi smao phuya si, Gabra ni khusi khe khah muh rihi dang lai lah, bede thikhade, nisi dukhu jayaba de Gabra ha haglai jaya thihi nisi tharmai du.
1CO.16.1	Odehe subung gatharrao ne khrangphain ni balam ha de, Galatia raji ni longjom sarao niha dangthai khe ang thiba lai, nisibo dang lah. 
1CO.16.2	Hapthasi ni basain sagangthao ha haptha phorong, khrip jadi khe nisi bojai ba lai ning, ang phaiba ha khrang ma nangya mani khlai hi, bojom khlai lai lah. 
1CO.16.3	Odehe, ang phai ba ha, nisi jinis riyaba buthu khe Jerusalem ha langpha mani khlai hi, nisi subung lonma ha khah deyarao khe laisi reb hi ang haipha ri ha nang. 
1CO.16.4	Angbo thang ma ning nang kha de, bonsi ang jang baosi thang ma se.
1CO.16.5	Makedonia raji ha ang thang bani yaohon ha nisi niha ang hapsing phai nang, Makedonia raji ha asaba dara jang ang thangma bao du. 
1CO.16.6	Boha nisi niha ang dong thao la phu re, maising sosibo ja la phu re, asaba bo ang thangya ba si ha nisi ang khe juru phu mani khlai hi. 
1CO.16.7	Bede thikhade duha phaiba ha lama ha nisi jang goron lai ma ang nangjaoya. Gabra nangjao kha de, khaisa bubli de nisi niha ang dongthao mani asa khlai du.
1CO.16.8	Thikhabo, Pentikos ni basain sosi Ephesi ha ang dongthao ma, 
1CO.16.9	lab jadaothao khusi dang mani, derga gowar anthane khlai hi bonsi khuru du, ode nanglaiyarao bo gabang bang bi.
1CO.16.10	Timothe phai kha ning, nisi ni bising ha bo hamsisi dongrao mani khlai hi nisi hamsisi naidao lah, bo de ang lai jasosi ning Gabra ni khusi dangyaba se. 
1CO.16.11	Odebani, saosi khebo da naisle lah. Bo ani ha phaiphin phu mani khlai hi santi jang digar lah; daphlung gibin buthu jang baosi bokhe goron mani ang asa khlai pha du.
1CO.16.12	Duha, jini daphlung Appolo ni grao khede daphlung gibin buthu jang nisi niha phai mani hamsi ning khainsuyaba se. Thikhabo duha de bo musibo nangjaoya. Bubli hajora mai kha ning, bo asaba dara jang phai ma se.
1CO.16.13	Smao hi ning dong lah, lonma ha rao hi ning song lah, khitha rao hi dong lah, raodao thao jahi dong lah. 
1CO.16.14	Nisi khusi dangyaba si ha hamjaoma khasaoma ha dang ba ja thing.
1CO.16.15	Stephan ni nohkhor ni balam ha nisi tharmai du. Akaia raji ni bising ha sagangthao Kristian ja jenyaba se, ode subung gatharrao ne khusi dang ri mani khlai hi bonsi jar khe yaopha kha; 
1CO.16.16	olei subung buthu jang, bonsi khusi dang phalaiyarao ode dukhu khlai phayarao niha hap mani khlai hi nisi khe ang khainsu du.
1CO.16.17	Stephan jang baosi, Fortunata, ode Akaia thu phaiba khe ang khaja hi, nisi dongya khabo, nu jaoya hi bonsi ang khe slam bani, 
1CO.16.18	bonsi ani bese jang nisi ni bese khebo masa ba. Odebani, oleiyaba subung buthu khe guju bao lah.
1CO.16.19	Asia raji ni longjom buthu nisi khe khlim ha du. Akuila jang Priska odehe bonsi ni noh ha longjom bojom jayaraobo Gabra ha gabang ning wainso ma jang bonsi nisi khe khlim ha du. 
1CO.16.20	Daphlungrao khripbo nisi khe bonsi khlim ha du.
1CO.16.20	Gathar khudimthai jang khlim lai lah.
1CO.16.21	Ang Paul, jar ning ebo khlimyaba khe ani yao jang ning ang reb ba se.
1CO.16.22	Sere Gabra khe hamjaoma dengya, bo sarijao hi dong thing!
1CO.16.23	Gabra Jisu Krista ni khasaoma nisi niha dongpha thing.
1CO.16.24	Krista Jisu ha ani hamjaoma de nisi khrip niha dongpha thing.
1CO.16.24	Gabra de phaidu dou (Maranatha).
2CO.1.1	Madai nangjaoyaba lai Krista Jisu ni haijaoyasa, Paul jang jini daphlung Timothe de, Korinth raji ha Madai ni longjom ode Akaia raji bubim ha khrip subung gatharrao niha:
2CO.1.2	Jini bupha Madai ode Gabra Jisu Krista ni phrang khasaoma jang santi nisi niha dong pha thing.
2CO.1.3	Khasaoma buthu ni bupha jang khrip santi ni Madai, jini Gabra Jisu Krista ni bupha Madai de bakhan ja thing. 
2CO.1.4	Madai jing khe boni santi jang ning, khrip jadi dukhu khlaiyarao khe jing santi ri phu mani khlai hi, jar ning bo khrip dukhu khlaiyaba khrip habo jing khe santi ri re. 
2CO.1.5	Bede thikhade Krista dukhu khlaiyaba ha masi jaba lai ning, Krista ni khlai hi, santi habo jing masi se. 
2CO.1.6	Ang dukhu khlaiyaba de, nisi ne santi ode nisi khe sogo mani khlai hi se; ode santi mai kha de, ebo santi de nisi ni khlai hi se; bo santi de jing dukhu khlaiyaba buthu lai khah lao hi nisi bo dukhu buthu khe nisibo phantha mai ba se. 
2CO.1.7	Jini dukhu buthu ha nisi jing jang baosi dukhu khlai pha bani, jini santibo nisi jang masi jama se thihi jing tharmai bani, nisi niha jing asa dengyababo mao nang niya.
2CO.1.8	Daphlungrao, Asia raji ha jing dongba ha, jini basao ha dukhu sophaiyaba buthu khe nisi tharmaiya mane ang nangjaoya. Olei dukhu ajao phuya bubain risi jang bo ang khe baosep hi, thang nang thihibo jing asa ning khlaiya kha. 
2CO.1.9	Gibi jang ning, jing de thima ning nangma ja kha thihi jing bao ba. Thikhabo, bo jinis khe, jini gede asa dengya hi, githi khe mathangyaba Madai niha jing asa dengdao ma nang du. 
2CO.1.10	Thi laphuyaba khinthao thaoyaba ni phrang bo ning jing khe sogo kha, bo jing khe sogo phin nang, bo jing khe sogo phin pha lang ma se thihi jing asa deng du, 
2CO.1.11	nisi Madai biyaba buthu ha asaba dara jang juru lah, odese, khrip subung biyaba buthu ni khlai hi hamthai jing mai bani; gabang subung jini baslai ha khajama ni grao thiphu ma.
2CO.1.12	Jini asa de ebo se: Phirthi gede ni girikma jang niya hi, Madai ni khasaoma ni khlai hi se ning, habsao ha jini dongthai, Madai ni phrang leng ni dongthai gathar gibi gibiyaba khe lahi jing dong re; bokhe nisi ni bising ha ar jadao kho thihi jini hamba hamya tharmaiyaba habo jing khe mithi pha du. 
2CO.1.13	Nisi phuri phu mani nisi buji phuyaba ni gibin jinis musi khebo nisine khlai hi jing reb haya; jamtharsi nisi buji mani ang asa khlai du. 
2CO.1.14	Elei sosi nisi ang khe mithiyaba ha de, Gabra Jisu ni basain ha jing buthu khe sangga phu nang, jing khebo nisi sangga phu nang thihi ang asa deng du.
2CO.1.15	Ebo jinis hade ang ragao sisi se bani khasaoma alang gin nisi maiphu mani khlai hi nisi niha ang sagang thang da ma bao ba. 
2CO.1.16	Makedonia raji ha thang ba lamai jang nisi niha phai ba, Makedonia raji ni phrang ang phaiphin ba ha nisi niha ang phaiphin nang thihi bao du. Oraha ni phrang de Juda raji gede ang thang ba ha nisi ang khe digar jaoma bo ang nangjao ba. 
2CO.1.17	Ebo jinis khe ang bisar khlai ba ha khah ha ang ragaoya na? Ang jinis baoyaba de habsao ni subung buthu lai bo hatho ha, jadu jadu thihi, ode bakhali de jaya jaya thihi ang haglai thi ba na? 
2CO.1.18	Madai ni grao gibiyaba de gabang ragao ba lai ning, nisi ne khlai hi jini grao bo, bakhali ha jadu thihi ode bakhali ba jaya thiba lai de niya. 
2CO.1.19	Sila jang Timothe odehe ang nisi niha jing bai phayaba Madai ni basa Jisu Krista de jadu jang jaya dopha laiya; boni hade Jadu thihi se ning dong ba. 
2CO.1.20	Madai grao hanggaiyaba khrip bo boni ha de jamthar si, jadu gaja se. Odebani, jini bising ha Madai ni muima ni khlai hi, Jisu Krista ni khlai hi jing Amen thihi thi ba.
2CO.1.21	Krista ha nisi jang jing khe rao riyaba thao huyaba de Madai se. 
2CO.1.22	Boni ha jing khe sin riyaba Bese Gathar riyababo bo ning.
2CO.1.23	Thikhabo, jing khe sakhi ri mani khlai hi ang Madai khe long du; nisi khe mathao mane Korinth nogor ha ang thangyaba se. 
2CO.1.24	Nisi ni lonma ni basao ha raja jama ang baoya; lonma ha nisi rao hi song bani khlai hi nisi khajama ni khlai hi nisi jang baosi ang khusi dangyaba se.
2CO.2.1	Odebani, ang jarni khah ha edehe salai kha; phin nisi niha khah waimu lahi ang phaiya kha. 
2CO.2.2	Bede thikhade, ang nisi khah waimu nang ri kha la, ang khe khusi riyaba sere ja ma, khali olei ang khe khaja riyaba ja ma? 
2CO.2.3	Ang phaiba ha ang khe khaja riyarao ning ani khah khe sa riya mani khlai hibo laisi khe ang reb ha ba se; ani khusi khe nisi jamthar si nisi khe ang lon ripha du. 
2CO.2.4	Khah dukhu jang khah waimu ode mudi galai hi se ang reb ha ba, nisi dukhu jaya mani, nisi khe ani khasaoma hamjaoma khe nisi ne tharmai ridao mani khlai hi se ang reb ba.
2CO.2.5	Thikhabo, asaba khebo dukhu ha so rikha de, ani basao ha soriba niya, bara hi thibabo niya, khaisa basain nisi khebo dukhu riba se. 
2CO.2.6	Oleiyaba subung de gabang subung jang dukhu rijaoba ning ja kha. 
2CO.2.7	Thikhabo, duha de ebo thane hamdaoyaba de boni gajai khe map khlai hi santi ri lah, bede thikhade olei dukhu hamsi ning jakha de subung waimu jang gmang giji jajao nang. 
2CO.2.8	Odebani, bokhe nisi hamjaoyaba khe gejeb dao ri phin mani khlai hi, nisi khe ang khainsu du. 
2CO.2.9	Elei bani se laisi khe ang reb ha ba: nisi khrip gede ha grao mani hi khrangphain nisi khrang du thihi ang mithi phu mani khlai hi. 
2CO.2.10	Sere khe nisi map khlai du angbo bokhe map khlai du. Asaba jinis khebo ang map khlai kha de, nisi ni khlai hi Krista ni sagang ha ang map khlai du. 
2CO.2.11	Ode niyakha de, Soithan ang khe gasep ma se, bede thikhade boni baothai khe mithiya niya.
2CO.2.12	Krista ni hamba graojma sainthi mani Troas ha ang so hi, Gabra ning anthane khlai hi masi derga khuru ri kha; 
2CO.2.13	thikhabo, oraha ani daphlung Tita khe ang nuya bani ani khah ha khaja phuya. Odebani, bonsi khe khlim hi, Makedonia raji ha ang thang la kha.
2CO.2.14	Thikhabo, Krista ha bo deyaba ha ang khe langsmaiyaba ode jing khe yaowai hi khrip hathan ha bo jarni gyan bahai khe saidrayaba Madai niha ning khajama ni grao dong thing. 
2CO.2.15	Sogo jaosaiyarao ni bising ha ode jamsaiyarao ni bising ha ning jing de Madai ni khlai hi Krista ni bahai midim jing ning ja kha. 
2CO.2.16	Saosi ni khlai hi thihyaba ni phrang thihyaba bahai jing ja kha, gibin subung ni khlai hi hayu ni phrang hayu ni bahai midim jing ja kha. Bo jinis buthu ha la sere ning sothar si ja nang? 
2CO.2.17	Gabang subung de Madai ni grao khe bephar ha bonsi yaowai ba lai, jing de yaowaiya; Madai haiba lai, Madai ni muh ha, Krista ha ning, gibi jang grao khe jing sainthi re.
2CO.3.1	Jing jar khe majang ri hi thilayaba japhin kha na? Niyakha la gejesi subung ne dangba lai, jar khe majang rilayaba laisi khe jing labuba ja thing, nisi ni phrang jinthane bo nang ma se na? 
2CO.3.2	Nisi de jar khe jar thiba majang ri layaba laisi se, jini khah buthu ha reb da kha, khrip subung tharmai mane ode pori mane de nisi ning ja kha. 
2CO.3.3	Krista ni phrang laijma, khali jang rebyayaba, jing ning riyaba, Madai gathang ni bese ha rebyaba, longthai bakhlap ha reb ba niya hi subung ni khah buthu ha nisi reb ba thihi ragao sisi nisi nujao du. 
2CO.3.4	Olei ning Krista ni khlai hi Madai ni basao ha ang asa deng du. 
2CO.3.5	Jing jar jang se ning de soya, jing jar jang dang ba lai thi mani musibo giri. Jing soyaba de Madai ni phrang se ja ba. 
2CO.3.6	Bo ning khayaba grao gadain ni dangyasarao jayayaba ha bo ang khe slam ba; aikhor jang rebyaba ni dangyasa niya hi, bese dangyasa se bo ja ba; laisi se ning reb kha de bo sthai du; thikhabo bese de hayu se bo ri ba.
2CO.3.7	Moses ni mukhang ni muima, jamlang ginyaba ning Israel sarao naipha raoya si boni muima; longthai ha aikhor reb ba, thihyaba khe so riyaba ni dangyasa ning olei sosi bo muima ja kha la, 
2CO.3.8	Bese ni dangyasa la boni muima jadao nang niya na somo? 
2CO.3.9	Nisi gajai ja riyaba dangyasa ning boni muima ja kha la, gajai giriyaba dangyaba de muima ha judaothao ja ma se. 
2CO.3.10	Bo balam ha de, dedao thaoyaba, bonthanebo dedaoyaba dong phai kha bani, botha dedaoyaba musibo giri kha. 
2CO.3.11	Rain phin ginyaba ning, olei sosi muima ja kha la, dongsong ginyaba la bislei sosi muima ja nang!
2CO.3.12	Odebani, olei asama khe jing mai bani, jing hamsi ning khitha rao du. 
2CO.3.13	Moses dangba lai ang dangya, bode siri siri jamthaoyaba khe Israel ni basathu nai hi dong songyama ni khlai hi, boni mukhang khe phungyaba jang bonsi phung ba. 
2CO.3.14	Thikhabo, bonsini khah buthu khe rao rijao hi dong ba. Dini sosibo, grao khayaba gajam bonsi pori kha de, bo bonsi ni khah phungjao hi dong kho, Krista ha se ning, bo phungyaba khe khuh khla phu ba. 
2CO.3.15	Jadu, dini sosibo Moses ni laisi khe bonsi pori kha ning bokhe phungyaba jang, bonsi ni khah buthu bonsi phung re.
2CO.3.16	Thikhabo, subung Gabra ni gede sagang kha ning bo phungyaba khe khuh khla re.
2CO.3.17	Gabra de Bese se, Gabra ni Bese dongyaba ha de sadin jang dong re. 
2CO.3.18	Odebani, khrip jini mukhang phungyayarao ning Gabra ni muima khe jing phnu rihi muima ni phrang muima jadao pha lang mani khlai hi, bo jang baosi dong mani jing gibin slamjaoyaba se, bokhe Gabra ni se dang ba, bo de Bese se.
2CO.4.1	Odebani, Madai khasao bani dara jang ebo dangyaba khusi de jini phantha jakha bani, jini khah khe jing raoya ja riya. 
2CO.4.2	Jinis lasisiyaba bo makhao khusi dangyaba buthu khe, jing haiger kha; jing phuslaima yaowai ma nangjaoya kha, Madai ni grao khe jaya hi jing sainthiya. Grao gibi khe phnu hi, Madai ni muh ha, khrip subung hamba hamya tharmaiyaba muthai ha so ri mani jing bao du. 
2CO.4.3	Odehe, jini hamba graojma khe phungkhlip hi deng kha de, jamsaiyarao se phungkhlip jao hi dongyaba se. 
2CO.4.4	Krista de Madai lai ning. Thikhabo, Krista ni muima, hamba graojma ni gyan khe phungya mani khlai hi duha ni habsao madai ning, lonyayarao ni khah ni muthai khe gana khlai kha. 
2CO.4.5	Jing jarni kharmu khe thi laya; Jisu Krista de Gabra gibi ni grao ode jing de Jisu ni dara jang nisi ni dangyasa ja bani grao buthu khe se jing de baipha lang ba. 
2CO.4.6	Jisu Krista ni mukhang ha Madai ni muima nujao phaiyaba khe, jing hamsisi mithi phu mani khlai hi, Andar ha jna phai thing, thiyaba Madai ning jini khah buthu khebo jna ri ma se.
2CO.4.7	Thikhabo, ebo raothai bara hi maiyaba de jini phrang baigoyaba niya hi, Madai ning thihi hamsisi ar phnu phuma ni khlai hi, bo don khe hah ni mudik buthu ha jing deng du. 
2CO.4.8	Khrip gede gaso suso khlaijao hi jing dong ba, thikhabo nekhlai jaoba de jing nekhlai jaoya; khah waimu jang dong ba, thikhabo, jing gmang giji jadaoya; 
2CO.4.9	dukhu rijao hi jing dong ba, baojo hi jing dongya; sujao hi jing dong ba, thikhabo jing sthaijaoya. 
2CO.4.10	Jini saomang buthu ha de Jisu ni hayu khe bonsi nuphu mani khlai hi, bo thiyaba habo jini saomang ha jing lahi ning dongsong du. 
2CO.4.11	Jini saomang thih phuyaba ha Jisu ni hayu phnu phu mani khlai hi, jing hamhi dongyarao bo ebo Jisu ni khlai hi thih mani yaopha hi jing dong re. 
2CO.4.12	Olei jasosi ning, jini ha thihyaba jang bo khusi dang re, thikhabo nisi niha de hayu jang khusi dang re.
2CO.4.13	Laisi ni grao khe, Ang lon du, odebani, ang thi du, odehe bo thi ba. Olei lonma khe jingbo mai kha bani, jing lon hi, jing thih ba se. 
2CO.4.14	Gabra Jisu khe baija riyaba ning jing khebo Jisu jang baosi baijaphin rihi, boni sagang ha nisi jang jing khebo bojom khlai ma se thihi jing tharmai du. 
2CO.4.15	Ebo khrip khe nisi ham mani khlai hi se; odebani, gabang subung ni gejer ha Madai ni khasaoma khe bara nang, Madai ni muima ni khlai hi khajama ni grao thiyababo hamsi ning bara phalang ma se.
2CO.4.16	Odebani, jing gmang giji jaya. Jini baji gede ni subung de blama ja la khabo, jini bising gede ni subung de nalaibo gadain slam hi dongpha lang du. 
2CO.4.17	Bede thikhade, ebo muphrip gasi ha jini basasa dukhu ha, thaoglao ni muima, susa phuya si bo jinthane slam ri kha. 
2CO.4.18	Nuphuyaba jinis buthu khe naiya hi, nuphuyayaba jinis buthu khe se jing nai ba, nuphuyaba jinis de jamginyaba se, thikhabo nuphuyayaba jinis buthu de thaoglao ni khlai hi se.
2CO.5.1	Jing dongyaba phirthi ni rih ni noh khe ru la khabo, subung ni yao jang dangyayaba, thaoglao ni noh jam thaoyayaba, Madai salaiyaba khe sorgo ha jing mai kha thihi jing mithi du. 
2CO.5.2	Duha de sorgo ni saomang ha jing phin mani bubli khe jonso phuya hi jing hoi du. 
2CO.5.3	Oleiyaba gainsari khe jing phin kha ning, sao ha rih giri nujao nang niya. 
2CO.5.4	Ebo rih ni noh ha jing dong bani bising ha de, jing bubain risi jang jing khe baojao hi jing dong, khokhlama khe jing baoya, bede thikhade sorgo ni gainsari khe jing phinma mijing bani khlai hi se: bede thikhade thihyaba jinis khe hayu jang bo molo jaoma se.
2CO.5.5	Bo jinis ni khlai hi salaiyaba de Madai se, jinis sophai ginyaba khe gibi ja ri mani khlai hi mithi phuyaba Bese khebo jinthane ri ba. 
2CO.5.6	Bede thikhade, saomang ni noh ha jing dong bani khlai hi, Gabra niha jing dongya thihi jar khe tharmai la hi khitha rao hi jing dong la du. 
2CO.5.7	Nu phuyaba khe nai hi jing thangya, lonma hase jing thang ba. 
2CO.5.8	Santi jang jing dong thi ang thi du, saomang ha dongya hi Gabra niha dongma se jing nangjao ba.
2CO.5.9	Odebani, dong la khabo, giri la khabo, bokhe jing khaja rima ning bao du. 
2CO.5.10	Jing khripbo bisar ni sagang ha nujao ma se, ebo hamhi dong bani bising ha jing khusi dangyaba ni dam, hamba hamya khusi dangba lai ning jing phol mai mani khlai hi.
2CO.5.11	Odebani, Gabra ni khinthaothao khe tharmai hi subung buthu lon mani khlai hi gibi khe jing tharmai rima nang du. Madai de ang khe jamthar si tharmai du; nisi ni hamba hamya bujiyaba habo nisi ang khe tharmai mane ang asa deng du. 
2CO.5.12	Nisi niha jar khe majang rila hi phin jing thiba niya, khasu gede niya hi, baji gede nujaoyaba khe sanggayarao khe thiphin phu mani khlai hi, jini gede sangga mani hajora khe se nisi ne jing sainthi ba. 
2CO.5.13	Jing gibir ja kha de, Madai ni ja kha, thikhabo jing girik kha de nisi ni khlai hi ja kha. 
2CO.5.14	Krista ni hamjaoma jangbo jing khe de lakha, elei jing bao du: khrip subung ni khlai hi, subung saosi thih kha; odebani, khrip subungbo thih ma nang kha. 
2CO.5.15	Odehe, bo thang hi dongyarao de bonsi ni khlai hi thangya hi, bonsi ni khlai hi thih dada baija phinyaba ne se bonsi thang hi dong phu mani khlai hi, bo de khrip subung ni khlai hi se thih ba. 
2CO.5.16	Odebani, duha ni phrang de, subung ni muthai jang saosi khebo jing naiya kha. Sagang ni baothai jang Krista khe tharmai la khabo, duha de olei jing tharmaiya kha. 
2CO.5.17	Odebani, asaba subungbo Krista ha dong kha de, jinis gadain ja kha; gajam jinis de jam lang la kha; nai lah, khrip gadain ja thar kha.
2CO.5.18	Khrip ebo de Madai ni phrang gaja se ja ba, bo se Krista ni khlai hi bo jar jang baosi mili ri phin hi, odehe mili phin riyaba ni khusi khe bo jinthane ri ba. 
2CO.5.19	Odebani, Madai ning Krista ha habsao khe jar jang baosi bonsi khe mili phin rihi; bonsi gajai khlaiyaba buthu khe gajai khlaiyaba ha bo baoya kha, bo mili phinyaba ni grao sibringthai khe bo jinthane deng ri ba. 
2CO.5.20	Odebani, Krista ni baslai ha jing grao diyahsa ja kha: Madai ning jing khe yaowai hi bo nisi khe khainsu du. Madai jang mili lah thi dada Krista ni baslai ha jing nisi khe khainsu du. 
2CO.5.21	Boni ha Madai ni dormo subung jing japhu mani khlai hi, musi phap mithiyayaba khe Madai ning jini khlai hi phap ha bo slam ba se.
2CO.6.1	Madai ni khasaoma nisi maiyaba khe, lab jayahi nisi dongya mani khlai hi, jing jangbo dang pha laiyarao nisi khe jing khainsu du. 
2CO.6.2	Bede thikhade, bo thi du,
2CO.6.2	Ang nangjaoyaba bubli ha ang nini grao khe khna hi,
2CO.6.2	Sogoma ni basain ha ning khe ang juru ba,
2CO.6.2	Nai lah, duha Madai nangjaoyaba gibi bubli se; nai lah, duha sogo mani basain se.
2CO.6.3	Jing khusi dangyaba khe subung buthu hamya thiphuya mani khlai hi, asaba lama habo gaso susobo khlaiya. 
2CO.6.4	Bokhe gar hi Madai ni khusi dangyasa ja ba lai ning jing khusi dangyaba si ha subung ni muh ha galaijao hi jing dong re. Dukhu rijaoyaba ha ja thing, do jaoyaba su jaoyaba ha ja thing, khah lao hi jing dukhu khlai hi, 
2CO.6.5	sujaoyaba buthu ha ja thing, phatho buthu ha ja thing, subung buthu ni yao jang dukhu rijaoyaba ha ja thing, khusi ni gaso suso buthu ha ja thing, nai matho buthu ha ja thing, hukri jaoyaba buthu ha ja thing, 
2CO.6.6	gathar ni balam ha ja thing, maigru gru ni balam ha ja thing, Bese Gathar odehe hamjaoma gibi ni grao gibi thiyaba balam ha ja thing; 
2CO.6.7	yaoda yaosi gede dormo ni yaodi buthu khe yaowai hi Madai khusi dangyaba raothai ni grao gibi thiyaba balam ha ja thing; 
2CO.6.8	sugu jaoyaba odehe lahi phnu jaoyaba ni gejer ha ja thing, bumu hamba hamya ni gejer ha ja thing, thokhiyaba jang gain rijao hi gibi jang jing dong ba; 
2CO.6.9	jing malai jang mithi jaoyaba bo niya, bumu dak jayaba jahi, githi lai jahi, nai lah, jing thang hi ning dong, sthai jaoya hi, jing saja rijao ba, 
2CO.6.10	khaja hi jing dong ba ha, khah waimu mai ba, dukhisa jahi jing dong ba ha, gabang subung khe gnang khlai ba, musibo niya hi, jamthar si jini gaja ja kha.
2CO.6.11	Nisi Korinth ni subung buthu, khah khuru hi, nisi niha hamsisi grao sainlai ba, jini khasu ha ar khurudao ba. 
2CO.6.12	Nisi khe jing wainsoyaba khe de jing laphin laya, thikhabo, nisi ni khah de jini gede khah khuru ruya. 
2CO.6.13	Nanarao niha grao thiba lai, nisi khe ang thihi nang, boha nisibo jing lai ning khah khuru pha lah.
2CO.6.14	Lonyayarao jang baosi jahi jowal da yaowai pha lai. Dormo jang dormo niyayaba la snadi masi jayaba dong ba? Niyakha la, andar jang jnama bonsi masi japhu du? 
2CO.6.15	Krista jang Beliar bo snadi milima dong? Niyakha la, lonyaba jang lonyayaba la bonsi snadi phantha yaowai pha laiyaba dong? 
2CO.6.16	Madai ni bikhoh jang saokhuli buthu la khah masi snadi masi jayaba dong? Jing de Madai gathang ni bikhoh se! Madai ning,
2CO.6.16	Bonsi ni ha ang dong nang, bonsi ni bising ha daobai ma se;
2CO.6.16	Bonsi ni Madai ang ja nang, bonsibo ani subung buthu ja ma se, thihi bo thiba lai jasosi.
2CO.6.17	Odebani, bonsi ni bising ni phrang baigo buhi,
2CO.6.17	gibin dong lah, Gabra odehe thi du;
2CO.6.17	Jinis gusu musi khebo da dopha lah,
2CO.6.17	Odese, nisi khe ang khaja ma,
2CO.6.18	Nisi ni khlai hi ang Bupha ja nang,
2CO.6.18	Nisi bo anthane khlai hi, basa bisik ja nang,
2CO.6.18	Gabra khrip raothai gnang odehe thi du.
2CO.7.1	Odebani, hamdao thaoyarao, bo grao hanggaiyaba buthu khe jing mai bani khlai hi, saomang jang bese gede ha jadi jadi rege rege khlaiyaba ni phrang jing ragao ri lai hi, Madai khe khinyaba ha ning gathar khlaiyaba khe jing phura khlai lai nang.
2CO.7.2	Nisi ni khah buthu ha anthanebo hathan deng lah. Saosi ni gajai habo jing dophaya, saosi khebo jing hamya khlaiya, jarni phantha ham mani khlai hi saosi khebo jing yaowaiya. 
2CO.7.3	Ebo khe gajai ja ri mani nisi khe ang thiba niya; sagang ha nisi khe ang thiba lai ning, jini khah buthu ha nisi khe waimu nang du; nisi jang baosi thih khabo thang khabo jing salai kha. 
2CO.7.4	Nisi khe jing hamsi ning lonsing du; nisi khe ang sanggabo hamsi ning sangga du. Santi jang ang gablai hi, ani khrip dukhu habo khajama jang ang gablai kha.
2CO.7.5	Makedonia raji ha sohi ba ha jini saomang buthubo lengma goya, khrip hathan ha jing sajao hi dong ba, baji gede ha nanglaiyarao dong, bising gede ha khinyarao bo dong. 
2CO.7.6	Thikhabo, subung waimu dukhu buthu khe santi riyaba Madai ning Tita sophai hi bo santi riphai kha. 
2CO.7.7	Bo sophai bani khlai hi se ning bo jadaoya; nisi ni khlai hi boni santi gibi jang ning, bo jing khe santibo ri du; nisi jing khe wainsoya ba ja thing, nisi jar khe gajai baolayaba ja thing, ani khlai hi nisi khah muh riyaba khe jini ha bo sainthi ba. Odebani ang ar khajadao du.
2CO.7.8	Ani laisi ha nisi ni khah khe sari kha thihi ang tharmai hi jini gajai ja kha; thikhabo ani laisi ha khaisa bubli ni khlai hi se ning nisi khe bo dukhu ri ba thihi srap ang tharmai phin hi ang waimu nangya kha. 
2CO.7.9	Duha de ang khaja du, bede thikhade nisi khah waimu nang rihi deng bani niya hi, nisi khah phin mane waimu nang bani khlai hi se. Olei dukhu jayaba de Madai ni nangjaoma se; jini khlai hi musibo nisi luskanbo jaya. 
2CO.7.10	Madai ni nangjaoma ha khah waimu nangyaba de sogo mani khah phinyaba gajao giriyaba ha so rijao re, thikhabo habsao ni waimu de thihlam ha so rijao re. 
2CO.7.11	Nai lah, Madai ni nangjaoma ha nisi waimu nangyaba de hamsi ning khah muh rihi nisi khe khna ri du! Nisi ni gibi khe phnu ma nangjaoyaba, phap khe nangjaoyayaba, odehe phap khusi dangba khinyaba khe nisi mai kha; subung khe wainsoba ringyaba, subung phaphi khe saja rima nangjaoyaba khe nisi gadain mai kha! Ebo jinis buthu hade, khrip jadi gede nisi gathar ja kha thihi nisi jar ning ragao sisi phnu kha. 
2CO.7.12	Odebani, nisi niha ang laisi haihayaba de, jinis gajai dang bani khlai hi ang reb ba niya, bo dang gajai ni khlai hi ang reb haba bo niya; Madai ni muh ha jinthane khlai hi nisi ni hamba baothai khe nisi jar ning nu la phu mane se ang reb ha ba.
2CO.7.13	Odebani, jing santi ja kha. Odehe, jini ebo santi jang baosi, nisi khrip ha Tita ni khah khe nisi smao ri bani boni lonma ni khlai hi ar jing khaja dao ba. 
2CO.7.14	Bede thikhade, ang ning boni rogong ha nisi ni balam ha khaisa sangga du, thikhabo lajiya, thikhabo bede ang ning nini ha khrip grao gibi khe thi ri kha, olei ning jini sangga phnuyaba Tita ni sagang ha gibi ja kha. 
2CO.7.15	Ode, nisi khripbo boni grao manithai, jang the the mao hi nisi ni khajathai khe bo khna hi, nisi khe bo ar wainso dao du. 
2CO.7.16	Khrip balam ha ang nisi khe lonso kha bani ang khaja du.
2CO.8.1	Daphlungrao, Makedonia raji ni longjomrao ni bising ha Madai ni khasaoma rihi dongyaba khe nisi ne mithi ri ma ang nangjao du. 
2CO.8.2	Hamsi ning dukhu jahi nai naijao hi dongba ha, bonsi khajama ha gaphao khlai hi, bonsi hamsi ning khajama de khaithiyayaba gibi jang bonsi mai khali, 
2CO.8.3	Bonsi blai ba lai lai ning bonsi blai ba thane bangdao hi ri ba thihi ang mithi phu du. 
2CO.8.4	Bonsi bo subung gatharrao khe naisiba ha gaba pha mani khlai hi, bo nangjaoma khe bonsi hamsi ning ang khe khainsu ba. 
2CO.8.5	Bo khebo jing asa jayayaba gede ha: bonsi jar ning Gabra niha sagang rida hi, boni yaohon hase Madai nangjaoba lai jini ha bonsi ri ba. 
2CO.8.6	Olei riba de, boni sagang ha ning bonsi riba khe jen kha, nisi ni bising ha ebo khasaoma ni khusi khe, srap dang blai mani khlai hi Tita khe jing khainsu ba. 
2CO.8.7	Khrip jinis ha, lonma ha ja thing, grao sainthiba ha ja thing, gyan ha ja thing, khah-muh ri ma nangyaba khrip ha ja thing, nisi ang khe hamjaoma ha ja thing, hamba khusi khe bara hi dangpha langba lai ning, khasaoma jang khusi dangyaba habo, hamdao hi khusi dangba bara pha lang mani khlai hi khah-muh ri lah.
2CO.8.8	Ebo grao riyaba khe ang thidaoba de niya, nisi ni hamjaoma khasaoma khe gibi ning thihi nai nai mani khlai hi jinis riyaba gede subung gibin buthu ni khah-muh rithai khe se ang thi ba. 
2CO.8.9	Jini Gabra Jisi Krista ni hamjaoma khasaoma khe nisi tharmai kha, bo gnang jahibo nisi ni khlai hi dukhisa japhai ba, bede thikhala bo dukhisa jaba de nisi gnang ja mani khlai hi se. 
2CO.8.10	Ebo grao ha nisi ne ang baothai ri du: bo de nisi ni khlai hi hamba se: minisi ni phrang se dangjenba niya hi, nisi dangma nangjao jenyaba se. 
2CO.8.11	Bo jenba ha nisi gajeb ba lai ning, nisi niha dongba lai ning khusi jang rihi, khah-muh rihi nisi duha sothar si khlai lah. 
2CO.8.12	Malai boni ha giri hibo boniha dongba lai khusi khaithiya hi rikha de bo khajama gnang se. 
2CO.8.13	Subung gibin buthu khe lenggo rihi nisi khe bubain risi hor mani ang thiba niya, hor slai lai mani grao khe se ang thi ba. 
2CO.8.14	Duha nisi gnang ja bani, bonsi baojo ba ha nisi baosi ronji lai ba; bonsibo gnang jaba bubli ha, nisi baojo ba ha bonsi nisi khe baosi ronji lai ma; odese, nisi saosi jang saosi baosi horpha lai ma thi. 
2CO.8.15	Bo gabang khon thimyaba de bangdao jadaoya, bo gijisa khon thimyababo bangya jadao, thihi reb ba lai.
2CO.8.16	Nisi ni khlai hi khah-muh riyaba ani ha dongba lai, Tita ni khasu ha dengyaba Madai niha khajama dong thing. 
2CO.8.17	Bo de jing khainsu ba ni niyahi, boni khah-muh gibi jang se, bo jarni nangjaoma ni grao jang nisi niha bo phai ba. 
2CO.8.18	Bo jang baosi daphlung saosi haipha ha ba. Bokhe hamba graojma thi bani grao ha longjom sarao khrip jang hamsi ning bakhan khlai re. 
2CO.8.19	Bo se ning niyahibo, Gabra ni muima ne khlai hi, khah-muh rihi ebo khasaoma ha khusi dangyaba khe, jing dangsaiyaba ha, jing mophosol thangpha mani khlai hi longjom sarao ning bonsi khe saikhoba se. 
2CO.8.20	Olei jasosi ning, subung buthu khaithiya hi bonsi rihi bojom khlaiyaba khe jing dibin sibin ha musibo malai thiphuya mani jing bao du. 
2CO.8.21	Gabra ni sagang ha se ning majang ba niya hi, subung ni muh ha majang mane bo jing bao du. 
2CO.8.22	Odehe, bonsi jang baosi jini daphlung khebo haiha ba se. Bobo khah-muh ri mani khrip jadi ni balam ha bo hamsi ning phnu kha, duha de, ning khe hamsi ning lon bani ar phai mani bo nangjaodao du. 
2CO.8.23	Tita de, ani lugu, nisi ni bising ha khusi ang jang dangphayaba se; jini daphlungrao bo, ebo longjomrao ni graodiyah buthu se, bonsi Krista ni muima se. 
2CO.8.24	Odebani, longjomrao ni hamjaoma khasaoma bangba khe bonsi nuhi, jing bakhan nisi khe khlaiyaba gibi jathai khe bonsi tharmai phu mani khlai hi, bonsi ni basao ha hamjaoma phnu ri lah.
2CO.9.1	Duha, subung gatharrao khusi dang riyaba grao khe nisi niha grao gabang reb ma nangya kha dou. 
2CO.9.2	Nisi salai blai hi ning dong thi hi ang tharmai du. Ebo grao ni balam ha se Makedonia ni subung buthu niha: Minisi ni phrang ning Akaia raji ni subung buthu de salai blai hi dong, thihi angbo nisi khe sangga ha du. Nisi sahos jang gabang subung khebo smao ri kha. 
2CO.9.3	Bede thikhade, ebo jinis ha, jing nisi sanggayaba de bojom jaya mani odehe ang thiba lai ning nisi salai mani khlai hi daphlungrao khe ang haiha ba se. 
2CO.9.4	Ode niyakha de, Makedonia raji ni subung gejesi ang jang rikphayaba, nisi salaiya hi dongba khe bonsi nuphai kha de, nisi laji nuginyaba khe thiya hi, nisi khe jing lonsing laba mu thijao ma, jinthane khlai hibo hamsi ning lasisi jama se. 
2CO.9.5	Odebani, jinis riyaba khe ri mani nisi hanggaiyaba khe, hamsisi ragao mani khlai hi, daphlungrao sagang phai da ma nangma se thihi ang lon du; odese nisi blai kha de, nisi jinis riyaba khe jaoba riba lai niya hi, nisi jar ning khaithiya hi riba se thihi hamsisi mithi ma.
2CO.9.6	Ebo khe nisi tharmai lah: Eleiyaba balam ha de, sere gijisa gai du, bo gijisa ra ma, sere gabang gai du, bo gabang ra ji ma se. 
2CO.9.7	Khrip subungbo khaithi dada riya hi, bol jang bo riya hi, bonsi ni khah ha rima baoba lai ning khrip bo ri la thing. Khaja hi riyaba khe de Madai ning bo khe hamjao ma se. 
2CO.9.8	Odese, khrip hamba jinis nisi bangdao hi dangphu mani khlai hi, jinis jamthar si ha risi dik dik nisi dongphu mani khlai hi, Madai de, khrip jadi khasaoma jang dihmuh baigo ba lai nisine bo ri ma se.
2CO.9.9	Bo ron phlung hi, dukhisarao ne bo ri kha,
2CO.9.9	Boni dormo de jug jugbo nalai lai ning dongsong ma se,”
2CO.9.9	thihi reb ba lai.
2CO.9.10	Gai mani bumuh riyaba ode nisine ji mani hon riyaba ning, nisi gai mani bumuh rihi, nisi ne bara ri nang, nisi ni dormo ni bathai khe nisine lab khlai rima se. 
2CO.9.11	Nisi khrip khaithiyaba ni khlai hi khrip jadi ha nisi gnang khlaijao nang. Jing khe yaowai hi nisi khaithiyaba ni Madai niha khajama thiyaba bathai thai ma se. 
2CO.9.12	Ebo naisoyaba nusoyaba khusi dang ba ha subung gatharrao nangyaba bo hor jroba se ning bo niya hi, Madai niha gabang khajama ni grao thiyaba khe limkhlai si mai du. 
2CO.9.13	Ebo nisi dangyaba khusi jang Krista ni hamba graojma khe nisi ajao hi nisi ni manithai ja thing, bonsi ne khlai hi ode khrip gibin subung ne khlai hi nisi ni khaithiya thai khe phnu hi, ebo ning Madai ni muima ja ma se. 
2CO.9.14	Nisi ni basao ha hamsi ning khasaoma dong bani, bonsibo nisi khe gabang wainso hi, nisi ne Madaibo bonsi bi ri du. 
2CO.9.15	Bo thisophuya si jinis ri bani khlai hi Madai niha khajama ni grao dong thing.
2CO.10.1	Ang, Paul ning Krista ni gasainma jang maigru gru jahi ang nisi khe khainsu du. Ang nisi ni gejer ha mukhang naipha lai hi malai ni hukhum bakhla ha dong du, gajain ha nisi ni gede raothe the songhi ang dong du. 
2CO.10.2	Saomang ni subung gibiyaba lai dongthai ha ang khe wainsoyaba gejesi ni basao ha, ang phaiba ha khitha rao hi ang dongrao nang thihi ang mithi du; olei ang dongma nangya mani nisi khe ang khainsu du. 
2CO.10.3	Habsao ha dong lakha bo, habsao jbah nanglaiba lai jing nanglaiya. 
2CO.10.4	Jini jbah ni yaodi buthu de habsao ni gainsari buthu niya, khorongma khe ru phuyaba, Madai ni raothai gnang ning ja kha. 
2CO.10.5	Bonsi ni dongthan khe jing ru pha lang hi, Madai ni gyan khe gaso suso khlaiyaba, phuthan jayaba si khe disai phalang hi, khrip jadi baothai khe Krista ni grao maniyaba ni leng ha jing dismai re. 
2CO.10.6	Nisi grao maniyaba khe bo phura jakha ning, grao maniyayaba si de saja mai mani jar khe salai la ba se.
2CO.10.7	Nisi ni sagang ha jinis dongyaba khe nai lah. Sere Krista ni ning thihi jar khe bao kha de, phin baophin la thing; bo Krista ni ja ba lai ning jingbo japha kha. 
2CO.10.8	Nisi buthu khe hamya khlai mani niya, nisi khe hamba khlai hi se Gabra anthane hukhum riyaba khe, ang sangga bangyaba bo ja la phu re, thikhabo ang lajiya. 
2CO.10.9	Ang laijma haihayaba buthu ha nisi khe sigring ma bao ba lai ang khe da bao. 
2CO.10.10	Boni laijma buthu de risi bi ode khurang rao bi, boni saomang jing nuba ha de, bupa maigru gru se, bo grao thiyaba ja kha de, khna haya jabu du, thiyaba bo dong. 
2CO.10.11	Olei baoyarao de, ebo khe buji la thing; nisi niha ang phai mani sagang ha laijma ha ang thiba lai jasosi jing phaiba ha ang dang nang.
2CO.10.12	Gejesi jar khe jar thiba majang ri layaba ni bising ha de ang sainpha raoya, bonsi jang baosi bo jing suhi thiraoya. Bede thikhade, bonsi jar jang jar sulai du, bonsi jar jar khe sugu lahi bonsi niha hamba baothai giri. 
2CO.10.13	Thikhabo, ang de hari ni baji hade sangga nang niya, Madai ning jinthane hari riyaba bising ha sosi se ning jing sangga ma; boha nisi bo gajeb phajao du. 
2CO.10.14	Jini hari khasiba ni khlai hi, Krista ni hamba graojma khe nisi niha jing so ri hi, bokhe lailang hi jing thangya. 
2CO.10.15	Jini hari banar gede ha gibin subung buthu dukhu khlaiyaba ni basao ha jing sanggaya; bede thikhala nisi ni lonma dedao phalang hi, nisi ni bising ha jinis dedao hi dangpha langma se thihi jing asa khlai du. 
2CO.10.16	Odebani, nisi ni raji khe lailang hibo hamba graojma khe thipha langma se; thikhabo malai dangya bani basao hade jing sangga nang niya. 
2CO.10.17	Sere sangga du, bo Gabra ha sangga la thing. 
2CO.10.18	Jar khe majang ri la hi thiyarao khe de ajaoya. Gabra khe thiba majang riyarao khe se ning ajao ma.
2CO.11.1	Jini gibir jathai ni basao ha nisi khah laoma ni ang nangjao du. Ja du, blaiya si khah lao lah. 
2CO.11.2	Miyah saosi, Krista khe ang nisi ne deng ri kha, boni ha mala gathar lai nisi khe yaopha phu mani khlai hi, Madai ni hingsa jang ang nisi khe hingsa khlai du. 
2CO.11.3	Bede thikhala, jbu giriklaidao thaoyaba Evi khe bo thokhi ba lai ning, Krista ni gede ha nisi ni khah gathar ode gibiyaba khe bonsi nisi khe hamya khlaijao nang thihi ang khin du. 
2CO.11.4	Subung gejesi phai hi, jing thiba niya hi gibin Jisu khe thi ba. Bese nisi maiyaba khe niya hi, gibin bese maiyaba jang hamba graojma nisi ajaoyaba khe niya hi, bo gibin lailo lo nisi haglai mani ba na! 
2CO.11.5	Oleiyaba Haijaoyasa gedeba nisi thiyaba buthu de asaba balam habo ang soya thihi baoya. 
2CO.11.6	Grao thiba ang ringya la khabo bujima gede ha de ang olei niya thihi nisi khrip jadi ha ragaosisi ang phnu ri kha.
2CO.11.7	Ode niyakha la, bo magna Madai ni hamba graojma ang thiba, nisi sugujao hi dongphu mani khlai hi jar khe jar bakhla ha galai ba la jing phap khlai ba na somo? 
2CO.11.8	Ang nisi ni khusi khe dangphu mani khlai hi, bonsi ni phrang yaowai lahi, longjom gibin buthu ni rang khe ang jam ri ba. 
2CO.11.9	Ode, nisi niha ang dongba ha baojo khali, saosi ni basao ha bubain riya; Makedonia raji ni phrang daphlung phaiyarao se, ang baojo ba ha dukhu hor juru pha ri ba; khrip jadi ha nisi masi yaowai phalaiya mani khlai hi jing slam kha, olei jasosi ning ang slam ma se. 
2CO.11.10	Krista ni grao gibi de ani ha dong bani khlai hi, Akaia raji khonglang ha ang sanggayaba khe mathao nang niya. 
2CO.11.11	Snadi jabani? Nisi khe ang khasaoya bani na? Nisi khe ang khasao du thihi Madai ning tharmai du. 
2CO.11.12	Jing dangba lai jasosi dang khali nisi thima nangjaoyaba buthu sangga mani musi khebo bonsi maiyaba ni khlai hi, ang dangba lai ning ang de dangpha lang ma se. 
2CO.11.13	Oleiyaba subung buthu de haijaoyasa mosol, dangyasa subung khe thokhi baiyaba, Krista ni haijaoyasa lai jar slam layarao se. 
2CO.11.14	Bokhe gmang ma nangya, Soithan bo jar khe jnama ni sorgo degla ha slam la ba se thi. 
2CO.11.15	Odebani, Soithan ni khusi dangyarao de dormo ni khusi dangyarao lai slamyaba khe gmang ma niya. Bonsi jamthao ba ha de bonsi dangba lai ning bonsi ja la ma se.
2CO.11.16	Ang phin thiphin du, asaba bo ang khe gibir da bao thing, thikhabo nisi ang khe bao khade, ang gijisa sangga phu mani khlai hi, gibir lai ang khe nai lah. 
2CO.11.17	Ang grao joyaba de Gabra ni hukhum jang ang joya, ani sanggama lon bani khlai hi, gibir lai se ang grao thi ba. 
2CO.11.18	Gabang subung de saomang gibi jang bonsi sangga re, angbo sangga pha ma se. 
2CO.11.19	Nisi de, girik bani, subung gibirrao khebo khajama jang nisi gong ba ring du. 
2CO.11.20	Malai jang leng ha nisi khe slam ba ja thing, nisi jithar jaoba ja thing, jarni lab ni khlai hi yaowai jaoba ha ja thing, nisi khe naisleba ha ja thing, nisi bakho lai rijaoba ha ja thing, bo buthu habo nisi gongpha lang phu du.
2CO.11.21	Olei jing dang raoya khade ang lasisiyaba grao se. Bede thikhade, asaba jinis habo sangga rao mani dong khade gibir lai ang thi ha du, bo jinis hade ang bo sangga rao du. 
2CO.11.22	Hebrai jadi se na? Angbo Hebrai se. Israel jadi se na? Angbo Israel jadi se. Abraham ni greng rao se na? Angbo Abraham ni greng se. 
2CO.11.23	Krista ni dangyasarao se na? Gibir lai ang thi du, ang de ar dukhu hadi jadao kho; phatho habo gabang jepjao hi, gabang sujaoba bo sujao kha, thihma jasibo ang goron kha. 
2CO.11.24	Ang de Judarao ni yao ni phrang alang bowa phinjang bisagin jadi di ang sujao kha. 
2CO.11.25	Goda jang alang tham ang sujao kha; ode alang si de ang longthai jang lemjao kha; rung hamya jayaba ha alang tham ang goron kha; alang side sainsi horsi sagor ha ang dong ba. 
2CO.11.26	Ang alang alang mophosol thangyaba buthu ha, dikhong buthu ha khinthao thaoyaba ha, makhao jang khin thaoyaba ni gejer ha, ani greng buthu ni khinthao thaoyaba ha, Jentailrao ni bising ha khinthao thaoyaba ha, nogor ni khinthao thaoyaba ni bising ha, hajengling khinthao thaoyaba ha, sagor khinthao thoyaba ha, daphlung mosol buthu ni bising ha khinthao thaoyaba ha ang alang alang goron ba. 
2CO.11.27	Thu phuya si dukhu jang lengyaba buthu ha, mai jiya hukhri jao hi, ode dih gangha hi ang dong ba; ri phin mani giri hi, langkhao khao gajang hi ang dukhu mai ba. 
2CO.11.28	Odehe, ang thiyaba khe musi khinya hi, khrip longjomrao khe, sain midi bisar khlai hi gam jahi ang dong ba. 
2CO.11.29	Ang raoya ja phaya hi, raoyayaba sere dong? Ang ning khasa phaya hi, khuda riyaba sere dong?
2CO.11.30	Ang sangga ma ning thikha de, ang raoyayaba ni basao ha ang sangga la nang. 
2CO.11.31	Gabra Jisu ni Bupha ar Madai, ang mosol ha grao thiya thihi bo mithi du. Bo ning thaoglao bakhan khlaijao hi dong thing. 
2CO.11.32	Damaska ha de, Raja Areta ni bakhla ha, bisardar ang khe remma bao hi Damaska nogor naisoyarao khe bonsi naiso ri ba, 
2CO.11.33	thikhabo, khorong badim ni naigabla ni phrang khangkhra bubim jang bonsi ang khe dikhlai ba, odese boni yao ni phrang ang khai ba.
2CO.12.1	Jing sanggama nang du. Musi lab giri lakhabo aniha Gabra nujaoyaba jang grao baiyaba buthu khe ang thipha lang ma se. 
2CO.12.2	Krista ha dongyaba subung saosi khe ang tharmai du, bo de nokha maithai jhi bri lailang hi sorgo thak tham ha sugu lang jao hi dong ba, saomang ha bo dongba na saomang ni phrang langjao hi dong ba ang tharmaiya, Madai se tharmai ba. 
2CO.12.3	Odehe, bo subung khe, Paradis ha susa langhi dongba thihi ang tharmai du, saomang ha dongba na, saomang ni phrang langjao hi dongba ang tharmaiya; Madai se tharmai ba. 
2CO.12.4	Bo subung de, jinis thi thaoyayaba, subung thi thaoyayaba bo khna ba. 
2CO.12.5	Oleiyaba subung ni basao hade ang sanggama se; thikhabo angde ang jar raoyayaba khe garhi de, ang sangga nang niya. 
2CO.12.6	Jar khe ang sanggama nangjao la khabo, ang grao gibi khe thima se bani, jinis gibir jayaba de ja nang niya. Thikhabo, ang grao mathao du. Ode niyakha de, bonsi asababo ang khe nuba lai ode, ani phrang grao khnayaba tha bara hi ang khe gedeba baojao nang.
2CO.12.7	Odehe, nisi khna riyaba buthu hamsi ning bak ja bani jing gabang muilo gnang se baoya mani khlai hi, ani saomang ha jilik rijao hi ang dong, Soithan ni haijaoyasa, subung khe dukhu riyaba khe jing muilo gnang baoya mani jing khe naiso ginyaba. 
2CO.12.8	Ebo grao ha de, ang jang gajain japhu mani khlai hi Gabra khe phintham ang khainsu ba. 
2CO.12.9	Thikhabo, bo ning aniha thi ba, Ninthane khlai hi khasaoma ning ja kha, ani raothai de raoyayaba ha phura jahi dong thi, bo ang khe thi ha ba. Odebani, Krista ni raothai khe ani basao ha so phu mani khlai hi, ang raoyayaba buthu khe khajama jang ar ang sanggadao ma se. 
2CO.12.10	Odebani, Krista ni khlai hi de, raoyayaba buthu ha rege jaoyaba buthu ha, gaso suso buthu ha, sujaoyaba buthu ha, ode hamya goronyaba buthu ha de gibi jang ning ani khah mani kha; ang raoyaba ha se ang rao ba.
2CO.12.11	Ang gibir ja kha! Nisi ning ang khe elei ja mani slamba se: nisi ang khe thiba majang mane se ang elei ja ba thi. Ang de musi niya lakha bo, haijaoyasa gedeba nisi thiyaba buthu thane musi habo ang hilik daoya. 
2CO.12.12	Haijaoyasa gibi ni sin de, khrip balam ha khah laoma khe lahi, sin buthu, jinis gmang thaosisiyaba buthu, nisi ni gejer ha dang hi phnu kha. 
2CO.12.13	Ning snadi balam ni grao ha gibin longjomrao khrip thane khom ja ba? Ebo gajai khlaiyaba ha ang khe map khlai lah.
2CO.12.14	Nai lah, duha nisi niha ang phai mani salai ba phintham ja kha. Nisi bubain risi ja mani ang nangjaoya, bede thikhade nisi ni somphothi khe niya, nisi khe ning ang nangjao ba se. Basathu se bonsi ni buma bupha thu ne khlai hi bonsi bojom khlaiya, buma buphathu se bonsi ni basathu ni khlai hi se bojom khlai re thi. 
2CO.12.15	Nisi ni bese buthu ne khlai hi ani ha khrip dongyaba khe khusi jang ang yaowai thar nang, angbo ebo khe yaowai thar ma se. Ang nisi khe ar hamjaodao bani nisi ang khe hamjaoma bangyadao ma na? 
2CO.12.16	Bede thikhade, nisi ang jang jo phaya kha de grao masi ja thing, nisi de jar giriklai bani jar lab ja mani khlai hi, hajora yaowai hi bo ang khe thokhi du thihi nisi thi du. 
2CO.12.17	Nisi niha ang subung haihayarao asaba khebo yaowai hi nisi buthu lab ja mani nisi khe ang yaowai ba na somo? 
2CO.12.18	Tita khe nisi niha thang mani khlai hi ang khainsu ba, ode bo jang baosi subung saosi khebo ang haiha ba. Tita se lab ja mani khlai hi nisi khe bo yaowai ba na? Bese masi jahi jing khusi danglaiya na somo? Masi jahi jing yaowaiya na somo?
2CO.12.19	Ebo khrip bubli ni bising ha nisi ni sagang ha jarni balam ha grao thiba thi hi ang khe nisi bao ba na? Madai ni muh ha thiba se nisi mithiya Krista ni grao thiyaba khe. Hamdao thaoyarao, khrip ha nisi ham mani gaja se jing dang ba. 
2CO.12.20	Ang phaiba ha ang baoba lai nisi khe ang nuphaiya jao nang thihi ang thi ba, ang khe bo nisi numa nangjao ba lai ang khe nisi nuya jao nang thihi ang khin du. Nam jalaiba ja thing, hingsa ja thing, phuthan ja thing, gaso suso ja thing dong jao nang; 
2CO.12.21	ang phaiphin ba ha, duha ni sagang ha phap khusi ode rege rege nisi dang re, khah nang baiyaba buthu ar gaora ja baiyaba khah phinyaba ni ang gra ri nang, ani Madai jang nisi laji phnu jao nang thihi bo ang khin du.
2CO.13.1	Duha jang nisi niha ang phai ba phin tham ja kha. Grao mithi phayaba gini ja thing, gatham ja thing, khuh ni phrang se ning, asaba grao khe ragao ri ma nang du. 
2CO.13.2	Nisi niha ang phin gin phaiba ha, phap khusi dangyarao ode gibin subung khrip ni sagang ha ning ang thi kha, nisi ni bising ha dongya lakha bo, nisi khe ang thiphin du: ang phaiba ha phap khusi dangyarao khe ang haiger nang niya. 
2CO.13.3	Aniha bo ang khe yaowai hi Krista ning grao thi du thi hi nai nai mani nisi smai du, bo de nisi raoya hi khusi dangya. Nisi ni bising ha raodaothao jahi se bo dang ba. 
2CO.13.4	Bo de raoyayaba ha dikpha jao hi bo dong, thikhabo, Madai ni raothai ni khlai hi bo thang hi dong. Boni ha se jingbo raoya ba; thikhabo, nisi ne jing khusi dang ba ha Madai ni raothai ni khlai hi, boni ha se jing thang hi dong ba.
2CO.13.5	Lonma ha ning nisi dong na giri nisi jar ning nai nai hi, hamsisi nai lah. Jar ning nai nai hi nai lah. Krista Jisu de nisi niha dong thihi nisi tharmai laiya na? Nai nai ba ha ning phura jaya kha de! 
2CO.13.6	Jing de phura jaya hi dong thihi nisi mithi mani ang asa khlai du. 
2CO.13.7	Thikhabo, phap khusi musi khebo nisi dangya mani khlai hi Madai niha nisi ne bi ri du. Nai naiyaba khe lailang ba lai jing nujao phnu phu mani khlai hi jing thidaoba niya, luskan jaba lai nujao lakha bo, gibi jinis buthu khe nisi dangphu dao mani khlai hi se. 
2CO.13.8	Grao gibi khe badai hi musi khebo jing dangphuya, grao gibi ni khlai hi se ning jing dang phu ba. 
2CO.13.9	Jing raoyaba ha bo nisi rao bani jing hamsi ning khaja du. Biba ha jing gibi jang sainyaba khe, nisi phura japhu mani ebo se. 
2CO.13.10	Nisi khe hamya khlai ma niya hi, nisi khe hamba khlai mani Gabra ning a ne grao ni khemotha ri hi, nisi niha ang phaiba ha bo grao ni khemotha khe sajao si ang yaowai ma nangya mani khlai hi, ang phai mani sagang ha, ebo grao buthu khe ang reb haba se.
2CO.13.11	Jamthaoba ha de, daphlungrao, khusi jang dong lah. Phura salai slam hi dong lah, khah masi jahi, milima jang dong lah; odese hamjaoma jang milima ni Madai de nisi jang baosi dongpha ma. 
2CO.13.12	Gathar khudimthai jang jar jang jar khe khlim lah. Subung gatharrao khripbo nisi khe bonsi khlim ha du.
2CO.13.13	Gabra Jisu Krista ni khasaoma ode Madai ni hamjaoma, Bese Gathar maiyaba de nisi khrip ni basao ha dong thing.
GAL.1.1	Paul, haijaoyasa (Subung buthu haiyaba niya hi subung buthuni dara jang bo niya, Jisu Krista ar githi ni gejer ni phrang bo mathangyaba, bupha Madai ni dara jang se haijaoyasa jaba) ode, 
GAL.1.2	aniha daphlung dongyaba khrip buthubo, Galatia raji ni longjom sarao khe:
GAL.1.3	Bupha Madai jang jini Gabra Jisu Krista ni phrang khasaoma ode nisi niha shanti dongpha thing.
GAL.1.4	Bo ning jini Madai ode jini bupha nangjao ba lai duha ni habsao hamya ni phrang bo jing khe sogophu mane khlai hi, jini phap ni baslai habo jar khe ri ba. 
GAL.1.5	Madai niha ning muima thaoglao jang dong thing! Amen.
GAL.1.6	Krista ni khasaoma ni dara jang nisi khe bo long ba, olei duha gibin hamba graojma gede nisi ajaoba khe hamsi ning ang gmang du. 
GAL.1.7	Bo la hamba graojma niya thi, nisi khe gdang sdang khlai hi, Krista ni hamba graojma khe gibin khlai ma baoyarao nisi ni bising ha dong. 
GAL.1.8	Thikhabo, jingbo ja thing, sorgo ni phrang akhai buyaba deglabo ja thing, hamba graojma jing nisi niha thiyaba khe garhi, gibin hamba graojma nisi niha thikhade, bo sot mai thing. 
GAL.1.9	Sagang ha jing thiba lai, duhabo ang thiphin du: hamba graojma nisi maniyayaba khe gibin hamba graojma nisi niha thikhade bo sot mai thing.
GAL.1.10	Dei thikhala, duha subung khe khaja rima ang baoba na Madai khe? Niyakhala, subung ni bising ha manijao hi se ning ang dongma bao ba? Olei ang jakha de, Krista ni leng ang ja phuya.
GAL.1.11	Odebani daphlungrao, ang hamba graojma sainthiyaba de subung ni gede ni phrang niya thi hi nisi khe khna ri du. 
GAL.1.12	Subung ni phrang ang maiyaba bo niya, malai ang khe slingriyaba bo niya, Jisu Krista nujao bani se ang mai ba.
GAL.1.13	Judarao dormo manithai ni dara ha sagang ni ani dongthai khe nisi mithi du thi, olei Madai ni longjomrao khe gabang dukhu rihi hamya khlai ba khe; 
GAL.1.14	Ode, ani phagararao grao muilo gnang dengyaba ni basao ha ang khah ridao bani Judarao ni dormo maniyaba dara ni balam ha, ani greng buthu ni bising ha ani lugurao gabang buthu khe ang lailang kha.
GAL.1.15	Ani buma ni sao ni phrang ang khe gibin khlaiyaba, ode jarni khasaoma jang ang khe longyaba Madai khah jang muh jang, 
GAL.1.16	Jentailrao ni bising ha hamba graojma ang sainthi phuma ni, boni basa khe ani ha phnu ri khali, saomang jang thijao khe ang singya. 
GAL.1.17	Ang haijaoyasa ja mani sagang ha haijaoyasa jayarao niha Jerusalem ha thangya hi, Arabia raji ha ning ang thang la kha, ode Damaska ha ang phaiphin la kha. 
GAL.1.18	Odehe, nokha maithai tham ni yaohon ha Kipha jang goron lai mane Jerusalem ha ang gakhu lang ba, ode boni ha nokha sain jra ang dongthao ba. 
GAL.1.19	Thikhabo, gibin haijaoyasa de Gabra ni daphlung Jakob khe garhi de saosi khebo ang nuya.
GAL.1.20	Nisi ne ang grao rebyaba buthu khe Madai ni muh habo mosol niya!
GAL.1.21	Boni yaohonha de Suria jang Kiliki raji buthu ha ang phai la kha. 
GAL.1.22	Thikhabo, Judai raji ni longjom, Krista ha dongyarao de ang khe basao ning mithiya. 
GAL.1.23	Sagang habo jing khe dukhu riyaba ning sagang ha lonyaba grao khe hamya khlaiyaba subung duha meser hi bo sainthi du thihi malai ang khe thiyaba khe se ning ang khna ba. 
GAL.1.24	Ode ani khlai hi Madai khe bonsi bakhan khlai kha.
GAL.2.1	Nokha maithai jhi bri ni yaohon ha, Tita khe bo langpha hi, Barnaba jang baosi Jerusalem ha ang thangphin ba. 
GAL.2.2	Odehe, tharmai riyaba dong bani ang daokhu lang hi, Jentailrao ni bising ha hamba graojma baipha lang hi bonsi khe ang thi ba. Thikhabo, subung dedaoyarao khe bo gibin khlai hi bujai ba, ode niyakha de, bo haglai ang khai ba ja ma se. Niyakha la, ang haglai khai ba jajao nang. 
GAL.2.3	Thikhabo, Tita ang jang baosi dongyaba bo Greek jadi ja lakha bo jogai bujuh raso mane bo riya kha, 
GAL.2.4	Mosol daphlung, ebo subung buthu jini bising ha hap hi, Krista ni phrang jing maiyaba sadhin khe nainai mane bonsi jing khe leng slam ma bao ba. 
GAL.2.5	Thikhabo, hamba graojma gibi ja mani grao khe nisi niha dongsong phu mani khlai hi gontha si jahi bo bonsi ni bakhla ha hap hi bonsi ni grao khe ang maniya.
GAL.2.6	Odehe, subung dedaoyarao ni bising ha bonsi bujai jaoyaba bo (bonsi esa lai subung ja la khabo ani khlai hi gibin jaya, Madai saosi khebo gibin naiya) bonsi subung dedao hi bujai jaoyarao bo ang khe musi dibinya. 
GAL.2.7	Ebo buthu thane jogai bujuh rasoyarao ni hamba graojma Peter niha deng riba lai, jogai bujuh rasoyayarao ni hamba graojma ani ha deng riyaba dong thihi bonsi mithi du. 
GAL.2.8	Jogai bujuh rasoyaba ni dangyasa ja mane Peter ne khlai hi deng riyaba jar ning Jentailrao ni haijaoyasa ja mane ani khlai hi bo deng ri du. 
GAL.2.9	Khasaoma a ne riyaba khe bonsi tharmai hi Jakob thu, Kipha thu, Johan thu, longjom ni thong bonsi dengjaoyarao, jing Jentailrao ni bising ha thang mane, ode bonsi khripbo jogai bujuh rasoyarao niha thang mane, ang jang Barnaba khe lugu khah mani yaoda ni yao jang jinthane bo yaopha kha. 
GAL.2.10	Bonsi ni bising ha dukhi sarao khe nalai bo wainso song mani khlai hi bo jinthane grao galang ba, bokhe ning ang dang ma bao ba se.
GAL.2.11	Thikhabo, Kipha khe Antiokei ha phaiba ha, siji dada bo dong bani boni mukhang ha ning ang bokhe jo ba. 
GAL.2.12	Bede thikhala, sereba subung buthu Jakob ni phrang phaiya saniha de bo Jentailrao ni bising ha ji re ling re; thikhabo, bonsi sophai ba jang jogai bujuh rasoyaba subung buthu khe khin bani yaohon druphin hi, bonsi baigo ma bao ba. 
GAL.2.13	Juda gibin buthu bo giriklai thar kha; odebani Barnaba sosi bo bonsi ni giriklaima jang sikphajao lang la kha. 
GAL.2.14	Thikhabo, hamba graojma grao gibi lai bonsi hamsi dongya thihi ang tharmai dada, Kipha khe bonsi jamthar si ni sagang ha, Ning Juda jadi jahi, Juda lai dongya hi, Jentailrao lai ning dong ba. Snadi jabani Jentailrao khe Judarao lai ning bol jang dong ri ba? ode ang thi ba.
GAL.2.15	Jing de Jentail subung hamyayarao niya hi, Juda jadi ha ning hajaiyaba se. 
GAL.2.16	Thikhabo, Dara jang khusi dang bani subung gibi jaya, Jisu Krista khe lon kha se ning gibi ja ba thihi jing tharmai du. Jingbo Dara ni khusi jang niya hi Krista khe lon bani gibi jahi jing dongphu mani khlai hi, Krista Jisu khe jing lon du; Dara ni khusi jang saosi bo gibi jahi dong nang niya. 
GAL.2.17	Krista ha gibi jahi jing dong mani chesta khlaiyaba, jing ning jar khebo phapi baola kha de, Krista de phap khusi dangyaba ja nang niya? 
GAL.2.18	Braha jama, ang jinis ruyaba buthu khe ang dangphin kha de, hamya khlaiyaba ang ning ja kha thihi tharmai riyaba ja ma se. 
GAL.2.19	Madai ni gede ang thanghi dong phumane khlai hi ang Dara ni khlai hi Dara ni gede ang thih kha. 
GAL.2.20	Krista niha ang dikpha jao kha. Thikhabo ang thang hi ning dong. Duha thanghi dongyaba ang niya kha, Krista se aniha thanghi dong ba. Ode, duha saomangbo ang thanghi dongba de, lonma ha se ang thanghi dong ba. Madai ni basa, ang khe khasaoyaba, ani baslai ha jar khe riyaba, boni lonma ha. 
GAL.2.21	Madai ni khasaoma khe ang haigerya. Dara ni khlai hi dormo jakha de, Krista thihba de haglai ja ma se.
GAL.3.1	Hoi, Galatia raji ni subung gibir buthu, sere jang nisi sibirjao ba? Nisi ni muh ha ning Jisu Krista khe kross ha dikpha hi ragaosi nisi ne phnu kha da. 
GAL.3.2	Ebo khe se ning, nisi ni phrang ang mithi ma nangjao ba: Dara ni khusi dangyaba buthu jang Bese khe maiba na, nisi khna dada lon bani khlai hi? Elei sosi nisi gibir se na? 
GAL.3.3	Bese ha jen hi saomang jang nisi jam ri ma na? 
GAL.3.4	Olei sosi ning dukhu khlaiyaba haglai jama na? Bo haglai ja nang niya dou! 
GAL.3.5	Nisi niha Bese riyaba nisi ne ode nisi ni bising ha gmang thaosi dangyaba la Dara jang khusi dang bani bo dangba na, nisi khna dada lon bani khlai hi?
GAL.3.6	Abraham Madai khe lon ba, bo lonma jang se boni khlai hi bo dormo subung ja ba. 
GAL.3.7	Odebani, ebo khe tharmai lah, sere lonma ha dong, bonsi ning Abraham ni basa thu se. 
GAL.3.8	Madai ni laisi ha ede grao thi du, Madai khe lon bani khlai hi Jentailrao bonsi dormo ja ma thihi tharmai da hi, Nini phrang khrip jadi hamthai maima se, thihi Abraham niha hamba graojma khe sainthi da kha. 
GAL.3.9	Odebani, lonma ha dongyarao de bonsi lonma ha Abraham jang baosi hamthai rijao ma se.
GAL.3.10	Dara jang khusi dang hi dongyarao si de bonsi sot ni bakhla ha se dong ba, Dara ni laisi ha khrip grao rebyaba lai dang mane khlai hi dongya kha de, bonsi sot rijao ma se, thi hi reb du. 
GAL.3.11	Madai ni muh ha saosi bo Dara jang dormo jaya thihi nujao hi ning dong, bede thikhala, sastro thi du, Lonma jang se dormo subung de thang hi dong ma. 
GAL.3.12	Dara de lonma ni phrang niya, bede thikhade, sastro ha reb du, sere khrip Dara jang nangyaba khusi dangphu re, bo thang hi dongma se thihi.
GAL.3.13	Thikhabo, Krista jini khlai hi sot ja mai kha, ode Dara ni sot ni phrang bo jing khe sogo lang kha; bede thikhade sastro thi du, sere bondaobra ha khasi jaoyaba si de sot maiyaba se thi hi reb du. 
GAL.3.14	Abraham ni basao ha hamthai jayaba de Krista Jisu ha se Jentailrao ni basao ha dongphai phu ma; odehe, lonma ni khlai hi Bese hanggaiyaba khe jing mai phu ma.
GAL.3.15	Daphlungrao, marsi lai jahi ang thi du, marsi ni grao bakhathai bo joban khebo ja thing, rao ribani yaohon ha bonsi khru phin thaoya kha, bara riba bo bonsi bara riya kha. 
GAL.3.16	Odehe, Abraham niha se grao hanggaiyaba dong ba, boni greng buthu niha bo. Gabang subung ni balam ha grao thiba lai, Greng buthu niha bo bo thiya hi, subung saosi ni balam ha grao thiba lai, Nini greng niha bo bo thiba se, bo de Krista se. 
GAL.3.17	Edehe ang thi du: Madai ning joban khayaba khe, bo rao riyaba khe Dara nokha maithai jang rjabri maithai thimjhi ni yaohon ha dongphai khabo, grao hanggaiyaba de musibo niyahi bo gmaya. 
GAL.3.18	Bedethikhala, don somphoti khe Dara ni khlai hi se thikhade, grao hanggaiyaba ni khlai hi niya, thikhabo, Madai grao hanggai bani se Abraham niha ri ba.
GAL.3.19	Ode thikhala, bo Dara riyaba la bede ja ma? Dang gajai la bede thihi phnu mane khlai hi Abraham niha boni greng grao hanggaiyaba sophaiya si nekhlai hi deglarao khe graodiyah yaowai hi bisar ri ba. 
GAL.3.20	Graodiyah asaba subung saosi ni gejer ha graodiyah japhuya; thikhabo Madai de saosi se ning.
GAL.3.21	Dara ha Madai grao hanggaiyaba buthu khe hamya khlai du? Braha ode ja ma! Subung mathang phuyaba Dara khe se riba thikhade, dormobo Dara ni khlai hi dong ma ning nang ma se. 
GAL.3.22	Thikhabo, Jisu Krista khe lon bani dara jang hanggaiyaba khe lonyarao niha riphu mani khlai hi Madai ni laisi ni grao ha ning khrip ni phap khe sadhin khlai kha.
GAL.3.23	Thikhabo, lonma ni grao sophai mani sagang ha de, Dara ni bakhla ha jing dong ba; lonma ni grao baigo mani sagang ha de bo jing khe phraojep re. 
GAL.3.24	Odebani, Dara khe Krista sosi so ri mane khlai hi jini slingriyah bo ja ba, bede thikhade lonma jang jing dormo ja mane khlai hi. 
GAL.3.25	Thikhabo, duha lonma sophai bani yaohon ha jing slingyani bakhla ha dongya kha.
GAL.3.26	Jisu Krista khe lon bani nisi khrip bo Madai ni basa jathar kha. 
GAL.3.27	Nisi ni bising ha Krista ha baptisma layarao si de, bonsi Krista ha salai ri kha. 
GAL.3.28	Duha de bonsi Juda jadi thihi gibin giri kha. Greek jadi bo bonsi giri kha; bonsi leng bo giri kha, bonsi leng niyayaba bo giri kha; miyah masainjik thihi bo bonsi giri kha; bede thikhade Krista Jisu ha nisi jamthar si bo saomang masi ja kha. 
GAL.3.29	Krista ni nisi jakha de, Abraham ni greng grao hanggaiyaba lai don somphoti phantha maiginyaba nisi ja kha.
GAL.4.1	Thikhabo, ang ede thi du: somphoti maiginyaba khrip ni basao ha hoja jala kha bo, ansa jahi dongdu side bo leng jang gibin jaya kho. 
GAL.4.2	Boni bupha riba basain sophaiya side raokhiyaba jang naisoyarao ni bakhla ha dongma nang du. 
GAL.4.3	Olei jasosi ning, jingbo ansa jahi dongba ha, habsao ni bese ni bakhla ha leng jahi jing dong ba se. 
GAL.4.4	Thikhabo, bo bubli phura sokha ning Madai ning jarni basa khe, Dara ni bakhla ha masainjik hajai riyaba khe haiha kha, 
GAL.4.5	basa jaba khe jing nuphu mani khlai hi ode Dara ni bakhla ha dongyarao khe kho mane khlai hi ja ba.
GAL.4.6	Nisi basa se bani Madai ning jarni Basa ni Bese khe haiha ba, bo Bese ni khlai hi jing Abba! Abai! thi dada jini khasu ha jirik khao ba. 
GAL.4.7	Odebani, nisi leng niya hi, boni basa se ja ba; ning boni basa jakha de Madai ni dara jang somphoti maiginyaba se.
GAL.4.8	Sagang ha de Madai khe mithiya hi, madai niyayaba buthu ni leng jahi dong ba, 
GAL.4.9	Thikhabo, duha nisi Madai khe mithi bani yaohon ha se habsao ni bese haglai, musibo niyayaba, bonsi ni leng jahi dongphin mani nisi snadi jabani naiphin ba? 
GAL.4.10	Nisi basain buthu, badain buthu, bubli buthu, maithai buthu khe mani du. 
GAL.4.11	Nisi ni khlai hi ang waimu nang du! Nisi ni khlai hi ang khusi dangyaba khripbo haglai ja nang thihi bo ang khin du.
GAL.4.12	Daphlungrao, nisi khe ang khainsu du. Ang dongba lai nisi dong lah, angbo nisi dongba lai ning dong ba se. Nisi ani musi khebo hamya khlaiya. 
GAL.4.13	Hamba graojma nisi niha ang thijenba ha, ani saomang raoya bani se thihi nisi tharmai du. 
GAL.4.14	Ani saomang raoya khabo, nisi ang khe naisleya, regejaobo regejaoya; sorgo ni phrang Madai ni degla phaiyaba lai ang khe lamjao ba, Jisu Krista lai jasosi ning nisi ang khe mani kha. 
GAL.4.15	Blai khade nisi ni muthai buthu khe khaikho hi a ne nisi ri mane sosi bao phu du thihi ang mithi du. Olei sosi nisi ang khe khajayaba la, duha nisi snadi ja ba? 
GAL.4.16	Grao gibi khe ang nisi niha thi bani, ang nisi ni sotru ja kha na?
GAL.4.17	Malairao nisi khe lugu slam ma bao du, thikhabo, hamba balam ha niya; bede thikhade, nisi khe gibin khlai ma bao hi se nisi khe lugu slam ba. 
GAL.4.18	Hamba grao ni balam ha se thikhade, hambi; ebo khe nisi jang baosi ang dongba ha se ning niya hi, nalai bo nisi dang mane khlai hi nisi khe ang nangjao du. 
GAL.4.19	Hoi, ani basarao! Krista lai jayaba khe nisi maiyasi de saogo jenba ha sayaba jang jing nisi khe sari phin ma se. 
GAL.4.20	Nisi ni bising ha ang dongma bislei nangjao du, odese ang nisi ni balam ha gibin baoma mai la phu re. Nisi ni balam ha bislei ang khah waimu nang du!
GAL.4.21	Dara ni bakhla ha dongma nangjaoyarao, ang khe thi lah, Dara ni grao snadi khe thiba nisi khnaya na? 
GAL.4.22	Abraham ni basa gini dong ba, saosi jakha de lengjik jang maiyaba, saosi jakha de lengjik niyayaba jang maiya ba, 
GAL.4.23	thikhabo lengjik jang maiyaba basa saomang ni dara halai hajai ba, thikhabo lengjik niyayaba jang maiyaba basa de hanggaiyaba ni khlai hi se hajai ba, thihi reb du. 
GAL.4.24	Ebo grao buthu de daogari lai se. Bo masainjikrao khe hanggaiyaba grao magin phnu du. Saosi de hading ni subung ne leng ja mani khlai hi ning bo hajai ba se, ebo de Hagar se. 
GAL.4.25	Hagar jakha de Arabia raji ni Sinai hading se, duha Jerusalem ha dongyaba jang baosi se; bo jarni basathu jang baosi leng jahi dong ba se. 
GAL.4.26	Thikhabo, sorgo ni Jerusalem de sadhin se, bo ning jini buma se. 
GAL.4.27	Bede thikhade, sastro thi du,
GAL.4.27	Ning sagrima, nana maiyayaba, khaja lah
GAL.4.27	Ning saogo jenba ha sa ba lai saba giriyaba, jirik khao lah;
GAL.4.27	Basai dongyaba subung thane bo khah bainyajik de
GAL.4.27	boni basathu bangdaoyaba se, thihi reb du.
GAL.4.28	Odebani daphlungrao, Isak lai ning grao hanggaiyaba ni basathu jing ning ja kha. 
GAL.4.29	Bo bubli ha saomang ni dara ha hajai phaiyaba, Bese ni dara ha hajai phaiyaba khe bo dukhu ri ba, olei ning duha sosi bo ja du. 
GAL.4.30	Thikhabo, Madai ni laisi ni grao ha bede thi ba? Lengjik khe boni basa jang baosi rikhon khla lah; bede thikhade, lengjik ni basa de lengjik niyayaba ni basa jang baosi don ni phantha maipha phuya, thi hi reb ba. 
GAL.4.31	Odebani daphlungrao, jing lengjik ni basathu niya, jing lengjik niyayaba ni basathu se.
GAL.5.1	Leng jaya mane khlai hi Krista ning jing khe sadhin ja ri kha; odebani, ebo ha ning rao hi dong lah, leng ni jowal khe da thaophin si lah.
GAL.5.2	Khna lah! Ang Paul nisi khe thi du, nisi bujuh raso kha de, Krista nisi ni khlai hi musibo lab ja nang niya. 
GAL.5.3	Khrip Dara ni grao khe mani mane khlai hi bonsi lagai thao du kho thi hi, raso khlaiyaba si niha ang tharmai riphin du. 
GAL.5.4	Nisi Dara jang dormo jama baoyarao, Krista jang degao lai kha, ode khasaoma ni phrangbo nisi galai kha. 
GAL.5.5	Jing de, Bese ni dara ha lonma jang dormo ni asa ha jing jon du. 
GAL.5.6	Krista Jisu jang baosi jahi dong kha de, raso khlaiyaba ode khlaiyayaba bo musibo gibin jadaoya, thikhabo lonma jang khasaoma ha dangyaba de lab jama se.
GAL.5.7	Grao gibi khe maniya mani khlai hi nisi hamsisi khai re, sere nisi khe dibin ba? 
GAL.5.8	Ebo de nisi khe longyaba Madai ni phrang niya. 
GAL.5.9	Humao gijisa jang hon pher khe bubim jang jathar ri du thiyaba lai se. 
GAL.5.10	Thikhabo, nisi baothai gibin ja nang niya thihi Gabra ha ang nisi ni gede lonma jang nisi khe asa deng du; nisi khe dibinyaba de asaba ja thing, bo bisar ha saja mai ma se.
GAL.5.11	Thikhabo, daphlungrao, jodi ang duha sosi bo rasoyaba ni grao khe se ning ang thi khala, snadi jabani duha sosibo ang dukhu rijao hi dong ba? Olei se thikhala, Kross khayaba khe sjam kha mu. 
GAL.5.12	Nisi khe gaso suso khlaiyaba de dangkhlai ma ning ang nangjao du; bo jar khe phida khaojao thing!
GAL.5.13	Daphlungrao, leng jaya mani khlai hi nisi longjaoya se; thikhabo, nisi leng jayayaba khe saomang ne khlai hi hajora yaowaiya hi, hamjaoma jang saosi jang saosi khusi danglai lah. 
GAL.5.14	Ning jar khe maya nang laba lai ning nini noharirao khe maya nang lah, thiyaba grao thaisi ha ning khrip Dara ni grao sothar du. 
GAL.5.15	Thikhabo, nisi saosi jang saosi khe hathai waihi nisi jilai khade, jamya mani khlai hi girik lai lah.
GAL.5.16	Ebo khe ang thi du, Bese ha dong lah, ode thikhase, saomang ni mijingma khe nisi maniya ma thi. 
GAL.5.17	Saomang de Bese ni nanglai mani khaja re, Bese bo saomang gede nanglai mani khaja re; nisi dangma baoyaba buthu khe nisi dangphuya mani ebo buthu de thalaiyayaba se. 
GAL.5.18	Bese jang langjao hi nisi dong khade, nisi Dara ni bakhla ha dongya.
GAL.5.19	Saomang khusi dangyaba buthu de ragao sisi nujao du; bo de ebo buthu ning ja kha: Gaori, gusu, hamya mijingma, 
GAL.5.20	saokhuli khe khlimyaba, montro ringyaba, bangjaoyayaba, nam khormu, khaojiyaba, thamsi baigoyaba, jar khe se ning jajao layaba, raojao layaba, lonma gibin jayaba, 
GAL.5.21	hingsa, juh baola jayaba, juh lingthan ha baiyaba, oleiyaba buthu de eboni balam ha ang nisi khe thi du, ar sagang habo ang thi kha, olei khusi dangyarao de Madai ni raji khe mai nang niya.
GAL.5.22	Thikhabo, Bese ni bathai de hamjaoma, khajama, milima, khah laoma, gasainma, hamma, lonma gnang, 
GAL.5.23	grao magainyaba, saiphuyaba, ebo buthu ning ja kha; ebo buthu khe hamya thiyaba musi Dara ha bo giri. 
GAL.5.24	Ode, Krista Jisu ni subung buthu de, saomang ni baothai mijingma buthu khe bubim jang kross ha bonsi dikpha kha. 
GAL.5.25	Bese ha jing thang hi dongba thikha de, jing Bese ha ning donglai nang. 
GAL.5.26	Badai laiya hi nisi hingsa jalaiya hi, jar khe degao laiyahi jing donglai nang.
GAL.6.1	Daphlungrao, hamya subung asaba bo hamya khusi dangba ha remjao kha de, nisi Bese ni subung buthu, naigrik ha ang galai phu re thihi hamsisi jar khe naiso la hi, oleiyaba subung khe grao gasain dik dik jang nisi naiso lah. 
GAL.6.2	Nisi ni bubain risi buthu saosi jang saosi khe horju lai lah. Odese, Krista ni dara khe maniyaba nisi ja ma. 
GAL.6.3	Subung musibo niya hi, jar khe subung gedeba baola khade, bo jar khe thokhi laba se. 
GAL.6.4	Khrip subungbo, jarni khusi khe ning naislam laila thing, boni yaohon ha se, malai ni balam ha niya hi jarni balam ha ning bo sanggama mai ma se. 
GAL.6.5	Bede thikhala, khrip subung jarni bubain khe hor ma nang du.
GAL.6.6	Grao slingriyaba khe maiya kha de, khrip hamba jinis khe slingriyaba niha ri la thing.
GAL.6.7	Jar khe da thokhijao lah, Madai khe naislema niya, khripbo jar gaiba lai ning raji ma se. 
GAL.6.8	Jarni saomang gede gaiyaba de saomang ni hamya khe bo raji ma se; thikhabo, Bese ni gede gaiyaba de Bese ni thaoglao ni hayu khe maima se. 
GAL.6.9	Odebani, jing hamba khusi khe seleya hi dang lai nang; bede thikhade bo khe jing haigerya hi dang kha de, bubli ha raji ma se. 
GAL.6.10	Odebani se, hamba bubli jing maiba lai ning khrip subung niha hamba khusi khe dang lai nang, lonyaba nokhorrao ni basao ha de ar dangdao lai nang.
GAL.6.11	Nai lah, ang jarni yao jang ning nisi niha laijma aikhor gede gede jang ang rebyaba khe. 
GAL.6.12	Saomang ha sere subung majang rima nangjaoyarao khripbo bujuh raso hi dong mani khlai hi nisi khe haiha du, bo gibin musibo niya, Krista ni kross ni khlai hi dukhu rijaoyaba ha dukhu rijaoya mane khlai hi se ning. 
GAL.6.13	Bujuh rasoyaba Dara ni grao khe mani laiya; nisi ni saomang ha bonsi sanggama maiphu mani khlai hi bujuh raso mani nisi khe bonsi nangjao ba. 
GAL.6.14	Thikhabo, ang de jini Gabra Jisu Krista ni kross khe garhi de ang sanggaya, boni dara jang habsao ani khlai hi kross ha dikphajao kha, angbo habsao ni khlai hi dikphajao kha. 
GAL.6.15	Bede thikhade, gadain japhinya thikhade bujuh rasobabo musibo niya, bujuh rasoyayababo musi bo nidaoya. 
GAL.6.16	Bo dara ha dongyarao ni basao ha ode Madai ning Israel sarao ni basao ha bo shanti jang khasaoma dongpha lang thing!
GAL.6.17	Duha ni phrang ang khe saosi bo dukhu da ri thing, ani saomang ha Jisu ni sin buthu khe dibai hi ang daobai du.
GAL.6.18	Daphlungrao, Gabra Jisu Krista ni khasaoma nisi ni Bese jang baosi dongpha thing. Amen.
EPH.1.1	Paul, Madai ni nangjaoma ha Krista Jisu ni haijaoyasa jahi subung gathar Ephesi ha dongyaba, Krista Jisu ha subung lonma gnangrao niha thi du: 
EPH.1.2	Madai, jini bupha jang Gabra Jisu Krista ni phrang khasaoma jang shanti nisi niha dongpha thing.
EPH.1.3	Jini Gabra Jisu Krista ni Madai jang Bupha de bakhan jahi ning dong thing. Bo ning sorgo ni hathan buthu ha Bese ni gede khrip jadi hamthai riyaba jang Krista habo jinthane hamthai ri kha. 
EPH.1.4	Hamjaoma ha ode gajai giri hi boni sagang ha jing gathar dongphu mani khlai hi phirthi sangsai mani sagang ha ning Krista ha bo jing khe saikho kha. 
EPH.1.5	Boni khasaoma jang Krista Jisu ni khlai hi, Madai jing khe boni basa-bisik slam ma bao ba, ebo ning boni khajathai ar baothai. 
EPH.1.6	Boni khasaoma muima jathai ni khlai hi, ar boni maya ni Basa ha jinthane bo riyaba yaosandi ni khlai hi, dei jing Madai khe bakhan khlai nang! 
EPH.1.7	Bede thikhade, Krista ni thijao ni khlai hi boni ha jing khoyaba khe mai kha, boni khasaoma bangthai lai ning, jini gajai buthu khe bo map khlai du. 
EPH.1.8	Bo khasaoma khe bo jar ning girikma jang ode bujima jang bo jini basao ha ri kha. 
EPH.1.9	Boni nangjaothai grao dengkhaoyaba, bo khah ha nangjao daothao boni ha bo dang ma baoyaba khe jini ha tharmai ri hi, 
EPH.1.10	sothar ba bubli ha khrip jadi sorgo ha dongyaba buthu ar phirthi ha jinis dongyaba buthubo Krista ha, bo jar ning khajom mani khlai hi se.
EPH.1.11	Madai ni bisar ni baothai ode nangjaothai lai khrip jadi dangma baoba lai saikho da jaoyaba jablai hi, ja mani khlai hi jing don slam jaoyaba se. 
EPH.1.12	Jing Krista ha sagang ni phrang asa dengdayarao boni muima khe bakhan khlai ginyaba jing ning ja kha.
EPH.1.13	Boni ha ning nisi bo grao gibi, sogolam ni hamba graojma khe nisi khna hi, lonbabo nisi lon bani yaohon ha, nisi boni ja kha thihi Bese Gathar grao hanggaiyaba ni sin khe nisi ni basao ha ri kha. 
EPH.1.14	Bo Bese, Madai ni muima jathai khe bakhan khlai mane khlai hi, boni ning jayaba buthu khe khoba ha jini don phantha ja mane hanggaiyaba se.
EPH.1.15	Odebani, Gabra Jisu ni lonma nisi niha dongyaba ode, khrip subung gatharrao ni basao ha nisi ne phnu riyaba hamjaoma khe angbo khna hi, 
EPH.1.16	nisi ni khlai hi khajama ni grao sainthiba khe ang haigerya, ode ang jar biba buthu habo nisi khe wainso pha ha du; 
EPH.1.17	bede thikhade, jini Gabra Jisu Krista ni Madai, muima ni Bupha de, bo jar tharmaiyaba balam ha gyan jang jna mani Bese khe bo ri thing. 
EPH.1.18	Nisi ni khah ni muthai buthu jna rijao hi ebo buthu khe nisi tharmai phu ma; 
EPH.1.19	bo longyaba khe asa jayaba, subung gathar buthu ha boni don phantha de besi de du, boni bol raothai jang dangba lai, jing bo khe lonyarao ni gede bo khusi dangphuyaba raothai khe bo dang phuyayaba khe Krista ni basao habo dang ba. 
EPH.1.20	Bo raothai jang Krista khe subung githi ni gejer ni phrang bo baija riba ha, sorgo hathan buthu ha boni yaoda ha bokhe kham ri ba. 
EPH.1.21	Raja jayaba buthu, hukhum buthu, raothai buthu, khrip bisar khlaiyaba buthu ni basao ha, ode dini, dakhna, ode bubli sophai ginyaba habo khrip jadi bumu ni basao ha bokhe hoja deng kha. 
EPH.1.22	Khrip jadi jinis buthu khe boni igah bakhla ha bo deng hi, jamthar si khrip ni basao ha bokhro ja mani khlai hi longjomrao niha bokhe ri ba. 
EPH.1.23	Longjom de Krista ni saomang se, khrip ha sothar si gablaiyaba bo ning.
EPH.2.1	Nisi bo nisi ni gajai ode phap ni khlai hi githi jahi dongba ha, bo nisi khe mathang ba. 
EPH.2.2	Bo bubli ha sagang ha, ebo habsao ni dara lai nisi dong ba, bar ni hukhum bubra, duha lonyayaba basathu ni basao ha khusi dang hi ning dongyaba bese ni dara ha lai. 
EPH.2.3	Bo lonyayaba basathu ni bising ha, jingbo sagang ha saomang jang khah nangjaoma ha dang hi, jini saomang ni mijingma buthu lai thamsi ni basa ha jing hajaiyaba se.
EPH.2.4	Thikhabo, Madai de khasaoma bangba ni, bo jing khe hamsi ning khasao bani khlai hi, 
EPH.2.5	jini gajai ni khlai hi jing thima ja lakha bo, Krista jang baosi bo jing khe mathang kha, Madai ni khasaoma ha nisi sogojao kha. 
EPH.2.6	Krista Jisu ha bo jang baosi jing khe baija rihi, sorgo thani buthu habo jarni ha ning jing khe kham ri kha. 
EPH.2.7	Odebani, bubli sophai ginyaba buthu ha Krista Jisu ha de jini basao ha khah gasain jang, boni khasaoma bangthai khe thiso phuya si bo nisi ne phnu nang. 
EPH.2.8	Lonma ni khlai hi khasaoma ha nisi sogo jaoyaba se, ebobo nisi ni phrang baigoyaba niya, Madai riyaba se. 
EPH.2.9	Khusi dang bani niya, ode niya khade, jar khe jar sangga ma se. 
EPH.2.10	Hamba khusi dang mani khlai hi Jisu Krista ha ning slam hi dong, jing boni yao ni phrang ning baigoyaba se, bo hamba khusi khe danghi jing dong mani khlai hi Madai ning sagang ha salai da kha.
EPH.2.11	Nisi Jentailsa jahi hajaiyarao, nisi khe Judarao bujuh rasoyayarao thi hi, jar khe bujuh rasoyarao thi du, ebo de subung jarni saomang ha khlaiyaba se, mnang ha nisi sumjadi jaba nisi baophin lah. 
EPH.2.12	Bo bubli ha, Krista khe mithiya hi, Krista jadi jang gibin nisi dong ba, odehe Madai grao hanggaiyaba grao ni baji ha nisi dong ba, ode ebo habsao ha, musi asa maiya hi, Madai khebo maiya hi dong ba khe nisi wainso song lah. 
EPH.2.13	Thikhabo, duha de nisi boni sagang ha gajain dongyarao bo Krista thijao ni dara jang Krista Jisu ha gabasi ja kha. 
EPH.2.14	Bo jini milima se. Bo jarni saomang jang ning Judarao jang Jentailrao khe saomang masi slam hi, gejer ni badim khe bo sbai kha. 
EPH.2.15	Bo de miliyayaba (dara disa ni jinis buthu ha grao riyaba Dara dongyaba khe) boni saomang ha sjam hi, boni ha ning magin jayaba buthu khe gadain subung saomang masi slam hi, milima slamphu mane khlai hi, ode 
EPH.2.16	kross ni khlai hi saomang masi ha magin jayaba buthu khe Madai jang mili riphu mani khlai hi: bo kross ning miliyayaba khe sjam kha. 
EPH.2.17	Bo phai hi nisi gajain dongyarao ode gabasi dongyarao nihabo mili mani hamba graojma khe khna ri ba. 
EPH.2.18	Boni khlai hi Bese masi jahi, Bupha niha hap phuyaba khe maipha lai kha.
EPH.2.19	Odebani, duha de naorai jahi nohma thaoyaba nisi niya kha, subung gatharrao jang baosi ja kha, ode Madai ni nokhorrao se nisi ja ba. 
EPH.2.20	Jisu Krista ning nogrong ni longthai nangdaothao jahi, haijaoyasarao ode gorasalirao longthai gaiyaba ni basao ha dangyaba nisi ja kha. 
EPH.2.21	Krista ha longthai gibin gibin renyaba buthu mili dada jomsi ja hi, Gabra ha bikhoh gathar ja pha lang re. 
EPH.2.22	Nisibo boni ha ning Bese ha Madai dong mani ren hi nisi bojom khlaijaoyaba se.
EPH.3.1	Odebani, ang Paul, nisi Jentailrao ni khlai hi Krista Jisu ha phatho ha dongyaba, Madai niha bi du. 
EPH.3.2	Nisi ni gede Madai ni khasaoma jang naiso mane khusi a ne riyaba khe nisi sagang ha ning mithinai kha. 
EPH.3.3	Olei nujaoba ha Krista grao dengkhaoyaba tharmai rijao hi ang dongyaba grao khe sagang ha ning songthe the ang reb kha, 
EPH.3.4	ang raoyaba grao khe nisi alang alang phuri kha de, bo Krista jang sainthijao hi ang tharmaiyaba grao khe nisibo buji nang. 
EPH.3.5	Madai ni Apostol gatharrao ar gorasali gatharrao niha Bese jang duha khna riba lai jasosi, ebo grao thiyaba khe subung buthu niha bo sainthi ba giri. 
EPH.3.6	Bo grao dengkhaoyaba de hamba graojma ni khlai hi Krista Jisu ha de Jentailrao ode Israelrao ebo don phantha ja mani saomang mang si, ode nokhor si jahi dong mane, ode grao hanggaiyaba khe mai mane jini phantha se.
EPH.3.7	Boni raothai khe yaowai hi Madai ni khasaoma jang bo jinis magna bo jinthane mai rihi, bo hamba graojma ni dangyasa nebo ang khe slam kha. 
EPH.3.8	Ang subung gathar khrip ni bising ha khrip tha khasi daothao ni bising ha khasi daoyaba niha se bo khasaoma khe ri ba: Krista gnang jathai khe thihi thisophuya graojma khe Jentailrao niha sainthi mane ode, 
EPH.3.9	grao deng khaoyaba gada ni phrang khrip jadi sangsaiyaba Madai niha grao hui hi dengyaba khe snadi thihi khrip subung ne khna ri mane, 
EPH.3.10	odebani duha longjomrao ni khlai hi, Madai khrip jadi gyan ni hoja jayaba, ode hukhum gnangrao sorgo thani basao ha dongyaba khe nisi khna rihi dongphu ma. 
EPH.3.11	Jini Gabra Jisu ha bo dang ma baoyaba, boni thaoglao bisar lai ning. 
EPH.3.12	Krista Jisu khe jing lon bani sahos jang boni ha sahos jahi jing hap phu kha. 
EPH.3.13	Odebani, nisi ni khlai hi ang dukhu jayaba buthu ni khlai hi gmang giji jaya mani ang nisi khe khainsu du, bo buthu de nisi ni muima se.
EPH.3.14	Odebani, Bupha ni sagang ha de ang yasgu thuhi gonggalai re. 
EPH.3.15	Bo de phirthi jang sorgo ha dongyaba khrip nokhor bumu maiyaba se. 
EPH.3.16	Boni muima bang ba lai jasosi ning, boni Bese ni khlai hi subung ni khasu gede ha se raothai ha rao rihi nisi khe dengphu mani ode, 
EPH.3.17	Krista khe lon bani khlai hi nisi ni khasu bising ha bo dongphu mani khlai hi, odehe hamjaoma ha jura rempha hi ode, asa deng hi dong dada, 
EPH.3.18	Khrip subung gatharrao jang baosi bislei de du, bislei lao du, bislei thu du, bislei ju du, nisi ragao si tharmai phu nang. 
EPH.3.19	Krista ni hamjaoma tharmaiyayaba khe ning tharmaiyaba khe mai hi, Madai ni gede khrip jadi sothar si ha gablai dada nisi dong phu mani khlai hi.
EPH.3.20	Jini ha dangyaba raothai lai jasosi ning, jing sainyaba ode baoyaba khrip thane bangdao hi dangphuyaba niha ning, 
EPH.3.21	thaoglao jang khrip greng sosi longjom ha ode Krista Jisu ha ning muima dong thing. Amen.
EPH.4.1	Odese, ang Gabra ni khusi khe dang bani khlai hi phatho ha dongyaba, nisi khe bila ha du, bo nisi khe longba ha bedehe dong mane baoba lai ning gibi khlai lah. 
EPH.4.2	Khrip basasa ja la hi, baosi maigru gru ja hi, suima jang khah lao lai saosi jang saosi khe yaowai lai lah. 
EPH.4.3	Milima jang khayaba ha Bese masi jayaba khe khah ha deng hi shanti jang dong lah. 
EPH.4.4	Saomang ar bese masi se ning dong, asama masi ni khlai hi Madai nisi khe longba lai ning. 
EPH.4.5	Gabra masi, lonma masi, baptisma masi, 
EPH.4.6	khrip subung ni khlai hi masi Madai ar khrip ni Bupha se ning, bo khrip ni basao ha dong, khrip ha thangthar hi bo dong, ode khrip ni bising habo bo dong du.
EPH.4.7	Krista riba lai lai khrip bo yaosandi mai ba. 
EPH.4.8	Sastro thiba lai,
EPH.4.8	Basao gede bo gakhu langba ha
EPH.4.8	Leng ha dongyarao khe bo lang hi;
EPH.4.8	subung buthu nihabo yaosandi ri kha.
EPH.4.9	“Basao ha gakhu lang ba thiyaba de, ortho snadi? Phirthi hathan bakhla jadaothao ha bo akhai daya kha la, bede ja ma? 
EPH.4.10	Odebani, khrip jadi khe gablai ri phu mani khlai hi, phirthi ha akhai buyaba ning, khrip nokhasao tha judaothao ha thangphin ba se. 
EPH.4.11	Odebani, gejesi buthu khe Apostol ja mani, gejesi buthu khe gorasali ja mani, gejesi buthu khe hamba graojma sainthiyaba ja mani, gejesi buthu khe longjom naiso mani ode, gejesi buthu khe slingriyahsa ja mani bo ri ba. 
EPH.4.12	Krista ni saomang slam slammani, dangyasa ni khusi khe dang hi, subung gatharrao phura sothar mani khlai hi salai ba. 
EPH.4.13	Lonma jang Madai ni basa khe basao mithi bani balam ha jomsi jahi, khrao japhai ba, ode Krista habo phura sotharba lai jingbo sothar si japhu ma. 
EPH.4.14	Odese, subung giriklaiyarao hamya buddi jang ejang ojang phlab khu hi thokhi dada gibin gibin slingrithai jang ansa hamya lai jahi jing dongba ja nang niya. 
EPH.4.15	Olei niya hi, bo hamjaoma ni grao gibi khe thihi khrip boni ha jing dedao phalang phnu mani khlai hi Krista de bokhro se. 
EPH.4.16	Boni khlai hi saomang jang khrip jadi jura ja bani khlai hi baosi mili dada masi jahi jomsi jahi, khrip boni bedep ni juruma jang khusi dangba lai ning, hamjaoma ha hamdao hi, slam slammani khlai hi saomang khe bo bara ri du.”
EPH.4.17	Gabra ni bumu jang ang nisi khe thi du, Jentailrao jarni khah baothai jang dongba lai nisi da dong lah thihi ang khna ri du, 
EPH.4.18	tharmaiyayaba bonsi niha dong, bo tharmaiyayaba jang ning Madai ni hayu ni phrang saikhlai jao hi, tharmaiyayaba ha bonsi ni khah ha gyan giri bani, bonsi andar ja kha. 
EPH.4.19	Bo buthu de musi khebo bonsi tharmaiya kha bani, khrip jinis gusu khe harbao hi dang mani khlai hi mijingma ha bo khah rithar kha.
EPH.4.20	Thikhabo, nisi de Krista ni slingthai ha olei maiya. 
EPH.4.21	Boni khurang khe nisi khna kha, bo slingriba lai nisi jahi Jisu niha gibi grao dongyaba khe sling rihi nisi dong kha. 
EPH.4.22	Odebani, nisi gda ni dongthai ni balam ha subung gajam thokhiba mijingyaba hamya daothaoyaba khe khokhlai hi, 
EPH.4.23	nisi ni khah bese ha ning gadain jahi dong lah. 
EPH.4.24	Gadain subung ni dormo jang gibi gibi ni gathar Madai jang baosi slamyaba khe la lah.
EPH.4.25	Odebani, mosol grao thiba khe haiger hi, khrip jarni noharirao niha grao gibi khe saosi jang saosi thilai ha; bede thikhala jing jar jang jar bedep se. 
EPH.4.26	Thamsi baigo kha bo, phap khusi da dang; nisi ni thamsi khe sain jroba sosi da deng thing. 
EPH.4.27	Soithan khe hajora da ri lah. 
EPH.4.28	Makhao jabaiyaba makhao da japhin thing. Dukhisarao khe juru mane don mai bani khlai hi, ar jarne khlai hi don mai mane, khusi dang jen thing. 
EPH.4.29	Nisi ni khuh ni phrang musibo hamya grao da baigo thing, nangba lai lai hamba slam mani khlai hi hamba grao baigo thing, bokhe khnayarao ni khlai hi khasaoma japhu ma. 
EPH.4.30	Madai ni Bese Gathar khe khah waimu da nang ri, nisi khe kho mani basain ne khlai hi boni ha ning sin rijao kha. 
EPH.4.31	Grao gudung joyaba, hamya baothai, thamsi ode sijiyaba, berbaiyaba, ebo khrip hamyayaba khe haiger hi dong lah. 
EPH.4.32	Nisi saosi jang saosi khe khasao lai hi, maya nanglai lah; bede thikhade Madai ning Krista ha nisi ni gajai khe map khlai ba lai ning nisi bo saosi jang saosi khe map khlai lai lah.
EPH.5.1	Madai ni basa hamdao thaoyarao lai, boni dongthai layarao ja lah. 
EPH.5.2	Krista nisi khe hamjao bani, bahai midim mani Madai niha jinis yaopha hi bandai ha jini baslai ha bo jar khe riba lai, hamjaoma ha dong lah.
EPH.5.3	Subung gatharrao lai jahi, gaori ode, gathar niyayaba khrip, harbaoma jang nisi ni bising ha bumu bo da la thing; 
EPH.5.4	grao gusu ja thing, grao haglai ja thing, terkhu bo ja thing, ebo buthu de majangya; oleiyaba grao khe thiba thane khajama ni grao khe thi lah. 
EPH.5.5	Khah nangbaiyaba ode subung gusu ar subung harbaoyaba de, (subung harbaoyaba de saokhuli khe khlimyaba se) Krista jang Madai ni raji ha bonsi ni musibo phantha giri thihi hamsisi tharmai la du.
EPH.5.6	Saosi bo grao haglai biglai jang nisi khe da thokhi thing; bo jinis ni khlai hi Madai ni thamsi lonyayaba basathu ni basao ha sophai ma se. 
EPH.5.7	Odebani, oleiyaba subung jang baosi da yaowai phai lai lah. 
EPH.5.8	Sagang ha nisi andar se, thikhabo duha de Gabra niha nisi jnaphai kha, jnayaba ni basathu lai dong lah. 
EPH.5.9	Jnayaba ni bathai de hamba ode dormo ar khrip grao gibi ha nu du. 
EPH.5.10	Gabra ni khajathai la snadi thihi jar khe naipha lang lah. 
EPH.5.11	Andar ha khusi dangyaba, bathai thaiyayaba buthu, musi ha nangyayaba ha gababa thane boni gajai khe tharmai ri lah; 
EPH.5.12	(bede thikhade, bonsi andar ha khusi dangyaba buthu khe thi mane bo lasisiyaba grao se). 
EPH.5.13	Khrip jadi jinis gajai khe nisi tharmai riyaba de jnama khe phnu riyaba se, 
EPH.5.14	nujao hi dongyaba si de jnama se, odebani,
EPH.5.14	Ning thuyaba, smao lah,
EPH.5.14	githi ni bising ni phrang baija lah,
EPH.5.14	odese, Krista ni jnama nini basao ha jnaphai ma, ode bo thi du.
EPH.5.15	Odebani, subung buddi giriyarao lai dongya hi, subung buddi gnangrao lai dong dada, nisi ni dongthai ha girik lah. 
EPH.5.16	Basain buthu hamya kha bani, hajora buthu khe baraipha lang lah (hajora buthu de gabang muilo gnang se). 
EPH.5.17	Odebani, gibir da ja, Gabra ni nangjaothai khe ragao sisi tharmai ma bao lah.
EPH.5.18	Ju baola jahi da dong, ebo hade dongso se ja ba; bese ha gablai hi se dong lah. 
EPH.5.19	Bakhan ni rajabthai buthu, Madai ni rajabthai buthu, ode bese gede ni rajabthai buthu ha sainlai hi, khrip khah jang muh jang Madai niha rajab hi khurang majangma ha mili ri lah. 
EPH.5.20	Jini Gabra Jisu Krista ni bumu jang, asaba bubli habo, khrip jadi ha, Bupha Madai niha khajama ni grao thihi ning dong lah.
EPH.5.21	Krista khe khin hi saosi jang saosi ni hukhum ha hap lai lah.
EPH.5.22	Bihih jayarao, Gabra ni hukhum ha nisi hapba la, nisi jar jarni basai ni bakhla ha hap lah. 
EPH.5.23	Krista de boni saomang longjom ni sogoyahba jahi, longjom ni bokhro jaba lai ning, miyahsa de bihih ni bokhro se. 
EPH.5.24	Longjom Krista ni hukhum ha hap ba lai ning, bihih jayarao bo jar jarni basaithu ni hukhum ha hap ma nang du.
EPH.5.25	Basairao, nisi ni bihihthu khe hamjao lah. Krista longjom khe bede hamjao hi, bonthane jar khe jar rilaba lai ning; 
EPH.5.26	Longjom khe grao yaowai hi dih ha susa dada bonsi gathar japhu mani khlai hi, 
EPH.5.27	moryaba giri hi, ragao sisi jahi, mainthi giri hi, gathar jahi ode, mukhang lolo jna hi, jarni ha longjom khe muima ha bonsi yaopha phu mani khlai hi bo ri ba. 
EPH.5.28	Olei jasosi ning, basairaobo jarni saomang lai jarni bihihthu khe hamjaoma nang du. Sere jarni bihih khe hamjaoyaba de jar khe maya nang ba se. 
EPH.5.29	Saosi bo jarni saomang khe jajaoya jaya, kharang hi, khasao dada, bo naiso la re. Krista ning longjom ni khlai hi bo dangba lai jasosi; 
EPH.5.30	jing de boni saomang bedep se. 
EPH.5.31	Odebani, miyahsa boni buma bupha khe haiger lang hi, jarni bihih khe remsong nang, ode, bonsi gini de saomang masi ja lang la ma se, thihi sastro thiba lai ning. 
EPH.5.32	Ebo grao makhao de gedeba se, ang de Krista jang longjom ni grao buthu khe thi kha thihi ang bao du. 
EPH.5.33	Asaba bo ja thing, nisi ni bising ha asaba subung bo jar khe hamjaoba lai ning jarni bihih khe maya nang la thing, bihih bo jarni basai khe man khlai la thing.
EPH.6.1	Ansarao, Gabra ha ning nini buma bupha ni grao khe mani lah, bede thikhade ebo grao gibi se. 
EPH.6.2	Nini buma bupha khe bakhan khlai lah, ebo ning sagangthao dara riyaba se: 
EPH.6.3	Odese, ninthane khlai hi ham nang, phirthi ha bo gabang basain thang hi dong ma, thi du.
EPH.6.4	Nisi buma-bupharao, nisi ni basathu khe thamsi da baigo ri lah, Gabra slingriyaba ode sibringyaba ha ning naiso lah.
EPH.6.5	Lengrao, Krista ni grao khe nisi maniba lai, khinhi the the mao hi, khah gibi ja dada, nisi ni bubrarao ni grao khe mani lah. 
EPH.6.6	Subung khe khaja rima baoyaba buthu lai bonsi nuba ha se ning, khusi dangya hi, Krista ni leng lai khah jang muh jang Madai nangjao ba lai dang lah. 
EPH.6.7	Subung ni khusi dang ba lai niya hi, Madai ni khusi dangba lai jadao hi khajama jang khusi dang lah. 
EPH.6.8	Leng ja la khabo, jaya la khabo, khrip subung hamba dangyaba buthu khe Gabra ni phrang olei ning maiphin ma se thi hi wainso lah.
EPH.6.9	Nisi hojarao, nisi ni lengrao ni basao ha, olei jasosi ning dang lah. Bonsi ni ar nisi ni hoja de sorgo ha dong thihi ode, bo de subung nangjaodao nangjaoyadao bo jaya thihi tharmai hi da jothai lah.
EPH.6.10	Yaohonthao ha de, Gabra niha ode boni raothai ni bol ha ning rao hi dong lah. 
EPH.6.11	Soithan phuslaiyaba buthu khe de mani khlai hi Madai ni yaodi khe phura sothar si khapha lah. 
EPH.6.12	Jing soleiyaba buthu thijao ode saomang niya, gedebarao ode hukhum gnangrao ode, dini dakhna ni andar ni basao ha habsao bisar khlaiyarao, nokhasao hathan buthu ha bese hamya dongyaba buthu jang se nanglai ba. 
EPH.6.13	Odebani, sain hamya sophai ba ha nisi gaso phu mani ode, nisi gaso phu bani yaohon habo nisi song hi dongphu mani khlai hi Madai ni yaodi khe phura sothar si thu lah.
EPH.6.14	Odebani, nisi ni jengkhong ha grao gibi khe khapha hi dormo ni phi khe pha hi, 
EPH.6.15	milima ni hamba graojma salaiyaba khe nisi ni igah ha gain hi song lah. 
EPH.6.16	Ebo buthu khrip jang baosi, lonma ni phi khe la dada, odese subung hamyayarao ni bla waikham phuyaba khrip khe nisi sthaiphu ma. 
EPH.6.17	Ode, sogoma ni khrothu jang bese ni seng, Madai ni grao khe, la dada, 
EPH.6.18	bi dada ode khrip jadi sain hi, asaba bubli ha bo bese jang bi hi, boni balam ha ning subung gatharrao khrip ne khlai hi khah jang muh jang sain hi, smao dada dong lah. 
EPH.6.19	Hamba graojma grao makhao khe khitha rao hi bai mani ani khuh khe ang khru hi ang grao sainthi phuma ni khlai hi ani khlai hibo nisi sainpha ri lah. 
EPH.6.20	Bo hamba graojma ni khlai hi sikhol gainyaba ang se. Boni balam ha ang thima nangjaoba lai khitha raoma jang ang thiphu mani khlai hi anthane sain ri lah.
EPH.6.21	Ani yaowaithai jang ang khusi dangyaba buthu khe nisi tharmai phu mane khlai hi, Gabra niha daphlung hamdaothao dangyasa lonma gnang Tukik ning jamthar si nisi khe thi nang. 
EPH.6.22	Olei bani ning bokhe nisi niha ang haiha ba se. Bede thikhade, jini balam ha nisine sainthi mane ode, nisi ni khah buthu khe shanti ri mani khlai hi ang haiha ba se.
EPH.6.23	Bupha Madai jang Gabra Jisu Krista ni phrang shanti jang lonma dongyaba hamjaoma de daphlungrao niha ning dong thing. 
EPH.6.24	Jini Gabra Jisu Krista khe thaoya si hamjaoyarao khrip ni basao ha khasaoma dong pha lang thing.
PHP.1.1	Paul jang Timothe, Krista Jisu ni lengrao ni phrang,
PHP.1.1	Krista Jisu ha subung gathar, Philippi ha khrip dongyarao, longjom ni gedeba rao ode dangyasarao niha; 
PHP.1.2	Jini bupha Madai jang Gabra Jisu Krista ni phrang khasaoma jang shanti nisi jang baosi dongpha thing.
PHP.1.3	Nisi khe ang wainso ha kha ning ani Madai niha khajama ni grao khe ang sainthi re; 
PHP.1.4	nisi ne khrip ang bi riyaba si ha khajama jang ang bi re, 
PHP.1.5	sagang thaoyaba basain ni phrang dini sosi hamba graojma gubblungyaba ha nisi dongpha lang bani ang khaja du. 
PHP.1.6	Nisi niha hamba khusi dang jenyaba ning Jisu Krista ni basain sosi phura dangma se thihi ang lon la du. 
PHP.1.7	Nisi khrip gede olei khah ha bisar khlaiyaba khe ani khlai hi de nangdao thaoyaba se. Bede thikhade nisi ni khasu ha ang dongpha du; ang sikol khajaoyaba buthu ha hamba graojma khe ang jenyaba grao buthu ha ode ang rao riyaba buthu habo, khasaoma ha nisi khripbo ang jang baosi phantha ja kha. 
PHP.1.8	Krista Jisu ni hamjaoma ha ang nisi khe khrip wainsoyaba khe sakhi riyaba de Madai ning ja kha.
PHP.1.9	Nisi hamjaoma ha bujima jang gyan khrip jadi bara phalang mani khlai hi ang bi du. 
PHP.1.10	Odebani, hamba jinis buthu khe nisi saikhoba ring la mane khlai hi ode, Krista ni basain sosi ne gathar jang gibi jahi dongphu mani khlai hi. 
PHP.1.11	Madai ni muima jang bakhan ne khlai hi, Jisu Krista ni kharon jang dormo ni bathai ha nisi gablai rijao hi dongma se.
PHP.1.12	Daphlungrao, ani basao ha jinis sophaiyaba buthu khe, hamba graojma gublung ri mane japhai ba se thihi nisi tharmai mane ang nangjao du. 
PHP.1.13	Ang sikol khajaoyaba buthu khe raja ni noh naisoyaba dol ni bising ha ode, khrip gibin subung niha, Krista ni khlai hi se thihi bo tharmaijao kha. 
PHP.1.14	Bangdao hibo ang sikol jang khajao bani bonsi Gabra khe lonba gejeb daohi, khinya dada, khitha raodao hi Madai ni grao khe bonsi sainthirao kha.
PHP.1.15	Subung gejesi de khah hingsa nam khormu jang Krista ni grao khe sainthi re, thikhabo gejesi de khah majang hi sainthi re. 
PHP.1.16	Hamba graojma jen mani eraha nisi khe ang dengba se thihi bonsi tharmai bani, ebo dol buthu nede hamjaoma jang bonsi sainthi re. 
PHP.1.17	Thikhabo, dol gibin de, ang sikol khajao bani basao hase khah waimu bara rima bao hi, gibi jang niya hi, badai dada, Krista ni grao khe bonsi sainthi re.
PHP.1.18	Thikhala, snadi ja du? Ebo de edese, asaba khali bo, bo mosol ja thing, ar gibi jang ja thing, khrip jadi ha Krista ni grao khe khna rihi ning dong du. Odebani, ang khaja du, ar ang khaja hi ning dong ma se. 
PHP.1.19	Ebo de anthane nisi bi riba ni ode Jisu Krista ni Bese juru bani anthane khlai hi sogoma se thihi ang tharmai du. 
PHP.1.20	Khusi jang ang jonso phuya kha, ang asa jaba lai ning, asaba balam gede bo ang lajiya kha; bede thikhade duha ni phrang asaba bubli habo ang khitha raohi dong nang, ode ani saomang ha Krista khe ani hayu jang ja thing, thiyaba jang ja thing, bakhan jahi ning dong ma se. 
PHP.1.21	Ani khlai hi thang hi dongba de Krista se, thih lakha bo lab se. 
PHP.1.22	Ani khlai hi saomang thang hi dongba ning ani phantha ja thing, ebo se ani khlai hi lab jadao thaoyaba dukhu hadi thiyaba grao se. Thikhabo, snadi khe ang saikho ma ang tharmaiya. 
PHP.1.23	Glambla gini ni gejer ha ang dong; ang khaja daothaoyaba de baigo lang hi Krista niha dongma bao du, ebo ning ani khlai hi hamba se. 
PHP.1.24	Thikhabo, nisi ni khlai hi saomang thang hi ang dong ma nang du. 
PHP.1.25	Ebo ragao si mithi soyaba khe lahi, lonma ha nisi sagang gede thangpha langphu mani ode nisi khaja phuma ni khlai hi nisi khrip jang baosi dongsong ma se thi hi ang tharmai du. 
PHP.1.26	Odese, nisi niha ang phaiphin ba ha, ani balam ha Krista Jisu sangga mani balam nisi gabang maiphu nang.
PHP.1.27	Asaba ja thing, nisi ni dongthai khe Krista ni hamba graojma jang majang hi dong thing. Odehe, nisi khe ang naihi mane ja thing, niyakhala, nisi jang baosi ang dongya kha bo, bese masi jahi raothe the song hi, hamba graojma ni lonma gede ha baothai masi jahi gaba lai dada nisi dong thihi ang tharmai du. 
PHP.1.28	Asaba grao ha bo sotrurao jang nisi sigringjao hi dongya, ebo ning bonsi ni khlai hi jam mani ragao sisiyaba sin se, thikhabo nisi ni khlai hi de sogoma khe thiphla riyaba se, ebobo Madai ni phrang se. 
PHP.1.29	Krista ni khlai hi nisi khali bokhe lonba se ning niya hi, boni khlai hi dukhu bo khlai ma nang du. 
PHP.1.30	Jbah khe ani ha ning nisi nu kha, duha bo aniha dong thihi nisi khna kha, bokhe ning nisi goron ma se.
PHP.2.1	Krista ni gede khah shanti mai la kha, hamjaoma ni phrang shanti, bese jang dongpha lai ba, ode saosi jang saosi khe maya nanglai ba ode khasao laiyaba ja kha. 
PHP.2.2	Odebani khathai masi jahi, hamjaoma masi jahi, graosi khah masi jahi, ani khajama khe gibi khlai lah. 
PHP.2.3	Badai hi ode jar khe dejao hi musibo khusi khe dangya hi, nisi basasa ja dada, nisi thane gibin subung khe hamdao bao lah. 
PHP.2.4	Jar ne khlai hi se ning naiya hi gibin subung buthu ham mane bo nailai lah.
PHP.2.5	Bedehe Krista ha khah dong ba, olei ning nisi nihabo dong thing:
PHP.2.6	Bo de Madai jahi ning dong lakha bo,
PHP.2.6	Bo Madai jang baosi ja mani baoya.
PHP.2.7	Subung ni saogari lai bo hajaiphai hi
PHP.2.7	leng lai bo jahi,
PHP.2.7	jar khe jar meser hi,
PHP.2.7	bo khongja khlai la kha.
PHP.2.8	Subung ni saogari lahi, bo basasa jahi, thih si grao mani hi dongphai ba,
PHP.2.8	kross ha thihyaba ha ning bo hang yaopha la kha.
PHP.2.9	Odebani, Madai ning bokhe judaothao ha sugu lang la kha,
PHP.2.9	khrip bumu ni bising ha bumu dedaothao bo ri kha.
PHP.2.10	Odese, Jisu ni bumu ha ning khrip jadi sorgoni subung buthu,
PHP.2.10	phirthi ni subung buthu, ode pirthi bakhla ni subung buthubo
PHP.2.10	bonsi yasgu thu mani ode,
PHP.2.11	bupha Madai ni muima ne khlai hi
PHP.2.11	khrip jadi ni slai jang Jisu Krista ning Raja se thi dada bonsi baipha lang mane khlai hi.
PHP.2.12	Odebani, hoi ani daphlungrao, nisi grao mani hi ning dongba lai lah, duha ang giriba hatho habo, ar gejebdao hi khinthri jang the the mao hi nisi ni sogoyah ni khusi dangpha lang lah, 
PHP.2.13	bede thikhade, bo jar nangjao ba lai dang mane ode, dangma bao mane ode nisi ni khah ha bao hi khusi dang riyaba de Madai se.
PHP.2.14	Asaba khebo berbaiya hi ode nam khormu giri hi dang lah. 
PHP.2.15	Greng hamyayaba ode subung gederyarao ni bising ha gajai khusi dangya hi ode, hamba jahi, Madai ni basa hamya thima giriyaba lai nisi japhu mani khlai hi, habsao ha bonsi ni gejer ha sathrai buthu lai jna lah. 
PHP.2.16	Hayu ni grao khe remsong lah, odese Krista ni basain hade haglai ang khaiya hi dukhu khlaiyaba haglai jaya thihi ang sangga phu mani khlai hi.
PHP.2.17	Jadu, nisi ni lonma bandai ode khusi dangyaba ni basao ha lukhlai jaoma thikhabo ang khaja du, nisi khrip jang baosi ang khajapha du. 
PHP.2.18	Olei jasosi ning nisi bo khaja hi, ang jang baosi khajapha lah.
PHP.2.19	Gabra ni nangjaoma ja du thikhade, Timothe khe ang srap nisi niha haiha ma asa deng du, nisi ni graojma khe ang khna hi khah shanti japhu mani khlai hi. 
PHP.2.20	Bo de ang jang baosi dongyaba ar nisi ham mani khlai hi gibi gibi nanglaiyaba se. 
PHP.2.21	Bonsi khrip bo Jisu Krista ni jinis buthu khe smaiya hi jarni lab ne khlai hi se ning smai ba. 
PHP.2.22	Timothe khe de, boni lab jathai khe nisi tharmai kha, basa jarni bupha ni khusi khe dangba lai, hamba graojma dengyaba ha ning khusi dangpha du thihi nisi mithi kha. 
PHP.2.23	Odebani, ani balam ni khlai hi ang tharmai ba jang bokhe srap haiha mani ang asa khlai du; 
PHP.2.24	Jar bo srap baosi phai mani khlai hi, Gabra ha ang asa khlai du.
PHP.2.25	Ani daphlung, ang khusi dangpha laiyaba ode ani siphaiya lugurao, nisi ni grao disoyah ang nangba ha nisi a ne juru mane hai riyaba, Epaphrodita khe nisi niha haiha ma nangma se thihi ang bao du. 
PHP.2.26	Nisi khrip khebo hamsi ning wainso du, bo limdu thihi nisi khna ba khali habo hamsi ning khah waimu nang ba. 
PHP.2.27	Bo thima jasi lim ba, thikhabo Madai ning bokhe khasao hi, ode bokhe se ning niya hi bo, khah waimu ni basao ha khah waimu nangdaoyaba khe ang maiya mani khlai hi, ang khebo khasao pha ba. 
PHP.2.28	Bokhe nisi nuphin baha khaja phu mani ode, ani khah waimu khebo rijengdao mani khlai hi, bokhe ang srap haiha ma nangjao du. 
PHP.2.29	Odebani, bokhe Gabra ha jadi jadi khajama jang khusi jahi, elei subung khe bakhan khlai lah. 
PHP.2.30	Nisi ani khusi dang riyaba thaoyaba khe phura dangso mani khlai hi thiba khe khinya hi Krista ni khusi, bo thima jasi bo dang ba.
PHP.3.1	Daphlungrao, jamthaoba ha de, Gabra ni ha ning khaja lah. Nisi niha ebo grao khe ning ang alang alang reb ba ang dukhu jadaoya, nisi ni khlai hibo dimkhaoyaba se. 
PHP.3.2	Sisa buthu ni bising ha girik lah, hamya khusi dangyarao ni bising ha girik lah, bujuh rasoyarao ni bising ha girik lah. 
PHP.3.3	Madai ni Bese jang, Madai biyarao, Krista Jisu ha sanggayarao, saomang ni jinis ha asa dengyayarao se bujuh rasoyarao gibi gibi khlaiyaba de jing se. 
PHP.3.4	Nangjao khade ang bo saomang ni basao ha asa dengphu du thihi nisi mithiya. Asaba subung bo saomang gede ni jinis ha sanggama maiphu du bao khade, ang bo tha bangdao hi maiphu du. 
PHP.3.5	Basain sainjai ha bujuh rasoyaba, Israel greng ni subung, Benjamin sengphong ni subung, Hebrai ni bising ha Hebrai jadi ha hajaiya ba; Dara ni gede ang Pharisai se; 
PHP.3.6	Khah-muh jang dongyaba ni balam ha thima thikhade, longjom khe ang dukhu riyaba se; Dara disa ni balam ha ang thima thikhade, ani musibo gajai giri. 
PHP.3.7	Thikhabo, khrip grao ha ang lab maiyaba khe, Krista ni khlai hi luskan se thihi ang bao la kha. 
PHP.3.8	Ebo buthu khe garhibo, ani Gabra Jisu Krista ni muilo ni balam ha tharmai bani khlai hi, khrip jinis khe ang luskan bao la kha; Krista khe ang maiphu mane ode, boni ha ang dongphu mani khlai hi, boni khlai hi khrip jinis khe ang luskan khlaithar hi, bo buthu khe haglai se ang bao kha. 
PHP.3.9	Odebani, jarni dormo jang se ning niya hi, Krista khe lon bani khlai hi dormo, lonma ha dengyaba khe laha ba. 
PHP.3.10	Ang tharmai ma nangjaoyaba ede se, Krista khe tharmaiyaba bo baija phinyaba ode khusi dang phuyaba raothai, boni dukhu ha dukhu khlai phayaba, bo thiyaba ha bo jang baosi japhu mani, 
PHP.3.11	angbo asaba dara jang githi ni phrang thang hi baija phinyaba lama sosi sohi mani ang asa khlai du.
PHP.3.12	Ang maiblai kha thi hi dongya, phura maithar kha thi hibo ang baoya, Krista ang khe rem bani balam ha ang bo rem phu nang thihi khai dada ang riksai phalang du. 
PHP.3.13	Daphlungrao, duhabo ang remjao kha baoya. Thikhabo ebo khusi masi khe ang dang re. Yaohon gede jinis dongyaba buthu khe blao hi, sagang gede jinis dongyaba buthu khe blaiya si riksai hi, 
PHP.3.14	Krista Jisu ha basao gede Madai longyaba ni yaosandi khe mai mani khlai hi suikhlai dada blaiya si ang thang du.
PHP.3.15	Odebani, jing subung khrao jayarao de, olei khah khe rao rihi, jing donglai nang, ode asaba balam habo nisi baothai gibin jahi dong lakha bo, bo khebo Madai ning nisi khe tharmai ri nang. 
PHP.3.16	Asaba bo ja thing, braha sosi jing so kha, bokhe jing phura gibi khlai lai nang.
PHP.3.17	Daphlungrao, nisi khrip mili hi ani dongthai buthu khe slingyaba ja lah; daogari nai mane ang khe nisi mai kha; jini dongthai lai dongyaba khe nisi nai lah. 
PHP.3.18	Bonsi ni yaowaithai ni dara ha Krista ni kross ha gabang ning sotru dong thihi sagang ha ning nisi khe alang alang ang thi kha, duha bo mudi galai hi ang nisi khe thi du. 
PHP.3.19	Bonsi ni jamthan de norok ha se, bonsi ni Madai de bonsi ni bohoh se, bonsi ni muima de laji nuyaba se; phirthi ni jinis buthu ha ning bonsi ni baothai buthu khe bonsi asa deng re. 
PHP.3.20	Thikhabo, jini raji de sorgo ha dong, era ni phrang ning sogoyahba Gabra Jisu Krista khe jing jon du. 
PHP.3.21	Khrip jadi jinis boni hukhum bakhla ha dong riphuyaba ning, jini saomang raoyayaba buthu khe bo jarni saomang muima lai dong mani khlai hi, boni raothai jang bo gibin khlai ma se.
PHP.4.1	Odebani, ani hamdaothao ode ang gabang wainsoyaba lugurao, ani khajama ode ani khrothurao, ani hamdao thaoyarao, olei jasosi ning Gabra niha raohi song lah.
PHP.4.2	Gabra niha ning khathai masi ja mani khlai hi Eudia jang Suntuki khe ang bujai du. 
PHP.4.3	Ningbo ani jowal pha hi dukhu khlaiphaya ba, ning khebo ang khainsu du, bo masainjik rao khe juru lah; bonsi de Klemen jang ani khusi dang ba dukhu khlaiphayaba, hayu ni laisi ha bumu gakhuyarao jang baosi, hamba graojma khe baiphlungba ha bonsi ang jang hamsi ning lengpha kha.
PHP.4.4	Gabra niha nisi nalaibo khaja lah, ang thiphin du kho, khaja lah. 
PHP.4.5	Nisi ni khahlaoma khe khrip subung nu thing. Gabra de gabasi ning dong; 
PHP.4.6	asaba habo khah waimu da nang, asaba khe bo Madai bi dada ode sain hi nisi jinis nangyaba buthu khe, khajama ni grao thi dada, Madai niha khna ri la thing. 
PHP.4.7	Odese, Madai ni shanti, khasu ha thiso phuya si nisi ni khah ha ode nisi ni baothai buthu khe Krista Jisu ha nisi khe bo raokhi hi deng ma se.
PHP.4.8	Odebani daphlungrao, yaohonthao ha, asaba grao gibi ja thing, ode man gnang ja thing, ode hamba ja thing, ode majangyaba ja thing, guju baojaoyaba ja thing, ode grao hamba sainlaiyaba ja thing, asaba majangyaba ja thing, asaba khebo bakhan khlai hi dongyaba, bo jinis buthu khe khah ha deng lah. 
PHP.4.9	Ani phrang nisi slingyaba buthu ode nisi ajaoyaba buthu, khnayaba buthu ode nisi nuyaba buthu khe dangso pha lang lah, odese shanti ni Madai nisi jang baosi dongpha ma.
PHP.4.10	Ang Gabra niha hamsi ning khaja du, duha elei basain ni yaohon ha, ani balam ha nisi phin wainso ba. Gibi jang nisi jenba ni phrang bo eboni bisar dong ba, thikhabo nisi hajora maiya. 
PHP.4.11	Ang baojo bani grao khe thidao ba niya, ang de esalai dong lakha bo khah ha jajao mani dongthai khe ring kha. 
PHP.4.12	Dukhisa ni dongthai khebo ang ring kha, gnang ni dongthai khebo ang ring kha, khrip jadi jinis ode, khrip jinis ha khusi ode hukhri jaoba ni dongthai, gnang jang baojoyaba ni dongthai ni grao dengkhaoyaba khe ang ring kha. 
PHP.4.13	Bo ang khe rao riyaba Krista ni khasaoma jang khrip ang dangphu kha.
PHP.4.14	Thikhabo, ani khah waimu ha nisi ang khe wainso phayaba de nisi gabang khlai kha. 
PHP.4.15	Nisi Philippi ni subung buthu, hamba graojma khe baiphlung jenba ha Makedonia ni phrang ang baigo lang khali, nisi khe garhi saosi ni longjom bo riba baoba ni balam ha ang jang baosi gabaya thihi nisi tharmai du. 
PHP.4.16	Thessalonika ha ang dongba habo, ang juru jaoma nangba ha, phin si se ning niya hi, phin gin juruma nisi anthane haiha ba. 
PHP.4.17	Jinis riyaba khe ang smaiyaba de niya, nisi ni gede bese ha bathai thai mane se ang smai ba. 
PHP.4.18	Khrip jinis riyaba buthu khe ang mai ba bang kha, Epaphrodita ni yao ha nisi jinis rihi haihayaba khe ang mai hi, phura ja kha. Ebo buthu de bahai midim Madai khe khaja riyaba bandai se. 
PHP.4.19	Ode, ani Madai ning Krista Jisu ha boni muima bang ba lai ning nisi khrip jadi nangyaba khe nisi ne bo ri nang. 
PHP.4.20	Jini Madai ode jini Bupha ni muima thaoglao thaoglao jang dong thing. Amen.
PHP.4.21	Krista Jisu ha subung gatharrao khrip niha khlimyaba khe so ri lah. Ang jang baosi daphlung dongyarao nisi khe khlim ha du. 
PHP.4.22	Subung gatharrao khripbo nisi khe khlim ha du, boni bising ha Kaisar ni nokhor ni subung buthubo nisi khe khlim du.
PHP.4.23	Gabra Jisu Krista ni khasaoma nisi ni bese niha dongpha thing.
COL.1.1	Paul, Madai ni nangjaothai lai Krista Jisu ni Apostol ode jini buphlung Timothe ni phrang,
COL.1.2	Kolossa ha Krista ni subung gatharrao ode daphlung lonma gnangrao niha:
COL.1.2	Jini bupha Madai ni phrang khasaoma jang shanti nisi jang baosi dongpha thing.
COL.1.3	Nisi ni khlai hi jing Madai biyaba buthu ha, jini Gabra Jisu Krista ni bupha, Madai niha khajama ni grao khe jing gabang ning thi du. 
COL.1.4	Krista Jisu ha nisi ni lonma ode subung gatharrao khrip ni khlai hi hamjaoma nisi maiyaba khe jing khna bani ode, 
COL.1.5	sorgo ha nisi ne asa dengyaba dong bani se nisi ja ba. Ebo grao khe, sagang ha ning hamba graojma grao gibiyaba khe nisi khna kha. 
COL.1.6	Bo hamba graojma khe habsao khonglang ha hamthai sophai hi bo gublung phalang hi, olei jasosi ning nisi niha bo sophai kha. Gibi jang Madai ni khasaoma khe gainsong hi nisi hamsisi mithi bani basain ni phrang se nisi niha bo bathai thai hi bara phalang ma. 
COL.1.7	Epaphra, jini leng khusi dangpha laiyaba gibi ni phrang nisi slingba ring lakha lai ning. Bo de jini baslai ha Krista ni khusi dangyasa lonma gnang se. 
COL.1.8	Ode, bese ni hamjaoma nisi niha dongyaba grao khe bo ning jinthane khna rithar kha.
COL.1.9	Odebani, bese gede ni gyan ode bujima gnang khrip ha Madai ni nangjaothai bujima ha nisi gablai phu mani khlai hi, jing khna khali ni phrang, nisi ne khlai hi, nisi ne sain rihi, bi riba khe jing haigerya. 
COL.1.10	Khrip jadi hamba khusi dangyaba ha bathai thai hi, Madai khe basao mithi bani balam ha dedao phalang hi, khrip ha bokhe khah khusi khlai mane Gabra ni yaohon rikphaya hi nisi dongphu mane ode, 
COL.1.11	khaja hi khah laoma jang dukhu suiyaba khrip jadi nisi maiphu mani khlai hi, boni muima raothai lai ning, khrip jadi ni raothai ha nisi bol rao lahi dongphu mani khlai hi nisi khe jing khainsu ha du, 
COL.1.12	ode, bupha ni, jnama ha subung gatharrao ni don phantha maipha jahi jing khe slamyaba niha khajama ni grao thihi ning dong lah. 
COL.1.13	Bo ning andar ni hukhum ni phrang jing khe sogo hi, boni basa hamdaothao ni raji ha jing khebo gakhu ri kha, 
COL.1.14	boni ha ning jing goma mai kha, jini phap buthu ni map khe.
COL.1.15	Krista de nuphuyayaba Madai jang baosi se, khrip jinis slamyaba ni basa sagra se. 
COL.1.16	Bo ning khrip jadi khe sangsaiba se. Sorgo ha dongyaba buthu khe, phirthi ha dongyaba buthu khe ode, nuphuyaba ode nuphuyayaba buthu khe, Raja jayaba buthu bo, raothai buthubo, khrip khe boni dara jang bonthane khlai hi ning bo slam ba se. 
COL.1.17	Khrip dongma ni sagang ha ning bo dong, ode boni ha ning khrip jadi jinis khah jomthar hi dong ba. 
COL.1.18	Bo longjom ni bokhro se, longjom boni saomang se; bo ning khrip jadi khe jenba se. Khrip ha bo judaothao japhu mani khlai hi, subung githi ni gejer ni phrang baija phinyaba ni hoja se. 
COL.1.19	Bede thikhade, bupha ni nangjaoma ebo ning ja kha, Madai ni sothar si khrip jadi boni ha dong ba. 
COL.1.20	Boni kross ni bithi jang ning milima slam hi, boni dara jang khrip jadi phirthi ha dongyaba buthubo, sorgo ha dongyaba buthubo, jar jang baosi mili ri la kha.
COL.1.21	Asaba bubli ha nisi bo hamya khusi dangba ni Madai ni phrang dangkhlai jao hi dong ba, nisi ni khah habo sotru jahi nisi dong ba. 
COL.1.22	Thikhabo, duha de boni basa, saomang ha thiphai bani khlai hi, jarni sagang ha ning gathar ode, mukhang gibin jaya ar musi gajai giri hi, bonsi ne nisi khe phnu ri mane bo jang baosi miliphin ri kha. 
COL.1.23	Odebani, lonma ha ning asa deng hi rao dada nisi dong ma nang du. Bo hamba graojma khe nisi mithi ma nangjaoyaba ni phrang degaoya hi dong lah. Bo hamba graojma de nokhasao bakhla ha khrip jinis sangsaiyaba ni gejer ha baipha langyaba ning ja kha, bo khusi dang mani slamjaoyaba de ang Paul ning ja kha.
COL.1.24	Duha nisi ni khlai hi dukhu rijaoyaba ha ang khaja du, bede thikhade Krista ni dukhu lagai thaoyaba khe, boni saomang ni khlai hi ang phura khlai du, boni saomang de longjom se. 
COL.1.25	Ode, Madai ni grao khe phura mithi phu mani khlai hi nisi khe naiso mani khusi anthane Madai riba lai ning longjom ni khusi dangyasa ang khe slam kha. 
COL.1.26	Bo Madai ni grao khe gda ni phrang gabang greng sosi grao makhao hui hi deng ba, thikhabo duha de boni subung gathar rao niha phnu kha. 
COL.1.27	Bo subung buthu niha de Jentailrao ni bising ha grao makhao ni muima ni muilo khe Madai ning tharmai rima nangjaoba se; bo grao makhao de Krista nisi niha dongyaba ni muima asa jayaba se. 
COL.1.28	Odebani, jing baipha langyaba de bo ning ja kha, khrip subung Krista ha phura jing phnu riphu mani khlai hi, khrip jadi gyan yaowai hi, khrip subung khe bujai hi jing sling ri du. 
COL.1.29	Ebo ni khlai hi, bo ning ani ha boni raothai jang khusi dangba ni khrip bol khe sing hi blaiba lai lai jing dukhu khlai ba se.
COL.2.1	Nisi jang Laodikei nogor ha dongyarao ode, saomang ha ani mukhang khe nuyayarao khrip ne khlai hi, besi dukhu jang nisi ni khlai hi ang khusi dang du thihi nisi tharmai mane ang nangjao du. 
COL.2.2	Bonsi ni khah ha shanti maiphu mani khlai hi, hamjaoma ha bonsi khe khah jom hi, khrip jadi ha ragaosi mithi phuyaba bang hi, Madai ni grao makhao Krista khe bonsi tharmai phu mani khlai hi. 
COL.2.3	Krista ha ning gyan jang buddi ni khrip don khe bonsi phip hi deng ba.
COL.2.4	Asaba subung jang bo grao gibi lai thihi nisi khe thokhi phuya mane ebo grao khe ang thi du. 
COL.2.5	Saomang jang nisi niha ang dongya la khabo, bese jang ang nisi niha dong, nisi khah ha mathao dada deng hi, Krista niha lonma raoba khe nuhi ang khaja du.
COL.2.6	Krista Jisu khe Gabra mani hi ajao kha bani, olei ning boni ha dong lah. 
COL.2.7	Boni ha ning yader guthu suhi judao phalang lah, ode slingriyaba khe nisi maiba lai ning, gabang khajama ni grao thihi lonma ha ning nisi raohi dong lah.
COL.2.8	Girik lah, ode niyakha de, sereba Krista ni grao lai niya hi, subung ni grao gda ha dengyaba, ode habsao gdani sikhaithai khitha bujuh giriyaba buthu lai se, bonsi ni gyan jang haglai thokhiyaba grao jang jbah yaodi ne bonsi nisi khe langla jao nang. 
COL.2.9	Boni ha se Madai ni khrip jadi boni saomang ha ning dong. 
COL.2.10	Boni ha ning nisi phura sosa kha, bo de Raja ode khrip hukhum ni bokhro se.
COL.2.11	Boni ha ning nisi bujuh raso kha, yao jang sao ni bugur rasoba niya hi, Krista ni bujuh rasojao kha. 
COL.2.12	Baptisma ha de bo jang baosi nisi phip pha hi, githi ni bising ni phrang bo khe mathang phinyaba Madai ni raothai khe lonba ni bo jang baosi nisi thangphin kha. 
COL.2.13	Nisi ni gajai ode saomang ha bujuh rasoyaba jabani nisi githi jahi dong ba, thikhabo Madai ning jar jang baosi nisi khe mathang phin kha. 
COL.2.14	Lagai rebthaoyaba, dara ni grao ha jing khe badaiyaba khe bo sjam ri kha. Bokhe ning kross ha dikpha hi lang la kha. 
COL.2.15	Kross ha ning Raja jayaba ode hukhum gnang khrip khe bo dehi, bo buthu khe langhi dethar kha thihi khrip ni sagang ha bo phnu kha.
COL.2.16	Odebani, jiba lingba ni grao ha ja thing, mel phaid bani basain ni grao ha ja thing, dain gadain ni grao ha ja thing, lenggo basain ni grao ha ja thing, saosi bo nisi khe da siji thing. 
COL.2.17	Ebo buthu de jinis sophai ginyaba ni saokhuli se ning kho, thikhabo gibi gibiyaba de Krista ni se. 
COL.2.18	Jar khe basasa jamai si hi ode sorgo ni deglarao sainlai ba khe khna ma nangjaoyaba buthu, gibin jadao hi nujaoyaba khe nuba lai thiyaba buthu, saomang nangjaoma ha haglai haglai thokhi baiyaba subung dong re. Oleiyaba subung de nisi ni yaosandi khe nisi bidin da khlai thing. 
COL.2.19	Bokhro gibi khe bonsi remsongya. Boni bokhro ha ning saomang bubim jang jura jahi ode khah jaoyaba buthu ha khrang hi ode jura jinis jahi bonsi dedao phalang re.
COL.2.20	Habsao ni bese dara disa khe Krista ha nisi thih kha la, snadi jabani habsao ha thang hi ning dongba lai elei grao ri ba, 
COL.2.21	Da dopha, Da jennai, Da rem bai, 
COL.2.22	thihi subung dara slam singyaba ode olei slingriyaba ni bakhla ha nisi hap ba kho? Bo buthu khe yaowai hi bonsi jam ginyaba se. 
COL.2.23	Sorgo ni degla khe khlim ba thiyaba jar khe khasi rilayaba, sao khe dukhu rilayaba buthu khe dangma ning nangdu lai nujao du; thikhabo, saomang ni libima khe de mane ebo jang musi lab ja nang niya.
COL.3.1	Krista jang baosi nisi baijaphin hi dong kha de, basao gede Madai ni yaoda ha khamyaba Krista ni dongthan ha jinis dongyaba buthu khe smai lah. 
COL.3.2	Basao gede ni jinis buthu ha ning nisi khah muh ri lah, phirthi ha jinis dongyaba buthu ha nisi khah muh da ri. 
COL.3.3	Bede thikhade, nisi thih kha, ode nisi ni hayu de Madai, Krista niha huihi deng ba. 
COL.3.4	Krista ning nisi ni hayu se, ode bo nujaophai kha ning, nisibo bo jang baosi muima jang nisi nujaopha ma se.
COL.3.5	Nisi niha habsao ni jinis dongyaba buthu khe sthai lah. Khah nang baiyaba, rege regeyaba, gaori jabaiyaba, mijing baiyaba phap, harbaoyaba, (ebo buthu de saokhuli khe khlimyaba jang baosi se) ebo buthu khe sthai lah. 
COL.3.6	Ebo jinis buthu ni khlai hi se, lonyayarao ni basao ha Madai ni thamsi sophai ma se. 
COL.3.7	Asaba khali ha nisi ning bo jinis buthu ha dong kha, nisi ni hayubo bo buthu ha ning dongba se.
COL.3.8	Thikhabo, duha de elei khrip jinis: thamsi raoyaba, simang gnang khah ha jajaoyayaba, siji baiyaba, ode grao gusu nisi ni bukhuh ni phrang da baigo thing. 
COL.3.9	Saosi jang saosi grao mosol da thi lai, bede thikhade subung gajam ni dongthai khe boni raothai jang nisi khokhla hi, 
COL.3.10	subung gadain khe nisi thu kha; bo subung gadain khe sothar si gyan mai mani khlai hi, jar ni saogari lai jasosi slamyaba gadain slampha lang du. 
COL.3.11	Ode, dongthai gadain ha, na Greek, bujuh rasoyaba, Jadi khe naisoyaba, Skuthia subung, leng, leng niyayaba bo musi dong daoya kha; Jisu Krista ha se ning khrip jadi dong ba.
COL.3.12	Madai subung saikhoyaba jang baosi subung gathar jahi, mayama, maigru gruyaba, basasa jayaba, grao ni hukhum bakhla ha dongyaba, dukhu suiyaba buthu khe lahi thu lah. 
COL.3.13	Nisi saosi jang saosi khah laolei lah, asaba subung bo malai ni basao ha khah ha jajaoya hi nisi dongkha de, nisi saosi jang saosi khe map khlai lai lah. Nisi khe Gabra map khlai ba lai ning nisi bo map khlai lai lah. 
COL.3.14	Ebo buthu khrip ni basao ha hamjaoma khapha lah, bo se baothai masi jayaba khe slam hi, khrip jadi khe bo khah jom ma se. 
COL.3.15	Ode, Krista ni shanti de nisi ni khah buthu ha bisar khlai thing, saomang jomsi ja mane nisi long jaoyaba se. Khajama ne bo ring lah. 
COL.3.16	Krista ni grao khe jarni khasu ha thao la thing. Bakhan ni rajabthai, ode Madai ni rajabthai, Bese gede ni rajabthai ni khrip jadi buddi gyan jang slingri hi sibring lai lah, ode khasu ni khajama jang Madai niha rajab lah. 
COL.3.17	Ode, nisi dangyaba si khe, grao thiba ja thing, khusi dangba ja thing, boni gede jahi, Bupha Madai niha khajama ni grao sainthi hi, Gabra Jisu Krista ni bumu jang dang lai lah.
COL.3.18	Nisi bihihrao, bede Gabra nangjao du olei ning nisi jar jar ni basairao ni bakhla ha dong lah.
COL.3.19	Nisi basairao, jarni bihihrao khe hamjao hi maya nang lah, bonsi ni basao ha thamsi da phnu.
COL.3.20	Ansarao, nisi khrip ha nisi ni buma bupha ni grao khe mani lah, bokhe se Gabra khaja ba.
COL.3.21	Nisi buma-bupharao, nisi ni basathu khe thamsi da baigo ri, ode niyakha de bonsi gmang giji jajao nang.
COL.3.22	Nisi lengrao, khrip ha nisi ni bubrarao ni grao khe mani lah; subung khe khaja riyaba lai phnu mani khusi dangya hi, Gabra khe khasu ha khin hi se dang lah. 
COL.3.23	Nisi dangyaba si ha subung dangba lai nisi dangya hi, Gabra ni khusi dangba lai se gibi jang khah muh rihi dang lah. Subung ni khlai hi dangba lai niya hi, Gabra ni khlai hi dangba lai se gibi jang khah muh rihi dang lah. 
COL.3.24	Yaosandi ni khlai hi Gabra ni phrang nisi don phantha maima se thihi nisi tharmai du; bede thikhade nisi Gabra ni khusi khe se dang ba. 
COL.3.25	Gajai khusi dangyaba de bo khusi gajai dangba lai ning bo mai ma se, saosi khe bo naidao naiyadao da ja.
COL.4.1	Bubrarao, nisi bo sorgo ha saosi bubra dong thihi wainso hi, nisi ni lengrao ni basao ha gibi jang majang sisi yaowai lah.
COL.4.2	Thaoya hi Madai bi dada, khajama ni grao thi hi khiyal khlai lah. 
COL.4.3	Ode, jing khe bo Madai bi ri ha; Madai ni grao khe sainthi mani khlai hi anthane derga khuru ri mani, ang phatho ha dong bani balam ha, Krista ni grao makhao khe thaoya hi bai phalang mani, 
COL.4.4	ang sainthi ma baoba lai ang sainthi phu mani anthane Madai bi ri hah.
COL.4.5	Hajora khe baraipha lang hi lonyayarao ni bising ha girik hi dong lah. 
COL.4.6	Khrip subung niha bedehe grao thiphin blai ma thihi nisi tharmai phu mani khlai hi, nisi ni khuh ni phrang grao baigoyaba de sem sengyaba, khasaoma gnang ja thing.
COL.4.7	Tukik ning ani balam ha khrip khe nisi niha phai hi bo thi nang. Bo de, jini daphlung hamba dangyasa, lonma gnang ode Gabra ha ang jang baosi dangpha laiyaba lugu se. 
COL.4.8	Odebani khlai hi se, bokhe nisi niha ang haiha ba; jini balam ha nisi tharmai phu mane ode nisi ni khasu ha khah santi riphu mane khlai hi, 
COL.4.9	bo jang baosi, nisi ni bising ni subung khe ning Onesima, jini daphlung, lonma gnang hamba khe jing haiha du, bonsi ning ejang gede ni grao ni balam ha nisi niha sainthi thar nang.
COL.4.10	Ang jang baosi phatho ha dongyaba Aristarka thiyaba, nisi khe khlim ha du; Barnaba ni busuthai Markabo nisi khe khlim ha du, (sere ni balam ha nisi ne khna riba bo nisi niha phai du, bokhe nisi hamsisi lamjao lah). 
COL.4.11	Joshua, Jasta thiyaba bo nisi khe khlim ha du. Bonsi se ning Madai ni raji ha ang jang khusi dangpha laiyarao ni bising ha bujuh rasoyaba subung de, bonsi se ang khe shanti riyaba ja re.
COL.4.12	Nisi ni bising ni subung, Krista ni dangyasa, Epaphrabo nisi khe khlim ha du. Madai ni hamjaoma ha khrao jahi ode lonma khe kha thik thik lahi nisi songphu mani khlai hi nisi ne blai ba lai thaoyasi bo Madai bi riyaba se. 
COL.4.13	Nisi ne khlai hi ode Laodikei ha dongyarao ne khlai hi ode, Hierapolis ha dongyarao ni khlai hi bo hamsi ning khusi dangyaba khe ang sakhi ri du. 
COL.4.14	Daktor hamdao thaoyaba Lukabo, nisi khe khlim ha du, Dema thiyaba bo nisi khe khlim ha du.
COL.4.15	Laodikei ha daphlung dongyarao khe anthane khlai hi khlim riha lah; Numpha ode boni noh ni longjom bojom jayarao khebo anthane khlai hi khlim riha lah. 
COL.4.16	Ebo laijma khe nisi ni bising ha nisi phuri blai bani yaohon ha, Laodikei ni longjom khebo nisi phuri ri lah; ode Laodikei ni phrang laijma phaiyaba khe nisi bo phuri lah. 
COL.4.17	Ode Arkippa niha ning, Gabra ni phrang khusi dang mane ning maiyaba khe phura khlai mane girik lah, thihi sainthi lah.
COL.4.18	Ang Paul ning ebo khlimyaba khe ani yao jang ning ang reb ba se. Ani sikol buthu khe wainso ha lah. Khasaoma nisi jang baosi dongpha thing.
1TH.1.1	Paul jang Sila ode Timothe de, bupha Madai jang Gabra Jisu Krista ni subung Thessalonika ni longjom niha:
1TH.1.1	Khasaoma jang shanti nisi niha dongpha thing.
1TH.1.2	Jing biyaba buthu ha nalaibo nisi ni bumu lahi, nisi khrip ne khlai hi Madai niha khajama ni grao khe jing sainthi re. 
1TH.1.3	Jini bupha Madai khe lonba ni khlai hi khusi dangyaba, hamjaoma ni khlai hi dukhu khlaiyaba, ode jini Gabra Jisu Krista ha nisi asa rao hi dongyaba buthu khe jing wainso ha du. 
1TH.1.4	Madai khe hamjaoyaba daphlungrao, nisi khe saikhoyaba de Madai se thihi jing tharmai du. 
1TH.1.5	Nisi ne hamba graojma khe jing labu ri khali, grao khe se ning jing nisi ne labu riya, Bese Gathar ni raothai ode hamsi ning lonma ha asa khlai hi se labu ba; nisi ni bising ha jing dongba ha, jing sum bedeyaba subung thi hi nisi tharmai du. 
1TH.1.6	Ode, grao de nisi dukhu jaba ha, Bese Gathar ni khajama jang baosi mani hi, jini Gabra ni dongthai khe slingyaba nisi ja kha. 
1TH.1.7	Odebani, Makedonia raji ode Akaia raji buthu ni lonyarao khrip jang nai hi sling jaoyaba nisi ja kha. 
1TH.1.8	Nisi ni phrang Gabra ni grao gublungyaba khe Makedonia ode Akaia raji buthu ha se ning niya hi, gibin gibin hathan habo nisi ni lonthai khe khna thar lai kha, odebani nisi ni lonthai khe jing thima nangya kha. 
1TH.1.9	Nisi ni bising ha lamjaoma jing maiyaba grao ode, Madai thang hi dongyaba ode Madai gibi gibiyaba ni khusi dang mane, saokhuli buthu khe dangkhlai hi, 
1TH.1.10	githi ni bising ni phrang bo mathangyaba ni thamsi sophai ginyaba ni phrang jing khe sogoyahba, boni basa Jisu khe, sorgo ni phrang phaiginyaba jon ba Madai ni gede nisi asa dengyaba khe bonsi jar ning thiphlung thar ba se.
1TH.2.1	Daphlungrao, nisi niha jing phaiba ni balam ha haglai jaya thi hi nisi jar ning tharmai la du. 
1TH.2.2	Nisi tharmai laba lai ning, Philippi ha lasisi dukhu rijao hi dong lakhabo, hamsi ning badaiyaba ni gejer ha Madai ni hamba graojma khe nisi niha sainthi raoma ni khlai hi jini Madai ningbo jinthane khitha raoma khe ri kha. 
1TH.2.3	Jing khainsuyaba grao de mosol ni phrang baigoyaba niya, grao gusu ni phrang baigoyababo niya, phuslaiyaba ni phrang baigoyababo niya, 
1TH.2.4	Hamba graojma deng rijaoyaba khe Madai ning bo jinthane nepha ba lai ning, subung khe khaja ri mane niya hi, jini khah khe naiyaba Madai khe khaja ri mane se jing grao sainthi ba. 
1TH.2.5	Nisi ning tharmai la du, jing libima ni grao khe niyakha la, harbaoma ni grao khe musi jing thiya, jini sakhi de Madai ning ja kha. 
1TH.2.6	Nisi ni phrang ja thing, malai ni phrangbo ja thing, subung ni phrang bakhan rijao mane jing smaiya. 
1TH.2.7	Krista ni haijaoyasa jaba ni, masi ja hi jing dongpha laiba ha, buma jar ni basathu khe maya nangba lai ning, nisi ni bising ha gasain dik dik jahi ang dong ba. 
1TH.2.8	Olei jasosi ning, jing nisi libi bani khlai hi Madai ni hamba graojma ni basao ha jing jar jar ni hang khe sosibo ri mane gajeb pha du. Bede thikhade nisi jini hamjaodao thaoyaba ja kha. 
1TH.2.9	Daphlungrao, jing khusi dangba lengyaba ode dukhu jayaba buthu khe nisi mithi du; nisi ni bising ha saosi nebo bubain risi riya mane, nisi niha Madai ni hamba graojma khe bai hi ning, sain jang hor jang jing khusi dang du.
1TH.2.10	Nisi lonyarao ni basao ha jini yaowaithai gathar jang dormo, ar musi gajai thima giriyaba khe nisi jar ning sakhi ja kha, Madaibo sakhi se. 
1TH.2.11	Nisi tharmai du, buphayaba jar ni basathu ni basao ha nisi dangba lai ning, nisi khrip ni basao ha jing dang du. 
1TH.2.12	Bo jar ning raja ni raji khe ode boni muima khe mai mane nisi khe longyaba Madai ni subung nisi japhu mani khlai hi, nisi ni bising ni khrip subung ne khainsu hi nisi khe jing alang alang sibring ba.
1TH.2.13	Odebani se khajama ni grao khe jing thi hi, Madai ni grao khe jini phrang nisi khna hi, mani khali, subung ni grao khe maniba lai nisi maniya, Madai ni grao khe maniba lai manibo mani hi, nisi lonyaba buthu ha dangbabo nisi dang du. 
1TH.2.14	Daphlungrao, nisi de Juda raji ha Madai ni longjom, Krista Jisu ha dongyarao ni daogari naijaoyaba nisi ja kha; bonsi Judarao ni yao ha dukhu maiba lai ning, nisi bo raji ni subung buthu ni yao ni phrang dukhu maiyaba ja kha. 
1TH.2.15	Judarao de Gabra Jisu Krista jang gorasalirao khe sthai ba, ode jing khebo bonsi rikkhlai ba, Madai khebo bonsi khaja riya, ode khrip subung khebo bonsi badai re. 
1TH.2.16	Jentailrao ni phrang golam maiphu mane bonsi niha jing grao sainthi khabo bonsi jing khe magna du. Olei ning bonsi jar ni phap buthu khe bonsi bara ri la re. Jamthaoba hade Madai ni thamsi bonsi ni basao ha sophai ma se.
1TH.2.17	Jini khlai hi, daphlungrao, khaisa bubli ni khlai hi nisi ni phrang degao lai hi jing dong ba ha, khah hade jing degao laiya, saomang se degaolei ba, odebani jing goron laima hamsi ning nangjao hi jing jon sophuya hi jajaodao du. 
1TH.2.18	Nisi niha jing hamsi ning phaiphin ma nangjao du. Ang Paul jarbo ang alang alang phaima bao kha, thikhabo soithan ang khe gaso-suso khlai du. 
1TH.2.19	Jini Gabra Jisu Krista phaiphin ba ha, boni sagang ha jing asa mai mane ja thing, jini khajama ja thing, raja ni khrothu ja thing, snadi dongdao ba? Nisi ning niya kho na? 
1TH.2.20	Nisi ning jini muima jaginyaba ode jini khajama se thihi nisi mithi laya.
1TH.3.1	Odebani, jing dukhu suiphuya kha ba jang jing khe se ning Atheni nogor ha dongma ni khlai hi jing grao saso lai kha. 
1TH.3.2	Odebani se, jini daphlung Timothe, Krista ni hamba graojma khusi, Madai ni khusi jing dangpha laiyaba khe, lonma ha nisi khe rao ri mane ode nisi khe sibring mane jing haiha ba se. 
1TH.3.3	Elei dukhu riba ni khlai hi, saosibo nisi maoya hi dong mani khlai hi, ebo jinis khe nisi ni basao ha mai mane khlai hi ning nisi khe saikhoba se thi hi nisi ning tharmai la du. 
1TH.3.4	Bede thikhade, nisi jang baosi jing dongba ha, jing dukhu khlaima nang mani grao khe nisi ne jing sagang ha ning sainthi da kha. Nisi khnaba lai jasosi ning, sophai kha. 
1TH.3.5	Odebani, dara jang se jing dukhu suiphuyaba jang, lonma ha nisi ni songthan khe tharmai mani khlai hi se, ang haiha ba, naigrik jang nisi galai hi, jing dukhu khlaiyaba haglai jama se thi hi jing khin bani khlai hi.
1TH.3.6	Timothe de nisi ni phrang duha jini ha sophai hi, nisi ni lonma ode hamjaoma, ode khajama ni graojma khe labu hi jinthane khna riba. Nisi mani hi jing khe wainsoyaba ode nisi jang jing goron laima nangjaoba lai ning, nisibo jing jang goron laima nangjaoyaba grao buthu khebo jini ha bo sainthi ba. 
1TH.3.7	Odebani se, daphlungrao, jini khah waimu ha ode jini dukhu hadi khrip ha, nisi ni lonma ni khlai hi nisi ni balam ni grao ha shanti jang jing dongba se. 
1TH.3.8	Bede thikhade, duha nisi Gabra jang rao hi dongkha de, nisi thang hi dongba se. 
1TH.3.9	Nisi ni khlai hi jini Madai ni rogong ha khrip khajama maiyarao kham mani khlai hi Madai niha bedehe jing khajama ni grao khe thi ma? 
1TH.3.10	Nisi ni mukhang khe nu hi, nisi ni lonma gede baojoyaba buthu khe phura khlaiphu mane khlai hibo sain hor khah muh ri hi jing Madai bi ri du.
1TH.3.11	Duha jini Madai ode bupha ning ode jini Gabra Jisu, jini eraha phai mane jing khe sagang gede langsmai thing. 
1TH.3.12	Nisi khe jing hamjaoba lai jasosi ning nisi hamjao phu mani khlai hi ode nisi ni hamjaoma khe Gabra ning nisi khe dedao phalang ri thing. 
1TH.3.13	Odese, jini Gabra Jisu, khrip boni subung gatharrao jang baosi bo phaiba ha, jini Madai ode bupha ni sagang ha, nisi gathar jayaba ni balam ha nisi ni khasu buthu khe gajai giri hi nisi khebo rao ridao ma.
1TH.4.1	Yaohonthao ha, daphlungrao, bo jamthao khali de, nisi ni dongthai jang Madai khe nisi ni khaja rithai khe, jini phrang nisi sling kha bani (duha nisi dongba lai ning) ar slingba khe bol sengdao mani khlai hi nisi khe khainsu hi jing sibring du. 
1TH.4.2	Gabra Jisu ni gede ni phrang ja hi snadi grao buthu khe jing nisi ne so ri ba, bokhe nisi tharmai la du. 
1TH.4.3	Madai ni nangjaothai nisi khe gathar jama nangjaoyaba ebo se; nisi gaori ni phrang go hi dong lah. 
1TH.4.4	Nisi ni bising ha khrip subung gathar ja hi ode man jang jar ni bihih khe yaowai lah. 
1TH.4.5	Madai khe mithiyayaba Jentailrao lai, saomang ni mijingma ha da galai lah. 
1TH.4.6	Ebo ni balam hade saosi bo gajai jang jar ni daphlung ni basao ha gajai khusi da dang thing, bede thikhade Gabra de olei khusi dangyarao khrip khe baslai layaba se bani, jingbo ebo grao khe sainthi da hi nisi khe jing khna ri da kha. 
1TH.4.7	Madai de gathar jaya mani khlai hi bo jing khe longya, gathar jama ni khlai hi se bo jing khe long la ba. 
1TH.4.8	Odebani, sere ebo jinis khe bera khlaiyayaba de subung khe bo bera khlaiyaba niya, Madai, Bese Gathar nisi ne riyaba khe se bo bera khlaiyaba se.
1TH.4.9	Duha de daphlungrao, nisi ni hamjaoma ni balam hade, asaba rebyaba khebo nisi gainsongya, nisi jar jang jar hamjao lai la mani khlai hi nisi jar ning Madai ni phrang sling kha. 
1TH.4.10	Makedonia raji ni khrip daphlungrao ni basao ha bokhe nisi dang du. Thikhabo, daphlungrao ebo tha dangdao mani khlai hi nisi khe jing khainsu du. 
1TH.4.11	Nisi khe jing saniba lai ning, phirik phirik dong hi, jar jar ni khusi khe kha ri hi, jar jar ni yao jang ning khusi dangdao lah. 
1TH.4.12	Odese, baji gede ni subung buthu ni muh ha majang sisi nisi dongphu nang, ode musibo baojo nang niya kha.
1TH.4.13	Daphlungrao, malai saosi khe bo asa maiya hi dongyarao lai nisi khah waimu nangya mani khlai hi thuyarao ni balam ha nisi tharmaiya hi thao mane ang nangjaoya. 
1TH.4.14	Jisu de thih hi, baijaphin kha thi hi jing lon khade, olei jasosi ning, Jisu ha thuyarao de, Jisu ni gede jahi, Madai ning bo jang baosi lang lama se.
1TH.4.15	Ebo khe Gabra ni grao jang nisi khe ang thi du, jini Gabra phaiphinba sosi thang hi dongyaraobo, thuhi dongyarao khe jing lailang nang niya. 
1TH.4.16	Gabra ning bo grao riyaba khurang jang, ode sorgo ni degla dedao thaoyaba ni khurang jang ode, Madai ni kharam muri jang sorgo ni phrang bo akhai bu nang, ode Krista ha thih hi dongyarao boha sagang baija da ma. 
1TH.4.17	Boni yaohon ha se, jing thang hi dongyarao jimi ha Gabra khe lamjao mani khlai hi, bonsi jang baosi jimi ha langjao hi jing dong ma, odese Gabra niha jing thaoglao jang dong hi ma. 
1TH.4.18	Odebani, ebo grao buthu jang shanti ri lai lah.
1TH.5.1	Daphlungrao, bo bubli jang basain ni balam khe de nisi ne reb ridao ma nang daoya. 
1TH.5.2	Bede thikhade, Gabra ni basain de hor ha makhao lai se bo phai ma thi hi nisi jar ning hamsisi tharmai la du. 
1TH.5.3	Subung buthu, Khaja sisi musi khebo khin mane giri thi hi bonsi thisaiba ha ning masainjik sao goba ha saba lai, bonsi ni basao ha jamyaba de srap sophai nang, ode bo bubli khe saosi bo laiphu nang niya. 
1TH.5.4	Thikhabo, daphlungrao, nisi de bo basain ha makhao lai nisi ni basao ha phai mane da gmang, bede thikhade nisi andar ha dongya. 
1TH.5.5	Nisi khrip bo jnayaba ni basathu se, nisi jamthar si sain ni basathu gaja se; odebani, jing hor ni subung niya kha, ode andar ni subungbo niya kha. 
1TH.5.6	Odebani, gibin subung buthu lai thu hi da dong si, jing smao hi salai hi dong lai nang. 
1TH.5.7	Bede thikhade, thuyarao bo hor ha se thu ba, ju baola jayaraobo hor ha se ju baola ja ba. 
1TH.5.8	Thikhabo, jing de sain ni subung se bani, lonma jang hamjaoma ni phi khe pha hi, sogoma ni asa khe khrothu yaowai hi salai dada jing dong la nang. 
1TH.5.9	Thamsi jang dukhu ri mani khlai hi, bo jing khe saikhoya, jini Gabra Jisu Krista ni gede ja hi sogoma mai mane se bo jing khe saikho ba. 
1TH.5.10	Jing smao lakhabo, thu lakhabo, bo jang baosi jing thang hi dongphu mani khlai hi, bo jar ning jing thima ni baslai ha jar thih kha. 
1TH.5.11	Odebani, nisi nalai dangba lai ning saosi jang saosi khe shanti ri lai hi, nisi rao ri lai lah.
1TH.5.12	Daphlungrao, nisi khe ang khainsu du, nisi ni bising ha dukhu jang khusi dang hi, Gabra ha nisi ni gedebarao ja hi nisi ne slingriyaba khe man khlai lah. 
1TH.5.13	Bonsi khusi dang bani hamjaoma jang hamsi ning guju bao hi nisi mililai hi dong lah.
1TH.5.14	Daphlungrao, nisi khe jing khainsu du, selerao khe ran lah, khah ha raoyayarao khe sibring lah, leng jaoyarao khe juru lah, ebo buthu khrip ni basao ha khah lao hi dong lah. 
1TH.5.15	Saosi khebo hamyayaba khe hamyayaba jang suphinya mani khlai hi girik lah, hamba khusi khe dang ri mane nisi smai lah, khrip niha hamba khusi dang mane chesta khlai lah.
1TH.5.16	Nalai bo khaja lah, 
1TH.5.17	thaoya si Madai bi lah, 
1TH.5.18	khrip ha khajama ni grao khe sainthi lah, ebo khe nisi ni khlai hi Krista Jisu hade Madai ni nangjaothai se.
1TH.5.19	Bese khe da sthai, 
1TH.5.20	grao sainthiyarao khe mujiya da ja bai, 
1TH.5.21	Khrip grao khe nai nai hi, beleiyaba hamdao bokhe remsong lah. 
1TH.5.22	Khrip jadi hamya ni phrang go hi dong lah.
1TH.5.23	Shanti ni Madai jar ning nisi khe phura gathar khlai thing; jini Gabra Jisu Krista phaiphin ba bubli sosi, nisi ni bese jang nisi ni khasu ode nisi ni saomang khe musibo gajai giri hi phura raokhi la thing. 
1TH.5.24	Nisi khe longyaba de lonma gnang se, ode dangbabo olei ning dang ma se.
1TH.5.25	Daphlungrao, anthane khlai hi Madai bi ri lah.
1TH.5.26	Khrip subung khe gathar khudimthai jang khlim lah.
1TH.5.27	Ebo laijma khe khrip khna hi phuri mani khlai hi Gabra ni bumu jang ang nisi khe khainsu du.
1TH.5.28	Jini Gabra Jisu Krista ni khasaoma nisi niha dongpha thing.
2TH.1.1	Paul jang Sila ode Timothe de, jini bupha Madai ar Gabra Jisu Krista ha Thessalonika longjomrao ne:
2TH.1.2	bupha Madai ode Gabra Jisu Krista
2TH.1.2	ni phrang khasaoma jang shanti nisi niha dongpha thing.
2TH.1.3	Daphlungrao, nisi ni khlai hi Madai niha khajama ni grao khe nalaibo jing thima nang du, ebo khe jing dangma ning nang du. Nisi lonma ha gabang dedao phalang hi, nisi khrip jang maya nang laiyababo gabang bara pha lang du. 
2TH.1.4	Odebani, dukhu rijaoyaba buthu ar gaso suso khlai jaoyaba ha nisi khah lao hi, lonma ha nisi ni raothai ode suiyaba buthu khe, Madai ni longjomrao ni bising ha jing nisi ni khlai hi sangga la re.
2TH.1.5	Odese, Madai ni raji ni subung japhu mani nisi khe saikho ba, Madai ni bisar de ragao sisi gibiyaba se, bo raji ni khlai hi se nisi dukhu khlai ba. 
2TH.1.6	Madai de gibi gibi se bo khusi dang ba: nisi khe dukhu riyaba dukhu jang ning suphin jao ma se. 
2TH.1.7	Gabra Jisu sorgo ni phrang boni degla ni raothai jang baosi waikhor gejer ha bo nujao phai ba ha, nisi khebo lenggo ri nang, ode jing khrip khebo bo ha lenggo ri ma se. 
2TH.1.8	Bo se Madai khe tharmaiyayarao ode jini Gabra Jisu Krista ni hamba graojma khe manima nangjaoyayarao ni basao habo baslai la ma se. 
2TH.1.9	Bo buthu de Gabra ni sagang ha boni raothai muima gedeba ni phrang, thaoglao jamyaba ni saja ha bonsi dukhu ja ma se. 
2TH.1.10	Okhali ni basain ha ede ja ma, boni subung gatharrao bokhe lonyarao ni phrang muima mai mane phai khali bo saja rijao ma se. Thikhabo, nisi niha jing grao sainthiyaba khe lon bani, lonyarao ni bising ha nisi de lapha jao ma se.
2TH.1.11	Odebani, Madai ning nisi khe longba lai nisi dongphu mani khlai hi ar, nisi khrip ham ma nangjaoyaba ode lon bani nisi khusi dangyaba buthu khe, boni bol jang nisi khe phura gibi japhu mani thaoyasi nisi ne jing Madai bi ri du. 
2TH.1.12	Odese, jini Madai ar Gabra Jisu Krista khasaoba lai ning jini Gabra Jisu Krista ni bumu nisi niha bakhan ja hi dong nang, nisibo boni ha ning bakhan ja hi dong ma se.
2TH.2.1	Daphlungrao, duha jini Gabra Jisu Krista phaiphin mani ode boni ha jing bojom khlaijao hi jing dong mani balam hade, 
2TH.2.2	Gabra ni basain sophai kha thi dada bese jang sainthiyaba ja thing, grao thiba ja thing, na laijma ni gede thikhabo ja thing, nisi ni khah ha srap maoya mani ode khin dada grao joba lai jaya mani khlai hi jing nisi khe khainsu du. 
2TH.2.3	Saosi jangbo asaba ni balam habo nisi da thokhi jao thing; bede thikhade galaiyaba sophai da hi, Dara sbaiyaba, Jamyaba ni Basa nujao phaiya side bo basain de sophai nang niya. 
2TH.2.4	Bode jar khe khrip tha dedaothao thi la ma, odehe Madai ni phrang baigoyaba khrip jinis khebo bo jajaoya ja ma, ode Madai ni bikhoh habo kham hi, jar khe jar Madai thi la ma se.
2TH.2.5	Ebo grao khe nisi niha ang dongba ha ang nisi khe thiyaba grao khe nisi blao kha na? 
2TH.2.6	Bo jar ni bubli ha nujao phaiphu mani khlai hi snadi gibin thi hi duha nisi tharmai kha. 
2TH.2.7	Dara sbaiyaba grao makhao de duhabo khusi dangsai hi ning dong; thikhabo duha mathaoyaba khe disaiya side bo nujao phai nang niya. 
2TH.2.8	Bokhe disai kha ning Dara sbaiyaba de nujao phai nang. Ode, Gabra Jisu jar ni hang jang bokhe sthai nang, bo nujao phaiyaba muima khebo sjam ma se. 
2TH.2.9	Dara sbaiyaba de boha soithan khusi dang ba lai dang hi boni raothai khrip jang baosi bo phai nang, ode sin jang gmang thaosiyaba mosol khusi dangma se. 
2TH.2.10	Ode, boha jam didih ja hi dongyarao de thokhima hamya jadao thaoyaba jang bonsi thokhi jaoma se, bede thikhade sogo jao hi dongphu mani grao gibi khe bonsi manima nangjaoya. 
2TH.2.11	Odebani, mosol khe bonsi lonphu mani khlai hi, phap bao gajai ni jathai khe hamsi ning Madai haiha hi, 
2TH.2.12	gibi grao khe lonya hi gibi niyayaba khe khah jayarao khripbo bonsi gajai ha galai mani khlai hi jajaoya ja ma.
2TH.2.13	Gabra nangjaoyaba daphlungrao, Bese Gathar khlaiyaba ha ode grao gibi lonma ni khlai hi sogoma mai mane bathai thai dayarao jama ni, Madai jang nisi saikho jao bani, Madai niha nalaibo nisi ne khajama ni grao sainthi ma ning nang du. 
2TH.2.14	Olei ne khlai hi se, jini Gabra Jisu Krista ni muima mai mane khlai hi, jini hamba graojma thiyaba khe yaowai hi bo nisi khe long ba. 
2TH.2.15	Odebani, daphlungrao, raothe the song hi dong lah, grao huikhao hi dengyaba khe khuh jang ja thing, laijma jang ja thing, nisi ne jing slingriyaba khe mani lah.
2TH.2.16	Odese, jini Gabra Jisu Krista jar ning ode jini bupha Madai, bo jing khe hamjao ma ode khasao mani balam jang thaoglao shanti ni hamba asa riyaba jang, 
2TH.2.17	nisi ni khah buthu ha shanti ri la hi, nisi khrip jadi hamba khusi dang hi jadi jadi hamba grao thi hi nisi ni khah buthu khe rao ri la thing.
2TH.3.1	Daphlungrao, jamthaoba hade, jinthane khlai hi Madai bi ri lah, Gabra ni grao nisi ni bising ha muima jang raodaothao gublungba lai, bonsi ni bising ha gublung phu mani, ode 
2TH.3.2	subung hamyayaba ode subung phaphirao ni yao ni phrang sogo jao hi jing dongphu mani khlai hi. Bonsi khrip subung lonya.
2TH.3.3	Thikhabo, Gabra de gibiyaba se; bo ning nisi khebo rao ri hi, subung hamyayaba ni phrang nisi khe dimkhao ma se. 
2TH.3.4	Jing grao saniyaba si khe, nisi mani du, ode nisi mani phalang nang thihibo Gabra ha ning jing lon du. 
2TH.3.5	Madai ni hamjaoma ode Krista ni khah laoma ha Gabra nisi ni khah buthu khe langsmai la thing.
2TH.3.6	Jini daphlungrao, duha jini phrang grao makhao dengyaba khe nisi maiba lai dongya hi, hamsi dongma nangjaoyayaba daphlung dongthai hamyayaba buthu ni phrang degao mani khlai hi, jini Gabra Jisu Krista ni bumu jang jing nisi khe grao ri du. 
2TH.3.7	Nisi jar ning jing khe sling ri mani dara khe nisi tharmai kha, bede thikhade, nisi ni bising ha dara giri lai jing dongya. 
2TH.3.8	Saosi ni makham khebo jing magna jiya, nisi ni bising ha saosibo hamya jaya mani khlai hi, sain hor dukhu khlai hi jing khusi dang du. 
2TH.3.9	Nisi niha jing juruma sain phuyaba niya, nisi jing khe nai hi sling mani khlai hi thi dada, ode nisi jing khe nai hi su mane khlai hi se jing khusi dang ba. 
2TH.3.10	Nisi niha jing dongba habo, jing nisi ne grao ri kha, Sere khusi dangya, bo jibabo da ji thing, thi du.
2TH.3.11	Nisi ni bising ha sereba sereba sele ja hi dongyarao ni balam ha jing khna ha du; oleiyaba subung buthu de dukhu khlai hi khusi dangma nangjaoya, bonsi haglai se. 
2TH.3.12	Odebani, duha oleiyaba subung buthu khe bonsi ni khusi buthu khe phirik phirik dang hi dong mane ode, bonsi jar dang hi ji mane khlai hi Gabra Jisu Krista ha grao riyaba jang jing sibring du.
2TH.3.13	Thikhabo, daphlungrao, nisi de hamba khusi dangba khe da haiger lah. 
2TH.3.14	Sere ebo laijma ha jing grao thiyaba buthu khe manima nangjaoya, bo subung khe sin ri lah, bede thikhala, bo laji nu mani khlai hi bo jang lugu da ja. 
2TH.3.15	Thikhabo sotru lai da nai, daphlung hothaisi lai sibring hi jo lah.
2TH.3.16	Duha shanti ni Madai ning khrip jadi gede asaba bubli habo nisi khe shanti ri la thing. Nisi khrip jang baosi Gabra dongpha thing.
2TH.3.17	Ang Paul jar ning, ebo khlimyaba khe, ang ani yao jang ning reb ba se. Elei ang laijma rebyaba de ani laijma haihayaba si ni sin se. Ebo ani rebthai se.
2TH.3.18	Jini Gabra Jisu Krista ni khasaoma nisi khrip niha dongpha thing.
1TI.1.1	Ang Paul, jing khe sogoyahba Madai, ode jing asa khlaiyaba Krista Jisu grao riba lai Krista Jisu ni saosi dangyasa jayaba-
1TI.1.2	Lonma ha ani basa gibi gibiyaba Timothe niha:
1TI.1.2	Bupha Madai ar jini Gabra Krista Jisu ni phrang khasaoma ja thing, doyama ja thing, ode shanti nini ha dongpha thing.
1TI.1.3	Makedonia raji ha thang mani baigoba ha ning khe ang bujai ba lai ning, sereba sereba grao gibin khe sling riya mani khlai hi, Ephesi ha ning dongsong lah. 
1TI.1.4	Gda ni subung haglai ode thiso phuya greng buthu ni grao khe (lonma ha Madai ni yaowaithai dongyaba khe hamba slamba tha nam khormu slamyaba khe) bisar khlaiya hi jo mane khlai hi duhabo ang ning khe thiphin du. 
1TI.1.5	Ebo grao riyaba gibi gibi baoyaba de hamjaoma ning ja kha, bo se khasu ni baothai gathar ni phrang ode lonma gibi gibi ni phrang baigo buyaba se. 
1TI.1.6	Sereba sereba subung de bonsi gai hi thang bani, ebo jinis buthu ni phrang bonsi degao hi, grao haglai thiyaba gede bonsi thang du. 
1TI.1.7	Dara slingriyaba jama nangjao la khabo, bonsi grao thiyaba buthu ni ortho khe bonsi bujiya, sahos jang bonsi grao thiyaba buthu khebo boni ortho khe bujiya.
1TI.1.8	Dara khe subung gibi jang yaowai khade hamba se thi hi jing mithi du. 
1TI.1.9	Ebo khe hamsisi jing mithima nang du; Dara khe subung hamyarao ne slam ba niya, dara sbaiyarao ode subung grao layayarao ode Madai khe khiyal khlaiyayarao ode subung phaphi, subung gusu ode dormo khe baoyayaba subung buthu, bonsi ni buma buphathu khe sthaiyarao ar sthaibaiyarao, 
1TI.1.10	khah nangbaiyarao, khiphu mijingyarao, subung ni bepharirao, subung khe thokhi baiyarao, mosol jang smai dangyarao ni basao ha ja thing, ode gibi slingrithai khe badai hi, 
1TI.1.11	bakhan khlai jayaba Madai ning grao bai mani bo ninthane deng riyaba, hamba graojma muima ang jar slingriyarao ni basao ha yaowai mane se bo slam ba.
1TI.1.12	Bo jing khe rao riyaba jini Gabra Krista Jisu niha khajama ni grao khe ang thi du; bo ang khe lonma gnang bao hi jar ni dangyasa ne khlai hi bo ang khe saikho ba. 
1TI.1.13	Sagang hade rege jaoyaba ode dukhu riyaba, ode khah maya giri hi saja riyaba ang ja lakhabo, lonyayaba subung jaba ni, mithiya hi se ang dang bani, khasaoma khe ang mai ba. 
1TI.1.14	Odehe, Krista Jisu ha dongyaba lonma jang hamjaoma baosi sophai ba jang, jini Gabra ni khasaoma de anthane khlai hi bo gaphao lang la kha. 
1TI.1.15	Krista Jisu de subung phaphirao khe sogo mani khlai hi ebo habsao ha phai ba, thi hi bonsi thiyaba khe hamsi ning lonsing mani dong ode manima nang daoyaba se. Ang de bonsi ni bising ha phaphi jadao thaoyaba se. 
1TI.1.16	Thikhabo, bo jinis ni khlai hi se ani basao ha maya doya khe ang mai ba, ang subung phaphi jadao thaoyaba ani ha ning, Jisu Krista se jar ni khah laoma sothar si khe phnu ri hi thaoglao ni hayu mai mani bokhe lon ginyarao ne khlai hi, daogari nai mani bo angkhe slamphu mani khlai hi. 
1TI.1.17	Raja dedaothao, thaoglao subung, thih thaoyayaba, nuphuyayaba Madai gibi niha se ning bakhan jang muima de thaoglao thaoglao dong thing, Amen.
1TI.1.18	Ani basa Timothe, sagang ha nini balam ha gorasalirao thidaba lai ning, ebo grao riyaba buthu khe jini ha deng ri du, ebo buthu khe yaowai hi, hamba jbah khe ning jbah nanglai phu mani khlai hi, 
1TI.1.19	lonma jang hamba hamya tharmaiyaba, hamba jang mathao lah, subung gejesi de hamba hamya tharmaiba jang gajain degao bani bonsi lonma ni gede rung baiba lai bonsi baithar kha. 
1TI.1.20	Bonsi ni bising ha Humenai jang Aleksandra gaba hi, Madai khe sijiya hi slingphu mani, bonsi khe soithan ni yao ha ang yaopha kha.
1TI.2.1	Odebani, bo sagangthao ha, Madai bi hi sainyaba ja thing, Madai biba ha ja thing, Madai bi riyaba ha ja thing, ode khajama ni grao thiyaba ha ja thing, khrip subung ne yaopha mani khlai hi nisi khe ang khainsu du. 
1TI.2.2	Rajarao ode hukhum gnangrao khrip nebo Madai bi lah, asaba balam ha Madai khe mani hi, man jang dong dada, mili mani shanti jang jing yaowai hi dongphu mani khlai hi. 
1TI.2.3	Ebo khe se jini sogoyah Madai ni muh habo hamba ar khajabo khaja ba. 
1TI.2.4	Bode, khrip subungbo sogojao hi dong mani ode grao gibi khe mithi mane khlai hi nangjao du. 
1TI.2.5	Bede thikhade, Madai saosi se ning dong ba, Madai jang subung ni gejer ha graodiyahsa bo saosi se ning dong ba, bode Marsi Krista Jisu ning ja kha. 
1TI.2.6	Bo ning khrip subung khe kho mani khlai hi jar khe yaopha hi, ode boni sakhi khe bo bubli ha ning ri langba se. 
1TI.2.7	Ebo khusi khe dang mani khlai hi, grao sainthiyaba ode haijaoyasa ne ang saikho jao hi (grao gibi khe ang thi kha, grao mosol khe ang thiya), lonma jang gibi ha Jentailrao khe slingri manebo ang khe saikho jao kha.
1TI.2.8	Odebani se, khrip hathan ni miyahrao ni yao gathar buthu khe sugu hi, thamsi jang nam khormu buthu giri hi bi mane ang nangjao du. 
1TI.2.9	Olei jasosi ning masainjikraobo majang sisi gainsari jang sal khlai thing, lele phale khnai sab hi ja thing, gajao jang sal khlai hi ja thing, niyakha la guphu luphayaba jang sal khlaiyaba ja thing, gainsari dam bangyaba ja thing, sal khlaima niya. 
1TI.2.10	Madai khe maniyaba masainjikrao dangma ning nang du, olei ning khusi hamba dangyaba jang gainsari khe sal khlai la thing. 
1TI.2.11	Masainjikrao de khrip jadi ha phirik phirik gonggalai hi sling la thing. 
1TI.2.12	Masainjik ja hi malai khe slingriyaba ode miyahrao ni basao ha hukhum yaowaiba khe ang nangjaoya; phirik phirik dong la thing. 
1TI.2.13	Adam khe sagangthao subung slam jen ba, boni yaohon ha se Evi khe slam ba. 
1TI.2.14	Boha, Adam de thokhijaoya, masainjik se thokhijao hi gajai khlaiyaba ja kha. 
1TI.2.15	Thikhabo, lonma ha ja thing, hamjaoma ha ja thing, gathar jayaba ha ja thing, bo dongsong khade, nana mai bani dara jangbo sogo jao ma se.
1TI.3.1	Sere longjom ni hoja jama nangjao du, bo hamba khusi dangma nangjaoma se, thiyaba grao de gibi se. 
1TI.3.2	Longjom ni hoja ne khlai hide, gajai giriya ba, bihih saosiyaba ni basai, saiphuyaba, subung gibiyaba, subung man gnang, subung khaithiyayaba, slingriba blaiyaba, 
1TI.3.3	ju lingyayaba, yao suguba laiyayaba, subung gasainyaba, subung grao bangyayaba, rang rih harbaoyayaba subung ja ma nang du. 
1TI.3.4	Jar ni nokhor khe hamsisi naiso hi, jar ni daphlungrao jang grao mani jaoyaba subung ja ma nang du. 
1TI.3.5	Subung jar ni nokhor khe ning hamsisi naiso laba ringya kha la, Madai ni longjom khe bede naiso phu ma? 
1TI.3.6	Phin gadain lonyaba da jama nang du, ode niyakha de, sangga hi Diabol ni gajai ha galaising ma se. 
1TI.3.7	Ebo khe garhibo, baji ni subung buthu bokhe gede baoma nang du, ode niya khade, sijima ha galaising hi, Diabol ni dukhon ha nang la ma se.
1TI.3.8	Olei jasosi ning, longjom ha khusi dangyarao de subung man gnang ode subung gibiyaba jama nang du, khuh bangyaba, ju lingyayaba, ode khao jibaiyaba, gusu ar harbaoyaba subung ja ma niya; 
1TI.3.9	hamba hamya tharmaiyaba gathar khe la hi, lonma ni grao makhao khe remsong hi dengyaba subung ja ma nang du. 
1TI.3.10	Bo buthu khe sagang ha hamsisi nai da la thing; boni yaohon ha musi gajai giri thikhade longjom ni dangyasa khusi khe dang la thing. 
1TI.3.11	Olei jasosi ning, masainjikraobo, man gnang subung, malai khe siji baiyaba subung, saiphuyaba, asaba balam habo lonjaoyaba subung ja ma nang du. 
1TI.3.12	Longjom ha khusi dangyarao de bihih saosiyaba subung ni basai ja thing, basa bisikthu khe ode nokhorsi khe naisoba ringyaba subung ja ma nang du. 
1TI.3.13	Olei hamba khusi dangyarao de jar ni khlai hi hamba songthan slam hi, Krista Jisu ni lonma habo khitha raoma khe bonsi mai du.
1TI.3.14	Ang nini ha sangga thang mane asa deng la khabo, ebo grao buthu khe ang ri pha du. 
1TI.3.15	Ang thangba len khade, Madai ni nokhor ha la, subung bede dongma thi hi ning tharmai mani khlai hi, ang reb ha du; Madai ni nokhor de Madai thang hi dongyaba, longjom se, grao gibi ni thongma ode asa dengyaba se. 
1TI.3.16	Madai baoyaba grao makhao khe jing baiyaba de, boni muima jadao thaoyaba se.
1TI.3.16	Bode saomang ja hi nujaophai ba
1TI.3.16	bese jang dormo ja ri ba,
1TI.3.16	sorgo ni deglarao nu ba
1TI.3.16	Jadi gibinrao ni bising ha grao bai hi dong ba
1TI.3.16	Habsao ni subung buthu bokhe bonsi lon ba
1TI.3.16	ode muima jang bokhe basao gede sugu lang la kha.
1TI.4.1	Bese de ragao sisi thi du, bubli phaiginyaba buthu hade subung gejesi thokhiyaba bese buthu ode sgo sgainrao slingriyaba buthu khe khah ri hi bonsi lonma khe dangkhlai ma se. 
1TI.4.2	Olei slingriyaba buthu de subung girik laiyarao dengkhaoyaba bonsi hamba hamya tharmaiyababo ser khe sao hi dao ha phaba lai dongyaba buthu ni phrang baigo buyaba se. 
1TI.4.3	Noh jaba khe bonsi magna re ode asaba jhiginyaba jinis buthu jimane magna re. Grao gibi khe tharmai hi lonyarao khajama ni grao thi hi, Madai sangsaiyaba se thihi ji re. 
1TI.4.4	Madai khrip jadi sangsaiyaba de hamba gaja se, khajama ni grao thi hi asaba maiyaba khe maniya jama niya. 
1TI.4.5	Bede thikhade Madai ni grao jang biyaba ha gathar khlai blai kha.
1TI.4.6	Ebo grao buthu khe nisi ni daphlungrao niha nisi khna ri khade, Krista Jisu ni hamdaothao dangyasa ja nang; ode, lonma ni grao buthu jang ning yaohon rikphayaba ni hamba slingriyaba ha maniba hamjaodao phalang ma se. 
1TI.4.7	Thikhabo, Madai khe laphaya hi grao slamyaba buthu ode gda ni subung grajikrao ni haglai kharon ni phrang gibin dong lah, ode Madai ni subung jama ni khlai hi ning lulu ja lah. 
1TI.4.8	Saomang lulu jayaba de khaisa bubli ni khlai hi hambi, thikhabo, Madai khe baoya bani lulu jayaba de duha ni hayu ode hayu phaiginyaba ha grao hanggaiyaba dong bani, asaba jadi ni khlai hi gabang muilo se. 
1TI.4.9	Ebo grao de gibi se, hamsisi manima nangdao thaoyaba se. 
1TI.4.10	Thang hi dongyaba Madai ni basao ha jing asa deng bani, dukhu khlai hi jing blaiya si dangba se, bode khrip subung ni sogoyahsa se, bokhe lonyarao ni sogoyah ar jadao kha.
1TI.4.11	Ebo buthu grao khe khna ri hi sling ri lah. 
1TI.4.12	Ning ansa bani saosibo lekha khlaiya da ja thing, grao thiyaba ni balam ha ja thing, dongthai jithai ha ja thing, hamjaoma ni balam ha ja thing, lonma ni balam ha ja thing, gathar jayaba ha ja thing, lonyarao ne phnu riyaba ja lah. 
1TI.4.13	Ang sophaiya side, nolei khor ni bising ha, Madai grao hanggaiyaba ja thing, sibringyaba ja thing, slingriyaba ja thing, dang hi ning dong lah. 
1TI.4.14	Khraorao bisar khlaiyaba hathan ha, nini basao ha bonsi ni yao buthu khe dengba ha, thidayaba grao buthu khe bai hi, nini ha jinis riyaba, nini ha ning dongyaba khe haglai da bao lah. 
1TI.4.15	Khrip subungbo jadao phalangyaba khe bonsi nuphu mani khlai hi, ebo buthu khe khah ri hi dangpha lang lah. 
1TI.4.16	Ning jar khe jar naiso lah, ning slingriyaba buthu habo jar khe naiso lah. Ebo buthu khe thaoyasi dangpha lang lah, bede thikhade, olei dang hi ning dongkha se, jar jang jar khna riyarao ne khlai hibo sogo riyaba ja ma.
1TI.5.1	Miyah radaoyarao khe da jo bai, jar ni bupha lai mani lah, ansarao khede buphlungthu lai nai lah, 
1TI.5.2	masainjik radaoyarao khede buma lai nai lah, matlarao khede gathar jadao thaoyaba jang bahandaothu lai nai lah.
1TI.5.3	Banjik gibi gibiyarao khe man khlai lah. 
1TI.5.4	Thikhabo, asaba banjik ni basa ja thing, busuthai ja thing boni ha dongkha de, sagang ha jar ni nokhor ni bising ha Madai khe mani mani dara ode bonsi khe naiso nuso khlaiyarao ni basao ha hamthai khe sling da la thing; bokhe se Madai de khaja ba. 
1TI.5.5	Sao jang dongyaba banjik gibiyaba de, boni asa de Madai niha se ning bo asa deng hi, sain hor nalaibo bi dada sain hi bo dong re. 
1TI.5.6	Thikhabo, banjik jar suk ja mani se ning rikha de, bo thang hi dongba habo githi se. 
1TI.5.7	Gajai giri hi bonsi dongphu mani khlai hi, yaowai mani dara ni grao buthu khe hukhum riba lai sainthi lah. 
1TI.5.8	Asaba subungbo, jar ni apnarao, bo gibi jang jar ni nokhor ni subung khe ning kharangma bo nangjaoya khade, lonma ni phrang bo degaoba se, lonyayaba subung thanebo bo hamyadao.
1TI.5.9	Banjik maithai jang bisatham sosi boni bakhla ni niyayaba subung saosi ni bihih jakha de banjik ha bokhe reb la phu du. 
1TI.5.10	Bode hamba khusi dangyaba ni balam ha, malai jang bakhan rijao kha: basathu khe naiso kha, naorai ni basao ha hambi, subung gatharrao ni igah bo su kha, subung dukhisarao khebo juru kha, ode khrip hamba khusi dangyaba ni balam ha khah muh ri kha.
1TI.5.11	Thikhabo, banjik ansa jadaoyarao khe de banjik ha bumu da reb; bede thikhade saomang ni libima jang Krista ni phrang dikhaolang hi, basai lama nangjao du. 
1TI.5.12	olei ning, bonsi sagang grao hanggaiyaba khe hamya khlai bani bonsi gajai ja re. 
1TI.5.13	Ode niyakhabo, noh magain hi daobai hi seleyaba khe bonsi sling du; sele jaba se ning niya kho, malai khe siji baiyaba ode daobaiba raoyaba, grao thima niyayaba khe bonsi thi re. 
1TI.5.14	Odebani, banjik ansa jadaoyarao de noh japhin hi basai mai dada nokhong si khe naiso la hi, sotrurao musi thima maiya mane ang nangjao du. 
1TI.5.15	Duhabo subung gejesi de soithan ni yaohon rikpha lang hi degao lang la kha. 
1TI.5.16	Lonyaba haingajik jar ni apnarao banjik khe dengpha khade, bonsi khebo kharangma nang du, longjom de banjik gibi khe se ning bo naiso phu mani khlai hi, longjom ni bubain risi riyaba da ja thing.
1TI.5.17	Longjom ni khrao subung langsmai ba ringyaba, ode grao thiba ar slingri bani gede khah riyarao khe bakhan khlaima nang du. 
1TI.5.18	Madai ni laisi ha ede thi du, Musu jla mai naoba ha boni bukhuh khe da khah, thidu, ode khusi dangyaba de tholop bo mai ma nang du. 
1TI.5.19	Sakhi riyaba gini ja thing, gatham ja thing, sakhi giri thikhade, longjom ni khrao ni basao ha gajai riyaba grao khe da mani lah. 
1TI.5.20	Phap khusi dangyaba buthu khe, khrip subung ni sagang ha jo hi bujai lah, gibin khripbo khinma maiphu mani khlai hi.
1TI.5.21	Madai jang Krista Jisu ode degla saikhoyarao ni sagang ha nisi ne ang grao ri du, ebo slingriyaba grao buthu khe khah khuru hi mani ri hi, ode gibin khlai hi musi khebo khusi da dang lah. 
1TI.5.22	Asaba ni basao habo yao dengba khe da gebre, malai ni phap buthu ha phantha da ja lah; jar khe jar gathar khlai hi ning dong lah.
1TI.5.23	Dih khe se ning lingyaba subung da ja si, nini bohoh ne khlai hi, ode jar alang alang bohoh sabani dara jang, grep bidih ni ju khe khaisa khaisa ling lah.
1TI.5.24	Subung sereba sereba ni phap buthu de srap nujao du, bonsi thane bonsi ni phap de bisar ha soda du, thikhabo, sereba sereba phap de yaohon ha se nujao phai ba. 
1TI.5.25	Olei jasosi ning hamba khusi dang hi dongyarao de bonsi ragao sisi nujao re, ragaosi bonsi nujaoyayaba buthubo, hui hi budu galao dongphuya.
1TI.6.1	Madai ni bumu jang slingriyaba khe sijiya mani khlai hi, leng ni jowal phayarao si de, jar ni bubra raokhe khrip bakhan mai jare thi hi bao lai la thing. 
1TI.6.2	Bubra lonma dongyarao de bonsi daphlung se bani, bonsi ni bubrarao khe musibo baoma nangya da bao, hamdao hi se bonsi ne khusi dangdao rima nang ba; bede thikhade, bonsi khusi dangriya khe lonma jang hamjaoma ha bonsi jang nokhor si ni subung ja kha.
1TI.6.2	Ebo grao buthu khe slingri hi sibring lah.
1TI.6.3	Asaba subungbo, jini Gabra Jisu Krista ni grao gibi jang Madai ni grao khe badai hi gibin grao gathang khe slingriyaba de, 
1TI.6.4	subung phuthan jang bo musibo mithiyayaba se. Niya laiyaba ode grao bangalaiyaba nam khormu khaikhoyaba gede haryaba subung khah ragaoyayaba se. Bo buthu ni phrang se, libima ja thing, nisi naima mijingyayaba ja thing, nisi sijilaiba ja thing, nisi lon soyayaba phap buthu ja thing, 
1TI.6.5	ode, baothai hamya buthu ode grao gibi khe rem phuyayaba buthu baigo hi, Madai baoyaba khe rang rih lab maiba lai bonsi bao du.
1TI.6.6	Madai khe maniba ha khah manima dong kha de, gabang lab se. 
1TI.6.7	Habsao ha musi khebo jing labu phuya, ar musi khebo jing langpha phuya. 
1TI.6.8	Odese, ji mani ar phin mani jini ha dongyaba buthu ha ning jing khah mani la nang. 
1TI.6.9	Thikhabo, gnang jama nangjaoyarao de naigrik ja thing, dukhon ha ja thing, gibir ja re, ode hamyayaba gabang libima ha bonsi galaising hi, bo libima buthu ha ning hamya jang jamyaba ha giphip la re. 
1TI.6.10	Rang rih harbaoyarao de khrip jadi hamyayaba ni khitha se; bo libima ni khlai hi se gejesi subung de lonma khe gar hi, bonsi jar khe jar gabang khah dukhu jang ripha la re.
1TI.6.11	Thikhabo, ning Madai ni subung, ebo khrip jinis buthu khe dangkhlai hi, dormo ja thing, Madai khe maniyaba ja thing, lonma ja thing, hamjaoma ha ja thing, dukhu khah laoma ha ja thing, gasainma ha ja thing, riksai lah, 
1TI.6.12	lonma ni hamba ja kha ning gaba hi, thaoglao ni hayu khe remsong lah, bokhe mai mani khlai hi se ning longjaoyaba se, bokhe sakhi riyaba gabang subung ni sagang ha ning bai kha. 
1TI.6.13	Khrip jadi jinis niha hayu riyaba Madai jang Krista Jisu, Pontia Pilat ni sagang ha jar jayaba grao gibi khe khitha rao hi baiyaba ni sagang ha nisi ne ang grao ri kha. 
1TI.6.14	Jini Gabra Jisu Krista nujao phaiphinya si de, bo grao riyaba khe musi thima girisi ode gathar ja hi naiso lah. 
1TI.6.15	Bode bakhan rijaoyaba Madai, khrip ni basao ha Raja dedao thaoyaba, raja dedao thaoyarao ni Raja dedao thaoyaba, Rajarao ni Raja de, bo bubli ha se phnu ri ma. 
1TI.6.16	Boni ha se ning thaoglao ni thijaoyayaba dong ba, gabasi thang phuyayaba jnayaba ha se bo dong ba, bokhe saosibo nuya, saosibo bokhe nubabo nuphuya. Boni ha ning bakhan jang thaoglao ni Raja jayaba dong thing, Amen.
1TI.6.17	Ebo habsao ha subung gnang jayarao khe phuthan jaya mani khlai hi sling ri lah, lon jayayaba don ha asa da deng, jing yaowai mani khrip jadi bao joyasi jinthane riyaba Madai ni basao hase asa deng mani khlai hi sling ri lah. 
1TI.6.18	Bonsi de hamba khusi dang mani ode, hamba khusi dangba bangdao mani khlai hi, nalaibo khaithiya hi gibi subung buthu jang yaowai phalai manebo sibring lah. 
1TI.6.19	Olei jasosi ning hayu gibi gibi khe bonsi remsong phuma ni khlai hi, bubli sophai ginyaba ni khlai hide, longthai gaiyaba hamdao thao lai don gabang bojom khlai ba se.
1TI.6.20	Hoi Timothe, nini ha deng ri hi dongyaba khe hamsisi naiso lah. Madai khe man khlaiyayaba gede haglai grao thibaiyaba ode gibi niyayaba gyan bonsi thi hi niya dada badaiyaba buthu khe dangkhlai lah. 
1TI.6.21	Bokhe gejesi de mai nai kha bao hi, lonma khe bonsi lama gma kha.
1TI.6.21	Khasaoma ning jang baosi dongpha thing.
2TI.1.1	Paul, Krista Jisu ha dongyaba hayu ni grao hanggaiyaba khe bai mani, Madai nangjaoyaba Krista Jisu ni Apostol ni phrang
2TI.1.2	Ani basa hamdao thaoyaba Timothe, Abai Madai ode jini Gabra Krista Jisu ni phrang khasaoma, hamjaoma, ode shanti de nini ha dongpha thing.
2TI.1.3	Jini grengrao dangba lai, hamba hamya tharmaiyaba gathar jadao thaoyaba boni khusi khe ang dangyaba Madai niha ning khajama ni grao khe ang thi du. Bo sain hor ang Madai biyaba buthu ha nisi khe wainso ha du. 
2TI.1.4	Nini mudi buthu khe ang wainso ha du, khajama ha ang gablai phu mani khlai hi hamsi ning ang ning khe goron ma nangjao du. 
2TI.1.5	Lonma gibi gibi nini ha dongyaba khe ang hamsisi tharmai du, bo lonma de jenba ni phrang nini badai Loisi niha dong ba, odehe nini buma Euniki nihabo dong ba, nini habo dong thi hi ang gibi jang tharmai du. 
2TI.1.6	Odebani se, nini basao ha ang yao dengba ha, Madai riyaba ning maiyaba khe wainso hi jing ri mani khlai hi ning khe ang phin thiphin du. 
2TI.1.7	Madai de khin mani bese jinthane riya, khusi dang phuyaba raothai jang, hamjaoma ode jar khe grao sibringyaba bese khe se bo jinthane ri ba.
2TI.1.8	Odebani, jini Gabra ni grao khe bai mani khlai hi da laji, boni khlai hi phatho ha dongba khebo malai khe da laji. Madai ni raothai khe yaowai hi hamba graojma ni khlai hi dukhu khe malai jang yaowai pha lai lah. 
2TI.1.9	Bode jing khusi dang bani niya hi, bo khusi dangma baoyaba ning ode boni khasaoma jang se bo jing khe sogo hi, gathar longyaba jang bo jing khe long ba. Bo khasaoma de bubli jama ni sagang ha ning Krista Jisu ha bo jinthane yaopha kha. 
2TI.1.10	Bokhe duha de, bo jing khe sogoyahba Krista Jisu nujao phaiyaba ha, duhabo phnujao kha. Bo se thiyaba khe sjam hi, hamba graojma ni hayu ni balam ha ode raothai khe bo phnu kha.
2TI.1.11	Bo hamba graojma khe bai mani ode haijaoyasa ar slingriyasa ne ang saikhoya kha. 
2TI.1.12	Olei bani se, elei ang dukhu khlai ba. Thikhabo, ang lajiya, snadi khe ang lon ba ang tharmai la du; ode, bo basain sosi ne khlai hi boni ha jing deng riyaba khe, bo naiso hi deng phu nang thi hi ragao sisi ang mithi du. 
2TI.1.13	Krista Jisu ha dongyaba lonma jang hamjaoma khe la hi, ani phrang grao gibi ning khnayaba buthu khe la lah. 
2TI.1.14	Hamba jinis buthu nini ha deng ri hi dongyaba khe, jini ha dongyaba Bese Gathar ni juruma jang hamsisi raokhi hi deng lah.
2TI.1.15	Asia raji ha dongyarao khrip bo Phugela jang Hermogen sosi ang jang degao kha thi hi ning tharmai du. 
2TI.1.16	Gabra ning Onesiphora ni nokhor khe khasaoma ri la thing, bede thikhade bo ang khe alang alang masayaba se, ang sikol khajaoyaba khebo bo laji phaya. 
2TI.1.17	Rom habo sophai hi khah jang muh jang smai hi smai hi bo ang khe goron ba. 
2TI.1.18	Ephesi habo hamsi ning ang khe bo juruyaba khe ning tharmai du. Gabra ning okhali ni basain ha de boni khasaoma khe mai ri la thing.
2TI.2.1	Ning ani basa, Krista Jisu ni khasaoma jang ning khe rao ri la thing. 
2TI.2.2	Gabang subung ni sagang ha sakhi ri hi slingriyaba khe khnayarao de subung gibin buthu khe slingri phin phuyaba subung lonma gnangrao niha nisi deng ri lah. 
2TI.2.3	Krista Jisu ni hamba siphaiya lai ang jang baosi dukhu khlai lah. 
2TI.2.4	Siphaiya ha dong mani saikhoyaba khe khaja ri mane khlai hi, asaba siphaiya jbah thangba bubli ha jar khe jar habsao ni khusi buthu ha thaoya. 
2TI.2.5	Solei baha gabayarao bo dara ha lai nanglaiya thikhade bo yaosandi mai phuya. 
2TI.2.6	Phadain gedebo dukhu khlaiyaba de bathai thaidayaba khe mai jima nang du. 
2TI.2.7	Ang grao thiyaba khe khah ri hi bao lah, Gabra ning ningkhe khrip ha bujima ri nang.
2TI.2.8	Hamba graojma ang thi du, Jisu Krista, David ni greng ni subung, subung githi ni phrang baija phinyaba khe wainso lah. 
2TI.2.9	Bo hamba graojma ni khlai hi se, ang dukhu khlai ba, ode subung hamyayarao lai sikol jang ang khajao ba, thikhabo Madai ni grao khe de khaya. 
2TI.2.10	Odebani, Jisu niha dongyaba sogoma khe, thaoglao muima jang masi bonsi mai mani khlai hi, saikho jaoyarao ni khlai hi ang blaiyasi blaiyasi dukhu khlai ba se. 
2TI.2.11	Ebo grao thiyaba khe lonsing mani dong;
2TI.2.11	Bo jang baosi jing thih khade,
2TI.2.11	bo jang baosi jing thang ma se.
2TI.2.12	Jing dukhu khalao khade,
2TI.2.12	raji khebo bo jang baosi yaowai ma se;
2TI.2.12	Jodi bokhe jing dangkhlai khade,
2TI.2.12	bobo jing khe dangkhlai ma se;
2TI.2.13	Jing lon laya khabo,
2TI.2.13	bode lonma gnang slam du,
2TI.2.13	Jar khe jar dangkhlai la phuya, thi du.
2TI.2.14	Ebo grao khe tharmai ri lah, grao selai hi grao banglaiya mani khlai hi Madai ni muh ha khah jang muh jang sainthi lah. Ode niyakha de musi lab ja nang niya, khnayarao ne khlai hi hamya se khlaidao ba. 
2TI.2.15	Ning de jar ni khusi dangba lajiya, grao gibi khe gibi gibi slingriyaba Madai jang bujao mani khusi dangyaba lai Madai niha jar khe yaopha mani khlai hi blaiba lai lai phnu lah. 
2TI.2.16	Madai khe man khlaiyayaba gede haglai grao thiba khe dangkhlai lah, bede thikhade bonsi de subung buthu khebo Madai khe khiyal khlaiyadao khlaiyadao khlai nang. 
2TI.2.17	Bonsi grao thiyaba bo gasa hamya lai sip phalang ma se. Bo buthu ni bising ha Humenai ar Philetasbo bonsi jang dongpha du. 
2TI.2.18	Bonsi ning, Baija phinyaba de sophai blai kha thi hi grao gibi khe dangkhlai kha; odebani gabang subung buthu ni lonma khe bonsi dibin sibin khlai re. 
2TI.2.19	Thikhabo, Madai longthai gaiyaba de raothe the song du, boni basao ha sip pha du, Gabra de jar ni buthu khe mithi du thi hi ode, Gabra ni bumu khe layarao side hamya khe dangkhlai ma nang du thi hi reb du.
2TI.2.20	Noh gedeba ha bokhoh jang mudik buthubo gajao jang guphu jang se ning slamyaba ja blai ba, bondo jang hah ni mudikbo dongba se; sereba khe maya doya khlai mani dong, thikhabo sereba khe maya doya khlaima nangya ginyababo dong. 
2TI.2.21	Sere hamya jinis ang thiyaba buthu ni phrang degao du, bode muilo gnang yaodi, mudik gathar, hamba khusi dang mane salai hi ning dongma se, ode noh bubra ne khlai hi lab jadaothao ja ma se. 
2TI.2.22	Thikhabo, naga ni mijingma khe dangkhlai hi, khah gathar ja hi Gabra ni bumu khe layarao jang baosi, dormo ha ja thing, lonma ha ja thing, hamjaoma ha ja thing, milima ha ja thing, bo yaohon rikpha lah. 
2TI.2.23	Ebo nam khormu lab giriyaba ode gibir jathai ni phrang gibin dong lah, bede thikhade ebo buthu ni phrang se nam khormu baigo ba thi hi ning tharmai lah. 
2TI.2.24	Gabra ni dangyasa de nam jabaiyaba subung jama niya, bokhe gar hi khrip subung ni basao ha maigru gru ode slingriba ringyaba ode khah laoma, 
2TI.2.25	gasaindik dik ja hi bokhe badaiyarao khe gibi khlaiyaba se ja ma nang ba. Madai ning bonsi khe grao gibi khe mithi mani gede ha lang smai hi khah phin mani hajorabo riphu du. 
2TI.2.26	Ode, sgo sgain nangjaoyaba boni nangjaothai dang mane leng ha sgaiyarao khe tharmai hi bonsi sogo ri phu du.
2TI.3.1	Bubli jamthaoba hade gabang dukhu hadi sophai ma se thi hi tharmai lah. 
2TI.3.2	Subung jar khe khasao layaba, rang rih harbaoyaba, subung sanggayaba, subung phuthan, Madai khe sijiyaba, buma bupha ni grao khe layayaba, khajaba ringyayaba, gusu, 
2TI.3.3	khasaoma hajai phayayaba, map giriyaba, malai khe hamya thibaiyaba, khah saiphuyayaba, bakha lamyayaba, hamba jinis khe nangjaoyayaba, 
2TI.3.4	jar khe girikjao layaba, yaohon ni grao khe baoyayaba, jar khe blajaoyaba, Madai khe hamjaoba thane jar khe sukrima nangjao daoyaba, 
2TI.3.5	bonsi jar khe hamsi ning Madai ni subung phnu ma, thikhabo, boni raothai khe maniyayarao bonsi baigo ma se. 
2TI.3.6	Bonsi ni bising ha subung sereba sereba de noh buthu ha daobai hi, masainjik raoyayaba, phap ni bubain risi hi dongyaba khrip jadi hamyayaba jang giphinyarao khe phuslai hi mani ri re. 
2TI.3.7	Oleiyaba masainjikrao de nalai sling la khabo, grao gibi khe bonsi tharmaiyayarao se. 
2TI.3.8	Janni ar Jambri thiyaba, Moses jang badai hi nanglaiba lai bonsi bo grao gibi khe badai hi bonsi nanglai du, bonsi ni baothai bo hamya ja lang la kha, lonma habo bonsi musi thima giri kha. 
2TI.3.9	Thikhabo, olei sosi so phu nang niya, Janni ar Jambri lai ning, bonsi jar ni blai jaothai khe khrip subung ni sagang ha nujaoma se.
2TI.3.10	Thikhabo, ning de ang slingriyaba ja thing, ani dongthai ja thing, ani baothai ja thing, ani khah laoma ja thing, ani hamjaoma ja thing, ani dukhu suiyaba ja thing, 
2TI.3.11	nalai ang khe dukhu riyaba ode, ani dukhu buthu khe ning tharmai thar kha. Antiokei ha ja thing, Ikoniam ha ja thing, ode Lustra ha ja thing, ani basao ha sophaiyaba buthu ode, dukhu ri jaoyaba ha ang blaiyasi blaiyasi dukhu khlai kha; thikhabo bo buthu khrip habo ang khe sogo kha. 
2TI.3.12	Gibi ning jadu, sere Krista Jisu ha Madai khe maniyaba ja ma, nangjaoyarao de bonsi dukhu ri jaoma se. 
2TI.3.13	Thikhabo, subung hamyayarao jang subung thokhi baiyarao de, bonsi ni phantha de hamyadao pha lang nang; ode, malai khe bonsi thokhi ma, malai jangbo bonsi thokhijao ma se. 
2TI.3.14	Thikhabo ning de, sere ni phrang ning slingba thi hi wainso hi, ning slingblaiyaba ode raothe the ja hi ning lonyaba ha ning dong lah; 
2TI.3.15	Krista Jisu ha lonma dong bani khlai hi se sogoma maisi ning khe gyan ri phuyaba laisi gathar buthu khe ansa ni phrang ning mithi kha. 
2TI.3.16	Madai grao rebyaba khrip khe Madai ning hang susing hi slingri bani balam ha ja thing, ode, joba ni balam ha ja thing, salai slamyaba ha ja thing, dormo ni balam ha slingriyaba ja thing, gabang se; 
2TI.3.17	Madai ni subung de gathar ja hi, khrip jadi hamba khusi sothar si dang phu mani khlai hi gainsari khe thu lah.
2TI.4.1	Madai ni sagang ha ode Krista Jisu khe sakhi khlai hi, subung thang hi dongyaba ode subung githirao ni basao ha bisar khlaiginyaba ni sagang ha, bo nujao phin mane ode boni raji khe bumu la hi ang ning khe grao ri du. 
2TI.4.2	Grao khe sainthi lah, bubli habo, bubli niyaba habo sainthi phalang lah; khah laoma jang slingri hi, bonsi ni gajai khe phnu hi bujai lah. 
2TI.4.3	Subung buthu slingriyaba grao gibi khe bonsi khna ma nangyayaba bublibo sophai ma se. Bokhe garhibo bonsi ni khmao buthu sisi migrim jao hi, jar khna ma mijingyarao sainthi mani khlai hi slingriyarao gabang bonsi bojom khlai nang, 
2TI.4.4	ode, gibi grao gede bonsi ni khmao nathong ja nang, ode gda ni kharmu gede bonsi giphin lang lama se. 
2TI.4.5	Thikhabo, ning de khrip jadi grao buthu ha baothai hamba khe la hi, lonma jang dukhu sugu lah, ode haijaoyaba ni khusi dang hi, nini khusi khe sothar si phura khlai lah.
2TI.4.6	Ang de angkhe yaopha mani bubli sophai kha, ang thang la mani bubli sophai kha. 
2TI.4.7	Hamba jbah nanglaiyaba khe ang jbah nanglai blai kha, khaiba badaiyaba khe ang phura khlai kha, ode lonma khe ang raokhi song la kha. 
2TI.4.8	Duha de anthane khlai hi dormo ni khrothu khe deng ri kha, bokhe bisar gibi khlaiyaba, Gabra ning bo basain ha anthane ri ma se, a ne se ning niya hi, bo nujao phaiginyaba khe jonyarao khrip nebo bo rima se.
2TI.4.9	Ani ha ning srap phaiphu mani khlai hi blaiba lai ri pha lah. 
2TI.4.10	Dema de ebo duha ni habsao khe wainso bani, bo ang khe haiger hi, Thessalonika gede thang la kha; ode Kresen de Galatia raji gede thang kha, Titabo Dalmatia raji gede thang kha. 
2TI.4.11	Ani ha dongyaba de Luka se ning dongsi ba. Mark khe long hi labu smai lah, bode ang khusi dangba ha, gabang khusi ni subung se. 
2TI.4.12	Tukik khe de Ephesi ha ang haiha kha. 
2TI.4.13	Ning phaiba ha Troas ha Karpa niha sola galao ang dangkhlai buyaba khe labu pha lah, ode ani laisi jang ani migur ni laisi thonyaba khe ning asaba dara jang labu pha.
2TI.4.14	Gangthing slamyaba Aleksandar de hamsi ning ang khe hamya khlai kha; Gabra ning bokhe boni khusi buthu ni khlai hi baslai ri ma se. 
2TI.4.15	Ningbo bo ni phrang girik hi dong lah, bede thikhade bo jini grao khe hamsi ning badaiyaba se.
2TI.4.16	Ang ani gibi grao khe sagangthao sainthi ba bubli ha ang jang saosi bo gabaya, bonsi ang khe dangkhlai hise khaithar ba. Ebo ni daitho khe da la thing. 
2TI.4.17	Thikhabo Gabra de ani gede gaba hi, ode Jentailrao khrip bo khna mani ode, grao khe phura sotharsi haiyasa ja phu mani khlai hi raothaibo anthane bo ri ba. Olei ning ang misiraigonma ni bukhuh ni phrang sogojao hi ang dong ba. 
2TI.4.18	Gabra ning ang khe khrip hamya khusi ni phrang sogo nang, ode jar ni sorgo raji ne khlai hi ang khe dimkhao hi so ri ma se. Boni ha ning thaoglao thaoglao ni muima dong thing, Amen.
2TI.4.19	Priska jang Akuila thu khe, Onesiphora thu ni nokhor jang baosi, ang khlimhayaba khe bonsi niha sori ha. 
2TI.4.20	Erasta de Korinth ha ning dong song kha, thikhabo Trophim khe de Mileti ha bo limba ni ang garbu kha. 
2TI.4.21	Maising sophai mani sagang ha ning phai mani khlai hi blaiba lai ri pha lah. Eubul ning khe khlim ha du, Puden, Lina, Klaudia ode boni daphlungrao khrip bo bonsi ning khe khlim ha du.
2TI.4.22	Gabra nini bese jang baosi dongpha thing. Khasaoma nisi jang baosi dongpha thing.
TIT.1.1	Paul, Madai ni dangyasa jang Jisu Krista ni haijaoyasa,
TIT.1.1	Madai subung saikhoyarao khe, lonma ha didih mani ode, Madai khe khiyal khlaiyaba gede grao gibi khe mithi bani balam ha juruyaba thi du: 
TIT.1.2	mosol joyayaba Madai ning, jenba ni sagang ha ning bo hanggai kha, thaoglao ni hayu khe asa ja hi, 
TIT.1.3	bo thaoglao ni hayu khe bo bubli ha ning bai hi, phnu kha, bo grao khe bai mani khusi khe, Madai jini sogoyahsa grao riba lai deng rijaoyaba ang se.
TIT.1.4	Ning lonma masi jayaba, ani basa hamdao thaoyaba niha: Bupha jang jini sogoyahsa Krista Jisu ni phrang khasaoma jang shanti dong pha thing.
TIT.1.5	Khusi ragao mane lagai thaoyaba buthu khe ragao rima ni khlai hi, Kret ni hahgojo hade ning khe ang garbu ba, ode ning khe ang grao riba lai ning, khrip nolei ni khraorao khe saikho lah. 
TIT.1.6	Bikhoh ni Khrao de gajai giriyaba, bihih saosi ni basai, boni basathu lonyaba, suk khlai bani balam ha gajai giriyaba, niya khala, subung suttha niyayaba jama nang du. 
TIT.1.7	Longjom ni hoja de Madai ni jinis khe naisoyaba se bani malai jang siji jaoyayaba subung jama nang du; jar ni grao se ning hamjao layaba, khah raoyaba, ju lingyayaba subung, yao sugu baiyaba, jar ni lab ne khlai hi harbaoyaba subung jama niya. 
TIT.1.8	Subung khe lamjao ba ringyaba, ode khaithiyayaba, hamba khusi khe nangjaoyaba subung, saiphuyaba subung, gasainyaba subung, subung gathar, jar sibringba ringyaba subung jama nang du. 
TIT.1.9	Bo de grao gathang gibi khe yaowai hi, bonsi khe grao slingri phu mani khlai hi, ode badaiyarao khe niyathai phu mani khlai hi, grao gathang gibi khe sling ri hi dongba lai, lonma gnang grao khe remsongyaba subung jama nang du.
TIT.1.10	Bede thikhade, gabang subung buthu de grao layayaba, haglai thuyaba ode gabang thokhi baiyababo gabang dong, oleiyaba subung buthu de rasorao ni bising ha gabang bang bi. 
TIT.1.11	Oleiyarao de lasisiyaba khe jar ni lab ne khlai hi riksai re. Ode, slingriya ginyaba jinis buthu khe sling ri hi, malai ni nokhor buthu khe bonsi hamya khlai re, odebani bonsi ni bukhuh buthu khe phrao ma nang du. 
TIT.1.12	Bonsi ni bising ni subung saosi, bonsi ni gorasali ning ede thidu: Kret hahgojo ni subung buthu de asaba bubli habo subung mosol, hamyayaba mih, sele, haslarao se. 
TIT.1.13	Ebo sakhi riyaba grao gibi se. Odebani bonsi lonma gibi ha thangphu mani khlai hi bonsi khe sajao si jo lah. 
TIT.1.14	Judarao ni kharmu haglai ha ja thing, niya khala grao gibi khe dangkhlaiyarao grao riyaba buthu khe da mani la thing. 
TIT.1.15	Gathar subung buthu ni khlai hi de khrip jinis bo gathar se, thikhabo subung regeyarao ode lonma giriyarao ni khlai hide musibo gathar giri. Bede thikhade bonsi ni buddi ode khathai buthu bo gusu se. 
TIT.1.16	Bonsi thi du, jing Madai khe tharmai du, thikhabo, bonsi jar ni khusi jang bonsi maniya, Bede thikhade bonsi subung muji jaoyayaba se, ode grao layayaba, ode asaba hamba khusi ha yaowai jayayaba se.
TIT.2.1	Thikhabo, ning de lonma ni gibi grao jang dormo ni dara khe sling ri lah. 
TIT.2.2	Grarao khe saiphuyaba, man gnang, jar sibring phuyaba, lonthai gibi, hamjaoma gnang subung, ode subung khah laophuyaba jama ni khlai hi sibring lah. 
TIT.2.3	Olei jasosi ning grajikrao khebo bonsi ni dongthai ha man khlaijaoyaba ja mani, malai jang siji jaoyayaba ja mani, ju ni leng ha thaoyayaba ja mani khlai hi bonsi khe sibring lah, Ode, bonsi khe hamba jinis sling rima nang du, 
TIT.2.4	odebani, haingajik gidi daoyarao de bonsi ni basaithu ode bonsi ni basathu khe hamjao mane ja thing; 
TIT.2.5	saiphuyaba ni ja thing, naisoyaba gathar ja mani ja thing, nohkhor ha dongthai ham mani ja thing, gasainyaba ja mani ja thing, bonsi ni basaithu ni grao khe la mani buthu jang bonsi slingri phu nang, Madai grao siji jaoya hi dong mani nang du.
TIT.2.6	Olei jasosi ning nagaraobo jar naiso la mani khlai hi sibring lah. 
TIT.2.7	Khrip grao buthu ha hamba khusi ha daogari nai mani khlai hi nisi phnu hi, nisi slingriyaba ha nini gibi khe nisi ni man gnang khe, 
TIT.2.8	ning grao thiyaba gibi jathai khe niya hi, dephuyayaba khe nu hi, badaiyarao nini basao ha hamya musi thima maiya hi bonsi laji mani khlai hi.
TIT.2.9	Dangyasarao de khrip gede ha bonsi ni bubrarao ni bakhla ha hapma nang du, khrip jinis ha bonsi khe khaja rima nang du, bonsi jang grao banglai ma niya. 
TIT.2.10	Yao makhao yaowaima niya, asaba ni balam habo lonjao hi dong mani khlai hi sibring lah, bede thikhade bo jing khe sogoyahba jini Madai slingriyaba khe ode boni muilo khe khrip ha bonsi ne phnu ma nang du.
TIT.2.11	Khrip subung khe sogo mani khlai hi Madai ni khasaoma de duha nujaophai kha. 
TIT.2.12	Odebani khlai hi, Madai khe khiyal khlaiyayaba ode habsao gede ni jinis libima buthu khah phin hi, duha ni jug ha jar girik hi, gibi jang dong dada, Madai khe khiyal khlai hi dong manebo jing khe sling ri du. 
TIT.2.13	Jing asa khlaiyaba khajama, jar ni dedao thaoyaba Madai ode sogoyahba Jisu Krista nujao ginyaba grao khe jing jon hi ning dong ma se. 
TIT.2.14	Bo ning jar khe jar jinthane ri hi, khrip gajai ni phrang bo jingkhe kho hi, jar ne subung slam mani gathar khlai hi, hamba khusi dangma mijingyaba khe bo jinthane ri kha.
TIT.2.15	Ebo grao buthu khe bai hi thi lah, ode phura hukhum gnang jang baosi bujai hi jo lah. Saosibo ningkhe hamya da mai thing.
TIT.3.1	Subung buthu khe sling ri lah, bisardarrao ode hukhum gnangrao ni bakhla ha hap mane, grao mani mane, khrip hamba khusi dang mani slai mani, 
TIT.3.2	saosi khebo hamya thiya mani, nam khormu phnangya mani, gasain mani, ode khrip subung ni bakhla ha hapyaba grao gibi khe wainso phin ri lah. 
TIT.3.3	Jingbo, sagang hade, gibir ja ba, grao layayaba, thokhi baiyaba, libima ni khrip jadi ha suk jang dongyaba, hingsa yaowai hi dongyaba, ode jing rege rege dong ba, ar saosi jang saosi jing thalaiya ja ba. 
TIT.3.4	Thikhabo, jini sogoyah Madai ham bani dara jang maya doya ode boni hamjaoma subung ni basao ha nujaophai hi, 
TIT.3.5	jar ni dormo ha ebo khusi buthu khe dang bani niya, boni khasaoma ni khlai hi se bo jing khe sogo hi, gadain jayaba ha susa hi, Bese Gathar ha jing gadain ja kha. 
TIT.3.6	Bese Gathar khe jini sogoyah Jisu Krista ni dara jang, jini basao ha hamsi ning lupha kha. Odebani se, bonsi khasaoma habo jing khe gibi ja ri hi, thaoglao ni hayu khe jing asa khlaiba lai ning don ni phantha buthu jing japhu ba se, 
TIT.3.7	boni mayama ni khlai hi Madai jang gibi ja hi jing asa khlaiyaba thaoglao ni hayu khe jing mai phu ma. 
TIT.3.8	Ebo grao lonma nangyaba se.
TIT.3.8	Madai khe lonyarao de hamba khusi dang phalang mani khlai hi khah muh ri lai la thing, bo buthu khe dang mani ang ning khe nangjao du. Bede thikhade bo buthu de bonthane khlai hi gabang hambi, ar labbo lab se. 
TIT.3.9	Thikhabo, gibir jathai jang grao banglaiyaba, greng ni khitha khe singbaiyaba buthu, Dara ni balam ha niyalaiyaba buthu khe dangkhlai lah, bo buthu de muilo jang lab musibo giri. 
TIT.3.10	Asaba subung nam khormu khaikhoyaba khede phin si phin gin bujai bani yaohon hade bokhe bisar da khlai lah. 
TIT.3.11	Oleiyaba subung de biphot ha galai hi, jarkhe bonsi gajai rila ba se.
TIT.3.12	Artema ja thing, Tukik ja thing, nini ha ang haiha kha ning, Nikopoli ha ani ha asaba dara jang phai lah. Bede thikhade maising songsi ang oraha dong ma bao du. 
TIT.3.13	Ukil Zena jang Apollo thu khe, mophosol thangba ha lama ha musi khebo bonsi dukhu maiya mani khlai hi, blaiba lai lai juru lah. 
TIT.3.14	Ode, jini subung buthubo, nangyaba khe phura khlai mani khlai hi, hamba khusi buthu khe dang hi jarkhe yaopha mane sling lai la thing.
TIT.3.15	Aniha dongyarao khripbo ning khe khlim ha du. Lonma ha ang khe khasaoyarao ang khe khlim ri la ha.
TIT.3.15	Nisi khrip niha khasaoma dong thing.
PHM.1.1	Paul, Jisu Krista ni khlai hi phatho ha dongyaba subung, ode jini daphlung Timothe de: jing hamjaoyaba ode jing jang baosi dukhu khlai phayaba Philemon niha, 
PHM.1.2	ode jini bahandao Aphi niha ja thing, jing siphaiya dongpha laiyaba niha ja thing, nini noh ha longjom bojom jayarao niha ja thing:
PHM.1.3	Madai, jini bupha ode Gabra Jisu Krista ni phrang khasaoma jang shanti nisi jang baosi nalaibo dongpha thing.
PHM.1.4	Daphlung Philemon, ang Madai biyaba buthu ha nalaibo nini bumu lahi ani Madai niha khajama ni grao khe ang thi re. 
PHM.1.5	Bede thikhade, Gabra Jisu Krista ni gede ode subung gatharrao khrip gede ni hamjaoma jang lonma ning maiyaba khe ang khna du; 
PHM.1.6	ning lonma ha ang jang baosi yaowai phalaiyaba de nisi niha dongyaba khrip hamba jinis phura sothar si tharmaiyaba ni balam ha de Krista gede ha hamdao phu mani khlai hi, 
PHM.1.7	daphlung, nini dara jang subung gatharrao ni khasu ha smao kha bani nini hamjaoma ha ning khaja hi ang gabang ning shanti mai kha.
PHM.1.8	Odebani, bo nangjaoba lai dang mane hukhum riyaba khe Krista ha hamsi ning khitha rao la khabo, 
PHM.1.9	hamjaoma ni khlai hi ang Paul ra la khabo, Krista ni subung phatho ha ang jeb jaoyaba ja la khabo, bi dada ning khe khainsu du. 
PHM.1.10	Ang jar ni basa Onesima khe ang sikhol kha jaohi dongba ha maiyaba, bonthane khlai hi nini ha ang khainsu ri du. 
PHM.1.11	Bo de sagang ha ninthane khlai hi musi khusi nangya, thikhabo duha de anthane jang ninthane khlai hi gabang khusi ni subung ja kha.
PHM.1.12	Bonthane ning ani khasu gojosi khe ang nini ha haiha phin kha. 
PHM.1.13	Bo se hamba graojma ni khlai hi ang sikhol khah jaoyaba ha boni baslai ha bo ang khe khusi dang ri phu mani khlai hi ani ha nisi dongsong ri mani ang hamsi ning nangjao du. 
PHM.1.14	Thikhabo, nini khasaoma khe bol jang khasa riba niya hi, nini grao lai ja phu mani khlai hi nini nangjaothai niyakha de musi khebo ang dangma nangjaoya.
PHM.1.15	Khaisa basain ni khlai hi ning jang degao laiyaba de thaoglao jang bokhe baslai ha maisong nang thi thihi se, 
PHM.1.16	Bo de leng lai niya hi, leng thane hamdao, daphlung hamdaothao lai ja hi, anthane khlai hi hamdaothai ja hi, nisi ne khlai hi de saomang ha ode Gabra niha de ar jadao nang kho!
PHM.1.17	Odebani, ning ang khe lugu se bao khade, ang lai ning bo khebo lamjao lah. 
PHM.1.18	Ode nini basao ha asaba gajai khlaiyaba ja thing, nini jinis lagai dong khade ani lagai ha nepha lah. 
PHM.1.19	Ang Paul jar ni yao jang ning ebo khe reb ba se; ang su ri nang, ani ha ningbo lagai dong thi hi ning khe ang thidaoya. 
PHM.1.20	Odebani, hoi daphlung, nini khlai hi Gabra ha ang khe khaja ri lah, ode Krista ha ani khah khe masa lah.
PHM.1.21	Ang saniba thabo bangdao hi ning khusi dangma se thi hi ang tharmai du bani nini basao ha asa deng hi ninthane ang reb du. 
PHM.1.22	Asaba ja thing, bokhe se ning dangya hi, noh mathao manebo anthane khlai hi salai lah, nisi biyaba buthu ni khlai hi nisi niha ang yaopha ma nangma thi hi ang lon du.
PHM.1.23	Epaphra, Krista Jisu ha ang jang baosi phatho ha dongyaba, ning khe bo khlim ha du. 
PHM.1.24	Ang jang baosi khusi dangphayaba Marka thu, Aristarka thu, Dema thu, Luk thubo olei jasoni ning bonsibo khlim ha du.
PHM.1.25	Jini Gabra Jisu Krista ni khasaoma nisi khrip ni bese jang baosi dongpha thing. Amen.
HEB.1.1	Sagang ni jug ha Madai jar ni greng buthu niha khaisa khaisa khlai hi ode khrip jadi ni balam ha gorasalirao ni jahi grao sainthiyaba de, 
HEB.1.2	ebo basain jamthaoba ha, boni Basa jahi jini ha bo grao thi kha. Bo de khrip somphothi naiso mane khlai hi bokhe saikho kha. Ode bo ning habsao ni jinis buthu khe sangsaiba se. 
HEB.1.3	Bo de jar ni Madai ni muima jnama jang, boni gibi jang baosi, bo raothai jang khusi dangyaba ni balam ha slamyaba jahi, phap buthu khe bo gathar khlai bani yaohon ha basao gede ha dedaothao jahi yaoda gede bo kham hi kha.
HEB.1.4	Sorgo ni deglarao thabo bumu hamdao hi somphothi naisoba lai ning bonsi thabo bo dedao lang la kha. 
HEB.1.5	Sorgo ni deglarao ni gejer ha sere niha ebo grao khe bo thi ba?
HEB.1.5	Ning de ani basa se,
HEB.1.5	dini ha ning khe ang mai kha. thiyaba ar,
HEB.1.5	Bonthane khlai hi ang bupha ja nang,
HEB.1.5	Bo bo anthane khlai hi basa jama se.
HEB.1.6	Basa sagra khe habsao ha bo labuphin hi, Madai thi du,
HEB.1.6	Madai ni khrip deglaraobo
HEB.1.6	Bokhe khlim la thing.
HEB.1.7	Ode, sorgo ni deglarao ni balam ni grao hade ede bo thi du:
HEB.1.7	Bode jar ni deglarao khe bonsi bar ja ri re,
HEB.1.7	boni dangyasarao khebo wai ha saoba lai bonsi khe ja rire.
HEB.1.8	Thikhabo, basa ni grao ni balam hade edehe bo thi du;
HEB.1.8	O Madai, nini raji de jug jug dong ma se,
HEB.1.8	Gibiyaba raji ni godabo, nini raji ni sason goda se.
HEB.1.9	Dormo khe ning hamjao re
HEB.1.9	dormo niyayaba khebo hamjaoya re;
HEB.1.9	Odebani, Madai, nini Madai de
HEB.1.9	Nini lugurao thabo,
HEB.1.9	ning khe khajama ni thao hudao du.
HEB.1.10	Ebo khebo bo thi ba,
HEB.1.10	Hoi Gabra, jenba ha phirthi khe ning slam ba,
HEB.1.10	sorgobo nini yao ni phrang baigoyaba se.
HEB.1.11	Bo buthu de jam lang nang, thikhabo ning de dongsong ginyaba se.
HEB.1.11	Khrip bo buthu de gainsari lai gajam ja lang la ma,
HEB.1.12	Rih khe thonba lai ning thon nang,
HEB.1.12	gainsari lai gibin ja lang nang;
HEB.1.12	Thikhabo, ning de nalai lai ning dong la ma se,
HEB.1.12	Nini maithai buthubo jam nang niya.
HEB.1.13	Sorgo deglarao ni bising ha sere ni ha ede thi ba?
HEB.1.13	Ani yaoda gede kham lah,
HEB.1.13	Nini sotrurao khe
HEB.1.13	nini yapha bakhla ha ang dengya si de.
HEB.1.14	Bonsi khrip khe khusi dangyaba bese buthu, sogolam ni somphothi phantha mai ginyarao ne khlai hi khusi dang mane bonsi haiha jaoyaba niya na?
HEB.2.1	Odebani, jing khmao jang khnayaba buthu khe khah muh rihi jing khnadao ma nang du. Ode niyakha de, bo jang jing gajain ja ma se. 
HEB.2.2	Sorgo ni deglarao khe yaowai hi grao thiyaba ning rao kha la, hamya ode grao layayaba khrip buthu ning hamsisi khamthan maipha lang kha la, 
HEB.2.3	elei sosi sogoma gedeba khe haiger kha la, jing bedehe khai go phu ma? Bo sogoma ni grao khe Gabra yaowai hi bo jenba ha ning sainthi kha, ode bokhe khnayarao si de bonsi jing khe rao ri pha lang kha. 
HEB.2.4	Madaibo sin buthu ode gmang thaosisiyaba buthu ar khrip jadi raothai buthu jang, bo nangjaoba lai lai ning Bese Gathar jinis ronyaba buthu jang ning bonsi khebo sakhi ri du.
HEB.2.5	Habsao ha japhai ginyaba, boni balam ha jing thiyaba khe sorgo deglarao ni bakhla hade bo dengya, 
HEB.2.6	Thikhabo, sereba subung brabai ha ebo grao khe sakhi ri hi bo sainthi kha:
HEB.2.6	Subung la snadi ning mithi du?
HEB.2.6	Marsi ni basabo snadi bokhe ning khiyal khlai du?
HEB.2.7	Bokhe sorgo deglarao thane hidao hi ning slam ba,
HEB.2.7	Muima jang bakhan ni khrothu khe ning ning thu ri ba,
HEB.2.7	Nini yao ha baigoyaba buthu ni basao ha bokhe ning hoja slam ba.
HEB.2.8	Boni igah bakhla ha khrip jadi khe ning deng kha.
HEB.2.8	Odebani, boni igah bakhla ha khrip jadi khe dengkha bani boni bakhla ha dengyayaba musibo boni ha giri. Thikhabo, duha sosi de boni bakhla ha denghi jing boni sadin khe nuya kho. 
HEB.2.9	Thikhabo, Jisu “sorgo ni deglarao thane hi dada slamjao hi dongyaba” thiyaba khe dukhu sugu bani khlai hi se muima bakhan ni khrothu thu rijao hi dongba se thihi jing nu du; Madai ni khasaoma ni dara jang thiyaba khe khrip subung ni baslai ha jennai kha. 
HEB.2.10	Bonthane khlai hi khrip dong ba, boni dara jang khrip dangyaba ne khlai hi de, basa gabang khe muima habo lang khade, bonsi sogoma slamyaba dukhu khlai bani dara jang phura khusi ja rima ning nang du.
HEB.2.11	Bede thikhade, khlaiyaba ode gathar khlai jaoyaraobo, bonsi jamthar si khripbo subung saosi ni phrang baigoyaba gaja se; odebani, bo bonsi khe daphlung thiba lajiya. 
HEB.2.12	Bo Madai khe thi ba,
HEB.2.12	Ani daphlungrao ni bising ha nini bumu khe ang thi nang,
HEB.2.12	Ode bojom jayarao ni gejer ha rajab hi ning khe ang bakhan khlai nang.
HEB.2.13	Ode, Boni ha ani lonma khe asa deng nang, ode thiphin ba. Ode, Nai lah, ang jang Madai anthane riyaba ansarao khe, odebo bo thiphin ba.
HEB.2.14	Odebani, ansarao de saomang jang thijao ni phantha ja kha, odebani bobo bo jang baosi phantha maipha kha; bede thikhade, thiyaba jang thiyaba hukhum gnang (bo de sgain soithan se), bokhe sjam phu mane ode, 
HEB.2.15	olei thiba khe khin bani khlai hi thang hi dongyaba thiyaba ni leng jahi dongyarao khrip khe sogo kha. 
HEB.2.16	Bede thikhade, bo juru phayarao de sorgo deglarao niya, bo juru phayarao de Abraham ni greng buthu se. 
HEB.2.17	Odebani, subung buthu ne khlai hi, phap gajai ni map maiyaba slam ri mani khlai hi, Madai ni gede ni jinis buthu hade, Jonthai dedao, malai khe khasao phuyaba ode lonma gnang japhu mani khlai hi, khrip grao buthu ha jar ni daphlungrao jang baosi ja ma nang du. 
HEB.2.18	Bede thikhade, bo jar ning naigrik goron hi dukhu jakha bani, naigrik goronyarao khe bo juru phuyaba se.
HEB.3.1	Odebani, Hoi daphlung gatharrao, sorgo ne longyaba khe phantha maiyarao, jini grao khe lon hi haijaoyasa ode Jonthai dedao thaoyaba, Jisu khe bisar khlai lah. 
HEB.3.2	Madai ni nokhor khrip ni bising ha, Moses khe lonma gnang jaba lai jasosi ning, bokhe saikhoyaba ne khlai hide bo lonma gnang se. 
HEB.3.3	Nokhor khe slamyaba de jar ni nokhorrao thanebo bonsi bakhan khlaidaoba lai ning, Jisubo Moses thane bakhan maidao mane bo saikho jaoyaba se. 
HEB.3.4	Bede thikhade, khrip ni nohkhor habo saosi noh slamyaba dong, thikhabo khrip jadi slamyaba Madai se. 
HEB.3.5	Bubli sophai ginyaba ne thiyaba jinis dong ginyaba buthu khe ragao so ri mani khlai hi Moses de jar dangyasa jayaba ha Madai ni khrip nohkhor habo lonma gnang se. 
HEB.3.6	Thikhabo, Krista de basa jang baosi Madai ni nohkhor ni phantha dong; ode boni nohkhor buthu de jing ning ja kha, jing khitha raohi jar ni asa ni sanggama ni basao ha remsong hi dong kha de.
HEB.3.7	Odebani, Bese Gathar thiba lai jasosi,
HEB.3.7	Dini ha boni khurang khe nisi khna khade,
HEB.3.8	Hajengling ha nisi ang khe nainaiba ha, grao laya ja bani bubli ha lai nisi khah da rao ri lah.
HEB.3.9	Odebani, bo greng buthu de angkhe nainai hi bonsi ang khe nai dada,
HEB.3.9	nokha maithai jang bisa gin ni bising ha ang khusi dangyaba buthu khe bonsi nu kha.
HEB.3.10	Odebani, bo greng buthu ni basao ha ang khah ha jajaoya hi,
HEB.3.10	‘Bonsi ni khah ha bonsi nalaibo bao gajai ja re,
HEB.3.10	Ani lama buthu khebo bonsi mithiya, ang thi du.
HEB.3.11	Ang sagang ha thamsi jang smai dangba lai,
HEB.3.11	Ani lenggoyaba ha bonsi hap nang niya, thidu’.
HEB.3.12	O daphlungrao, girik lah, ode niyakha de, Madai gathang ni phrang galai ri mani khlai hi asaba ni bising ha ja thing, hamya lonyayaba hapsing phaijao nang. 
HEB.3.13	Dini, thi dada dong bani bising ha, nisi ni bising ha sereba, phap ha galai hi, bonsi khah khe bonsi rao riyama ni khlai hi, nalaibo sibring lai lah. 
HEB.3.14	Bokhe jenba ha jing lonsingyaba khe jamthao ba sosi jing remsong hi dong khade, Krista jang masi jayarao jing ja kha thi hi tharmai lah.
HEB.3.15	Ebo de sastro thiyaba se:
HEB.3.15	Dini ha boni khurang khe nisi khna khade,
HEB.3.15	grao layahi nisi dong ba bubli ha lai nisi khah da rao ri lah.
HEB.3.16	Niyakha la, bonsi khna hi grao layayarao la sere? Egypt raji ni phrang Moses langhi baigoyarao khrip niya na somo? 
HEB.3.17	Nokha maithai jang bisagin bising ha sere ni basao ha khah ha jajaoya ja ba? Hamya khusi dang hi, hajengling ha galaising hi thithar layarao ni basao ha niya kho? 
HEB.3.18	Grao maniyayarao niha garhi, sere niha lenggoyaba ha hapya mani khlai hi bo smai dang ba? 
HEB.3.19	Odebani, bonsi lonya bani khlai hi hap phu nang niya thihi jing tharmai du.
HEB.4.1	Odebani bo lenggoyaba ha hap phuyaba ni grao hanggaiyaba dong bani bising ha ning girikma jang jing dong lai nang, ode niyakhade nisi ni bising ha asaba habo lenggoyaba ha sophuyayaba lai nisi thaojao nang. 
HEB.4.2	Hamba graojma de bonsi niha so ba lai jasosi ning jini habo sophai ba se; thikhabo, grao khnayaba hamba grao buthu ode lonma ha bonsi maniya bani, bonsi grao khnayaba de bonsi ni khlai hi lab jaya. 
HEB.4.3	Jing bokhe lonyarao ni khlai hi de, bo lenggoyayaba ha jing hap du; bo ode thidu,
HEB.4.3	Ang thamsi jang smai dangba lai ning,
HEB.4.3	Ani lenggoyaba ha bonsi hap nang niya!
HEB.4.3	Habsao sangsai jenyaba khusi buthu khe bo dang blai khabo, ebo grao khe bo nalaibo thi du. 
HEB.4.4	Bede thikhala, brabai hade basain sain sni grao ni balam ha bo elei thi du, Bo basain sain sni basain hade Madaibo khusi dangyaba khrip habo lenggo kha. 
HEB.4.5	Ebo hathan hade: Ang lenggoyaba ha hap phu nang niya, ode bo thiphin ba. 
HEB.4.6	Sereba sereba de bo lenggoyaba ha hap mani grao dong bani, ode sagang ha hamba graojma maiyarao de maniya bani khlai hi bonsi hap phuya kha bani, 
HEB.4.7	Budu glao ni yaohon ha, David sainthima ri hi, Dini ha thi hi bislei bo basain bo saikho phin ba:
HEB.4.7	Dini ha boni khurang khe nisi khna khade
HEB.4.7	Nisi ni khah buthu khe da rao ri lah, thi hi bo sainthi ba lai.
HEB.4.8	Joshua bo lenggoyaba ha subung buthu khe labu khade, boni nolei bijing ha Madai de lenggoyaba gibin basain ni grao khe bo thi nang niya mu. 
HEB.4.9	Bede thikhala, Madai ni subung buthu ne khlai hi, Madai jar ni khusi ni phrang lenggo ba lai, lenggo basain ha lenggo ma nang du. 
HEB.4.10	Sere Madai ni lenggoyaba ha hap du, Madai ning jar khusi dangyaba buthu ha bo lenggoba lai bobo jar khusi dangyaba ni phrang lenggo du. 
HEB.4.11	Odebani, grao maniya bani bonsi galaiba lai, saosibo jing galaiya mani khlai hi bo lenggoyaba ha hap mane blaiba lai lai jing ripha lai nang.
HEB.4.12	Madai ni grao de gathang se bani, khusi bo dangphu du. Seng bu daothaoyaba thanebo bode budaoyaba se, ode hayu jang bese masi jayaba ode begreng raoyaba gibin gibin khlai hi masi jayaba khe bo berkhao thar ri phu du, ode khah bising ha baothai gibin gibin buthu khebo bo hamsisi mithi phu du. 
HEB.4.13	Jinis sangsaiyaba boni muh ha nujaoyayaba musibo giri. Jini graojma soginyaba ni muh hade jamthar si langtha ode khuru hi ning dong.
HEB.4.14	Odebani, sorgo jahi lailangyaba Jonthai dedaothao, muima jadao thaoyaba Jisu, Madai ni basa khe, jing mai kha bani, lonyaba grao buthu khe bol jang jing remsong lai nang. 
HEB.4.15	Jing raoyayaba buthu ha jing jang baosi dukhu khlai phuyayaba Jonthai gedeba khe jing maiba niya, jing lai ning khrip jadi ni naigrik bo goron kha, thikhabo phap khusi dangyayaba khe se jing mai ba. 
HEB.4.16	Odebani, jing khasao jaomani ode bubli ha jing jurujaoma nangba ha juru jao mani khlai hi khasaoma ni Raja ni khamthan gede khitha rao hi jing sampha lai nang.
HEB.5.1	Khrip Jonthai khe subung ni phrang se saikho ba, ode subung buthu ni khlai hi bo grao buthu ni balam ha subung buthu kham hi, Madai ni gede khusi dang mane saikho ba, ode phaphi buthu ne jinis riyaba bandai buthu khe bonsi yaopha du. 
HEB.5.2	Bobo raoyayaba jang gading jao hi dong bani, musibo tharmaiyayarao jang lama gmayarao ni basao ha bo khah laophu ba se. 
HEB.5.3	Ode, subung buthu ne bonsi yaopha ba lai, bo jar ni khlai hibo, jar ni phap buthu khe yaopha ma nang du. 
HEB.5.4	Saosibo bo bakhan khe jar ni khlai hi lalaya, Aron lai Madai jang bonsi longjaoya khade.
HEB.5.5	Olei jasosi ning Kristabo, jar khe sugu lahi Jonthai dedaothao slam laya, bede thikhade, Madai bokhe saikho hi thi ba,
HEB.5.5	Ning de ani basa se,
HEB.5.5	dini phrang ning khe ang basa mai kha.
HEB.5.6	Ode, gibin hathan habo, elei thi ba,
HEB.5.6	Ning de Melkisedek jonthai jaba lai,
HEB.5.6	thaoglao ni Jonthai se.
HEB.5.7	Jisu de jar ni saomang ha dong bani sainkhali buthu ha, thiyaba ni phrang sogo phuyaba niha bol jang jirik khao hi ode mudi jang gundi jang galai hi, bi dada sainyaba buthu khe bonsi yaopha hi, Madai khe khin bani bo khna kha. 
HEB.5.8	Thikhabo, Basa jahibo, bo dukhu khlai hi grao maniba sling kha. 
HEB.5.9	Gibi khlai hi jaba ha, jar ni khrip grao maniyarao ne khlai hi thaoglao sogoma ni khithabo ja kha. 
HEB.5.10	Odebani Melkisedek jonthai jayaba ni greng ha Jonthai Dedaothao ha bo khe saikho kha.
HEB.5.11	Bo subung ni balam hade grao thima ni bang bi, nisi khmao nathong jakha bani boni balam ha grao bujaibabo du bi. 
HEB.5.12	Bo bubli khe bao ha khade, slingriyaba nisi jama ja kha mu, thikhabo, Madai ni grao slingriyaba khitha jenba ni phrang nisi ne sling riphin ma se nang du. Makham raotho thane abudih se nisi ne nangdao ba. 
HEB.5.13	Abudih jiyaba si de bonsi nana se bani, dormo ni grao bonsi jiphuya kho. 
HEB.5.14	Thikhabo, makham raoyaba de subung phura khrao jayarao ni khlai hi se, bo buthu de hamba hamya tharmaiyaba gyan jang bonsi baisi ja kha.
HEB.6.1	Odebani, Krista ni balam ha slingriyaba grao jenyaba buthu khe haiger hi khrao ni gede jing thanglai nang; grao jenyaba ha asa dengyaba, khah phinyaba grao ja thing, Madai ni gede lonma ni grao ja thing, 
HEB.6.2	baptisma ni grao buthu ja thing, subung githi thang phinyaba ni grao ja thing, yao dengyaba ni grao ja thing, ode thaoglao bisar ni grao khe gaiphinya hi, 
HEB.6.3	Madai nangjao kha de, bokhe ning jing dang ma se.
HEB.6.4	Bede thikhade, phin si khah ha jnama khe mai hi, sorgo gede ni jinis jiyaba khe mai hi, Bese Gathar khebo mai kha. 
HEB.6.5	Ode, Madai ni hamba grao jang bubli sophai ginyaba ni raothai buthu khe bo mai blai kha. 
HEB.6.6	Ode jangbo galaiyarao de, bonsi khah phin mani phin gadain japhin ba du bi. Bede thikhade bonsi Madai ni basa khe jar ne khlai hi kross ha phin riphin hi jnama ha bonsi laji phnu phin du.
HEB.6.7	Bede thikhade, bo phirthi ha hadi hayaba khe alang alang mai hi, boni bubra ne khlai hi sam lai bonlai gaiyaba de, bo Madai ni hamthai mai du. 
HEB.6.8	Sam busuh gnang buthu khe ode sam borma se jakha de, dangkhlai jao hi, sot rijao re, ode jamthaoba hade wai goron re.
HEB.6.9	Hoi, ham daothaoyaba daphlungrao, olei jing thi la khabo, nisi niha de ham daoyaba buthu sogoma ha dongyaba jinis buthu khe dang nang thi hi jing lon du. 
HEB.6.10	Nisi khusi dang du, duha sosibo nisi dangsai du, boni bumu ni khlai hi hamjaoma nisi phnu riyaba ode, subung gatharrao ni khusi buthu nisi dang riyaba khe blao mani khlai hi Madai de subung dormo niyayaba niya. 
HEB.6.11	Nisi ni asa khe gibi gibi nu mani khlai hi nisi ni bising ha khrip jadibo, jamthaoba sosi nalai khah muh riyaba khe nisi ri hi ning dong mani khlai hi nisi khe ang hamsi ning nangjao du. 
HEB.6.12	Odebani, nisi sele jaya hi, lonma ha khah lai phalang hi Madai grao hanggaiyaba buthu khe don ni phantha maiyarao ni daogari naijaoyarao nisi ja ma.
HEB.6.13	Abraham niha Madai grao hanggai khali, jar thane dedaoyaba bumu lama ni boni ha saosibo giri bani, bo jar ning smai dang hi thi ba, 
HEB.6.14	Asaba dara jang ninthane ang hamthai ri nang, ode nini greng buthu khe gabang ang yer ri nang, thi hi thi ba. 
HEB.6.15	Odebani, Abraham de dukhu khah lao dada jon hi Madai jinis hanggaiyaba khe bo mai kha. 
HEB.6.16	Subung buthubo jar thane dedaoyaba ni bumu lahi bonsi smai dang re, bonsi khrip jadi grao bangalaiyaba habo, rao ri mani khlai hi smai dangyaba grao ha se bonsi grao mathao re. 
HEB.6.17	Olei jasosi ning, Madai bo jar grao hanggaiyaba slai phuyathai khe nisi ne phnu ri mani khlai hi grao hanggaiyaba ni don maiyarao niha jar ni bumu lahi phura gibi khlai ba. 
HEB.6.18	Bede thikhala, gibin slai phuyayaba ebo jinis magin grao hanggaiyaba ode smai dangyaba ni khlai hi Madai de mosol niya, odebani jingbo, boni ha khaiyarao go mane khlai hi jing sagang gede ni asa khe shanti jang rempha phu du. 
HEB.6.19	Bo asa de jini hayu ni ser khungkhai jini ha dongyaba, lonma gnang jang raothe theyaba se. Bo asa de, ridim phungyaba khe lailang hi, hathan gathar jadao thaoyaba ha bo hap kha. 
HEB.6.20	Oraha se, jinthane khlai hi, jini sagang gede langsmai mane khlai hi, Jisu hapsing kha; ode Melkisedek Jonthaima jahi dongyaba ni bumu ha thaoglao ni Jonthai dedaothao bo ja kha.
HEB.7.1	Ebo Melkisedek, Salem ni Raja, Madai ni dedao thaoyaba Jonthai de, Abraham jekhali rajarao khe sthai hi phaiphinba ha, bo jang goron hi bo hamthai ri ba. 
HEB.7.2	Abraham de bokhe boni khrip jinis ni phrang majhi ha masi phantha ri ba, boni bumu ni ortho jakha de, sagangthao ha Dormo ni Raja thi du, ode Salem ni Raja thi du, ode bokhe Shanti ni Raja bo thi du. 
HEB.7.3	Bode buma giri, bupha giri, boni grengbo giri, dong jenyaba basain bo giri, boni hayubo jamba basain giriyaba se; bede thikhade bo Madai ni basa lai se, thaoglao ni Jonthai jahi bo dongba se.
HEB.7.4	Greng Abraham jbah ni khrip yaodi hamba ni phrang majhi ha masi bo phantha riyaba khe bao lai lah. 
HEB.7.5	Jonthai khusi dangyasa, Levi jadi buthu de, Dara ni grao lai, bonsi ni daphlung Israel subung buthu, Abraham ni greng ni phrang majhi ha masi ri mani grao riyaba khe bonsi mai ba. 
HEB.7.6	Thikhabo, ebo subung, Levi jadi bising ni subung niyayaba, grao hanggaiyaba khe maiyaba Abraham ni phrang majhi ha masi lahi, bokhe bo hamthai ri ba. 
HEB.7.7	Khasidaoyaba khe dedaoyaba se hamthai ri re thiyaba khe niyalai hi de phuya. 
HEB.7.8	Eraha, Jonthai ni dara hade, thiphuyaba subung buthu se majhi ha masi mai re; thikhabo subung saosi Melkisedek ni balam hade, bo thang hi dongyaba ning majhi ha masi mai du. 
HEB.7.9	Ode, majhi ha masi layaba Levi ning Abraham ni yao ni phrang Melkisedek niha majhi ha masi riba thi hi thiphu du. 
HEB.7.10	Bede thikhade, Melkisedek Abraham khe lamjao khali, Levi jar ni bupha ni sao ha se dong ba.
HEB.7.11	Odebani, Levi ni dara ha Jonthai jayaba khe yaowai hi phura mai phudu thi kha la, (boni bakhla ni subung buthu dara ni grao khe bonsi mai kha thi) Aron Jonthai jaba lai niya hi, Melkisedek jonthai lai jonthai gibin baigoba la, snadi nang ma kho? 
HEB.7.12	Jonthai ni khusi yaowaithai gibin jakha de, dara bo gibin khlai ma nang du. 
HEB.7.13	Boni balam ha thihi dongyaba de gibin jadi ni subung se, bo jadi ni bising ha subung saosibo khaphra ha khusi dang mane yaowaiya. 
HEB.7.14	Jini Gabra de, Moses Jonthai ni grao thiba ha thiphayaba Juda jadi ni subung ning thi hi ragao sisi jing mithi du.
HEB.7.15	Melkisedek lai jonthai gibin baigo phai hi, ebo grao khe ar ragaodao ri du. 
HEB.7.16	Bode saomang ni dara ha grao slamyaba grao lai niya hi, sjam phuyayaba hayu ni raothai jang se bo jonthai japhai ba. 
HEB.7.17	Bede thikhade, boni balam hade sastro thi du, Ning de Melkisedek lai ning, thaoglao ni jonthai se, thihi bo sakhi ri du. 
HEB.7.18	Sagang ha grao riyaba raoya bani, ode bokhe yaowaiba jaya bani bo dangkhlai kha. 
HEB.7.19	Moses ni Dara de khrip sothar si gibi khlai thar phuya. Asa khe hamdao hi bo ri phaiyaba se, bo ning Madai jang jing khe sampha ri ba se.
HEB.7.20	Ebo jinis de smai dangyaba niya bani, (bonsi de smai dangya hi ning jonthai slam ba se) 
HEB.7.21	Thikhabo, Jisu khe hanggaiyaba ni raothai jang smai dang hi se bo Jonthai slam ba, ar Madai bokhe thi ba,
HEB.7.21	Ning de thaoglao ni Jonthai se,
HEB.7.21	Gabra smai dangyaba de ang slai nang niya kha.
HEB.7.21	thi hi boni balam ha sainthi ba.
HEB.7.22	Odebani, ebo smai dangyaba ha Jisu de grao khaya ba hamdao hi gejebdao riyaba japhai kha.
HEB.7.23	Bonsi bo githi ni bising ha dongsong phuma niya bani, jonthai ha gabang slam ba se; 
HEB.7.24	thikhabo, Jisu thaoglao ha ning bo dong bani bo Jonthai jayaba de thaoglao ni ja kha. 
HEB.7.25	Odebani, boni gede jahi Madai niha phaiyarao khe bo phura sogo phu du, bede thikhade bonsi ne bi ri mani khlai hi bo thaoglao ni hayu ha thang hi ning dong.
HEB.7.26	Olei Jonthai dedaothao, gathar, musibo gajai giriyaba, ragaoyaba, ode phaphirao ni phrang gibin dongyaba, ode sorgo thabo judao hi suguyaba khe jing mai kha. 
HEB.7.27	Jonthaimarao nalaibo jar ni phap buthu khe bonsi bandai ha yaopha da hi, boni yaohon ha se subung buthu ni khlai hi bonsi yaopha phin re; thikhabo, duha de olei dangya hi, jar khe bonsi yaopha hi, khrip subung ni bandai ha thaoglao ni khlai hi bo jar khe yaopha kha. 
HEB.7.28	Dara ha subung raoyayaba khe jonthai gedeba ha saikho re, smai grao ni dara dongphai bani sothar si dongyaba khe, jonthai dedaothao ha bokhe saikho kha.
HEB.8.1	Jing grao thima nangjaoyaba de ebo se; olei Jonthai dedaothao sorgo ha muima ni Raja khamthan ni yaoda ha khamhiyaba khe jing mai kha. 
HEB.8.2	Hathan gathar ode thambu gibi gibi, subung dangyaba niya, Gabra songkhuyaba ni dangyaba se.
HEB.8.3	Jonthai Dedaothao jayarao de jinis yaophayaba ode bandai buthu khe yaopha mane saikhu jaoyaba se; odebani, ebo jonthaibo asaba jinis khe yaopha mane dongma nang du. 
HEB.8.4	Duha bode phirthi ha dongba se thikhade, bo jonthai ja nang niya, dara ha lai jinis riyaba khe yaopha ginyarao dong thi. 
HEB.8.5	Bonsi de sorgo ni jinis buthu ni saokhuli jang sigring ni khusi khe se ning bonsi dang ba, Moses thambu dang mani sagang ha, “hading ha boni saokhuli khe ninthane phnu riba lai jasosi, jamthar si, khrip jadi mani ma nang ma, thi hi bao lah”, Madai thiba lai. 
HEB.8.6	Thikhabo, duha de, dangyasa Krista maiyaba de, bonsi dangyaba thanebo gabang dedao; bede thikhala graodiyahsa ja hi dangyaba grao khayaba de hamdao hi grao hanggaiyaba raodao bani, dara gajam ni grao khayaba thanebo bo dedaoyaba se.
HEB.8.7	“Sagang ni grao khayaba musi thima giri khade, bo gibin ne khlai hi smai ma nangya kha mu. 
HEB.8.8	Bonsi siji bani se bo ebo grao khe thi ba, nai lah, bo basain buthu de sophai ma ja kha,” ode Gabra thi du,
HEB.8.8	“Israel noh khor jang Juda noh khor baosi grao gadain ang khah nang;
HEB.8.9	Egypt ni phrang lang mani bonsi ni yao ha ang rem khali,
HEB.8.9	Bonsi ni greng buthu ne grao khayaba khe slam riba lai de ja nang niya,
HEB.8.9	Bede thikhade bonsi ang grao khayaba ha dongsongya,
HEB.8.9	Odebani bonsi khe ang khiyal khlaiya.”
HEB.8.10	“Bo basain buthu ni yaohon ha Israel noh khor niha ang grao khaginyaba de ebo se,” Gabra thi du,
HEB.8.10	“Bonsi ni baothai buthu ha ani dara buthu khe ang deng nang,
HEB.8.10	Bonsi ni khasu habo ang reb ma se
HEB.8.10	Ang bonsi ni Madai ja nang
HEB.8.10	Bonsi de ani subung buthu jama se.
HEB.8.11	Gabra khe tharmai lah thi hi bonsi
HEB.8.11	jar ni noharirao khe thilaima nangya kha,
HEB.8.11	Bonsi khasi daothao ni phrang dedaothao sosi,
HEB.8.11	Ang khe bonsi mithi thar ma se.
HEB.8.12	Bede thikhade, bonsi ni hamya ni balam ha
HEB.8.12	Ang map khlai nang,
HEB.8.12	Bonsi ni phap buthu khebo wainso nang niya kha.”
HEB.8.13	Grao khayaba gadain thi hi sainthi bani, bo sagang ni grao khe yaowaiba jaya kha. Ode gajam jinis jang raba ni yaohon hade srap jam ma se.
HEB.9.1	Sagang ha grao khayaba habo, Madai khe khlim bani dara buthu ode phirthi gede habo hathan gathar dong ba. 
HEB.9.2	Bonsi Thambu masi dang ba, sagangthao ni hathan hade thaophari dengthan basang, masi basang, hon ni dengthan dong ba, bokhe bonsi hathan gathar thi du. 
HEB.9.3	Rih dimsoyaba phin gin ni yaohon hase, bonsi hathan gathar daoyaba thiyaba de dong ba. 
HEB.9.4	Oraha se bahai midim saoyaba gajao ni khapra ode, grao khayaba ni bokhoh, gajao jang luphayaba khe deng du; bo grao khayaba bokhoh ni bising hade bonsi manna dengyaba gajao ni mudik, Aron ni goda ridimyaba, ode grao khayaba longthai bakhlap buthu bo dong. 
HEB.9.5	Grao khayaba bokhoh ni basao hade muima ni Cherubrao dong ba, bo buthu khe khasaoma ni khamthan khe bonsi ni bagrang buthu jang bonsi saikhlim khlai ba. Ebo jinis buthu khe duha de bising bohor jing thiphu nang niya.
HEB.9.6	Olei jamthar si salai blai hi se, Jonthairao de Thambu sagangthao ni khutha ha, dara-disa ni khusi buthu khe dang hi nalaibo bonsi bising ha hapsing re. 
HEB.9.7	Thikhabo, khutha maginyaba hade Jonthai dedao thaoyaba se ning, maithai si ha phin si, jar ni khlai hi ode subung buthu mithiya hi bonsi dang gajaiyaba buthu khe bandai yaopha mani khlai hi thijao lang hi bo hapsing re. 
HEB.9.8	Eraha, Bese Gathar jang edehe phnu du; Thambu ni ronda ha song hi dongdu si de, hathan gathar jadao thaoyaba de khuru nang niya thi du. 
HEB.9.9	Ebo de dini dakhna ni bubli khe nisi ne phnu riyaba daogari se. Ebo bisar ni dara hase, jinis riyaba buthu ode bandai buthu khe yaopha ba, bo buthu jang de hamba hamya khe phura mithi thar phuya. 
HEB.9.10	Ebo khrip jima-lingma ja thing, dugurthai gibin gibin ja thing, saomang gede ni jinis ni dara buthu ning se. Bo buthu khe gadain slamyaba bubli sophaiya si yaowai mani nephaya ba se.
HEB.9.11	Thikhabo, Krista de hamba jinis sophaiyaba buthu ni Jonthai dedaothao bo japhai kha; bo khusi dangyaba Thambu, subung ni yao jang dangyaba niya, (boni ortho de jinis sangsaiyaba bo niya), boni muima jang gibi jatharyaba se. 
HEB.9.12	Burunsa buthu jang mususa buthu ni bithi jang niya hi, jar ni bithi khe lang hi ning hathan gathar jadao thaoyaba ha phin si jang blai thar mani khlai hi bo hapsing hi, olei se thaoglao khoyaba khe bo slam ba. 
HEB.9.13	Burun buthu jang musu jla buthu ni bithi jang musu jikkhla ni thaphla jang, gusu subung buthu khe saikhru hi, bonsi ni basao gathar jama ni khlai hi, bonsi khe bo gathar khlai phu kha la, 
HEB.9.14	Krista, thaoglao Bese ni dara jang, Madai niha mukhang phinya hi bithi yaophayaba la, thang hi dongyaba Madai ni khusi dang mani khlai hi, jing hamba hamya tharmaiyaba khe khusi dangyaba githi ni phrang bo bislei jing khe gathar khlai dao nang!
HEB.9.15	Odebani, dara jang bode grao khayaba gadain ni graodiyahsa jaba se; sagang grao khayaba ni bakhla ha gajai khlaiyaba buthu ni phrang sogo mani khlai hi, thihyaba ha khajao kha bani, longjao hi dongyarao de thaoglao hanggai hi dengyaba khe bonsi mai phu ma.
HEB.9.16	Bede thikhade, braha grao khayaba dong, oraha grao khayaba ni thiyaba khebo buji ma nang du. 
HEB.9.17	Grao khayababo bokhe khayaba thang hi dongdu si de grao musibo niya, bo thihba ni yaohon hase bo khe yaowai ma. 
HEB.9.18	Odebani, sagang grao khayababo thijao jang niya hi de rao phuya. 
HEB.9.19	Dara ni grao riyaba khrip jadi Moses khrip subung buthu niha bo sainthi bani yaohon ha, musu jla buthu ni ode burun buthu ni bithi khe la hi dih jang migur gajao jnayaba ode hussop khe bo lang hi, Dara ni laisi basao ha ar khrip subung buthu khebo saiphra ba. 
HEB.9.20	Ebo ning Madai nisi ne saikho riyaba grao khayaba ni thijao se, thihi bonsi thi pha lang ba. 
HEB.9.21	Olei jasosi ning thijao jang Thambu jang Madai ni bikhoh ha yaodi dongyaba khrip khebo bo saiphra ba. 
HEB.9.22	Gibi de ebo se, dara ni bakhla hade khrip jadi khe ebo thijao jang ning gathar khlai re, thijao baigo riya thikhade phap buthu ni map maiya.
HEB.9.23	Odebani, sorgo ni jinis jang baosi jayaba buthu ning, olei gathar jama nang du thikhade, sorgo ni jinis gibi gibiyaba la bonthanebo bandai hamdao hi gathar khlai mani grao ning. 
HEB.9.24	Yao jang dangyaba, hathan gathar bo gibi gibiyaba laiyaba hade Krista de hapsingya, duha de Madai ni sagang ha jini baslai ha song mani khlai hi, sorgo ha bo hapsing kha. 
HEB.9.25	Jonthai dedao thaoyaba maithai phorong jar ni thijao niya hi, mih ni thijao khe lang hi, hathan gathar ha bo hapba lai, bo de jarkhe yaopha mani khlai hi bo hapya. 
HEB.9.26	Niyakha la, habsao sangsai jenba ni phrang la hi, alang alang dukhu suguma nang kha mu. Thikhabo, duha ni bubli jamthao ba ha, bo jar ning bandai ha kho hi, phap khe gajain khlai mani khlai hi, phinsi jang jamthar ri hi bo nujao kha. 
HEB.9.27	Ode, subung ni khlai hi phin si thih ma nang kha, boni yaohon ha se bisar ja ma. 
HEB.9.28	Olei jasosi ning Krista gabang subung ni phap buthu khe horkhu lang mani khlai hi phin si bandai ha bo yaopha la kha. Ode, sere subung sogoma mai mani khlai hi bokhe jonyarao niha de phin gin habo nujao phaiphin ma se.
HEB.10.1	Judarao ni dara de hamba jinis dongphai ginyaba buthu ni daogari se ning gibi gibiyaba niya. Odebani se maithai phorong nalai bonsi bandai yaophayarao, bandai yaopha mane khlai hi boni rogong ha phaiyarao asaba khalibo phura ja phuya. 
HEB.10.2	Phura khlaiphu khade, Madai khe maniyarao se eboni balam ha phin si ha khrip gathar khlaithar hi, phap tharmaiyaba bonsi dong nang niya kha, ode, bandai yaophayaba khe bonsi gar nang niya na somo? 
HEB.10.3	Thikhabo, bo bandai riyaba buthu maithai phorong phap tharmaiyaba khe wainso ri phinyaba se jadao ba. 
HEB.10.4	Bede thikhade, musu jla buthu ode burun buthu ni thijao jang phap buthu khe sjam phuma niya.
HEB.10.5	Odebani, habsao ha Krista phai bani bubli ha bo thi ba:
HEB.10.5	Bandai riyaba buthu jang jinis yaophayaba buthu khe ning nangjaoya,
HEB.10.5	Anthane khlai hi saomang se ning a ne salai ri ba.
HEB.10.6	Saomang saokhrip hi bandai riyaba buthu ode,
HEB.10.6	phap bandai riyaba buthu hade gijisa bo ning khajaya.
HEB.10.7	Boha se ang thima, O Madai,
HEB.10.7	Nai lah, nini nangthai khe dang mani khlai hi ang phai du.
HEB.10.7	Laisi bajab thonyaba ha ani balam ni grao khe bo reb du, ang thi du
HEB.10.8	Sagang ha, Bandai buthu, jinis yaophayaba buthu, saomang saokhripyaba buthu ode phap bandai yaophayaba buthu khe ning nangjaoya, khajababo ning khajaya, thi hi bo sainthi khali bo buthu dara ni grao ha lai bonsi yaophayaba se. 
HEB.10.9	Ode, ebo grao khebo bo thi du, Nai lah, ning nangjaoba lai dang mani khlai hi ang phai du. Ang phai du thiyaba de, bo yaohon ni khe raodao rima ni khlai hi bo sagang ni khebo sjam kha. 
HEB.10.10	Madai nangjaoba lai, Jisu Krista ni saomang khe thaoglao ne khlai hi phin si ha srap yaopha kha bani jing gathar ja kha.
HEB.10.11	Khrip jonthai sain baigoba khe sain hi, khusi dang hi bonsi song dada, nalai lai ning bonsi bandai yaopha re; thikhabo, bo bandai buthu ni phap buthu khe musi dara jangbo bonsi sjam phuya. 
HEB.10.12	Thikhabo, Krista de thaoglao ni khlai hi phap buthu ni bandai phin si se ning yaopha bani yaohon ha, Madai ni yaoda gede bo kham hi kha. 
HEB.10.13	Boni phrang se, boni sotrurao khe jar ni yapha bakhla ha dengyasi de bo jon hi ning dong ba. 
HEB.10.14	Jinis yaophayaba masi jang se ning, gathar khlai jaoyarao de thaoglao ni khlai hi phura ja kha.
HEB.10.15	Odehe, Bese Gathar bo elei ning jinthane tharmai ri hi thi du,
HEB.10.16	Gabra thi du, Bo basain buthu ni yaohon ha,
HEB.10.16	bonsi niha grao ang khaginyaba de ebo buthu se,
HEB.10.16	Bonsi ni khasu ha ani dara buthu khe ang dang nang,
HEB.10.16	bonsi ni baothai buthu habo ang reb ma se.
HEB.10.17	Bokhe garhibo, Bonsi ni phap buthu ode bonsi ni gajai buthu khe wainso nang niya kha, ode bo thi ba. 
HEB.10.18	Odebani, ebo buthu khe gibi jang map jakha de, phin phap ni bandai khe yaopha ma nangya kha.
HEB.10.19	Odebani daphlungrao, Jisu ni thijao ni balam jang hathan gathar hade, 
HEB.10.20	khitha rao hi hap phuyaba khe jing mai hi, rihjeng phungyaba, boni saomang khe lailang hi, lama gadain ode hayu khe bo jinthane khru ri kha. 
HEB.10.21	Madai ni noh khor basao ha jonthai dedao thaoyaba khe jing mai kha bani. 
HEB.10.22	Odebani, phap andar jayayaba, khah susayaba ha dong hi, saomang khebo dih thar jang susa hi, lonma ha ragao sisi tharmaiyaba gyan khe la hi, rogong gabasi ha jing thang la nang. 
HEB.10.23	Jing asa khlaiyaba grao gathang maniyaba khe, raothe the jing remsong lai nang, bo grao hanggaiyaba de lonma gnang se. 
HEB.10.24	Hamjaoma phnu mane ode hamba khusi dang mani jing saosi khe saosi sugu lai mane jing bao lai nang. 
HEB.10.25	Gejesi dongba lai, bojom jaba khe dang khlaiya hi, nangyaba khe dang mani khlai hi sibring lai lah. Basain sampha dao samphadao japhaiba khe nai hi ar sibringdao lai la kho.
HEB.10.26	Gibi grao bujima khe jing mai bani yaohon habo, jing phap khusi dang khade, phaphirao ni khlai hi bandai musibo giri. 
HEB.10.27	Bo thanebo khinthao saja ni bisar, ode badaiyarao kham khripyaba thamsi ni wai de duha soya kho. 
HEB.10.28	Moses ni Dara khe maniyayaba de, gini gatham ni sakhi jang, maya doya khlaiya hi sthai re. 
HEB.10.29	Madai ni basa khe gasep hi, grao khayaba ni thijao, bo gathar khlaiyaba khe ning siji hi, khasaoma ni bese khe haglai baoyaba de, bislei saja mai nang thi hi nisi bao du? 
HEB.10.30	Baslai laba de ani khusi se, ang baslai su nang, thi du, ode, Gabra de jar ni subung buthu ni khlai hi bao ma se, thiyaba khe jing tharmai du. 
HEB.10.31	Madai gathang ni yao ha galaiyaba de khinthao sisiyaba grao se!
HEB.10.32	Sagang ha nisi bede dong ba wainso lah. Gabra ni jnama ha nisi dong bani yaohon ha dukhu hadi nisi goron khali blaiya si blaiya si nisi dukhu ajaoba khe wainso phin lah. 
HEB.10.33	Sainsi khali hade, nisi sijijao ba ode dukhu rijaoyaba ni nisi mlao thalao khlaijao ba, bakhali ba ha olei dukhu khlaiyarao sakhi jahi dukhu khlaipha ba. 
HEB.10.34	Ning sikhol jang khajao hi phatho ha dongyarao ni dukhu habo dukhu khlai ba, ode jar ni don somphothibo khusi jang lang mani ri ba, ebo khe tharmai hi nini ha ar masi dedao thaoyababo dong kho thi hi mithi du. 
HEB.10.35	Odebani, jar lonsingyaba khe da dangkhlai lah; boni yaosandi de bi. 
HEB.10.36	Madai nangjao ba lai nisi dang blai hi, jinis hanggaiyaba khe nisi maiphu mani khlai hi nisi khah laoma nang du. 
HEB.10.37	Bede thikhade, sastro thi du,
HEB.10.37	Khaisa bubli ni yaohon ha phaiginyaba
HEB.10.37	srap phai ma ning,
HEB.10.37	budu lao nang niya.
HEB.10.38	Thikhabo, ani dormo ni subung buthu lonma ha ning thang hi dong ma se,
HEB.10.38	Sere subung yaohon druphin du
HEB.10.38	ani khah ha bokhe gijisabo khaja nang niya.
HEB.10.39	Thikhabo, jing de jam mani yaohon druphinyaba dol ni subung niya, jing de lonma mai hi goyarao ni bising ni subung se.
HEB.11.1	Lonma de jinis asa khlaiyaba buthu, asaba dara jang dong thi hi tharmaiyaba, jinis nuyayaba khe ragao sisi tharmai soyaba se. 
HEB.11.2	Lon bani khlai hi jini greng buthubo bakhan khlaijao ba se.
HEB.11.3	Lonma jang habsao khe Madai grao ha khrip sangsaiba se thi hi jing tharmai du, odebani jinis nuphuyaba buthu khe jinis nuphuyayaba ni phrang bo sangsai ba se.
HEB.11.4	Lonma jang ning Abel de Kaina thanebo bandai hamdaoyaba Madai niha yaopha ba. Odebani bokhe dormo subung se thi hi sakhi bo ri du, bede thikhade Madai ning bo jinis riyaba buthu ni balam habo sakhi ri kha. Bo thi langla khabo, duha sosibo grao thi du.
HEB.11.5	Lonma jang ning Enok de thihyaba khe nuya hi ning bo sugu langjao ba, Madai ning sugu lang bani bokhe nuya kha. Sugu lang bani sagang ha ning Madai khe bo khaja riba thi hibo sakhi ri lang kha. 
HEB.11.6	Lonma giri khade Madai khe khusi khlai phuya, asababo Madai niha phaiyaba de, bokhe lonma nang du thi hi ode, bokhe smaiyarao khe bo yaosandi ridu thi hi lonma nang du.
HEB.11.7	Lonma jang Noah de jinis nujaoyayaba buthu ni balam ha Madai sainthi dayaba khe bo nangyaba se bao hi, Madai khe khinyaba gathar khe la hi, bo jar ni noh khor khe sogo mani khlai hi bo rung dain ba. Bokhe habsao gajai ja riba, thikhabo lon bani bo dormo somphothi ni phantha ja lang la kha.
HEB.11.8	Abraham khebo long khali ha lonma jang ning somphothi ni phantha lama ni Madai longyaba grao khe mani ba. Odebani bo thangginyaba lama khebo tharmaiya hi bo baigo lang ba. 
HEB.11.9	Lonma jang raji andar, malai ni raji ha naorai jahi dongba lai bo dongsong hi, rih ni noh buthu ha bo dong ba, olei jasosi ning grao hanggaiyaba graoma mai phayaba, Isak jang Jakob thubo bonsi jang baosi dong ba. 
HEB.11.10	Bode longthai gaiyaba buthu gnang nogor, Madai ni bisar jang dangyaba ode slamyaba khe naibai hi jon hi bo dong ba.
HEB.11.11	Lonma jang Sara-bo bo hanggaiyaba khe lonma ha bokhe saikho bani bo grajik jahibo bumu thao phuyaba raothai khe bo mai ba. 
HEB.11.12	Subung saosi, githi lai jabani yaohon ni phrang se nokhasao ni sathrai buthu lai bang hi ode sagor dergong ni hajeng khe sainso phuya si bangba lai bumu hajai phai kha.
HEB.11.13	Ebo buthu khrip lonma ha dong song hi, grao hanggaiyaba buthu khe maiya hi ning bonsi thih lang la kha, thikhabo bonsi gajain ni phrang naiha hi bonsi khaja ba. Ode phirthi hade raji gibin ha mophosol thang hi subung naorai ja hi dongba lai se thi hi bonsi khe tharmai ri kha. 
HEB.11.14	Olei thiyarao de jar ni raji ne khlai hi smaiyarao se thi hi hamsisi phnu la du. 
HEB.11.15	Bonsi dangkhlai hi baigo buyaba raji khe wainso khade, bonsi phaiphin mani bubli khe hajora mai nang mu. 
HEB.11.16	Thikhabo, raji hamdaoyaba, sorgo ha dongyaba bokhe bonsi nangjao du. Odebani Madai ning bonsi ni Madai thijaoba khe bo lajiya, bedethikhala, bonsi ne khlai hi bo nogorbo salai ri kha.
HEB.11.17	Lonma ha Abraham khe khah naiba ni bubli ha, Isak khe bo bandai yaopha ba. Grao hanggaiyaba buthu khe maiyaba de boni basa saosi mang mang dongyaba, 
HEB.11.18	Isak ni phrang nini bongso thijaoma se thi hi Madai ning boni ha sainthiba, bokhe ning bo bandai yaopha ba. 
HEB.11.19	Madai de subung githi ni bising ni phrang subung khe bo mathang phin phudu thi hi bo longsing du; odebani thihba ni yaohon ha mathang phinba lai jasosi ning, bo phin maiphin ba.
HEB.11.20	Lonma jang Isak de jinis sophai ginyaba ni balam ha Jakob jang Esau khe bo hamthai ri ba.
HEB.11.21	Lonma jang Jakob de, thihma ni sagang ha, Josef ni basathu gini khebo bo hamthai riba, ode boni yaothu khe asa jang gonggalai hi Madai khe bo khlim ba.
HEB.11.22	Lonma jang Josef de thihma ni sagang ha Israel ni greng buthu thang mani grao khe bo thi ba, ode boni manggathi khe bonsi phip mani balam ha bonsi khe hukhum ri ba.
HEB.11.23	Lonma jang Moses hajaiphai khali ha, nana majang sebani khlai hi Raja hukhum riyaba khe khinya dada boni buma bupha nokha dain tham hui hi bokhe deng ba.
HEB.11.24	Lonma ha Moses dephai bani yaohon ha Pharao ni bisik ni basa thijaoma khe bo nangjaoya ja ba. 
HEB.11.25	Khaisa bubli ni bising ha phap ni bandai ha suk khlaiba thane, Madai ni subung buthu jang baosi dukhu hadi khlai mani bo saikho ba. 
HEB.11.26	Krista ni khlai hi naisle jaoyaba dukhu de Egypt raji ni khrip gnang thanebo muilo jadao bao ba, bede thikhade boni yaosandi maiginyaba khe bo nai hi ning dong ba.
HEB.11.27	Lonma jang raja ni thamsi khebo khinya hi Egypt raji khe bo haiger hi baigo lang ba; nuphuyayaba Madai khe nu bani bo dukhu ajaoba se. 
HEB.11.28	Lonma jang baiglai busu ni mel thijao jang phaidayaba khe bonsi mani hi, basa sagra khe sjamyaba de Israel bongso ni basa sagra buthu khe bo dophaya mani khlai hi.
HEB.11.29	Lonma jang sagor gajao khe hah grain ha thangba lai, bonsi bailang ba. Egypt raji ni subung buthubo lailang ma bao ba, thikhabo bonsi dih ha glik thar ba.
HEB.11.30	Lonma jang Jeriko khe nokha sain sni daoding bani yaohon ha bo gubu ba.
HEB.11.31	Lonma jang sao khe phain jiyaba Rahabbo naikhaoyarao khe hamsisi noh mathao ri bani lonyayarao ni bising ha bo jamphaya. 
HEB.11.32	Duha ar snadi thi nang kho? Gideon thu, Samson thu, Jeptha thu, David thu, Samuel jang gorasalirao ni balam ha thima ni ani bubli jang ja nang niya. 
HEB.11.33	Bo buthu se lonma jang Raja ni raji khe la hi, gibi jang bonsi bisar khlai hi, grao hanggaiyaba buthu khe bonsi mai hi, misiraigonma buthu khe bonsi mejep hi, 
HEB.11.34	waislai hur hur jing jaba khe bonsi sthai ba, seng buyaba khe bonsi lailang ba, raoyayaba ni phrang raodaothao slamjao hi bonsi dong ba, jbah ha subung bol raoyaba bonsi ja kha, raji gibin ni siphaiyarao khe bonsi rik khlai kha. 
HEB.11.35	Masainjikrao bo bonsi ni subung githirao thang phinyaba khe bonsi maiphin kha. Gibin subung buthu de dukhu rijao hi bonsi dong ba, baija phinyaba hamdaoyaba khe bonsi maiphu mani khlai hi sogoma bo bonsi nangjaoya. 
HEB.11.36	Gibin subung buthu bo dukhu rijao hi, bonsi sujao ba, ode gejesi jakha de sikhol jang khahjao hi phatho khoh ha dengjaoyarao bo bonsi dong ba. 
HEB.11.37	Gejesi de longthai jang lem ba, gejesi jakha de bondo rasoyaba jang rasojao ba, gejesi jakha de seng jang dainthai jao ba, ode melma bugur jang burun bugur khe phin hi bonsi ejang ojang daobai ba, rege rege dukhu rijao hi bonsi dong ba, mosol jang bonsi dukhu rijao ba. 
HEB.11.38	Bo buthu ne khlai hide, habsao ha dong ba jaya kha, hajengling buthu ha, hading buthu ha, longkhip buthu ha, ode hakhor buthu ha ejang ojang bonsi daobai hi dong ba.
HEB.11.39	Bo buthu khrip de bonsi lon bani khlai hi bakhan mai la khabo, jinis hanggaiyaba khede bonsi mai nang niya. 
HEB.11.40	Bede thikhade, Madai ning jinthane khlai hi sagang ha ning hamdaoyaba jinis khe bo salai kha, bonsi ar jing gabaya hi bonsi khe phura ja riya mani khlai hi se bo dang ba.
HEB.12.1	Odebani, olei sakhi bang hi jimi phung ba lai, jini sersi giding gading hi dongba ha, jing khe dibin sibin khlaiyaba ode jini ha phap dongyaba khe dangkhlai hi, jini sagang gede khai ba badai laiyaba ha, tha, jing khaipha lang nang. 
HEB.12.2	Jisu, jini lonma slamyaba ode phura phlaiyaba khe nai hi ning donglai nang; bode boni sagang ha khajama deng bani laji khe musi baoya hi kross ha khah laohi dukhu phlai dada Madai ni khamthan ni yaoda gede bo kham hi kha.
HEB.12.3	Nisi raoya hi gmang giji jaya mani khlai hi, olei subung phaphirao bo jang bonsi nanglai hi dukhu phlaiyaba khe bao lah. 
HEB.12.4	Phap jang nanglai hi thijao baigo si nisi nanglaiya kho. 
HEB.12.5	Basathu lai sibringyaba ni grao maniyaba khe nisi blao kha;
HEB.12.5	Ani basa, Gabra ni sason grao khe haglai da bao lah;
HEB.12.5	ar bo joba ha ning khah ha jajaoya da ja lah.
HEB.12.6	Gabra de bo hamjaoyarao khe sason khlai re,
HEB.12.6	Boni basa maniyaba si khe bo su re, thi du.
HEB.12.7	Sason ni grao se bani khah laoma jang nisi blaiya si dukhu khlai ma nang du. Basathu ni basao ha nisi dangba lai, nisi ni basao ha bo dang du. Bupha basa khe sason khlaiya hi sere dong du? 
HEB.12.8	Khrip ni basa maiyaba sason khlaiyaba grao khe nisi maiya khade bo jar ni basa gibiyaba niya hi basa haglang se ja ma thi hi nisi mithiya. 
HEB.12.9	Bo jing khe sason khlai mani khlai hi subung ni gede buphabo jing mai hi, bonsi khe jing manbo khlai du. Jini hayu ni khlai hi Bese gede ni bupha ni hukhum bakhla ha jing ar hapma nangdao nang niya na somo? 
HEB.12.10	Bonsi de jar jar ni bujithai jang khaisa basain ni khlai hi jing khe bonsi sason khlai re, thikhabo bode jini lab ne khlai hi se dong ba. Bede thikhade jingbo boni gathar khe phantha mai ma se. 
HEB.12.11	Sason ni dukhu bubli hade khajama nujaoya, dukhu nangba se nujao re. Thikhabo, dukhu ni yaohon ha se gong hi dongyarao ne khlai hi de dormo ni hamba bathai mai re.
HEB.12.12	Odebani, yao galaiyaba khe sugu lah, ode yasgu raoyayaba khe nisi rao ri lah. 
HEB.12.13	Ode, igah khora de jar ni igah greya hi ham hi dong mani, nisi ni igah buthu ni khlai hi lama belengyaba buthu khe slam lah.
HEB.12.14	Khrip subung jang milima ar gathar khe smai hi riksai lah, gathar jaya khade saosibo Gabra khe nu nang niya. 
HEB.12.15	Madai ni khasaoma khe saosi bo maiya hi dongya mane ode, gabang subung rege rege khlai phuyaba, ode gaso suso khlaiyaba ni basla ja hi yader suya mani khlai hi girik lah. 
HEB.12.16	Sere gaori jabai hi, Esau lai Madai khe baoyayaba subung jaya mani khlai hi girik lah. Bo de makham san si ji hi jar basa sagra jayaba khe phain jiba. 
HEB.12.17	Boni yaohon hade hamthai ni don phantha khe maima nangjao hi, mudi galai hi smai la khabo, khah phin mani hajora maiya kha bani, dangkhlai jaoba thi hi tharmai lah.
HEB.12.18	Nisi sohiyaba hading khede, dopha phuya, wai hur hur jingyaba; jimi gisim jang andar jrim jrim ja hi dimphung hi baryung sipyaba, 
HEB.12.19	bibul ni khurang hoh jayaba jang grao thiyaba khurang ni sar khe baigoyaba lai de niya, bo khurang ni sar khnayarao de musibo gibin grao khe bonsi niha thiphinya mani khlai hi bonsi khainsu ba. 
HEB.12.20	Mih sosibo hading khe dopha khade, longthai jang lemthai ma thi hi grao riyaba khe bonsi dukhu sui phuya kha; 
HEB.12.21	bonsi jinis nuyaba de khinthao thao se bani, Moses sosibo, the the mao ba thi hi bo thi ba.
HEB.12.22	Thikhabo, nisi de Zion hading niha, Madai gathang ni nogor, sorgo ni Jerusalem niha, sorgo ni degla sainso phuyayaba buthu niha, 
HEB.12.23	sorgo ha bumu gakhuyaba basa sagra jayaba ni longjom niha, khrip subung ni bisar khlaiyaba bisardar niha, dormo subung phura khlaijao hi dongyarao ni bese buthu niha, 
HEB.12.24	grao khayaba gadain ni graodiyahsa Jisu niha, thijao saiphrayaba, Abel ni thijao thabo hamdaoyaba grao sainthiyaba niha se nisi sohidao ba.
HEB.12.25	Girik lah, grao sainthiyaba khe nisi nangjaoya jajao nang. Phirthi ha bonsi niha grao sainthiyaba khe nangjaoya jayarao ning saja khe lailang phuya kha la, jing bo sorgo ni phrang jinthane grao sainthiyaba khe jing dangkhlai kha la jing braha lailang phu ma! 
HEB.12.26	Odebani, bo bubli ha boni khurang jang phirthi khe bo smao ba, thikhabo duha bo ebo grao khe hanggai kha, Phin si phirthi khe se ning niya hi, nokhasao khebo ang smaophin ma se, thi du. 
HEB.12.27	Phin si phin ang smao phin ma se thi dada smao jao hi dongyarao khe slamyaba jinis buthu lai disai hi bonsi dong mani grao ode, smao phuyayaba buthu khe se ning dongsong mani grao khe bo thi ba.
HEB.12.28	Odelei ning jing ebo raji smao phuyayaba khe mai kha bani, khaja hi jing dong lai nang, man jang bokhe khin hi, boni khajama jang Madai ni khusi khe jing dang lai nang; 
HEB.12.29	bede thikhade, jini Madai de sao khripyaba wai se.
HEB.13.1	Daphlung jang nisi hamjao lai hi ning dong lah. 
HEB.13.2	Naorairao ni basao ha hamba phnu ma khe da blao lah. Olei dang hi sereba de mithiya hi sorgo ni deglarao khe noh mathao ri kha. 
HEB.13.3	Phatho ha dongyarao khe bonsi jang baosi nisi phatho dong phaba bao lah; dukhu rijao hi dongyaraobo, saomang ha jar dukhu jaba lai ning bao lah.
HEB.13.4	Disingyaba khe khrip subung bakhan khlai thing, sisaigin ni thuyambo gusu khlaiya hi ragao ri la thing; khah nangyaba phap khusi dangyarao ode gaori jayarao khe Madai ning bonsi ni balam ha bisar khlai ma se.
HEB.13.5	Rang harbaoyaba ni phrang degao lah, nisi jar jar niha jinis dongyaba ha ning khah khusi ja lah. Bo jar ning, Nisi khe asaba khalibo ang haiger nang niya, nisi khe dangkhlai hibo ang thang nang niya, thi hi bo thi du. 
HEB.13.6	Odebani jing de khitha raoma jang thi du:
HEB.13.6	Gabra de ang khe juruyaba se
HEB.13.6	Ang khin nang niya.
HEB.13.6	Subung la ang khe snadi khlai phu ma?
HEB.13.7	Nisi ni hojarao, Madai ni grao nisi ne sainthiyaba buthu khe wainso song hi, bonsi ni dongthai ha bathai thaiyaba buthu khe bao dada, bonsi ni lonthai khe nai hi sling lah. 
HEB.13.8	Jisu Krista de miya habo, dini habo, thaoglao habo nalai lai ning masi se. 
HEB.13.9	Slingrithai gibin gibin ode gmang thaosisiyaba buthu khe langla jao hi da dong lah. Khah khe khasaoma ha rao riba de hamba se, ji mani buthu ha rao riya hi, ji mani waimu nangyarao de khah jang muh jang mai nang niya.
HEB.13.10	Jini hade eleiyaba khapra dong, oraha de thambu ha khusi dangyarao jang bonsi jipha thaoya. 
HEB.13.11	Jonthai dedao thaoyaba phap ni bandai ne hathan gathar jadao thaoyaba, mih ni thijao lang hi hapsingyaba ni manggathi buthu khe nolei bakhla ha bonsi sao re. 
HEB.13.12	Odebani Jisu bo jar ni thijao jang ning subung buthu khe gathar khlaiphu mani khlai hi, nogor ni khorong daoglap baji ha bo dukhu khlai kha. 
HEB.13.13	Odebani, bokhe bonsi naijiyayaba khe lang hi, nolei ni baji gede jing thang la nang. 
HEB.13.14	Ebo nolei hade maithai jang dong mani, jini musi giri; nolei dong phaiginyaba khe jing jon nang. 
HEB.13.15	Odebani boni balam jang bakhan ni bandai khe Madai niha jing yaopha lai nang, bode boni bumu jang gabayaba bathai se. 
HEB.13.16	Hamba khusi dangyaba ode saosi jang saosi juruma da blao lah; oleiyaba bandai buthu khe Madai khaja ri du.
HEB.13.17	Nisi ni hojarao ni grao khe mani lah, bonsi ni grao ni bakhla ha hap lah; nisi ni hayu buthu khe naisoyaba bonsi se; bonsi se Madai niha nisi ni graojma khe sainthi ma. Bonsi ni khusi khe khah waimu jang dangya hi, khaja dada bonsi khusi dangphu mani khlai hi bonsi ni grao khe mani lah. Khah waimu jang dang khade musibo nisi ne khlai hi lab ja nang niya.
HEB.13.18	Anthane khlai hi bi ri lah, khrip jinis ha man jang jing dangma nangjao bani, hamba hamya tharmaiyaba gathar jini ha dong thi hi jing ragao sisi tharmai du. 
HEB.13.19	Nisi niha Madai ning srap ang khe haiphin ha mani khlai hi, anthane bi ri mani nisi khe ang ar khainsudao du.
HEB.13.20	Duha santi ni Madai, subung githi ni bising ni phrang jini Gabra Jisu phin khaikho hi lang smaiyaba, thaoglao grao khayaba thijao ni khlai hi melma bubra dedao thaoyaba de, 
HEB.13.21	boni muh ha boni khusi nisi ni gede dong hi, bo nangjaoba lai dang mani khrip hamba khusi jang Jisu Krista ni khlai hi nisi khe phura ja ri thing. Bo Jisu Krista niha ning thaoglao jang muima dong thing. Amen.
HEB.13.22	Daphlungrao, nisi khe jing sibringyaba grao khe nisi khna mane ang nisi khe khainsu du, nisi niha ang gijisa se ning ang reb ba. 
HEB.13.23	Jini buphlung Timothe khe haiger kha thi hi nisi tharmai mane ang nangjao du; bo bubli ha bo phaisram kha de, nisi jang goron laima ni ang labu pha nang. 
HEB.13.24	Khrip nisi ni hojarao jang subung gatharrao khripbo angkhe khlim ri la ha. Itali raji ni phrang phaiyarao nisi khe khlim ha du. 
HEB.13.25	Nisi khrip ni basao ha khasaoma dong thing. Amen.
JAS.1.1	Madai ar Gabra Jisu Krista ni dangyasa Jakob, jadi jhigin dra dri jayarao khe bo khlim ba.
JAS.1.2	Ani daphlungrao, jadi jadi nisi nai naiyaba khe goron khade, khrip khusi ni grao se thihi bao lah, 
JAS.1.3	nisi lonma ha nai naiyaba goronyaba de nisi niha khah laoma slamba se thihi nisi tharmai lah. 
JAS.1.4	Odehe, musibo baojoya hi nisi phura japhu mani ode, nisi khrao japhu mani khlai hi dukhu khah laoma nisi niha phura khusi ja thing. 
JAS.1.5	Nisi ni bising ha asaba bo buddi gyan baojo kha de, khrip subung niha joya hi ode khaithiya hi riyaba Madai niha sain la thing, odese, mai ma. 
JAS.1.6	Bede thikhade, gijisa bo lonya jaya hi lonma lahi sain la thing, lonsoyayaba de sagor ni dih bar jang sip phra hi dithon baipha ba lai jasosi se. 
JAS.1.7	Lonsingyayaba subung de longthai dih rim ma khayaba, bo khusi dangyaba side gejepyaba ja kha de, 
JAS.1.8	Gabra ni phrang asaba khebo mai nang thi hi da bao la thing.
JAS.1.9	Daphlung songthan hidao hi dongyaba de sugu jaoba ni bubli ha bonsi khaja la thing. 
JAS.1.10	Gnang subung bo jar khe basasa khlai bani bo khaja la thing, bede thikhala, gnang subung sam bubar lai jam ginyaba se. 
JAS.1.11	Sain de boni dongthai jagabyaba jang baigo du, odehe, sam lai rain hi, boni bubar de grai du, ode boni majangma bo saolang la du. Olei jasosi ning gnang subung bo jama se; boni hayu dukhu jang yaowai bani bo jam ma se.
JAS.1.12	Naigrik ha dukhu khah laoyaba de boni khophal hambi bao lah. Nai naiyaba khe dukhu khah laokha ning, Madai ning jar hamjaoyarao niha ri mane hanggaiyaba hayu ni khrothu khe bo mai ma se. 
JAS.1.13	Saosibo naigrik goron ba ha, Madai se ang khe naigrik ri ba, thihi da thi thing. Madai khe phap jang naigrik phuma niya, bobo saosi khebo naigrik riya. 
JAS.1.14	Thikhabo, khrip subung de jar ni libima jang se naigrik goron ba; bo libima jang se subung khe sikpha hi, bo phainjao re. 
JAS.1.15	Odehe, libima ni basa phap khe bonsi hajai ri du; ode phap dephai kha thi kha ning thihyaba ha so ri re.
JAS.1.16	Ani khasaoma ni daphlungrao, thokhi jaohi da dong. 
JAS.1.17	Hamba jinis riyaba ode phura jinis riyaba de basao gede ni jnama buthu ni bupha ni phrang akhai buyaba se. Boni ha se gibin jayaba ode sigring lai giding phin hi gibin slai phuyaba musi bo giri. 
JAS.1.18	Bo dangma baoyaba phura japhu mani khlai hi, bo slamyaba buthu bathai thai jenyaba ja mani khlai hi, grao gibiyaba jang bo jing khe hajai riba se.
JAS.1.19	Ani khasaoma ni daphlungrao, ebo grao khe ning tharmai lah! Khrip subung grao joba khe selaiya hi, khna mani gede selai lah, thamsi baigoya hi nisi khah lao lah. 
JAS.1.20	Subung ni thamsi jang de Madai ni dormo khe slam phuya. 
JAS.1.21	Odebani, nisi niha rege rege dongyaba khrip buthu ode hamyayaba baothai gablaiyaba khe gajai khlai hi, nisi ni bese buthu khe sogo phumani raothai gnang dongyaba, grao nisi niha gai hi dongyaba khe basasa jahi mani lah.
JAS.1.22	Bede thikhade, grao khnayaba se ning ja hi, jar khe thokhi laya hi, khusi dang hi grao maniyaba ja lah. 
JAS.1.23	Asababo grao khnayaba ja hi, maniyaba jaya khade, derphnai ha jar ni hajai phayaba mukhang khe naiba lai jasosi se. 
JAS.1.24	Hamsi ning jar khe nai hi, bo thang la re, ode jar ni mukhang khe bede ja kha thihi srap bo blao re. 
JAS.1.25	Thikhabo, sere phura sadin ni dara khe nai hi, bokhe hamsisi khiyal khlai hi, khna dada bo blao phinyaba jaya hi, mani dada khusi dangyaba de, bo khusi dangyaba ni hamthai mai ma se.
JAS.1.26	Sere jar khe dormo subung bao lahi, jar ni slai khe ning mathaoya hi, jar ni khah khe thokhiyaba de, bo subung ni dormo de haglai se. 
JAS.1.27	Madai jang Bupha ni sagang ha dormo gathar ode phap gaba phayayaba de ebo se: mathisarao, banjikrao bonsi dukhu ni bubli ha naihiyaba ode habsao ni gusu rege dophaya hi jar khe hamsisi naiso layaba se.
JAS.2.1	Ani daphlungrao, muima ni Gabra, jini Gabra Jisu Krista ha lonma nisi asa dengyaba ha subung khe naidao naiyadao da ja lah. 
JAS.2.2	Nisi githim laiyaba ha subung saosi gajao ni yaosi dam gain hi, gainsari majangyaba khe thu dada bo hapsing phai kha la, ode dukhisa subung saosi gainsari gomor khe gain hi hapsing phai kha la, 
JAS.2.3	Gainsari majangyaba thuyaba nisi khiyal khlai hi, bokhe, Ning de hathan hamba ha kham la, nisi thi du. Ode subung dukhisa khede, Hogora song lah, thi hi nisi thikhade, 
JAS.2.4	nisi ni bising ha naidao naiyadao jayaba phap baothai layaba ni bisar khlaiyarao ja nang niya na?
JAS.2.5	Ani khasaoma ni daphlungrao, khna lah! Madai ning habsao ha suliyayarao khe lonma ha gnang jama ni ode bo jar khasaoyarao niha bo hanggaiyaba raji khe hok ni khlai hi bo saikhoyaba niya? 
JAS.2.6	Thikhabo, nisi de suliyayarao khe laji se phnu du. Subung gnangrao de nisi khe suhi dohi, bisar khoh ha nisi khe sik singyaba la bonsi niya? 
JAS.2.7	Bumu man jadaothao ha rihi dongyaba la bokhe sijiyarao bonsi niya na?
JAS.2.8	Madai ni laisi ha ede thi du, Ning jar khe hamjao la ba lai ning nisi ni nohharirao khe hamjao lah, thihi raja ni dara khe nisi gibi jang mani kha de, nisi hamba khusi dang kha. 
JAS.2.9	Thikhabo, nisi naidao naiyadao jakha de, nisi phap khusi dangba se. Ode, nisi dara khe baiglaiyarao jahi, dara nisi khe gajai ja rima se. 
JAS.2.10	Asaba dara khe jamthar si mani lakhabo, masi grao ha hamya khlai kha de, bo khrip ni basao ha gajai ja ma se. 
JAS.2.11	Bede thikhade, gaori da ja thiyaba de Da sthai bai, olei bo thi du. Gaori jaya la khabo, ning sthaibai kha de, ning dara khe hamya khlaiyaba ning ja kha. 
JAS.2.12	Odebani, sadhin ni dara bakhla ha bisar khlai hi dong ginyarao lai jasosi, grao thihi khusibo dang lah. 
JAS.2.13	Khasaoma giri hi khusi dangyaba, khasaoma giri hi ning bisar khlaijao ma se. Khasaoma dongyaba subung ni khlai hi bisar ni basao ha musi khinmani giri.
JAS.2.14	Ani daphlungrao, sereba, Ani ha lonma dong, thihi bo khusi dangya khala snadi lab ja ma? Olei lonma jang bo jar khe sogo la phu nang? 
JAS.2.15	Daphlung ja thing, bahandao ja thing, musibo giri hi nalaibo makham ji mani baojo kha la, 
JAS.2.16	nisi ni bising ha subung saosi boni ha, Shanti jang thang lah, ode suk jang hoh gablai hi dong lah, ode thi kha la, boni saomang ni khlai hi nangyaba buthu khe ning riya kha la, snadi lab ja ma? 
JAS.2.17	Olei jasosi ning, lonmabo khusi dangya thikhade bo githi se.
JAS.2.18	Thikhabo, sereba subung, Nini ha lonma dong, aniha khusi dangyaba buthu dong, thihi thi nang thikha la, ang thi nang, Nini lonma khe gibin a ne phnu ri lah, ang de khusi danghi ani lonma khe nisi ne ang phnu ri nang. 
JAS.2.19	Madai de saosi se ning thihi ning lon du; ning hamba khlai kha, sgain sgo buthubo lonhi lele mao du. 
JAS.2.20	Hoi gibir subung! Khusi dangya hi lonma se ning de musibo niya thihi ning mithima nangjao du? 
JAS.2.21	Jini phagra Abraham jar ni basa Isak khe khapra basao ha yaopha khali, khusi dang bani khlai hi bokhe dormo ni subung se thihi baoya na? 
JAS.2.22	Boni lonma jang bo khusi dangyaba de masi jahi boni lonma phura jaba thihi ning tharmai du. 
JAS.2.23	Madai ni grao jang, Abraham de Madai khe lon ba, bo lonma de bokhe dormo ha sainpha kha, thihi bo thiyaba phura sophai kha. Odebani, bokhe Madai ni lugu mani kha. 
JAS.2.24	Subung khusi dang bani khlai hi lonma se ning de jaya thi hi nisi tharmai du.
JAS.2.25	Olei jasosi ning, sao khe phain jiyaba Rahabbo, naikhaoyarao khe jar ni noh ha lamjao hi, lama gibin gede bonsi khe haiha ba, thikhala bo khusi dang bani bo dormo subung jaya? 
JAS.2.26	Bese dong phaya khade saomang bo githi ja ba lai, khusi dangya khade lonma bo githi se.
JAS.3.1	Ani daphlungrao, nisi ni bising ha subung gabang slingriyasa da ja, slingriyarao de gibin subung buthu thane gejebdao hi bisar khlai riyaba jama nang du thihi nisi tharmai lah. 
JAS.3.2	Jing khrip bo gabang dang gajaiyaba se. Asaba grao thiba ha gajai khlaiyayaba subung de subung phurayaba se, oleiyaba subung de jar ni saomang khebo naiso la phuyaba subung se. 
JAS.3.3	Jing grao manijao mani khlai hi gorai ni bukhuh ha ser pha kha ning, boni saomang khebo jing sikding phu du. 
JAS.3.4	Thikhala, rung gedeba buthu khebo nai lah: bo gabang ning de bani bokhe smao mane bar raoyaba sipma nang du; thikhabo, bokhe soleiyaba de bo soleiyaba baitha basasayaba khe yaowai hi bo nangjao ba lai lang phu du. 
JAS.3.5	Olei jasosi ning, slaibo ebo saomang ni bedeb basasa ja la khabo, gabang sangga phu du. Waiphri basa jang hagra gedeba khamba khe bao sang. 
JAS.3.6	Ode, slai bo wai lai se. Jini saomang ni bedep gibin gibin buthu ni bising ha hamyayaba habsao lai se, phura saomang khe rege rege khlai hi phura subung ni saomang khe bo saokhrip re, ode slaibo bo sajathan ni wai jang saokhrip re. 
JAS.3.7	Jing subung buthu khrip jadi mih, khrip jadi dao, hah ha sorbaiyaba khrip jadi, ode sagor ha dongyaba khrip jadi hang gnang buthu khe khrang phu du, 
JAS.3.8	thikhabo, slai khede saosi bo mathao phuya. Slai de hamya phirik phirik dongphuya, thihyaba ni bis jang gablai du. 
JAS.3.9	Ebo jang ning jini Gabra jang Bupha khe jing bakhan khlai re, bo jang ning Madai, jar ni saogari lai slamyaba subung buthu khe jing sari re. 
JAS.3.10	Bukhuh masi ni phrang bakhan jang sarithaibo baigo du. Ani daphlungrao, olei jama niya. 
JAS.3.11	Dihmu masi ni phrang dih thaodao thaoyadao baigoya. 
JAS.3.12	Ani daphlungrao, thaikhrao phang ha Oliv bathai thaiya, ar grep biding ha thaikhrao bathaibo thaiya. Olei jasosi ning sem ni dikhor ha sem brabya hi baigo phuya.
JAS.3.13	Nisi ni bising ha gyan ar bujima gnang sere dong? Bo khusi dangyaba buthu de gyan ni phrang baigoyaba, bo maigru gruyaba ar dangyaba khe dongthai hamba jang phnu la thing. 
JAS.3.14	Thikhabo, nisi ni khah buthu ha hingsa khayaba ode, jar khe jajao layaba dengkha de, nisi gyan khe lahi da sangga lah, ode gibi khe mosol da thi lah. 
JAS.3.15	Oleiyaba gyan de basao ni gede ni phrang galai phaiyaba niya, habsao jang saomang ni mijingma ode sogo sgain ni phrang baigoyaba se, bo bese niya. 
JAS.3.16	Hingsa ode jar khe jajaoyaba ni dongthan hade nam khormu jang hamya khusi dangyaba khrip jadi dong re. 
JAS.3.17	Thikhabo, basao gede ni phrang gyan galai phaiyaba de jenba ni phrang bo gathar se, boni yaohon ha milima nangjao du, boni dongthai gasain bi, sain lai thao bi, khasaoma jang hamba bathai gablai hi, naidao naiyadao jaya, bo girikbo giriklaiya. 
JAS.3.18	Ode, milima slamyarao de milima ni bumuh gaiyaba de dormo ni bathai thai re.
JAS.4.1	Nisi ni bising ha jbah ar nam jalaiyaba buthu la braha ni phrang baigo phai ba? Nisi ni mijingma buthu, nisi ni bising ha nam jalaiyaba buthu ni phrang baigoyaba niya na somo? 
JAS.4.2	Nisi jinis nangjao du, thikhabo nisi mai phuya; odebani subung khe nisi sthai re. Nisi jinis libi du, thikhabo nisi mai phuya; nisi johi nisi nam jalai du. Nisi sainya bani maiya. 
JAS.4.3	Nisi sain lakhabo, sainba jaya bani nisi maiyaba se, bede thikhade nisi suk khlai mani yaowaima bao ba. 
JAS.4.4	Hoi nisi gaorirao! Habsao jang lugu khayaba de Madai ni sotru jaba se thi hi nisi mithiya? Sere habsao jang lugu jama nang du, Madai ni sotru ha jar khe slam laba se. 
JAS.4.5	Niyakha la, Jini bising ha bese kham riyaba esilei sosi bo ang khe nangjao du, thihi Madai ni laisi ha thiyaba grao musibo niya thihi nisi baoba na somo? 
JAS.4.6	Thikhabo, bode khasaoma bangdao hi bo ri du. Odebani, Madai ni laisi ha, Madai ning subung sanggayarao khe nangjaoya, thikhabo jar basasa jayarao khede bo khasaoma ri re, bo ode thi du.
JAS.4.7	Odebani, Madai ni bakhla ha hapsing lah. Thikhabo, Diabol khede nanglai lah, odese nisi khe bo dangkhlai hi khailang ma. 
JAS.4.8	Madai niha sampha lah, odese bobo nisi niha sampha ma. Subung phaphirao, nisi ni yao buthu khe susa lah, nisi giriklaiyarao, nisi ni khah buthu khe gathar khlai lah. 
JAS.4.9	Khah waimu nang lah, khah bai lah, ode gra lah. Nisini miniyaba de khah baima ha salai thing, nisi ni khajayaba de maoma ha galai thing. 
JAS.4.10	Gabra ni sagang ha nisi basasa ja lah, odese, nisi khe guju sugu ma.
JAS.4.11	Daphlungrao, nisi saosi jang saosi hamya da thi lai. Sere jar ni daphlung khe hamya thi du, bo jar ni daphlung khe siji du, ar bo Dara khe se hamya thihi siji ba. Dara khe ning siji khade, ning Dara khe maniyaba niya, ning bisar khlaiyaba se ja ba. 
JAS.4.12	Dara riyaba ar bisar khlaiyaba saosi se ning dong ba, bode sogo phuyaba ar sjam phuyaba se. Ning jar ni noharirao buthu khe sijiyaba la ning sere?
JAS.4.13	Duha khna sang, Dini ja thing, dakhna ja thing, asaba nogor ha jing thang nang, odehe oraha nokha maithai si jing dong hi, jing bephar khlai nang, ode gabang rang bojai nang, thiyarao, 
JAS.4.14	dakhna de sum bedehe ja nang nisi tharmaiya. Nisi ni hayu la snadi? Gowal de khaisa bubli ne nujao phai du, ode srap jamphin lang laba lai jasosi se. 
JAS.4.15	Gabra nangjao khade, jing thang hi dong nang, eraha oraha jing khusi dang nang, olei nisi thima nang du. 
JAS.4.16	Duha de sanggama jang meser hi se jar khe asa khlai du, olei khrip asa khlaiyaba de phap se.
JAS.4.17	Odebani, sere hamba khusi khe tharmai hi bo dangya khade, bo phap khusi dangba se.
JAS.5.1	Nisi subung gnangrao, duha khna lah. Nisi ni basao ha dukhu sophai ginyaba ni khlai hi bol jang jirikkhao hi gra lah. 
JAS.5.2	Nisi ni don buthu saothar kha, nisi ni rih buthu bo yung jithar kha. 
JAS.5.3	Nisi ni gajao buthu ode nisi ni guphu buthubo haro remthar kha, bonsi ni haro remyaba de nisi gajaoyaba khe phnuyaba ja nang; odehe wai jang jinis khamba lai, nisi ni saomang jithar jao ma se. Yaohon basain ne khlai hi nisi don bojom khlai kha. 
JAS.5.4	Khna lah, nisi ni phadain ha khusi dangyarao ni mainphain buthu khe nisi mathao bani, mathao jaoyarao jirik khao du, mai rayarao jirik khaoyaba khurang siphaiyarao ni Gabra ni khmao ha so hi kha. 
JAS.5.5	Phirthi ha ning nisi suk jang jar khe yaowai hi haglai basain phlai kha; nisi ham hi dongba basain buthu ha jar ni nangjaoma ha khah buthu khe phong riba. 
JAS.5.6	Dormo subung khe nisi gajai ja ri hi, nisi sthai ba, thikhabo bode nisi khe badaiya.
JAS.5.7	Odebani daphlungrao, Gabra phaiphinya si de khah lao hi dong lah. Phadain bubra jar ni phadain ni phrang bathai khaoji mane jon ba khe nai lah. Hadi hajenyaba ar hadi hathaoyaba khe maiya si de bo jon hi ning dong re. 
JAS.5.8	Nisibo khah laoma jang dong dada, nisi ni khah buthu khe rao ri lah, Gabra phaiphin mani sampha kha.
JAS.5.9	Daphlungrao, nisi gajai jaya mani khlai hi saosi jang saosi da ber lai. Nai lah, bisardar derga kholei ha song hi ning dong. 
JAS.5.10	Daphlungrao, dukhu ha ode khah laoma ni balam ha ning, Gabra ni bumu jang grao sainthiyaba gorasalirao khe daogari nai lah. 
JAS.5.11	Blaiya si khah lao hi dukhu khlaiyarao ni khophal hambi thi hi jing thi du. Job dukhu khah laoyaba khe nisi khna kha. Odehe, Gabra ni khusi dangma baoyaba khebo nisi tharmai kha. Gabra de khasaoma jang mayama ha gablaiyaba se.
JAS.5.12	Khrip tha grao dedao thaoyaba ebo se. Ani daphlungrao, smai da dang lah. Sorgo ni bumu lahi ja thing, phirthi ni bumu khe lahi ja thing, niyakhala, gibin musi jinis ni bumu khe lahibo smai da dang lah; bede thikhala, Bo jadu nisi thi khade, Jadu ning ja thing, Bo jaya nisi thi khade, Jaya ning ja thing, ode niyakhade gajai ha nisi galai ma se.
JAS.5.13	Nisi ni bising ha sereba limyaba dong? Bi la thing. Bumai nangyaba dong? Bakhan ni rajabthai khe rajab la thing. 
JAS.5.14	Nisi ni bising ha sereba hamya dukhu jahi dong? Bo longjom ni khraorao khe long hi, bonsi Gabra ni bumu jang thao do ri hi, boni basao ha bi la thing. 
JAS.5.15	Lonma jang bi khade, limyaba khe ham ri nang, ode Gabra ning bokhe sugu hi song ri nang, ode bo phap khusi buthubo dang khade, map jama se. 
JAS.5.16	Odebani, ham rijao hi nisi dongphu mani khlai hi nisi jar ni phap buthu khe lang hi, saosi jang saosi khe bi ri lai lah. Dormo subung biyaba khusi gede dangphu du. 
JAS.5.17	Elijabo jing lai ning subung se, thikhabo hadi haya mani khlai hi khah ri dada bo biba, ar nokha maithai tham daindo ni bising ha phirthi basao ha hadi haya. 
JAS.5.18	Odehe bo biphin hi, nokhasao ni phrang hadi ha riba, ode phirthi ha samlai bonlai japhin kha. 
JAS.5.19	Ani daphlungrao, nisi ni bising ha asaba subungbo gibi grao ni phrang degao lang khade, 
JAS.5.20	subung phaphi lama gibi niyayaba ni phrang labu phinyaba de thihyaba ni phrang boni bese khe sogo hi gabang phap khebo khlip phung rijaoma se thihi tharmai lah.
1PE.1.1	Jisu Krista ni haijaoyasa Peter de, Ponto, Galatia, Kappadokia, Asia, ar Bithunia raji buthu ha dong phlungyarao, 
1PE.1.2	Bupha Madai mithi daba lai saikho dajaoyaba, Jisu Krista ni grao khe mani mane ode boni thijao ha susa hi ragao mani Bese jang gathar khlai jaoyarao niha:
1PE.1.2	Nisi ni basao ha khasaoma ar shanti bara phalang thing.
1PE.1.3	Jini Gabra Jisu Krista ni Bupha ode Madai ni bakhan ja thing. Subung githi ni phrang Jisu Krista khe baijaphin ri ba, asa gathang khe mai mani khlai hi, boni maya gedeba jang, hayu gadain ha jing khe mathangphin ba. 
1PE.1.4	Ode don phantha hamya jathaoyayaba, gusu jayayaba, srup thaoyayaba khe nisi ne khlai hi sorgo ha hamsisi deng ri kha. 
1PE.1.5	Nisi de, bokhe lon bani sogoma ha salai hi nisi dong kha, bubli jamthaoba ha nujao hi dongba basain sosi, Madai ni raothai jang nisi gajeb jaoyaba ja kha, ode bubli jamthaoba ha nujao mani basain sosi, Madai ni raothai jang nisi naiso jao ma se.
1PE.1.6	Gibin gibin naigrik goron hi gmang giji ja la khabo, nisi khaja hi dong lah. 
1PE.1.7	Olei nisi niha lonma gibi dongyaba khe nainai ma se. Gajao hamya japhuyaba khe ning wai ha malang hi nainai kha la, bo thanebo muilo jadaoyaba nisi ni hayu khede nainai ma ning thi hi nisi tharmai lah, Jisu Krista nujao phaiphin khali se, bakhan, muima, ode khasaoma maiphu mani khlai hi. 
1PE.1.8	Bokhe nuya khabo nisi hamjao du; duhabo bokhe nisi nuya hibo, nisi lon du, thisophuya khajama ni muima jang nisi gablai du; 
1PE.1.9	nisi lonyaba ni bathai, nisi ni bese ni sogoma khe mai ma sampha kha bani.
1PE.1.10	Ebo sogoma ni balam khe gorasalirao thaoya si smai hi bonsi naithai dada nisi niha Madai jinis riyaba khasaoma sophai ginyaba khe bo sainthi da kha. 
1PE.1.11	Bonsi niha Krista ni Bese dongpha hi, Krista dukhu maiginyaba buthu ode boni yaohon ha, muima dongphai mani grao khe bo sainthiyaba grao dong bani, snadi bubli ha bo phai nang, bede jahi bo phai nang thihi bonsi tharmai ma nangjao ba. 
1PE.1.12	Bonsi ne niya hi, nisi ne khlai hi khusi ang riba se thihi nisi ne tharmai ri du. Sorgo ni phrang haihayaba Bese Gathar ni juruma jang nisi niha hamba graojma khe sainthiyarao ning bonsi nisi niha thi kha. Bo jinis buthu khe sorgo ni deglarao khah muh rihi hamsi ning naima mijing ba.
1PE.1.13	Odebani, dang mani khlai hi nisi baoyaba buthu khe salai lah. Jar khe sibring lah, Jisu Krista nujao phaiba ha khasaoma khe nisi nebo labu ri mani khlai hi asa khlai lah. 
1PE.1.14	Basa grao maniyarao lai dong hi, sagang ha jar ni phap libima ha dongba lai nisi da dong lah. 
1PE.1.15	Nisi khe longyaba gathar dongba lai, nisibo khrip yaowaithai ha gathar ja lah; 
1PE.1.16	Nisi gathar jama nang du, bede thikhade ang gathar se, thi hi reb du.
1PE.1.17	Naidao naiyadao jaya hi, khrip subung jar khusi dangba lai ning bisar khlai riyaba khe, bupha thihi jirik khade, eraha nisi naorai lai jahi dongba ha ning bokhe man jang khin dada yaowai lah. 
1PE.1.18	Bede thikhade, nisi ni greng buthu ni phrang dongthai jithai phaipha buyaba, gibirrao ni dongthai ni phrang de jinis hamya japhuyaba rang bagrai gajao buthu jang nisi khojaoyaba niya, 
1PE.1.19	melmasa mainthi giriyaba, ode musi gajai giriyaba, Krista ni thijao muilo gnang jang se khojao ba thi hi nisi tharmai kha. 
1PE.1.20	Bode phirthi khe sangsai bani sagang ha ning bokhe saikho kha; thikhabo, nisi ne khlai hi ning bubli jamthaoba ha bo nujaoba se. 
1PE.1.21	Githi ni phrang bokhe mathang phinyaba Madai khe nisi lon kha; odese Madai de nisi ni lonma ode asama dengyaba ning ja kha.
1PE.1.22	Gibi jang daphlungrao khe hamjao mani khlai hi, grao gibi khe mani hi, nisi ni hayu ni dongthai buthu khe nisi gathar khlai khade, khah guthu ni phrang nisi hamjao lai lah. 
1PE.1.23	Bumuh hamya japhuyaba ni phrang niya hi, Madai ni grao thang hi ning dongyaba, ode dong songyaba ha ning, bumuh hamya japhuyayaba ni phrang nisi hajai slamyaba ja kha. 
1PE.1.24	Sastro thiba lai,
1PE.1.24	Khrip subungbo sam ba lai se,
1PE.1.24	Bonsi ni khrip muimabo sam bubar lai se,
1PE.1.24	Sam de rain hi, boni bubar bo grai re,
1PE.1.25	Thikhabo, Gabra ni grao de dongsong ma se,
1PE.1.25	Bo ning ja kha, hamba graojma nisi ne khna riyaba se.
1PE.2.1	Odebani, khrip jadi hamyayaba, thokhiyaba, giriklaiyaba, hingsa ode khrip sijiyaba khe dangkhlai hi, 
1PE.2.2	sogoma ha nisi dedao phalang phuma ni khlai hi, nana gili hajaiyarao lai, bese gede abudih musibo gibringyayaba khe libi lah. Ede khlai hi nisi bara hi sogo jao phu nang. 
1PE.2.3	“Gabra bislei ham du thihi nisi nainai sang” thihi reb ba lai.
1PE.2.4	Boni gede thang lah, bode longthai gathang, subung buthu dangkhlaiyaba se. Thikhabo, Madai ni muthai hade muilo gnang ar saikho jaoyaba se. 
1PE.2.5	Odebani, nisi bo longthai gathang buthu lai ja hi, bese ni gede noh ne khlai hi longthai riyenyaba ja lah. Oraha se Jisu ni khlai hi Madai khe mani mane gatha hi, bese gede ni bandai khe yaophuyaba, Jonthai gathar nisi ja ma. 
1PE.2.6	Odebani, Madai ni laisi ha ede thi du,
1PE.2.6	Nai lah, muilo gnang longthai ang saikhoyaba khe,
1PE.2.6	bokhe Zion ha nohgrong ni khlai hi ang gai kha,
1PE.2.6	Sere bokhe lon du, bo laji nu nang niya.
1PE.2.7	Nisi bokhe lonyarao ni khlai hide, bode muilo jadao thaoyaba se, thikhabo bokhe lonyayarao ne khlai hi de,
1PE.2.7	Noh dangyarao, longthai dangkhlaiyaba khe ning,
1PE.2.7	noh grong ha longthai nang daothaoyaba ja kha, thi du.
1PE.2.8	Ar gibin hathan ha Madai ni grao ha ede thi du,
1PE.2.8	Subung buthu khe khuda riyaba longthai,
1PE.2.8	subung buthu khe galai riyaba longthaima se,
1PE.2.8	Grao khe bonsi maniyaba ni bonsi khuda hi galai ba. Olei jama ni khlai hi ning bonsi khe saikho daba se. 
1PE.2.9	Thikhabo, nisi de boni jnama ha hap mani khlai hi andar ni phrang nisi khe long hi muima jang gmang thaosisi khusi dangyaba buthu khe bara riphu mani khlai hi nisi saikho jaoyaba jadi se, nisi de Jonthaima ni bongso, jadi gathar, Madai ni phantha ja kha. 
1PE.2.10	Sagang hade nisi Madai ni subung buthu jaya, thikhabo, duha de nisi ja kha; sagang hade nisi maya maiya, thikhabo duha de maya doya mai kha.
1PE.2.11	Hamjao daothaoyarao, ebo habsao hade nisi raji gibin ha naorai jahi se dong bani, bese jang nanglaiyaba saomang libima buthu ni phrang degao mani khlai hi ang nisi khe khainsu du. 
1PE.2.12	Odehe, Jentailrao ni bising ha nisi ni dongthai majang thing. Odehe, hamya khusi dangyaba ha bonsi nisi khe hamya thi la khabo, nisi hamba khusi dangyaba buthu khe bonsi jar ning nu la nang, ode Madai jini ha dongphai khali, bokhe bonsi bakhan khlai ma se.
1PE.2.13	Gabra ni khlai hi subung saikhoyaba hukhum gnang dongyaba si ni bakhla ha nisi dong lah, jadaothao hukhum dong ba, Raja dedaothao ni grao khe mani lah, 
1PE.2.14	hamya khusi dangyarao khe saja ri mani ode hamba khusi dangyarao khe bakhan khlai mani, bo saikhoyaba raji gibim jang naisoyarao ni grao khebo mani lah. 
1PE.2.15	Musibo tharmaiyayaba gibir grao thiyaba khe niyathai mani khlai hi nisi khe Madai ning nangjaoba se. 
1PE.2.16	Nisi sadhin ja kha, thikhabo nisi ni sadhin khe phap ha phung mani yaowaiya hi Madai ni leng jahi dang mani yaowai lah. 
1PE.2.17	Khrip subung khe man khlai lah, lonma ha daphlungrao khe hamjao lah, Madai khe khin lah, ode Raja dedao thaoyaba khe bakhan khlai lah.
1PE.2.18	Dangyasarao, man jang nisi ni bubrarao ni grao bakhla ha dong lah, maigru gru jahi ode gasain mani grao se ning niya hi, bo khah pekhaiba raoyarao ni grao khebo mani lah. 
1PE.2.19	Malai, Madai ni nangjaothai khe tharmai bani dukhu jaginyaba habo dukhu khlai re thikhade, bo se Madai khe khaja ri re. 
1PE.2.20	Nisi khusi dang gajai bani khlai hi sujaoba ha, khah laohi dukhu ajao la khabo, nisi ni khlai hi snadi bumu ja ma? Hamba khusi dangba ha nisi dukhu khlai du ode, khah laohi nisi dukhu ajao khade, Madai ni khajama se. 
1PE.2.21	Ningkhe eboni khlai hi se long ba, bede thikhade Kristabo nisi ni khlai hi dukhu ajao hi nisi boni lama ha thang mani khlai hi nisi ne masi daogari ri lang ba. 
1PE.2.22	Bo de musi phap khusi dangya, boni khuh ni phrang musibo thokhiyaba graobo baigoya. 
1PE.2.23	Bokhe malai jo la khabo, bode jophinya, bode dukhu jabani saosi khebo jaobaiya; gibi jang bisar khlaiyaba niha se jar khe jar yaopha la ba. 
1PE.2.24	Phap ha thih dada dormo gede jing thangphu mani khlai hi, jarni sao ha sugu hi kross ha ri la hi jini phap buthu khe bo horkhu kha, ode boni bumai jang nisi hamma mai kha. 
1PE.2.25	Sagang hade nisi melma lai lama gma ba, thikhabo duha de, melma bubra nisi ni bese raokhiyaba niha nisi phaiphin kha.
1PE.3.1	Olei jasosi ning nisi bihih rao, jar ni basairao ni grao ni bakhla ha dong lah, odese bonsi ni bising ha Madai ni grao khe bonsi maniya lakha bo, grao thimabo nangya hi, bonsi ni bihihrao ni dongthai jang de ma se, 
1PE.3.2	jar ning nisi ni dongthai gathar ode man dongyaba buthu khe bonsi nu ma se. 
1PE.3.3	Nisi sal khlaiyaba de, baji gede sal khlaiyaba, le le pha le khnai sapyaba, gajao ni lik gainyaba, hamba gainsari pha hi, sal khlaiyaba da ja thing, 
1PE.3.4	bo thanebo, nisi sal khlaiyaba de bising gede majangyaba, gasainma ode suima bese ni majangma srup thaoyayaba ja thing. Bode Madai ni muh ha gabang muilo gnang se. 
1PE.3.5	Olei jasosi ning, gada ha masainjik gathar, Madai niha asa dengyarao de, bonsi ni basairao ni grao maniyaba jang bo majang ri re. 
1PE.3.6	Sara de Abraham ni grao khe mani bani, Gabra thihi bo long ba lai ning, nisi hamba khusi danghi musi khebo nisi khinya hi dong khade, nisi Sara ni bisikthu ja ma se.
1PE.3.7	Nisi basairao, olei jasosi ning, nisi sisaigin jayaba ha nisi ni bihih buthu khe hamsisi bujai lah, baiba laiyaba se bani ode, Madai ni khasaoma jinis riyaba hayu khe baosi phantha mai phayaba se thihi nalaibo wainso hi hamsisi man khlai lah. Odese, nisi biyaba buthu ha musibo dibin sibin jaya ma.
1PE.3.8	Jamthaoba ha de, nisi khrip jang khah masi jahi, nisi saosi jang saosi maya nang hi, bada buphlung lai hamjao laihi, khasao laihi ode, gasain majang dong lah. 
1PE.3.9	Phap khe phap jang da suphin, odehe sarithai khe sarithai jang suphinya hi, hamthai se ri lah; hamthai mai mani khlai hi se Madai ning nisi khe longba se. 
1PE.3.10	Bede thikhade, Madai ni laisi hade,
1PE.3.10	Jar ni hayu khe nangjao hi,
1PE.3.10	hamba basain buthu khe naima nangjaoyaba de,
1PE.3.10	Phap ni phrang jar ni slai khe hamsisi naiso la thing,
1PE.3.10	Boni bukhuh habo thokhiyaba grao joya mani khlai hi naiso la thing.
1PE.3.11	Phap khe dangkhlai hi hamba khusi dang la thing,
1PE.3.11	Milima khe smai hi riksai phalang thing.
1PE.3.12	Gabra ni muthai dormo subung buthu ni basao ha muh galai re,
1PE.3.12	bonsi biyaba gede boni khmao gainsong re,
1PE.3.12	Thikhabo, hamya khusi dangyarao ni basao hade,
1PE.3.12	Gabra ni mukhang khe bonsi naithai re.
1PE.3.13	Hamba khusi dangyaba gede nisi khah ri kha la, sere nisi khe hamya khlai ma? 
1PE.3.14	Bede thikhala, gibi khusi khe dang bani, nisi dukhu jaba thikhade, khophal hambi bao lah. Bonsi khinyaba jinis buthu khe da khin lah, ode khah waimubo da nang lah. 
1PE.3.15	Bede thikhade, nisi ni khasu ha Krista khe man khlai hi Raja slam lah. Nisi ni asa ni balam ha sere nisi khe sing du, srap thiphla ri mani khlai hi salai hi ning dong lah. 
1PE.3.16	Bede thikhade, maigru gru jahi man jang dong lah. Nisi hamba hamya mithiyaba gathar khe nalaibo khah ha deng hi dong lah. Odese Krista ha nisi ni dongthai hamba khe sijiyarao laji nu thing. 
1PE.3.17	Hamya khusi dang bani dukhu ja ba thane, Madai ning olei nangjaoba se thikhade, hamba khusi dang bani dukhu jaba hamdao. 
1PE.3.18	Kristabo jing phaphirao ni khlai hi phin si thih hi, Madai niha nisi khe langphu mani, dormo subung dormo niyayaba subung buthu ni khlai hi bo thih ba se. Bo saomang ha sthai jao ba, thikhabo bese hade mathang jaoba se, 
1PE.3.19	bo se phatho ha bese dongyarao niha thanghi grao sainthi ba. 
1PE.3.20	Bo buthu gada ha Noah rung dainba bubli ni bising ha Madai khah laoma jang bo jon khali bonsi lonya, rung ha subung gijisa, jai se ning dih ni phrang sogo jao ba. 
1PE.3.21	Bo lai jayaba baptisma, Jisu Krista baija phin bani khlai hi, duha nisi khe sogo du; baptisma de saomang ha rege rege dongyaba khe susayaba ning niya hi, hamba hamya mithiyaba gathar jang Madai niha grao hanggaiyaba se. 
1PE.3.22	Jisu Krista sorgo ha thang la hi, Madai ni yaoda gede bo dong ba, ode sorgo ni deglarao hukhum gnangrao ode raothai buthu khe boni grao bakhla ha ning khrip ja kha.
1PE.4.1	Odebani, Krista ning jar ni saomang ha dukhu khlai kha bani, nisibo olei ning boni baothai khe yaodi khlai hi yaowai lah, asaba habo saomang ha dukhu khlai kha de, bo phap khe dangkhlai re. 
1PE.4.2	Odebani, ebo phirthi ha boni hayu yaowai mani thaoyaba khrip ha subung ni mijingma buthu ha thangya hi, Madai ni nangjaoma ha thanghi dong mani khlai hi se. 
1PE.4.3	Jentailrao ni nangjaothai, gaori jayaba, saomang ni mijingma, ju baola jayaba, ju ni hathan ha khajayaba, ode saokhuli khlimba regeyaba buthu, sagang ni basain ha haglai basain phalaiyaba ning jakha. 
1PE.4.4	Duha bonsi nangjaoma ni dongthan ha nisi dongya kha bani bonsi gmang ba, odebani nisi khe bonsi sijiba se. 
1PE.4.5	Thikhabo, subung githi jang subung thanghi dongyarao khe bisar salai blai hi dongyarao niha bonsi ni hamba graojma khe bonsi sainthi ma nang du. 
1PE.4.6	Elei bani se subung githirao niha bo hamba graojma khe khna riba, bede thikhade gibin subung buthu lai ning subung ni saomang ni balam ha bisar khlai khali ha, Madai ni sagang ha bese jang bonsi thanghi dongphu mani khlai hi.
1PE.4.7	Khrip jadi jamthao mani bubli sampha kha; odebani, nisi bi phu mani khlai hi khah ha girik hi salai dada dong lah. 
1PE.4.8	Khrip gibin jinis thane nang daothaoyaba de ebo se, nisi saosi jang saosi khe maya nanglai lah, mayama jang gabang phap khe gasep phu du. 
1PE.4.9	Berya hi nisi naorai jalai lah. 
1PE.4.10	Madai ni khasaoma jang jinis riyaba jadi gibin gibin naisoyaba hamba buthu lai, jinis riyaba nisi maiyaba si khe khusi dang ri lai mani khlai hi yaowai lah. 
1PE.4.11	Asaba bo grao sainthi khade, Madai ni grao buthu khe ning sainthi la thing; asaba bo khusi dang khade, Madai raoma ri ba lai ning dang la thing; odese, Jisu Krista ni khlai hi Madai khe khrip ha muima khlai phu ma. Muima jang raothai thaoglao thaoglao boni gaja se. Amen.
1PE.4.12	Ani hamjaoyarao, nisi khe nainai mani nisi ni bising ha nai naiyaba dukhu sophaiba ha, nisi ni basao ha gmang thaosisi jinis sophaiba lai nisi da gmang lah. 
1PE.4.13	Nisi Krista jang dukhu khlai phayarao se bani khaja lah; bo muima jang nujao phaikha ning, nisibo khusi jahi khajama jang nisi jirik khao phuma ni khlai hi se bao lah. 
1PE.4.14	Odehe Krista ni bumu ni khlai hi nisi jajao kha de nisi ni khophal hambi; bede thikhade muima ni bese, Madai ni Bese nisi niha dongba se. 
1PE.4.15	Nisi ni bising ha asababo sthai bani ja thing, makhao bani ja thing, phap khusi dang bani ja thing, niyakha la malai khe gaso suso khlai bani ja thing, dukhu da mai thing. 
1PE.4.16	Nisi Kristian jaba ni dukhu mai khade, da laji lah; Krista ni bumu jang se bani Madai khe bakhan khlai lah.
1PE.4.17	Bisar jen mani bubli ja kha, Madai ni nohkhor buthu ni phrang ning jen ma se. Jini phrang jen ma thikha la, Madai ni hamba graojma khe maniyayarao jamthaoba ha bedehe ja ma kho? 
1PE.4.18	Odehe, Madai ni laisi ha,
1PE.4.18	Dormo subung ning goba du kha la,
1PE.4.18	Madai khe khiyal khlaiyarao ode subung phaphirao la bede ja ma kho? bo thiba lai.
1PE.4.19	Odebani, Madai nangjaoba lai dukhu khlaiyarao hamba khusi dangpha lang hi bonsi ni bese khe slamyaba lonjaoma gnang niha deng ri la thing.
1PE.5.1	Duha ang, khrao jahibo, Krista dukhu jayaba buthu khe nuyaba ode muima nujao phaiginyaba khe maipha mane asa khlaiyaba ning, nisi ni bising ha longjom ni khraorao khe jing sibring du. 
1PE.5.2	Nisi ni bakhla ha Madai ni melma buthu khe hamsisi naiso lah, alang alang thi bani dangba niya hi, Madai ning nisi khe dangma nangjaoba lai jasosi ning khajama jang dang lah, rang harbao bani niya hi, khusi dangma mijingyaba khah khe lahi naiso lah. 
1PE.5.3	Nisi naisoyarao ni basao ha Raja da ja lah, bonsi nisi khe nai hi sling jao mani dong lah. 
1PE.5.4	Odese, melma bubra Raja dedao thaoyaba nujao phaikha ning, muima ni Raja ni khrothu srup thaoyayaba khe nisi mai ma.
1PE.5.5	Olei jasosi ning, nisi jalairao, khraorao ni grao khe mani lah. Nisi khrip jang gasain ma ha khusi dang ri lah, Madai sanggayarao khe nangjaoya, thikhabo jar basa jayarao khede khasaoma ri re, ode bo thi du. 
1PE.5.6	Odebani, bo gibi bubli habo nisi khe guju sugu phu mani, Madai ni yao bol raodaoyaba ni bakhla ha ning basasa jahi dong lah. 
1PE.5.7	Bo jar ning nisi ni gede khah ridu bani nisi ni khrip khah waimu khe boni basao ha deng lah.
1PE.5.8	Khiyal khlai hi, girik lah. Nisi ni sotru Soithan de misi raigonma hoba lai, ji mani smai hi daoding bai du. 
1PE.5.9	Lonma ha ning raothe the jahi song lah, ode nanglai lah. Habsao bubim ha nisi ni daphlungrao, olei jasosi ning bonsibo dukhu jaba thihi nisi tharmai du. 
1PE.5.10	Khaisa bubli nisi dukhu khlai bani yaohon ha, Krista ha boni thaoglao ni muima mai mane nisi khe longyaba, khasaoma ha gablaiyaba Madai ning nisi khe suphin nang thi du, bo nisi khe bol rao ri nang, bo raothe the khlai nang. 
1PE.5.11	Boni ha ning raothai de thaoglao thaoglao dong thing. Amen.
1PE.5.12	Ani daphlung, subung lonma gnang, ang wainsoyaba subung, Silvan ni yao ha ebo laijma songthe the nisi ne ang haiha du. Ebo Madai ni khasaoma gibi jadaothaoyaba se thihi nisi ne khna ri mani ode, oraha raothe the song mani nisi khe jing sibringyaba grao se.
1PE.5.13	Nisi lai jasosi ning saikho jaoyarao Babulon ni longjom nisi khe khlim ha du; olei jasosi ning, ani basa Mark bo nisi khe khlim ha du. 
1PE.5.14	Kristian ni hamjaoma jang khudim hi khlim lai lah.
1PE.5.14	Nisi Krista ha dongyarao khrip niha santi dong thing.
2PE.1.1	Jisu Krista ni leng jang dangyasa Simon Peter de, jini Madai ni dormo ni khlai hi ode jing khe sogoyahba Jisu Krista ni khlai hi ode jini Madai ni dormo ni khlai hi muilo jadao thaoyaba lonma jing maiba lai maiyarao niha:
2PE.1.2	Jini Madai ni gyan ha ode Jisu, jini Gabra Jisu ni gyan ha ning, khasaoma jang shanti bara phalang thing.
2PE.1.3	Bo jar ni muima ode boni hamma ha jing khe longyaba khe jing mithi bani khlai hi, bo Madai ni raothai jang Madai khe khiyal khlai bani balam ha, ode hayu ha jing nangyaba khrip jadi khe bo jinthane yaopha kha. 
2PE.1.4	Odebani, jinis ri mane bo hanggaiyaba dedao thaoyaba ode muilo jadao thaoyaba khe bo jinthane ri kha. Odebani, habsao ni phap libima jing khe hamya khlai phuyaba ni phrang nisi baigo hi, Madai ni gede nisi masi japhu kha. 
2PE.1.5	Odebani se hamsi ning ranpha hi, nisi ni lonma ha ning hamma ha dong dada, nisi ni hamma ha ning bujima, 
2PE.1.6	nisi ni bujima ha ning jar khe sibring lahi, jar ni sibringma ha ning khah lao lah, khah laoma ha ning Madai khe khiyal khlai hi, 
2PE.1.7	nisi Madai khe khiyal khlaiyaba ha ning khasao lai hi, jar ni daphlung khe hamjaoma ha bangdao phalang thing. 
2PE.1.8	Bo jinis buthu khe nisi la hi, nisi ni bising ha bara phalang khade, jini Gabra Jisu Krista khe mithi bani balam ha, bathai thai daothao ode lab jadaothao bo nisi khe slam ma se. 
2PE.1.9	Thikhabo, sere bo jinis buthu khe maiyayaba de, muthai gana, musi nuyaba lai se. Sagang hade boni phap buthu khe susa rihi bo blao phinyaba khe se thi ba.
2PE.1.10	Odebani, daphlungrao, nisi long jaoyaba jang nisi saikho jaoyaba rao ri mani khlai hi ranpha dao lah, bo khusi buthu khe nisi dang kha ning asaba khalibo nisi galai nang niya. 
2PE.1.11	Odese, jini Gabra ode sogoyahba Jisu Krista ni thaoglao raji ha hap mani nisi ne muima jang salai ri ma se.
2PE.1.12	Odebani, ebo jinis buthu khe nisi ning tharmai la kha; odehe nisi niha sophaiyaba grao gibi khe nisi rao rihi dongyaba, ebo jinis buthu khe nalaibo wainso riphin mani ang nisi khe nangjao du. 
2PE.1.13	Ebo rih ni noh bising ha ang dongdu si de, bo grao gibi nisi khnayaba khe nalai masayaba de nang du thi hi ang bao du. 
2PE.1.14	Jini Gabra Jisu Krista ning jinthane bo ragao sisi sainthiba lai, ebo ani saomang ni noh ni phrang sangga baigo ma nang ma thi hi ang tharmai du. 
2PE.1.15	Ang baigo bani yaohon habo ebo grao buthu khe asaba bubli habo nisi wainso songphu mani khlai hi blaiba lai ang ranpha ma se.
2PE.1.16	Jini Gabra Jisu Krista muima jang bo phaiphin mani grao khe nisi ne jing sainthiyaba de, gdani khah muh khe slamsing hi haglai bonsi niha jing sainthi ba niya, jing jar ni muthai jang boni muima khe nuyarao se thi hi tharmai lah. 
2PE.1.17	Ebo ning ani basa, ang hamjao daothaoyaba, boni basao ha ang hamsi ning khaja du, thi hi hamsi ning muima ni phrang khurang baigo phai hi sainthiyaba, bo ning ja kha, bupha Madai ni phrang muima jang bakhan maiyaba. 
2PE.1.18	Ode, hading gathar bo jang baosi jing dongba ha, bo khurang sorgo ni phrang baigoyaba khe, jing bo jar ning khna kha.
2PE.1.19	Odebani, sainthi dayaba grao nangdao thaoyaba jini ha dong. Nokha naiya si de nisi ni khasu buthu ha sathrai naiding baigo phaiya si de, hathan andar ha thaophari jnahi dongba lai ning, ebo grao khe hamsisi nisi naiso khade, nisi hamba khusi dangyaba ja nang. 
2PE.1.20	Madai ni laisi ni grao ha asaba thidayaba khe, jar ni baothai jang thi phla rima niya, thi hi sagangthao ha tharmai da lah, 
2PE.1.21	asaba grao sainthi dayaba de subung ni phrang grao baigoyaba niya; subung buthu niha Bese Gathar haiha hi Madai ni phrang se bonsi sainthi ba thi hi bao lah.
2PE.2.1	Subung buthu ni bising ha mosol gorasaliraobo baigophai kha. Olei jasosi ning, nisi ni bising habo gajai slingriyaba baigo phai ma se, subung khe hamya khlai phuyaba grao gathang gajai buthu khe phirik phirik labu nang; ode bonsi khe khoyaba khe ning bonsi nangjaoya jama, ode bonsi jar ni basao ha ning hamya khe so ri la ma se. 
2PE.2.2	Olei jasosi ning, gabang subung de jar nangjao mani jinis buthu khe bonsi yaowai nang, ode bonsi ni khlai hi grao gibi ni lama khe hamya khlai ma se. 
2PE.2.3	Odehe, bonsi de, rang rih harbaoba ni, grao slam singyaba buthu khe yaowai hi nisi khe bephar khlai mani yaowai ma se; thikhabo, bonsi ni balam ha bisar khlaiyaba ha gajai jayaba de budu glao jakhabo, saja bangdaoya jaya, bonsi khe hamya khlaiyababo mudri thangya.
2PE.2.4	Sorgo ni deglarao phap khusi dangyaba khe ning, Madai de haigerya hi, saja thani ha dangsing hi, bisar ni basain khe jon mani khlai hi andar ni hakhor ha khahi bo deng du. 
2PE.2.5	Gda ni habsao khebo bo haigerya hi, habsao hamya daothao ni basao ha, dih jang khublib ri khali dormo ni grao khe baiyaba, Noah jang gibin subung sni khe se ning bo sogo ba. 
2PE.2.6	Sodom jang Gomorra nogor buthu khe bo, Madai khe khiyal khlaiyayarao dongphai ginyarao khe nisi daogari phnu ri mani khlai hi bokhe yaowai dada, thaphla gajai ja ri hi, bo sjam ba se. 
2PE.2.7	Lot, dormo subung, subung phaphirao ni dongthai gabang rege jaoyaba khe de bo sogo ba, 
2PE.2.8	bo dormo subung jadao thaoyaba bonsi ni gejer ha bo dongpha lai re, ode bonsi phap khusi dangyaba buthu khe nalaibo nuyaba khnayaba buthu khe bo hamsi ning khasa re. 
2PE.2.9	Gabra de bokhe khiyal khlaiyarao khe dukhu hadi ni phrang sogo mani ode subung dormo niyayaba buthu khe bisar ni basain sosi saja ri hi ning deng mani bo mithi du. 
2PE.2.10	Bonsi ni saomang libima rege daothao yaowaiyarao ode Madai ni hukhum khe naijiyayarao de, bonsi gibir se, bonsi ni sanggama jang, sorgo ni subung ni muima buthu khebo sijiba khinya. 
2PE.2.11	Sorgo ni deglarao ni raoma ode khusi dangphuyaba raothai ha muima gnangrao ning, Gabra ni sagang ha eleiyaba subung mai mani balam ha bisar khlai hi bonsi sijiya. 
2PE.2.12	Thikhabo, eleiyaba subung buthu de, buddima giriyaba, hagra ni mih khe, remhi sthai jao mani hajaiyarao lai jasosi se, ode bonsi tharmaiyayaba khe ning bonsi siji hi, hagra ni mih lai ning bonsi sjam jao ma se. 
2PE.2.13	Bonsi phap khusi dangyaba ni dam de bonsi dukhu mai ma se. Bonsi suk smaiyaba de, sain jnama ha khokhlai ba sosi se. Subung rege daothao ode rege rege nisi ni bising ha dongphai hi, nisi mel phaidyaba ha bonsi phai hi nisi khe thokhi ma se. 
2PE.2.14	Bonsi ni muthai de gaori jang gablai hi phap khusi dangya hi bonsi dongphuya, ode bonsi ni dongthai raoyayarao khe bonsi phuslai re. Bonsi ni harbaoma libi ri ma khe bonsi baisi ja kha. Bonsi de ansarao khe sariyaba se. 
2PE.2.15	Lama gibi khe bonsi dangkhlai hi, bonsi lama gma kha. Bosor ni basa Balaam, phap khusi dang hi yaosandi nangjaoyaba ni lama ha hem hi bonsi degao lang la kha. 
2PE.2.16	Thikhabo, bode boni hamya khlaiyaba ha ning bo jo jaoba; mih leng grao jophuya khe subung grao joba lai johi gorasali gibir khe bo sjam thaori kha.
2PE.2.17	Eleiyaba subung buthu de dihkhor, dihmu rainyaba ode jimi baryungma jang sipding jaoyaba lai jasosi se; andar maojrim de olei dong mani ning bo saikho jaoba se. 
2PE.2.18	Oleiyaba subung buthu de haglai grao khe bonsi hamsi thibai hi, habsao dongthai mosol buthu dangkhlaiyarao khe saomang nangjaoma phap buthu khe yaowai hi bonsi phuslai re. 
2PE.2.19	Bonsi sadin ri nang thihi hanggai re; thikhabo, bonsi jar ning hamya leng ni leng jahi ning dong du, duhabo bokhe deyaba ni leng ha bonsi sagai du. 
2PE.2.20	Jini Gabra jang sogoyahba Jisu Krista khe mithi bani khlai hi habsao gusu ni phrang sogo jao bani yaohon hade, oraha ning sagai phin hi, bonsi deya kha de, bo jenba ha bonsi ni dongthai thane, yaohon ni dongthai hamyadao ja re. 
2PE.2.21	Dormo ni lama khe bonsi mithi bani yaohon ha, bonsi niha grao riyaba gathar deng riyaba khe dangkhlai ba thane de, dormo ni lama khe mithiyaba se, bonthane khlai hi hamdao nang mu. 
2PE.2.22	Bonsi ni dongthai ni phrang se, ebo gyan ni grao gibi de bonsi niha sophai ba. Sisa de jar ni gabadih ha ning thangphin re, thidu ode Hono khe dugur ri bani yaohon ha didap ha ning thangphin hi lodai re, thi du.
2PE.3.1	Hamjao daothaoyarao, duha ang ebo laijma nisi ne haihayaba de phin gin ja kha. Nisi tharmai blaiyaba khe tharmai riphin hi, nisi ni baothai gathar japhu mani khlai hi ang reb pha lai ba se. 
2PE.3.2	Boni sagang ha gorasali gatharrao grao sainthi dayaba buthu ode nisi ni dangyasa jini Gabra jang sogoyahba ni grao riyaba nisi ne sainthiyaba khe nisi wainso song lah. 
2PE.3.3	Ebo khe ragao sisi tharmai da lah: basain jamthaoba buthu hade, minithaiyarao de minithai hi ning ode jar ni nangjaoma ha ning dongyaba baigo phai nang. 
2PE.3.4	Bo phaiphin mani grao hanggaiyaba la braha dong? Jini greng buthu thih tharba ni phrang ning khrip jinis de, jinis sangsai jenba ni phrang bonsi ni dongthai nalai lai ning dong, thi hi bonsi minithai ma se. 
2PE.3.5	Thikhabo, bonsi ebo khe blao maisi re, gda ha ning Madai ni grao jang nokhasao buthu khe bo slam ba, phirthi khe dih ni phrang se bo slam ba, dih jang dih ni gejer ha bokhe deng ba. 
2PE.3.6	Ode dih khublib khali, bo bubli ha, habsao de, bo dih jang lim hi, bokhe hamya khlai tharya bani grao buthu se. 
2PE.3.7	Thikhabo, Madai khe khiyal khlaiyayarao ni balam khe bisar ni bubli ha ode sjam jao mani basain ha wai jang saokhrip mani khlai hi, duha ni nokhasao buthu khe ode phirthi khebo, bo grao jang ning mathao ba se.
2PE.3.8	Hamjao daothaoyarao, ebo jinis masi khe da blao. Gabra ni baothai hade basain sain si de nokha maithai jang rjing si lai se, nokha maithai jang rjing si bo basain sain si lai se. 
2PE.3.9	Subung ni baothai de Gabra ni baothai lai niya, olei ning Gabra ni hanggaiyaba ni balam hade bo lengya. Saosi bo gma ma nangjaoya hi, khrip subung bonsi ni phap ni phrang khah phin hi, boni gede thangphin ma nangjao bani nisi ni khlai hi se ning bo khah lao ba.
2PE.3.10	Thikhabo, Gabra ni basain de makhao lai srap phai ma se. Okhali ni basain hade, nokhasao buthu ha hamsi ning biring hi jam nang, ode nokhasao ha khrip jinis dongyaba wai jang khamthar nang, ar phirthi jang boni bising ha khrip jadi dang hi dongyaba buthu khe bo saokhrip thar ma se. 
2PE.3.11	Ebo khrip jinis buthu khe olei sjam thar ma thikhala, nisi buthu la bede ja ma? 
2PE.3.12	Madai basain sainyaba bubli khe nai hi ning jon hi dong lah, Madai khe khiyal khlai hi dongthai gathar khe la hi nisi bao ma nang du. Okhali ni basain ha de nokhasao buthu khe wai jang sjam jao nang, jinis khitha buthu khebo wai ha hangthai jao ma se. 
2PE.3.13	Thikhabo, jing de Madai grao hanggaiyaba, nokhasao gadain buthu ode phirthi gadain, boni bising ha dongyaba dormo khe jing jon du.
2PE.3.14	Odebani, hamjao daothaoyarao, ebo jinis buthu khe nisi jon bani Madai ni sagang ha gathar jang gajai giri hi dong mani khlai hi blaiba lai lai nisi ranpha lai hi, bo jang mili hi dong lah. 
2PE.3.15	Odehe, jini Gabra ni khah laoma jang sogo jaoyaba nisi japhu mani khlai hi bubli ne hajora khe saikho lah. Madai ning boni gyan khe riba lai ning jini daphlung Paul-bo ebo grao riyaba khe bo reb ba se. 
2PE.3.16	Boni laijma buthu ha bo rebyaba grao gejesi khe bujiba hamsi ning du bi, musi khebo slingya ode subung raoyayarao de laisi gibin khe bonsi baothai belengyayaba lai bonsi ni baothai belengya hi, jar khe hamya khlai la re.
2PE.3.17	Odebani, hamjao daothaoyarao, nisi de tharmai kha bani girik lah, ode niyakha de, dara khe bera khlaiyayarao ni phap jang nisi khe lang la hi, nisi rao hi dongba ha nisi galai ma se. 
2PE.3.18	Thikhabo, jini Gabra jang sogoyahba Jisu Krista khe mithiyaba ha nisi dedao phalang lah. Boni ha ning duha ni phrang thaoglao jang muima dong thing. Amen.
1JN.1.1	Bo jenba ni phrang dongyaba khe, khmao jang jing khna kha, muthai jang jing nu kha, ode khah ri hi jing nai hi yao jang rem kha. Hayu ni balam ni grao khe jing bai du. 
1JN.1.2	Bo hayu nujaophai kha, ode jing nu kha, sakhibo jing ri du, odebani bupha niha dongyaba thaoglao ni hayu jini ha nujao phaiyaba khe nisi niha jing sainthi phai du. 
1JN.1.3	Nisi jang baosi jing dongpha lai phu mani khlai hi jing nuyaba jang khnayaba khe nisi ne jing sainthi du; odehe gibi jang jing dongpha laiba de, bupha jang basa Jisu Krista jang se dongpha lai ba. 
1JN.1.4	Jini khajama phura japhu mani khlai hi ebo grao buthu khe jing reb ba se.
1JN.1.5	Graojma bo ni phrang jing khnayaba khe, nisi ne sainthiyaba de ebo ning ja kha: Madai jnama se, boni hade musibo andar giri. 
1JN.1.6	Andar ha dong hi ning, bo jang baosi jing dongpha lai ba thi khade mosol grao se jing thi ba, grao gibi khe jing maniya. 
1JN.1.7	Bo jnama ha dongba lai, jing bo jnama ha dong khade, jing dongpha lai hi, boni basa Jisu ni thijao jang khrip jini phap khe susa ri du.
1JN.1.8	Ani ha phap giri, thihi jing thi khade, jar khe jing thokhi laba se, jini ha grao gibi giri. 
1JN.1.9	Jing jar ni phap buthu khe mani la kha de, jini phap buthu khe map khlai mane ode jini khrip dormo niyayaba ni phrang susa mani khlai hi, bode lonjaoma gnang gibiyaba se. 
1JN.1.10	Ang phap khusi dangya, thihi jing thikha de, bokhe jing mosol slam ba se, boni graobo jini ha giri.
1JN.2.1	Ani basathu, nisi hamya khusi dangya mani khlai hi ebo grao buthu khe nisi niha ang reb ha du. Bede thikhade, asababo phap khusi dangkha de, bupha niha jing khe thipha riyaba, dormo subung, Jisu Krista khe jing mai kha. 
1JN.2.2	Bode jini phap buthu khe map khlaiyaba se, jini phap khe se ning niya hi, habsao ni khrip subung ni phap khebo map khlaiyaba se.
1JN.2.3	Bo grao riyaba buthu khe jing mani khade, bokhe jing mithi du thi hi mithi la du. 
1JN.2.4	Bo grao riyaba buthu khe maniya hi bokhe ang mithi du thiyaba de subung thokhiyaba se, boni hade grao gibi bo giri. 
1JN.2.5	Asababo boni grao khe mani khade, Madai ni hamjaoma khe boni ha phura deng kha. Boni ha ning jing dong thi hi ragao sisi mithiyaba ebo se: 
1JN.2.6	Boni ha ning jing dong thikha de, bo dongba lai ning jing dong ma nang du.
1JN.2.7	Hamjao daothaoyaba, grao riyaba gadain ang nisine rebya; bede thikhade, grao riyaba gajam, bo jenba ni phrang nisi mai kha, bokhe ning ang reb ba se; grao riyaba gajam de bo graokhe nisi tharmai blaiyaba khe se thi ba. 
1JN.2.8	Thikhabo, grao riyaba gadain khe nisi ne ang reb du, bo ning boni ha ode nisi niha gibi jang nujao hi, andar khe sjam sai du; bede thikhade gibi gibi jnama jang jnaphai kha bani.
1JN.2.9	Jar ni daphlung khe jajaoya hi ning, Jnama ha ang dong thikhade, duhabo andar ha ningbo dong kho. 
1JN.2.10	Jar ni daphlung khe hamjaoyaba de jnama ha dong, bonthane khlai hi khuda hi galai mani musibo giri. 
1JN.2.11	Thikhabo, jar ni daphlung khe jajaoyayaba de andar ha ning dong kho, bonsi andar ha daoding bai hi, andar jang boni muthai khe gana khlai kha bani thang manebo mithiya kha.
1JN.2.12	Basathu, boni bumu ni khlai hi nisi ni phap buthu gibi jang map jakha bani, nisi niha ebo khe ang reb du. 
1JN.2.13	Bupha thu, jenba ni phrang nisi dongsong ba khe tharmai kha bani nisi niha ang reb haba se. Lugu gadainrao, subung phaphi khe nisi dekha bani nisi niha ang reb haba se.
1JN.2.14	Basathu, bupha khe nisi tharmai kha bani nisi niha ang reb ha du, Bupha thu, bo jenba ni phrang dongba khe nisi tharmai kha bani nisi niha ang reb du. Lugu gadainrao, nisi raohi, Madai ni grao nisi niha ning dengsong hi; odehe subung phaphi khe nisi de kha bani nisi niha ang reb ha du.
1JN.2.15	Habsao khe da hamjao lah, habsao ha jinis dongyaba buthu khebo da hamjao lah. Sere habsao khe hamjao du, bo bupha khe hamjaoya. 
1JN.2.16	Habsao ha khrip jinis dongyaba, saomang ni nangjaoma, muthai ni nangjaoma, thang hi dongba ni bising ha subung phuthan jayaba si de, bupha ni phrang baigoyaba niya, habsao ni phrang baigoyaba se. 
1JN.2.17	Habsao boni libima jang jamsai du, thikhabo Madai nangjaoba lai dangyaba maithai galao thang hi ning dong ma se.
1JN.2.18	Ani basathu, bubli jamthao ma japhai kha, Krista jang nanglaiyaba baigo phai ma ja kha thihi nisi khnaba lai ning, duha Krista jang nanglaiyaba gabang baigo phai kha. Odebani bubli jamthaoma ja kha thihi nisi tharmai lah. 
1JN.2.19	Bonsi de jini bising ni phrang baigo hi, bonsi jini subung gibi gibibo niya, niyakhade bonsi jini bising ha ning dongma mu. Thikhabo, bonsi jamthar si jini subung jatharya thihi ragao sisi tharmai mani khlai hi bonsi baigo ba se.
1JN.2.20	Thikhabo, nisi de subung gathar ning nisi khe thao do ri kha, nisi jamthar si bo bujima maiyaba gaja se. 
1JN.2.21	Grao gibi khe nisi mithiya bani nisi niha ang reb ba niya; nisi mithi kha bani ode, grao gibi ni phrang mosol grao baigoya kha bani khlai hi se ang reb ba.
1JN.2.22	Jisu khe Krista se thihi maniyayaba thane subung thokhiyaba sere dong? Bupha jang Basa khe maniyayaba, Krista jang nanglai ba se. 
1JN.2.23	Sere Basa khe maniyayaba de bo Bupha khebo maniyayaba se. Basa khe maniyaba de Bupha khebo bo maniyaba se.
1JN.2.24	Nisi de jenba ni phrang nisi khnayaba khe nisi niha ning dengsong lah. Bo jenba ni phrang nisi khnayaba khe nisi niha ning dengsong khade, nisibo Basa niha ar Bupha niha ning nisi dong ma se. 
1JN.2.25	Bo jar ning jini ha bo hanggaiyaba ebo se: Bode thaoglao ni hayu se.
1JN.2.26	Nisi khe dikhaoma baoyarao ni balam ni grao khe nisi niha ang reb du. 
1JN.2.27	Thikhabo, nisi ni grao hade bo nisi khe thao do riyaba de nisi niha ning dong, odebani saosi jang slingri jaomabo nisi nangya. Nisi khebo thao do riyaba ning khrip jadi bonsi khe slingri du, ebo ning gibi se, mosolbo niya. Odebani, bonsi nisi khe slingri balai jasosi ning boni ha ning dong lah.
1JN.2.28	Odehe, duha basathu, bo nujao phaiba ha khah rao mane ode jing lajiya hi dongphu mani khlai hi boni ha ning dong lah. 
1JN.2.29	Bo dormo subung se thi hi nisi mithi khade, gibi jang dangyaba si de boni ha hajai kha thi hi nisi tharmai lah.
1JN.3.1	Nai lah, Bupha Madai jingkhe bo hamjaoyaba bislei de du, Madai ni basathu jing khe slam kha! Olei ning jing ja kha. Odebani se habsao jing khe tharmaiya, bokhe tharmaiya bani. 
1JN.3.2	Hamjao daothaoyarao, duha jing Madai ni basathu ja kha; bedehe jing dongma thi hi jing tharmaiya. Bo nujao phaiba ha bo lai ning jing dong ma nangma se thihi mithi du, bokhe boni dongthai ning jing nu ma se. 
1JN.3.3	Sere boniha asa dengyaba side bo gathar ja ba lai ning bonsi gathar khlai re.
1JN.3.4	Sere phap khusi dang du, bo dara khe hamya khlai ba se; phap dara khe hamya khlaiyaba se. 
1JN.3.5	Bode phap buthu dangkhlai mani khlai hi se bo nujao phaiba thihi nisi tharmai du, boni hade phap giri. 
1JN.3.6	Sere boni ha ning dong du, bo phap khusi dang phuya. Sere phap khusi dang du, bokhe bo nuya, mithibabo bo mithiya.
1JN.3.7	Ansarao, saosi khebo da thokhi thing! Bode subung gibi lai ning jahi, gibi khusi dangyaba si de gibi subung se. 
1JN.3.8	Sere phap khusi dang du, bo soithan ni phrang baigoyaba se. Soithan de jenba ni phrang phap khusi dangyaba se. Madai ni basa nujao phaiba ni balambo soithan khusi dangyaba buthu khe sjam mani khlai hi se bo phai ba.
1JN.3.9	Sere Madai ha hajai du, Madai ni bumu boni ha dong kha bani bo phap khusi khe dangphuya kha; bede thikhade Madai ha bo hajai kha bani phaphi japhuya kha. 
1JN.3.10	Madai ni basathu jang soithan ni basathu khe mithi phuyaba de ebo ning ja kha: sere gibi khusi khe dangya, bo Madai ni phrang baigoyaba niya. Jar ni daphlung khe khasaoyayaba de Madai ni phrang baigoyaba niya.
1JN.3.11	Bo jenba ni phrang nisi ne grao khna riyaba ebo se: nisi saosi jang saosi hamjao lai lah. 
1JN.3.12	Subung phaphi ni phrang baigoyaba Kaina, jar ni buphlung khe sthaiyaba lai jing ja ma niya. Sumjabani bo khe sthai ba? Bo khusi dangyaba buthu phaphi se, jar ni buphlung khusi dangyaba buthu gibi bani.
1JN.3.13	Daphlungrao, habsao nisi khe jajaoya ja la khabo, nisi da gmang. 
1JN.3.14	Daphlungrao khe hamjao bani jing de thihyaba ni phrang baigo hi, hayu ha hap kha thi hi tharmai kha. Sere niha hamjaoma giri, thihyaba ha ning bo dong kho. 
1JN.3.15	Sere jar ni daphlung khe jajaoya jadu bode sthaibaiyaba se. Sere sthaibai du, boni ha thaoglao ni hayu giri thihi nisi tharmai lah. 
1JN.3.16	Bo jar ning jinthane hayu riyaba ha ning hamjaoma la snadi thihi jing tharmai kha. Odebani daphlungrao ne khlai hi jini hayu khe jing rima nang du. 
1JN.3.17	Sere habsao ha gnang jahi jar ni daphlung musi giriyaba nuhi, bokhe khasaoya thikhade, boni ha Madai ni hamjaoma bede dong phu ma? 
1JN.3.18	Ansarao, grao jang se ning ode khuh jang se ning hamjaoba niya hi, gibi grao jang khusi dang hi ja thing.
1JN.3.19	Boha se grao gibi ni phrang jing baigo ba thi hi jing jar khe tharmai la nang, ode boni sagang ha jini khah bo khitha raohi jing dong ma, 
1JN.3.20	jini khah ha hatho hatho jing khe gajai ja ri la khabo, Madai de jini khah thanebo dedaoyaba se, bode khrip jamthar si tharmai thar du. 
1JN.3.21	Hamjao daothaoyarao, jini khah habo jingkhe gajai ja riya khade Madai ni sagang ha jing khitha raoma mai hi, 
1JN.3.22	boni hukhum khe mani dada, bo khajathai khe jing dang bani, boniha jing sainyaba si khe mai ma se. 
1JN.3.23	Bo grao riyaba ebo se: boni basa Jisu Krista ni bumu khe jing lon hi, bo jinthane grao riba lai jing jar jang jar nisi hamjao lai lah. 
1JN.3.24	Bo grao riyaba khe maniyarao boni ha ning dongsong du, bonsi niha ning bobo dongsong ma se. Odehe, eraha ning bo jinthane Bese riyaba dong thi hi jing tharmai du.
1JN.4.1	Hamjao daothaoyarao, khrip bese khe da lon lah, mosol gorasali gabang baigo phai kha bani bese buthu khe Madai ni phrang baigoyaba na baigoyayaba bo khe nai lah. 
1JN.4.2	Ebo khe Madai ni bese jang nisi tharmai phu nang; Jisu Krista saomang ha phaiba thihi maniyaba Bese maiyaba de Madai ni phrang baigoyaba se. 
1JN.4.3	Odehe, Jisu khe maniyayaba bese de Madai ni phrang baigoyaba niya. Bode Krista jang nanglaiyaba bese phai mani grao khe nisi khnayaba se; duhabo habsao ha dong phaisai kha.
1JN.4.4	Ansarao, nisi Madai ni phrang se, bonsi khe nisi de kha; nisi niha dongyaba habsao ha dongyaba thanebo dedaoyaba se. 
1JN.4.5	Bonsi habsao ni subung se, habsao ni subung lai bonsi grao sainthi du, ode habsao ni subung bonsi ni grao khe gainsong re. 
1JN.4.6	Madai ni phrang baigoyaba jing se, Madai tharmaiyaba si de jini grao khe bonsi khna re, Madai ni phrang baigoyayaba de jini grao khebo bonsi khna ma nangjaoya re. Eraha ning bese gibi jang bese gibi niyayaba khe jing tharmai du.
1JN.4.7	Hamjao daothaoyarao, jing saosi jang saosi hamjao lai nang, hamjaoma Madai ni phrang baigoyaba se; hamjaoma khe maiyaba side bo Madai niha hajai kha. Bo Madai khebo tharmai du. 
1JN.4.8	Thikhabo, sere niha hamjaoma-mayama giri, bode Madai khe tharmaiya. Madai de hamjaoma se. 
1JN.4.9	Madai ni hamjaoma-mayama jini bising ha nujao phai kha; boni khlai hi jing thang hi dongphu mani Madai ning jar ni basa saosi mang mangyaba khe habsao ha haiha ba. 
1JN.4.10	Hamjaoma-mayama ebo se: Jing Madai khe khasao ba niya hi, bo jing khe hamjao bani, jini phap buthu khe map khlai mane khlai hi bo jar ni basa khe haiha ba.
1JN.4.11	Hamjao daothaoyarao, Madai ning olei jing khe hamjao khade, jingbo saosi jang saosi jing hamjao laima khasao laima nang du. 
1JN.4.12	Saosibo Madai khe nuthaoya; thikhabo jing saosi jang saosi hamjao lai khade khasao lai khade jini ha Madai dong hi, boni hamjaoma khe jini ha ning phura khlaima se.
1JN.4.13	Boniha jing dongyaba ode jini ha bo dong thihi jing tharmaiyaba de, boni bese ning jinthane riyaba ha ning bo tharmai du. 
1JN.4.14	Odehe Bupha ning jar ni basa khe habsao sogoyahba ja mani khlai hi bo haihayaba khe jing nu kha, ode sakhibo jing ri kha. 
1JN.4.15	Sere Jisu khe Madai ni basa se thihi mani du, boniha Madai dongpha hi, bobo Madai niha dongsong du. 
1JN.4.16	Odebani, Madai ning jini gede bo jing khe hamjao hi khasaoyaba khe jing tharmai kha, ar lonbabo jing lon kha. Madai de hamjaoma-mayama se. Hamjaoma-mayama ha ning dongyaba de Madai niha ning dong hi, Madaibo boni ha ning dongsong ma se. 
1JN.4.17	Bisar ni basain ha jing khinya hi dongphu mani khlai hi, hamjaoma khe jini bising ha phura jing khlaijao kha, ebo habsao habo bo lai ning jing dong kha. 
1JN.4.18	Hamjaoma hade khin mani musibo giri, hamjaoma phura jaba ha khinma khebo rik khlai re. Khinyaba ha saja dongpha bani, khinma gnang jayaba ha hamjaoma phura jaya kha.
1JN.4.19	Bo jing khe hamjao da bani jing hamjao du. 
1JN.4.20	Asaba subung, Madai khe ang hamjao du thi hi jar ni daphlung khe jajaoya jakha de, subung grao mosol thi ba se. Boni daphlung jar nuyaba khe ning bo hamjaoya kha la, Madai nuyayaba khe la bo bedehe hamjao phu ma? 
1JN.4.21	Bo ni phrang grao jing maiyaba ebo se: sere Madai khe hamjao du, bo jar ni daphlung khebo hamjao ma nang du, thiyaba se.
1JN.5.1	Sere Jisu khe Krista thi hi lon du, bo Madai niha hajaiba se, odehe sere basa maiyaba khe hamjao du, bo jar ni basa khebo hamjao re. 
1JN.5.2	Madai ni basathu khe jing hamjao du thi hi jing tharmaiyaba ebo se: Madai khe jing khasao hi, bo grao riyaba buthu khe jing mani kha. 
1JN.5.3	Madai khe jing maniyaba ebo ning ja kha: bo grao riyaba buthu khe jing mani du; bo grao riyaba buthu de duya. 
1JN.5.4	Madai niha hajaiyaba si de habsao khe bonsi de du. Ode ebo ning habsao khe deyaba se, jini lonma ning. 
1JN.5.5	Jisu khe Madai ni basa se thi hi lonyaba khe garhi sere habsao khe de re?
1JN.5.6	Dih jang thijao ha phaiyaba de Jisu Krista se, dih jang se ning niya hi, dih jang thijao ha jayaba se. Bokhe sakhi riyaba de Bese ning ja kha, Bese de grao gibiyaba se. 
1JN.5.7	Bonsi sakhi riyaba gatham dong: 
1JN.5.8	Bese jang dih ar thijao, bo matham de mili du. 
1JN.5.9	Subung ni sakhi khe ning jing mani kha la, Madai ni sakhi la ar dedaoyaba se, Madai ni sakhi ebo se: Bo jar ni basa ni balam ha sakhi ri du. 
1JN.5.10	Madai ni basa khe lonyaba jar ni ha ning boni sakhi dong la du. Thikhabo, Madai khe lonyayarao Madai ning jar ni basa ni balam ha bonsi ni sakhi riyaba khe bonsi lonyaba ni bokhe bonsi mosol slam du. 
1JN.5.11	Odehe, ebo ning boni grao khe sakhi ri ba se: Madai ning boni thaoglao ni hayu khe jinthane ri kha, bo hayu de basa niha dong. 
1JN.5.12	Sere basa khe mai kha, bo hayu mai kha; sere Madai ni basa khe maiya bo hayu khe maiya.
1JN.5.13	Thaoglao ni hayu mai kha thi hi nisi mithi phu mani khlai hi, nisi Madai ni basa ni bumu khe lonyarao niha ebo grao khe ang reb ba se. 
1JN.5.14	Ode ebode boni basao ha jini khah de ma se; asaba khe bo boni nangjaothai lai jing sain khade, jing sainyaba khe bo gainsong du. 
1JN.5.15	Jing sainyaba khe bo gainsong du thi hi jing mithi du bani, boni ha jing jinis sainyaba buthu khe mai du thihi bo tharmai du.
1JN.5.16	Sere jar ni daphlung thihma nang si phap khusi dangyayaba nu khade, bonthane sain ri nang, Madai ning bokhe hayu ri ma se. Ebode thima nang si phap khusi dangyayaba ni khlai hi se. Thima nang si phap dong, olei khusi dangyaba ne Madai bi rima nang ma thihi ang thiya. 
1JN.5.17	Khrip hamya khusi dangyaba de phap gajai se; bede thikhade thima nang si niyayaba phap bo dong.
1JN.5.18	Sere Madai niha hajai kha phap khusi dangya kha thihi jing mithi du; Madai niha hajai kha bokhe bo dimkhao du, subung hamyayaba de bokhe dopha phuya.
1JN.5.19	Jing Madai ni basathu se thihi jing mithi du, odehe habsao bubim jang ebo subung phaphi ni hukhum bakhla ha se dongba thihibo jing mithi du.
1JN.5.20	Madai ni basa phai hi, Madai gibiyaba khe tharmai phu mani khlai hi, bujima khe jinthane bo ri kha thihibo jing mithi kha. Ode, jingbo boni Jisu Krista ha jing donghi, subung gibi jahi se jing dong ba. Bode Madai gibiyaba se, thaoglao ni hayubo bo ning.
1JN.5.21	Ansarao, saokhuli ni phrang jar khe dimkhao lah.
2JN.1.1	Khrao de-
2JN.1.1	Masainjik man gnang, saikho jaoyaba ode boni basathu khe, grao gibi ha ang hamjaoyarao, ang khe se ning niya hi, grao gibi khe mithiyaba khrip gibinbo bonsi khe khasaoyarao niha; 
2JN.1.2	grao gibi jini ha dongyaba ode jug jug jini ha bo dong bani,
2JN.1.3	Grao gibi jang hamjaoma de, Bupha Madai jang Bupha ni basa Krista ni phrang, khasaoma, khah laoma ode santi de jing jang baosi dongpha ma se.
2JN.1.4	Bupha jinthane grao riba lai jasosi nini basathu gejesi gibi grao ha bonsi dong ba khe ang nu bani hamsi ning ang khaja du. 
2JN.1.5	Thikhabo, duha de hamba masainjik, grao gadain riba lai niya hi, bokhe jenba ni phrang jing maiyaba khe nisi ne sainthi mani ang reb du. Jing hamjao lai nang thi hi ang nisi khe khainsu du. 
2JN.1.6	Odehe, ebo ning hamjaoma ja kha, bo grao riyaba buthu lai jing dongba de. Ebo ning grao riyaba, bo jenba ni phrang nisi khnayaba ning ja kha. Hamjaoma ha ning nisi dong song ma nang du, thi hi bo thi du.
2JN.1.7	Gabang thokhiyaba Jisu Krista khe saomang la hi bo phai ba thi hi maniyayaba ebo habsao ha gabang baigo phai kha; oleiyaba subung buthu thokhi baiyaba ode Krista jang nanglaiyaba se. 
2JN.1.8	Jing dang hi maiyaba buthu khe phantha gmaya hi, sothar si yaosandi khe nisi maiphu mani khlai hi hamsisi naiso lah.
2JN.1.9	Sere Krista slingriyaba ha dongya hi, slingriyaba khe lailang hi, bo thang kha de, Madai khe bo maiya kho. Sere bo slingriyaba grao ha dongsong du, Bupha jang Basa khe bo maipha lai du. 
2JN.1.10	Bo slingriyaba khe labuya hi nisi niha phaiyaba khede, saosi khebo nisi ni noh ha nohma da thao ri, ode grao hamba jangbo da sainlai lah. 
2JN.1.11	Grao hamba jang sainlaiyaba de, boni hamya khusi ha gabayaba se.
2JN.1.12	Nisi niha grao sainthi mani gabang dong lakha bo, laisi ha khali jang ang reb ma nangjaoya; jini khajama phura japhu mani khlai hi, ang jar ning nisi niha phai hi, nisi ni sagang ha sainlai mane ang asa khlai du.
2JN.1.13	Nini bahandao, saikho jaoyaba ni basathu ning khe bonsi khlim ha du.
3JN.1.1	Khrao de-
3JN.1.1	Hamdaothaoyaba Gaia, grao gibi ha ang khasaoyaba niha,
3JN.1.2	Hamdaothaoyaba lugu, bese ha ning hamthai maipha langba lai ning, khrip jadi ha ning hamthai maiyaba ode ning sao hamphu mani khlai hi ang ninthane Madai bi ri du. 
3JN.1.3	Daphlung gejesi phai hi nini gibi khe sakhi riba ode grao gibi ha ning dongyaba khe bonsi phai hi sainthi bani, hamsi ning ang khaja du. 
3JN.1.4	Ani basathu grao gibi ha bonsi dong thihi khnaba thane bangdao hi khajama ani ha musibo giri.
3JN.1.5	Hamdao thaoyaba, ebo daphlungrao khe, basao mithiyayaba ja la khabo, bonsi ne ning dangyaba siha, lonma jang ning dang re; 
3JN.1.6	nini hamjaoma khe longjom ni sagang ha bonsi sakhi ri ri kha. Madai ni khusi dang mani mophosol thangba ha, Madai ni subung lai ning bonsi khe juru khade hamsi ning ham nang. 
3JN.1.7	Bede thikhade, bonsi de Krista ni bumu ni khlai hi baigo dada, Jentailrao ni phrang juruma musi khebo bonsi laya. 
3JN.1.8	Odebani, grao gibi ha gaba laiyaba jing ja phu mani khlai hi, oleiyaba subung buthu khe jing juruma ning nang du.
3JN.1.9	Longjom niha de grao gejesi ang reb kha; thikhabo bonsi ni bising ha dedaothao hoja jama nangjaoyaba de jing khe lamjaoya. 
3JN.1.10	Odebani, ang phai khade, bo khusi dangyaba buthu khe ang wainso ri phin nang, jini gajai ni balam khe thi dada grao bangthai khe bo khebo bo jajaoya, khajama nangjaoyarao khebo bo magna hi, longjom ni phrang bonsi rikhon re.
3JN.1.11	Hamdao thaoyarao, phap khusi khe daogari da nai lah, hamba khusi khe daogari nai lai. Hamba khusi dangyaba de Madai ni phrang se, hamya khusi dangyaba de Madai khe bo nuya.
3JN.1.12	Demetri ni balam ha khrip subung bokhe bakhan khlai ba, grao gibi habo bo bakhan mai ba. Jingbo bokhe bakhan khlai pha ba, jing bakhan khlaiyaba khe gibi se thihi ning tharmai du.
3JN.1.13	Nini ha grao gabang reb mani aniha dong, thikhabo khali jang rebma ang nangjaoya; 
3JN.1.14	nisi jang srap goron laihi sagang phrang song naipha hi jing sainlai nang.
3JN.1.15	Nisi niha shanti dong pha thing. Jini lugurao nisi khe khlim ha du. Jini lugurao khe bonsi ni bumu khe lahi ani baslai ha khlim lah.
JUD.1.1	Jisu Krista ni leng ode Jakob ni daphlung Juda de-
JUD.1.1	Longjao hi dongyaba, Bupha Madai ni hamjao daothaoyaba ode Jisu Krista khe naiso hi dengyarao niha:
JUD.1.2	Khasaoma, shanti, hamjaoma nisi ni basao ha gabang lupha jao hi dong thing.
JUD.1.3	Hamjao daothaoyaba lugurao! Sogoma jing maiyaba ni balam khe, nisi niha reb hama gabang mijing la khabo, Madai boni subung gatharrao niha lonma ni grao alang si ha bo bojom khlai hi rao riyaba khe, dimkhao mani khah muh ri hi dang mani nisi sibring hi nisi niha laisi reb ma nang du thihi ang tharmai du. 
JUD.1.4	Nisi ni bising ha subung gejesi, phirik phirik hapsing phai hi dong, bo buthu de Madai khe maniyayaba subung buthu se; Madai ni khasaoma ni grao khe bonsi ni mijingma ha majang sisi thi mani khlai hi bonsi yaowai hi, jini hoja ode jini Gabra saosi mang mangyaba Jisu Krista khe mani ma bo bonsi nangjaoya, oleiyaba subung buthu khe gajai ne bonsi saikho kha.
JUD.1.5	Nisi ebo buthu khe jamthar si tharmai blai khabo, ang nisi khe tharmai ri phin ma nang du. Gabra ning Egypt raji ni phrang Israel subung buthu khe sogo ba; thikhabo, bonsi ni bising ha lonyayarao khe sjam phin mani balam ha, 
JUD.1.6	sorgo ni deglaraobo, jar ni lama khe hamsisi naisoya hi, bonsi ni dongthan khe dangkhlaiyarao khe, bisar ni basain gedeba ha bao mani khlai hi, thaoglao ni sikol ha kha dada andar ni bakhla ha bonsi khe phraojeb kha. 
JUD.1.7	Olei jasosi ning, Sodom jang Gomorra ode boni sere bere haphai ni nogor buthu khebo, mijingma regeyaba ha bonsi khah ri bani khlai hi gibin subung buthu khe joda mani thaoglao ni wai ni saja ha bonsi rijao ma se.
JUD.1.8	Olei jasosi ning, bonsi jar ni nangjaoma ha dongba ha, bonsi tharmai bani, bo buthu de jar ni saomang khe rege ri hi, hukhum gnang khe bonsi man khlaiya hi, sorgo subung ni muima buthu khe bonsi siji re. 
JUD.1.9	Sorgo ni degla dedao thaoyaba, Mikael ning Moses ni manggathi khe Diabol jang selai khali ha bokhe bo siji raoya, Gabra ning ningkhe jo la thing bo ning odese thi ba. 
JUD.1.10	Thikhabo, ebo subung buthu de bonsi bujiyayaba si khe bonsi siji re; bede thikhade, bonsi baoma giriyaba mih buthu lai hajai phayaba gyan ha thangyarao se bani bonsi jar khe jar hamya khlai la re. 
JUD.1.11	Bonsi ni bubain risi bi dou! Kaina ni lama ha se bonsi hem ba; rang khe riksai hi, Balaam gajai khlaiyaba ha bonsi khaising du, Kora lai grao laya hi bonsi jam kha. 
JUD.1.12	Bo buthu de nisi hamjaoma-mayama jang mel phaidyaba buthu mel majang riyayaba se, laji garhi nisi ni bising ha phai hi, nisi ni mel ha bonsi jiphai re, bonsi de bo melma bubra khe se ning hoh gablai riyarao lai se. Bonsi de dih giriyaba, jimi, bar jang sip khao jaoyarao, bongphang bathai thaiya hi phin gin thiyaba, ode yaderma phijaoyaba se. 
JUD.1.13	Bonsi de sagor ni dithon buthu, jar ni laji ha bukhuhdi baigoyarao se; sathrai daoding baiyarao, bonsi jug jug dong mani andar gisimyaba ha salai jaoyarao se.
JUD.1.14	Ebo buthu ni grao khe Adam ni phrang jug sni, Enok ning edehe thida kha, Nai lah, Gabra de jar ni subung gathar rjing jhi jang baosi bo phai du; 
JUD.1.15	Madai khe khiyal khlaiyayarao khrip bo Madai khe khinya hi, Madai khe khinyayaba ni balam jang khrip khusi dangyaba ode, Madai khe badai hi hamsi ning grao sahi thiyarao ni balam ha bisar khlai mani bo phaisai du thi ba.
JUD.1.16	Bo subung buthu de berba raoyaba ode subung jang niyalaiba raoyaba, phap khe se ning riksai hi, jar khe sugu hi hamba thi layaba, lab nangjaoyaba subung khe bonsi hamsi ning sugu re.
JUD.1.17	Thikhabo, ani lugurao, nisi de jini Gabra Jisu Krista ni yaohon rikphayarao sainthi dayaba khe wainso song lah. 
JUD.1.18	Bonsi ning nisi niha, Bubli jamthaoba buthu hade, minithaiyarao, Madai khe khiyal khlaiyayaba, jar libiba lai yaowaiyarao baigo phai ma se, thi hi bonsi nisi khe sainthi kha. 
JUD.1.19	Bo subung buthu de degaoyaba khe khaikhoyaba, saomang ni subung, Bese maiyayaba se. 
JUD.1.20	Thikhabo, lugurao, nisi ni lonma gathar ha ning milima khe judao ripha lang lah, ode Bese gathar jang bi lah. 
JUD.1.21	Madai ni hamjaoma ha ning nisi hamsisi naiso lahi thaoglao ni hayu ha so riyaba jini Gabra Jisu Krista ni khasaoma khe jon hi ning dong lah.
JUD.1.22	Gejesi lon soya hi dongyarao khe khasao lah. 
JUD.1.23	Gejesi khe wai ni phrang khaikho hi sogo lah; thikhabo gejesi khede khin dada khasao lah, bonsi ni saomang rege regeyaba Kaina ni gainsari sosibo rege jao lah.
JUD.1.24	Duha, nisi galaiya mani khlai hi, nisi khe naiso phuyaba ode boni muima ni sagang ha gajai giri hi ode hamsi ning nisi khe song riphuyaba, 
JUD.1.25	bo Madai masi mang mangyaba, bo jingkhe sogoyahba niha ning, muima buthu Raja jayaba buthu, raothai buthu, hukhum buthu, jini Gabra Jisu Krista ni dara jang sagang gede bubli dongyaba ode duha jang thaoglao sosi dongpha lang thing. Amen.
REV.1.1	Jisu Krista ni grao nujaoyaba de srap jinis sophai ginyaba ni balam ha jar ni dangyasarao khe tharmai ri mani Madai ning ri hi, jar ni dangyasa Johan niha degla khe bo haiha hi, bo grao khebo khna riphai ba. 
REV.1.2	Johan ning Madai ni grao jang Jisu Krista ni sakhi ri mani khrip bo nuyaba khe bo baikhla ba. 
REV.1.3	Ebo grao thidayaba buthu khe phuriyaba jang boni bising ha grao rebyaba buthu khna hi maniyaba de boni khophal hambi; boni bubli sampha kha.
REV.1.4	Johan de, Asia raji ni longjom masni buthu niha: dong langyaba ode dongyaba ar dong phaiginyaba ni phrang odehe jar ni Raja ni khamthan sagang ha bese sni dongyarao ni phrang, ode, 
REV.1.5	sakhi riyaba lonma gnang, subung githi ni bising ni phrang sagangthao baijayaba ode, phirthi ni rajarao ni basao ha bisar khlaiyaba, Jisu Krista ni phrang khasaoma ode shanti nisi niha dongpha thing.
REV.1.5	Bo jing khe hamjao bani, jar ni thijao jang jini phap buthu ni phrang bo susa hi, 
REV.1.6	Madai ni raji ne jing khe slam dada, Madai jang bupha ni khusi dang mani Jonthai ne jing khe slam ba, bo ni ha ning muima jang hukhum thaoglao thaoglao dong thing. Amen.
REV.1.7	Nai lah, bo de jimi jang baosi phai mani bubli sampha kha; ode khrip ni muthai jang bokhe nu nang. Bo khe iphlayaraobo, ode habsao ni khrip jadibo boni khlai hi dukhu nang hi gra ma se. Olei jasosi ning ja thing. Amen.
REV.1.8	Ang de Alpha ar Omega, donglangyaba, dongyaba odehe dong phaiginyaba, khrip dang phuyaba de ang se, Gabra Madai de ode thi du.
REV.1.9	Ang Johan, nisi ni daphlung, Jisu ni khlai hi dojaoyaba ha nisi jang baosi khah lao hi dukhu sugu phayaba ode bonsi jang baosi Raja yaowai phalaiyaba, Madai ni grao ni khlai hi ode Jisu ni grao khe tharmai ri mani khlai hi sagor ni hahgojo Patmos thiyaba hathan ha ang dong ba. 
REV.1.10	Gabra ni basain ha bese ha ang dong ba, boha ani yaohon gede ni phrang khurang baksa hi bibul ni khurang lai ang khna ba. 
REV.1.11	Khurang de, Ning jinis nuyaba khe laisi ha reb hi, longjom masni: Ephesi ni longjom, Smurna ni longjom, Pergamos ni longjom, Thuatira ni longjom, Sardis ni longjom, Philadelphia ni longjom, ode Laodikei ni longjom buthu niha haiha lah, ode bo thiphai ba.
REV.1.12	Boha ang jang sainlaiyaba khurang khna hi ang naiphin ba de gajao ni thao ni thaophari dengthan boitho masni khe ang nu ba, 
REV.1.13	ar thaophari dengthan hade, Marsi ni Basa lai, subung saosi, yapha sosi sola glao thu hi, khahbao ha gajao ni jengsdu khahi dongyaba khe ang nu ba. 
REV.1.14	Boni bokhro jang khnai de melma bikhim phuba lai ode gidithai lai phu du, boni muthai buthu de wai jingba lai se; 
REV.1.15	boni igah jakha de ser khe dhao saoba ha jaoba lai se; boni khurang jakha de diyungma raoba ha boni sar ho jaba lai se. 
REV.1.16	Boni yaoda gede sathrai masni di du, ode boni bukhuh ni phrang seng bu daothaoyaba baigo phai ba, ode boni mukhang jakha de sain daokhu saiba ha jnaba lai se. 
REV.1.17	Bokhe ang nuba jang githi lai ja hi boni igah rogong ha ang galai kha. Thikhabo, bo ning jar ni yaoda ni yao khe ani basao ha deng hi thi ba, Da khin, ang de sagangthao jang yaohon thaoyaba se. 
REV.1.18	Subung gathang de ang se. Ang thih kha, thikhabo, nai lah, thaoglao thaoglao ni khlai hi ang thangphin kha. Githi jang githi ni raji ni chabi buthubo ang bubra se. 
REV.1.19	Duha ning jinis nuyaba buthu, jinis dongsaiyaba buthu ode eboni yaohon ha jinis sophai ginyaba buthu khe reb lah. 
REV.1.20	Ani yaoda gede ni yao ha sathrai masni ode gajao ni thaophari dengthan ning nuyaba buthu de ebo se: sathrai masni buthu de longjom masni ni deglarao se, ode thaophari dengthan masni de longjom masni se.
REV.2.1	Ephesi ni longjom ni degla ne edehe reb lah:
REV.2.1	Boni yaoda gede ni yao ha sathrai masni di hi, gajao ni thaophari masni buthu ni gejer ha daoding baiyaba ebo grao khebo edehe thi du: 
REV.2.2	Ning khusi dangyaba buthu khe ang tharmai du, nini dukhu hadi, nini khah laoma, subung hamyayarao khe ning naiphuyathai, haijaoyasa niya hi haijaoyasa thilaba khe nai nai hi, boni mosol jathai khe ning remyaba grao buthu khe ang khna kha. 
REV.2.3	Ning hamsi ning dukhu khah lao hi, ani bumu ni khlai hi ning dukhu khlaiba ha ning raoya jaya thihibo ang tharmai du. 
REV.2.4	Thikhabo, ang ning khe siji du: bedethikhade sagangthao ni hamjaoma khe ning haiger kha. 
REV.2.5	Odebani guju ni phrang ning galai ba thi hi ning wainso lah. Khah phin hi jenba ni phrang ning dangyaba buthu khe dang phin lah. Ning khah phinya khade, nini ha ang phai hi, nini thaophari dengyaba khe dengthan ni phrang ang disai ma se. 
REV.2.6	Thikhabo, ebo de nini khlai hi hamba se: Ani nangyathai khe, Nikolathu khusi dangyaba buthu khe ning jajaoya ja ba.
REV.2.7	Bese jang longjomrao niha bo grao thiyaba khe khmao dong khade khna la thing.
REV.2.7	Bo deyaba si khe Madai ni Paradis ha dongyaba hayu ni buphang ni bathai khe ang nisi ne ji ri ma se, thi du.
REV.2.8	Smurna longjom ni degla nihabo edehe reb lah: Sagangthao jang yaohonthao thih hi baija phinyaba de edehe thi du: 
REV.2.9	Nini dukhu buthu khe ang tharmai du; suliya jakhabo ning gnang se. Juda gibiyaba niya hi, Juda thibaiyarao, Soithan ni sunagog ni subung buthu nisi khe bonsi sijiba khebo ang tharmai du. 
REV.2.10	Ning dukhu jaginyaba buthu khe da khin. Nai lah, Diabol de nisi ni bising ha gejesi khe phatho ha jeb hi nai nai ma se, ode nisi nokha sain jhi dukhu ja ma se. Thih ba sosi lonma jang dongpha lang lah, odese nisi ne ang Raja ni khrothu khe ri ma.
REV.2.11	Bese jang longjomrao niha thiyaba khe khmao dong khade khna la thing.
REV.2.11	Bo deyaba si khe thih maginyaba bo musibo khlaiphu nang niya, thi du.
REV.2.12	Pergamos longjom ni degla nihabo edehe reb lah:
REV.2.12	Seng bu daothaoyaba khe dengyaba edehe thi du: 
REV.2.13	Soithan ni singhason dengyaba hathan ha ning dongba thi hi ang tharmai du. Thikhabo, ani bumu jang song hi, odehe ani grao khe sakhi riyaba subung lonma gnang, Antipas khe Soithan raoyaba hathan ha bonsi sthaiba habo nini lonma khe ning yaohon druya. 
REV.2.14	Sum bedehe thikhade, gijisa ning khe ang siji du: Balaam slingriyaba gejesi khe ning mani bani, bo ning Balakh khe Israel basathu khe gajai ha langsmai ba sling ri hi, Israel ni basathu khe saokhuli bi hi mogong khe ji mani, nangjaoma phap ha galai mani khlai hi bo gajai ha langsmai ba. 
REV.2.15	Olei jasosi ning, nisi ni bising ha Nikola slingriyaba khe nisi mani hi ning dong. 
REV.2.16	Odebani, khah phin lah. Ning khah phinya khade, ang srap nini ha phai hi, ani khuh ni seng jang bonsi khe ang nanglai ma se.
REV.2.17	Bese jang longjomrao niha thiyaba grao khe khmao dong khade khna la thing.
REV.2.17	Bo deyaba si ne manna huikhaoyaba gejesi khe ang ri nang; ode guphu ni longthai bo ang ri nang, bo longthai guphu hade bokhe maiyaba khe garhi de, saosi bo bonsi tharmaiyayaba bumu gadain ha bo sugujao ma se, thi du.
REV.2.18	Thuatira longjom ni degla nihabo edehe reb lah:
REV.2.18	Wai jingba lai muthai dongyaba ode pithol jnaba lai igah dongyaba, Madai ni basa de edehe thi du; 
REV.2.19	Ning khusi dangyaba buthu khe ang tharmai du, nini hamjaoma, nini lonma, nini khusi dangthai, nini khah laoma khe ang tharmai du. Bo jenba ha thane duha nini hamba khusi dangthai khebo ang tharmai du. 
REV.2.20	Thikhabo, ningkhe ang siji du, bo masainjik Jezebel gorasali nisi thiyaba khe dong mane ri bani, bo sagang ha ani dangyasarao khe khah nang ma yaowai mani odehe, saokhuli khe biya bani, mogong khe ji mani khlai hi bonsi khe sling ri hi, bo gajai gede langsmai ba. 
REV.2.21	Bo khah phin mani khlai hi ang bubli riba, thikhabo, khah nangma yaowaiyaba ni phrang bo khah phindaoya. 
REV.2.22	Odebani, bokhe gilim gasa ni yam ha ang so ri nang, bo jang baosi gaori japhayarao khebo, bonsi ni yaowaithai ni phrang khah phinya khade, hamsi ning ang gmang giji khlai ma se. 
REV.2.23	Boni basathu khe ang sthaima se: Ode thikhase, ang khe khrip khah ha baoyaba khe jamthar si tharmaiyaba ani jathai khe longjomrao khripbo tharmai nang. Odehe khrip subung jar khusi dangba lai ning slai ma se.
REV.2.24	Nisi Thuatira ni gibin subung buthu de, ebo slingriyaba khe nisi mani phaya, Soithan ni grao makhao nisi ni khasu buthu, bonsi thiyaba buthu khebo nisi mani phaya bani nisi ne musi khebo bubain risi khe ang baosing nang niya. 
REV.2.25	Ang phaiphinya side nisi niha jinis dongyaba khe naiso lah. 
REV.2.26	Bokhe deyaba si ar jamthaoba sosi ang nangjaoba lai dangyaba si de jadi ni basao ha graothai ni hukhum ni hok khe ang ri ma. 
REV.2.27	Bo ning ser ni goda khe yaowai hi bonsi ni basao ha bisar khlai nang, ani bupha ni phrang ang hukhum mai ba lai ning, hah ni mudik khe dophai ba lai ang dophai ma se. 
REV.2.28	Bo khe deyaba nede naiju sathraibo ang ri ma.
REV.2.29	Bese jang longjomrao niha thiyaba khe khmao dong khade khna la thing.
REV.3.1	Sardis longjom ni degla nihabo edehe reb lah:
REV.3.1	Madai ni bese masni maiyarao ode sathrai masni maiyaba de edehe thi du: 
REV.3.2	Ning khusi dangyaba buthu khe ang tharmai du, ning gathang de thila du, thikhabo ning githi se. Thuyaba smao hi, nini khusi dangma thaoyaba thididihyarao khe rao ri lah, ning khusi dangyaba buthu khe ani Madai ni muh ha so kha thi hi ang nuya. 
REV.3.3	Odebani, ning jinis maiblaiyaba ode ning khnayaba buthu khe wainso song hi, mani dada, khah phin lah. Ning smaoya khade makhao lai ang phai hi, nini ha ang phai mani bubli khe tharmaiya jao nang. 
REV.3.4	Thikhabo, Sardis nogor ni subung gejesi de bonsi ni gainsari buthu khe rege riya hi bonsi dong; bo buthu de gainsari guphu khe thu hi ang jang baosi daobaima se, bonsi de oleiyaba hase dong ja ba. 
REV.3.5	Bokhe deyaba si de olei jasosi ning sola glaoyaba guphu khe thu rijao nang, ode hayu ni laisima ni phrang boni bumu khe ang khma nang niya. Ani bupha ni sagang ha ar boni deglarao ni sagang ha boni bumu khe ang da khidao ma se.
REV.3.6	“Bese jang longjomrao niha grao thiyaba khe khmao dong khade khna la thing!”
REV.3.7	Philadelphia longjom ni sorgo degla nihabo edehe reb lah:
REV.3.7	Subung gathar, subung gibiyaba, David ni chabi dengyaba, bo khru khade saosibo phrao phuya, bo phrao khade saosibo khru phuya, bo edehe thi du. 
REV.3.8	Ning khusi dangyaba buthu khe ang tharmai du, nai lah, saosibo khru phuyayaba derga khe nini sagang ha khru hi deng du. Khusi dang phuyaba bol nini ha khaisa dong ba, ning ani grao khebo mani du, ode ani bumu khebo ning dangkhlaiya. 
REV.3.9	Nai lah! Soithan sunagog ni subung, subung thokhi baiyaba, Juda jadi niya hi ning jarkhe Juda thi layarao khe ang labu hi, nini igah rogong ha ang gonggalai ri nang; ning khe ning ang hamjaoba se thi hi buji la nang. 
REV.3.10	Khitha rao hi phura dukhu ajao mani ninthane ang grao riyaba khe ning khah ha deng bani, phirthi ha dongyaba khrip nai nai mani habsao khonglang ni basao ha nai naiyaba sophai ba ha, angbo ning khe sogo nang. 
REV.3.11	Sangga ning ang phaima se, nini Raja ni khrothu khe saosibo nini phrang lala phuya mane, ning jinis maiyaba khe hamsisi naiso lah. 
REV.3.12	Bo deyaba khe, ani Madai ni bikhoh ha thongjerma ang slam nang, bo hathan khe dangkhlaima nang niya kha. Boni ha ning ani Madai ni bumu khe ang reb nang, ode ani Madai ni nogorma ni bumu Jerusalem gadain, sorgo ni ani Madai ni phrang galai phaiyaba bumu jang, bumu gadain khe ang rebbabo reb ma se.
REV.3.13	Bese jang longjomrao niha bo thiyaba khe khmao dongkha de khna la thing, thi du.
REV.3.14	Laodikei longjom ni sorgo degla nihabo edehe reb lah:
REV.3.14	Amen, grao phlayaba lonma gnang jang sakhi gibiyaba, Madai jinis sangsai jenyaba ha edehe bo thi du: 
REV.3.15	Ning khusi dangyaba buthu khe ang tharmai du, ning magainya, dungbo dungya. Ning magain khade magain so lah, dung khade dungso lah, bokhe ang nangjao du. 
REV.3.16	Magainbo magain soya, dungbo dung soya, dungbru bru se bani, ning khe ang ani khuh ni phrang thukhla ma se. 
REV.3.17	Ning thibai la du, ang de gnang se, somphothi bang bi, musibo soya jaya ning, thikhabo ning dukhi se, khasao sisi suliya, muthai gana, langtha, khongja se thihi jar khe tharmai laya. 
REV.3.18	Odebani ning gnang japhu mani khlai hi wai ha gajao malang hi saginyaba khe ani phrang barai mani khlai hi ning khe ang sibring du. Ning langtha lasisiyaba khe phung mani khlai hi, gainsari guphu khe barai hi, ode ning nuphu mani khlai hi muthai ha hu mani muthai saya bani muli khebo barai lah. 
REV.3.19	Ang hamjaoyarao khede ang johi sibring re. Odebani gibi jang dong dada khah phin lah. 
REV.3.20	Nai lah! derga kholei ha song hi ang derga dho du; sere ani khurang khe khna hi derga khru khade boni ha ang hapsing hi, bo jang baosi ang hor ni makham ji nang, bobo ang jang baosi ji ma se. 
REV.3.21	Bo deyaba si khe ani khamthan ha ang jang baosi ang kham ri ma se. Angbo de dada ani bupha ni khamthan ha ang khamba lai ning.
REV.3.22	Bese jang longjomrao niha grao thiyaba khe khmao dong khade khna la thing.
REV.4.1	Boni yaohon ha ang naikhu kha; ode khna lah, sorgo derga khruba khe ang nuha ba. Ode, bibul biringba lai ang jang sainlaiyaba khurang khe ang khna ba, Ejang basao gede phai lah, duha ni yaohon ha japhai ginyaba buthu khe ninthane ang phnu ri nang, ode bo thi ba. 
REV.4.2	Ode, boha ning bese ha ang dong kha. Odehe, nai lah, sorgo ni singhason srap sophai hi, oraha subung saosi kham hi dong ba. 
REV.4.3	Boni mukhang de jaspar jang kornelian longthai lai se. Ode singhason sere bere ha smaragdin longthai ni rong lai jengglong mander su ba. 
REV.4.4	Raja ni khamthan sersi giding hade singhason gibin makhon bri bo dong. Singhason buthu hade khrao khon bri kham du, bonsi rih guphu phin hi gajao ni khrothu buthu khe thu hi bonsi kham du. 
REV.4.5	Singhason ni phrang se nokhasao gurjliya ba, jinis ho sar jaya ba, nokhasao grimyaba khurang gurung gurung jahi baigo phai ba; odehe, singhason ni sagang hade waimijing masni hur hur waijing ba, bo buthu de Madai ni bese masni se. 
REV.4.6	Odehe, bo singhason ni sagang hade, krustal longthai ha jnahi derphai lai sagor nu ba. Bo singhason gejer ni sersi giding ha, khrip nogrong grongbri ha hang gnang mih mabri, yaohon gede sagang gede muthai jang gablaiyaba dong ba. 
REV.4.7	Hang gnang mih masi de misiraigonma lai se, hang gnang mih maginyaba de musu jla lai se, hang gnang mih mathamyaba de subung ni mukhang lai ja du, hang gnang mabriyaba de daoling biryaba lai se. 
REV.4.8	Odehe, hang gnang mih mabri de bagrang madoh khrip nihabo dong, bonsi ni baji gede ar bising gedebo muthai jang gablai du;
REV.4.8	Gabra Madai, khrip dangphuyaba,
REV.4.8	Donglangyaba, dongyaba, ode dong phaiginyaba khe,
REV.4.8	Bo gathar se, bo gathar se, bo gathar se, thi dada bo sain-hor lenggoya.
REV.4.9	Odehe, hang gnang mih buthu de singhason ha kham hi, thaoglao thaoglao thang hi dongyaba niha, muima, bakhan, khajama ni grao thiyaba bonsi yaopha kha ning, 
REV.4.10	singhason ha khamyaba ni sagang ha bonsi blip pha hi, thaoglao thaoglao ha thang hi dongyaba khe bonsi khlim ba; singhason ni sagang ha bonsi ni Raja ni khrothu buthu khe deng hi bonsi rajab ba:
REV.4.11	Ning jini Gabra jang jini Madai!
REV.4.11	Muima, bakhan, raothai, ning mai jayaba se,
REV.4.11	Bedethikhala, ning khrip sangsai ba,
REV.4.11	Nini grao jang slam bani se dong thar ba, ode thi ba.
REV.5.1	Boha singhason ni yaoda gede ha, laisi thonyaba, boni bising ar baji gede ha reb hi, sin masni phayaba khe ang nu ba. 
REV.5.2	Sorgo ni degla raodaothaoyaba khebo ang nu ba, bode khurang bol jang, Sere ebo laisi thonyaba khe khru hi, bonsi ni sin buthu khe khruginyaba dong nang? thi hi baikhlaba khe ang nu ba. 
REV.5.3	Laisi bajab thonyaba khe khruhi boni bising ha naiphuyaba sorgoha saosi bo giri. Phirthi ha ode phirthi ni bakhla habo bonsi giri. 
REV.5.4	Laisi bajab thonyaba khe khruhi boni bising ha nai jayaba saosibo giri bani khah bai hi ang gra ba. 
REV.5.5	Boha, khraorao ni bising ha saosi aniha thi ba, Ning da gra. Nai lah! Juda jadi ni misiraigonma, David ni greng ning sin masni buthu khe khru mane ode, laisi bajab thonyaba khe khu mani khlai hi bo de kha, bo ode thiphai ba.
REV.5.6	Odehe, hang gnang mih mabri buthu ode khraorao khamdingyaba, boni gejer gejer ni singhason hade, Melmasa sthai jaoyaba lai songba khe ang nu ba. Melmasa ni muthai masni, bogrong masni dong, bo buthu de phirthi ni khrip hathan ha Madai haihayaba bese masniyaba buthu se. 
REV.5.7	Bo se phai hi, singhason ha khamyaba ni yaoda gede ni laisi bajab khe laha ba. 
REV.5.8	Bo lahaba jang ning, hang gnang mih mabri buthu ode khraorao khonbri buthu Melmasa ni sagang ha blip pha ha ba. Bonsi de seranda jang gajao ni khaojeb bahai midimyaba ha gablaiyarao bonsi dilai ba, bo bahai midimyaba buthu de subung gatharrao biyaba se. 
REV.5.9	Bonsi rajabthai gadain khe rajab ba:
REV.5.9	Ning, laisi bajab thonyaba khe lahi,
REV.5.9	boni sin khe khru jayaba ning se!
REV.5.9	Ning sthaijao hi, nini bithi jang khrip jadi, khrip grao,
REV.5.9	khrip subung ode khrip greng ni phrang,
REV.5.9	Madai ne khlai hi subung buthu khe barai kha.
REV.5.10	Jini Madai ne khlai hi, bonsi khe raji jang Jonthaima buthu ha slam kha;
REV.5.10	Bonsi se ebo phirthi sao ha bisar khlai ma, ode thi hi bonsi thi ba.
REV.5.11	Ode, ang phin naiha ba de, singhason odehe hang gnang mih mabri buthu ar khraorao ni sersi giding sorgo degla ni gabang khurang khe ang khna ba. Bonsi bangba jakha de rjing rjing ode lakh lakh bonsi gabang bang bi, 
REV.5.12	bo buthu de, khurang bol jang edehe rajab ba:
REV.5.12	Melmasa sthai jaoyaba de,
REV.5.12	raothai ja thing, gnang ja thing, gyan ja thing,
REV.5.12	bol raoma ja thing, bakhan ja thing,
REV.5.12	bo mai ginyaba ning! thi ba.
REV.5.13	Odehe, khrip jadi hang gnang mih sorgo ni ja thing, phirthi ni ja thing, phirthi ni bakhla ni ja thing, sagor ar boni bising ha dongyaba khrip bo jirik khaoyaba khurang khebo ang khna ba:
REV.5.13	Singhason ha khamyaba niha, ode
REV.5.13	Melmasa niha, suguba ja thing,
REV.5.13	bakhan ja thing, muima ja thing, raothai ja thing,
REV.5.13	thaoglao thaoglao jang dong thing! thi hi bonsi rajab ba.
REV.5.14	Boha hang gnang mih mabri de, Amen thi ba. Khraorao bo blip pha hi bonsi khlim ba.
REV.6.1	Melmasa ning sin masni buthu ni bising ha masi khruba khe ang nu ba; ode hang gnang mih mabri ni bising ha masi de nokhasao girimba lai biring hi, Phai lah, thi hi jirik ba khe ang khna ba. 
REV.6.2	Boha ang naihaba de, ani sagang ha ning gorai guphu ang nu ba. Boni basao ha ga dada bla di hi, bo ne bonsi raja ni krothu ri hi, de mane ar depha lang mani khlai hi bo baigo lang kha.
REV.6.3	Sin maginyaba khebo khruba ha, hang gnang mih maginyaba, Phai lah, thi ba khe ang khna ba. 
REV.6.4	Boha ang naihaba ha, gibin gorai gajaoyaba, bo baigo phai ba; subung buthu khe sthai phuma ni khlai hi, boni basao ha gayaba niha thih ba, phirthi ni phrang milima se phuyaba grao bo ri ba, ode seng gedeba khebo ri ba.
REV.6.5	Sin mathamyaba khebo khuru ba ha, hang gnang mih mathamyaba, Phai lah thiba khe ang khna ba. Boha ang naihaba ha, ani sagang ha ning gorai gisim ang nu ba. Boni basao ha suyaba khe bo di du. 
REV.6.6	Odehe, hang gnang mih mabri buthu ni bising ni phrang baigoyaba khurang lai jadu, Sain si ni yaowai jang maijilam hersi, sain si ni yaowai jang gonghu hertham, thikhabo grep bidi jang thao khede hamya da khlai, thiba khe ang khna ba.
REV.6.7	Sin mabriyaba khebo khuru ba ha, hang gnang mih, Phai lah, thiba khe ang khna ba. 
REV.6.8	Boha ang naiha ba ha, gorai gibin ang nu ba; boni basao ha gayaba ni bumu de githi se, odehe githi ni nolei ni phrang boni yaohon rikpha du. Seng, asari, limthai, mih sogo buthu khe bo yaowai hi sthai mani khlai hi, bonsi ne phirthi ni hathan grongbri ronphai hi hathan masi ni basao ha bonsi hukhum ri ba.
REV.6.9	Odehe, sin mabowayaba khebo khru ba jang, khapra bakhla ha ning Madai ni grao ni khlai hi ode bonsi mani du thi hi sakhi riyaba grao ni khlai hi sthai jaoyarao ni bese khe ang nu ba. 
REV.6.10	Bonsi ning khurang bol jang, O Raja dedaothaoyaba, subung gathar ar subung gibiyaba, bakhali phirthi ni subung buthu ni basao ha bisar khlai hi jini thijao ni baslai khe jinthane bakhali la ri ma kho? thi hi bonsi jirik khao ba. 
REV.6.11	Bonsi de gainsari guphu sao phorong rijaoyaba se, bonsi ni dangyasa lugurao ode bonsi ni daphlungrao, bonsi lai jasosi ning sthai jaoginyarao khe phura sthaiblaiya si de phirik phirik lenggo mane bo sani ba.
REV.6.12	Sin madohyaba khebo khuru ba jang, ang naiha bade, banglama hamsi ning rao hi smao phai ba. Sain bo migur ni rih gisim lai gisim japhai ba, ode dain bo phura thijao lai gajao japhai kha. 
REV.6.13	Odehe, nokhasao ni sathrai buthu baryung jang thaikhrao phang khe smao hi boni bathai gathang buthu bo smao hi garaiba lai jasosi hah ha garai thar ba. 
REV.6.14	Nokhasao de laisi bajab thonba lai thon hi, gma lang la kha, ode hading hahgojo khrip khe bonsi dongyaba hathan ni phrang jamthar si disai thar kha. 
REV.6.15	Odebani, phirthi ni rajarao, subung gedebarao, siphaiya ni hoja gedebarao, subung gnangrao, subung dangba blaiyarao ode, jadi jadi subung, leng jang leng niyayaba bo longkhip buthu ha ode hading ha, longthaima buthu ha mithim hi bonsi thim ba. 
REV.6.16	Bonsi de hading buthu ode longthaima buthu niha thi ba, Jini basao ha galai ri lah, singhason ha khamyaba ni mukhang ni phrang ode Melmasa ni thamsi ni phrang jing khe hui lah! 
REV.6.17	Bede thikhade bonsi ni thamsi basain khinthao thaoyaba sophai kha; odebani boni sagang ha sere dukhu suiphu nang? thi hi bonsi jirikkhao hi long ba.
REV.7.1	Eboni yaohon ha, phirthi grongbri ni sorgo degla bri song hi dongba khe ang nu ba, bonsi phirthi basao ha ja thing, sagor basao ha ja thing, bongphang basao ha ja thing, bar sipya mani khlai hi bar mabri khe bonsi remthao ba. 
REV.7.2	Gibin sorgo ni degla, Madai gathang sin riyaba khe lang hi sainja gede ni phrang baigo phai ba khebo ang nu ba; ode hakhong jang sagor khe hamya khlai mane bonsi raothai ri hi, sorgo ni degla bri niha khurang bol jang, 
REV.7.3	Jini Madai ni khusi dangyasarao khe bonsi ni bathain ha sin riblaiya si de, hakhong, sagor, ar bongphang buthu khebo hamya da khlai, thi hi bo jirikkhao ba. 
REV.7.4	Bonsi sin riyaba saobisi ja kha thiba khe ang khna ba, Israel greng buthu khrip jadi ni subung lakh masi rjing jang bisagin rjingbri, bonsi olei sin ri kha: 
REV.7.5	Juda jadi ni phrang rjing jhigin, Reuben jadi ni phrang rjing jhigin, 
REV.7.6	Aser jadi ni phrang rjing jhigin, Napthali jadi ni phrang rjing jhigin, Manase jadi ni phrang rjing jhigin, 
REV.7.7	Simeon jadi ni phrang rjing jhigin, Levi jadi ni phrang rjing jhigin, Issakar jadi ni phrang rjing jhigin, 
REV.7.8	Jebulun jadi ni phrang rjing jhigin, Josef ni jadi ni phrang rjing jhigin, Benjamin jadi ni phrang rjing jhigin sosi sin ri lang kha.
REV.7.9	Eboni yaohon ha ang naiha ba de; subung bangba sainso phuya, khrip jadi ni bising ni subung, khrip bumu ni bising ni subung, khrip grao ni subung, gainsari guphu thu hi, saman bedep buthu khe lang hi, singhason ha ar Melmasa ni sagang ha songba khe ang nu ba. 
REV.7.10	Bonsi khurang bol jang, Sogoma de singhason ha khamyaba, jini Madai jang Melmasa ni phrang se ja ba, thihi bonsi jirikkhao ba. 
REV.7.11	Boha khrip sorgo ni degla singhason jang khraorao ar hang gnang mih buthu bonsi songding ba. Singhason ni sagang ha ning blip pha hi, Madai khe khlim hi bonsi thi ba, 
REV.7.12	Amen! suguyaba ja thing, muima ja thing, gyan ja thing, khajama ni grao thiyaba ja thing, raothai ja thing, bol ja thing, jini Madai niha ning thaoglao thaoglao jang dong thing! Amen!
REV.7.13	Odehe, khraorao ni bising ha saosi, “Ebo gainsari guphu thuyarao la sere, braha ni phrang phai ba?” thi hi bo ang khe singphai ba.
REV.7.14	Ang boni ha thi ba, “Gedema, ning ning mithima se thi.”
REV.7.14	Bo aniha thiphin ba, “Ebo buthu de gabang dukhu ni phrang baigo hi, bonsi ni gainsari buthu ragaosisi susa hi Melmasa ni thijao jang phu rijaoyarao se. 
REV.7.15	Odebani, Madai ni singhason ni sagang ha bonsi dong hi, bikhoh ha ning sain jang hor jang boni khusi dangyaba ja hi, singhason ha khamyaba bonsi ni basao ha jar ni thambu khe dimding ba. 
REV.7.16	Bonsi hukhri nang niya kha, bonsi dih bo gang nang niya kha. Bonsi sain nang nang niya kha, asaba khalibo dungyaba jang dukhu ja nang niya kha; 
REV.7.17	Singhason ni gejer gejer ha dongyaba Melmasa bonsi ni Melma bubra ja lang la nang, bo ning hayu ni dikhor ha langsmai nang, Madai ning bonsi ni muthai ni phrang khrip mudi khe rusa rima se.”
REV.8.1	Sin masniyaba khebo khru ba jang gontha gejer lai nokhasao de siri siri ja ba. 
REV.8.2	Boha, sorgo ni degla Madai ni sagang ha songyaba sni buthu khe ang nu ba, bonsi ne bibul masni bo yaopha ba.
REV.8.3	Sorgo ni degla gibin saosi, bahai midim saoyaba gajao ni bokhoh labu hi khapra rogong ha bo songphai ba. Singhason ni sagang ha gajao ni khapra basao ha khrip subung gatharrao biyaba buthu baosing pha mani khlai hi, bahai midimyaba gabang boniha bonsi yaopha ba. 
REV.8.4	Sorgo degla ni yao ni phrang de bahai midim saoyaba ni waikhudi khe subung gatharrao biyaba buthu jang ning Madai niha sohi kha. 
REV.8.5	Odehe, sorgo ni degla ning bahai midim saoyaba bokhoh khe bo laha hi, khapra ha waithai khe gablai ri hi, bokhe phirthi ha dangkhla ba. Odebani, nokhasao grung grung grimyaba sar buthu, khurang ni sar buthu nokhasao jablai jablai gurjliyaba buthu, ode banglama smaoyaba buthu dong phai ba.
REV.8.6	Boha sorgo ni degla sniyarao bibul masni langyarao khe dam mane bonsi salai kha.
REV.8.7	Degla sagangthao boni bibul khe damba, gidithai jang wai, thijao jang gibringyaba baigo phai hi, bokhe phirthi ha dangkhla kha; phirthi phantha tham saikhao hi phantha si kham thar kha, boha gakhrangyaba buthubo khrip kham thar ba.
REV.8.8	Sorgo ni degla gniyaba boni bibul khe damba, boha ning hading gedeba lai kham hi sagor ha bokhe dangsing ba. 
REV.8.9	Sagor khe phantha tham saikhao hi phantha si khe thijao ja ri hi, sagor ha hang gnang dongyaba khrip phantha tham saikhao hi phantha si thih ba, rung buthubo phantha tham saikhao hi phantha si hamya khlaijao hi dong ba.
REV.8.10	Sorgo ni degla gathamyaba boni bibul khe dam ba jang, sathrai gedeba, waimijing lai jing hi sorgo ni phrang, dikhong buthu phantha tham saikhao hi phanthasi ni basao ha ode dihmu buthu ni basao ha ning bo graiphai ba. 
REV.8.11	Bo sathrai ni bumu de Khayaba se. Bo ning dih khe phantha tham ha phantha si saikhao hi phantha si khe bo dikha ri hi, bo gabang khah kha bani, bo dih khayaba hathan ni subung gabang ning thih kha.
REV.8.12	Sorgo ni degla briyaba boni bibul khe dam ba jang, sain khe phantha tham saikhao hi phantha si, dain khebo phantha tham saikhao hi phantha si ode, sathrai buthu phantha tham ha phantha si khe hamya khlai ba, odehe, jnama buthu khe phantha tham ha phantha si saikhao hi bonsi andar khlai jao ba, sainbo phantha tham saikhao hi phantha si andar ja hi dong ba; olei jasosi ning horbo phantha tham saikhao hi phantha si andar japha ba.
REV.8.13	Boha ang naiha bade, nokhasao gejer ha daoling birbai hi khurang bol jang edehe thiba khe ang khna ba, Sorgo ni degla gibin gatham bonsi ni bibul khe dam ba jang phirthi ha dongyarao ne khlai hi bubain risi bi dou! Bubain risi bi dou! Bubain risi bi dou! thi hi bo jirikkhao phai ba.
REV.9.1	Sorgo ni degla bowayaba boni bibul khe dam ba jang, nokhasao ni phrang phirthi ha sathrai graiblaiyaba khe ang nu ba; boniha hakhor khithu giriyaba ni chabi khe bo yaopha ba. 
REV.9.2	Bo ning hakhor khithu giriyaba khe bo khru ba jang, hakhor ni phrang saohi dih khlaiyaba hagab gedeba baigo phaiba lai waikhudi hamsi ning lung lung baigo phai ba, bo waikhudi jang sain jang barbo andar jathar ba. 
REV.9.3	Bo waikhudi ni phrang de guyung buthu baigo phai dada phirthi ha galai hi, phirthi ha yung khangkhrai ni raothai lai bonsi ne raothai ri ba. 
REV.9.4	Bonsi ni bathain ha Madai sin riyaba subung buthu khe garhi de, phirthi ni samphang gathang ja thing, bonlai ja thing, bongphang musi khebo hamya khlaiya mane bonsi khe thi ba. 
REV.9.5	Sin riyayaba buthu khede bonsi sthaima riya hi, nokha dain bowa se ning dukhu ri mane bo grao ri ba, bonsi ni dukhu rithai de yung khangkhrai basla dikba lai se. 
REV.9.6	Oleiyaba basain buthu hade subung buthu jar thih lama ne smai nang, thikhabo bonsi mai nang niya; thih lama nangjao nang, thikhabo thihyaba de bonsi khe dangkhlai hi khai ma se.
REV.9.7	Guyung buthu ni hajaithai de, jbah ne khlai hi gorai salaiba lai se. Bonsi gajao ni raja ni krothu lai thu ba, bonsi ni mukhangbo subung ni mukhang lai se. 
REV.9.8	Bonsi masainjik lai khnai deng du, bonsi ni hathai buthubo misiraigonma ni hathai buthu lai se. 
REV.9.9	Ser ni phi lai jasosi phi bonsi niha dong, bonsi ni bagrang jabyaba khurang de gorai ni roth gabang jbah ne khaiyaba sar lai se. 
REV.9.10	Bonsi ni bermaibo dong, yung khangkhrai ni bis lai bonsi ni raothai dong, bonsi ni bermai dain bowa sosi subung khe dukhu ri phure. 
REV.9.11	Hakhor khithu giriyaba ni degla se bonsi ni basao ha raja gedeba jahi bo dong ba, Hebrai grao jang boni bumu khe Abaddon thi du. Greek grao jang de Apolluon thi du.
REV.9.12	Sagangthao ni bubain risiyaba lailang kha; odebani bubain risi gibin phinginyaba sophai ma ja kha.
REV.9.13	Sorgo ni degla dohyaba boni bibul khe dam ba jang; ode Madai ni sagang ha gajao ni khapra bogrong mabri ni phrang khurang baigo phai ba khe ang khna ba. 
REV.9.14	Bo khurang de bibul diyaba sorgo ni degla, doh niha Euphrates dikhongma ha sorgo ni degla bri khajao hi dongyarao khe haiger lah, ode bo thi ba. 
REV.9.15	Odebani, bo maithai jang badain, bo basain ode, bo gontha ha subung phantha tham saikhao hi phantha si khe sthai mane bonsi salai hi, sorgo ni degla bri salai blai hi, remthao jao hi dongyarao khe bonsi haiger kha. 
REV.9.16	Siphaiya gorai basao ha gayarao bangba jakha de bonsi rjing jang bisatham subung ja du, thi hi bonsi thi ba khe ang khna ba. 
REV.9.17	Odehe, nujaoyaba ha gorai buthu ode bonsi ni basao ha gayarao ani muthai hade elei ja du: Gorai buthu ni basao ha gayarao de wai lai jao du, sapphir longthai lai gisim thaphla ode waithai lai gurmu phi buthu khe pha hi, gorai buthu ni bokhro buthu de misiraigonma ni bokhro lai se, bonsi ni bukhuh ni phrang wai jang waikhudi ode waithai buthu baigo phai ba. 
REV.9.18	Bonsi ni bukhuh ni phrang baigo hi, saja matham wai jang waikhudi ode waithai buthu ning subung khe phantha tham saikhao hi phantha si khe sthai kha. 
REV.9.19	Gorai buthu ni raothai bonsi ni bukhuh buthu ni phrang ode bonsi ni bermai buthu hase dong ba; bonsi ni bermai de jbu lai se, bonsi ni bokhro bo dong, bo jang se subung buthu khe sari re.
REV.9.20	Olei saja habo sthaiya hi thaoyaba khrip gibin subung buthu bonsi ni yao ha baigoyaba buthu bonsi ni biyaba ni phrang bonsi khah phindaoya, sgain sogo khe biyaba ode, gajao ja thing, rangkhrao ja thing, gangthing ja thing, longthai ja thing, bongphang ja thing, saokhuli slamyaba, nu phuyayaba, khnayayaba odehe hamphuyayaba khe ja thing, biba khe bonsi thao daoya. 
REV.9.21	Bonsi ni sthai baiyaba buthu, bonsi ni montro buthu, bonsi ni mijingma odehe khao jibaiyaba khebo bonsi ni khah ha phindaoya.
REV.10.1	Odehe, sorgo ni degla gibin, raodao thaoyaba, sorgo ni phrang akhai phai ba khe ang nu ba; bokhe bonsi jimi merei hi, boni khro basao ha jengglong mander su ba; boni mukhang de sain lai se, boni igah buthu waislai lai se. 
REV.10.2	Boni yao jang laisi basasa thonyaba khe khu hi labu ba. Boni igah yaoda gede sagor ha gasing hi, boni igah yaosi gede hakhong ha ga ba, 
REV.10.3	misiraigonma hoba lai khurang bol jang bo jirikkhao ba. Bo jirikkhao blai ba jang nokhasao grimyaba masni buthu de bonsi khurang buthu khe haiger kha. 
REV.10.4	Nokhasao grimyaba masni buthu ni khurang haiger ba jang, srap reb ma bao ba, thikhabo, sorgo ni phrang ang khurang khna kha, Nokhasao grimyaba masni buthu grao thiyaba khe hui lah, da reb thao, bo thi phai ba.
REV.10.5	Odehe sagor jang hakhong ha sorgo ni degla song hi dongba khe ang nuba ha, nokhasao gede jar ni yao khe sugu hi, 
REV.10.6	nokhasao jang boni bising ha dongyaba jinis buthu, phirthi jang boni bising ha jinis dongyaba buthu, odehe sagor jang boni bising ha jinis dongyaba buthu khe slamyaba, thaoglao thaoglao thang hi dongyaba ni bumu khe lahi thi ba, Duha bubli yesi laoya kha; 
REV.10.7	thikhabo, sorgo degla sniyaba boni bibul khe dam mani basain buthu ha, Madai ni grao dengkhaoyaba jar ni dangyasa gorasalirao niha bo thiba lai ning, phura japhai ma se, odehe bo thi ba.
REV.10.8	Boha, sorgo ni phrang khurang ang khna ba jang bo ang jang sain lai phin ba, Sagor jang hakhong ha songyaba sorgo ni degla ni yao ha laisi bajap khuru hi dongyaba khe labu lah, bo ode thi ba.
REV.10.9	Odebani sorgo ni degla niha ang thang hi thi ba, ebo laisi bajap basasayaba khe ang sain ba, bo aniha thi ba, Neh, ebokhe lahi ji lah; nini bohoh hade khajao nang, thikhabo nini bukhuh hade beredih lai dijaoma se.
REV.10.10	Sorgo ni degla ni yao ni phrang laisi bajap basasayaba khe laha hi ang jithar ba; boha ani bukhuh hade beredih lai di ba, ang jiblai bani yaohon ha ani bohoh hade khajao kha. 
REV.10.11	Odehe, bonsi ani ha thilang ba, Ning khe gabang subung buthu, jadi buthu, grao buthu, ode Rajarao niha Madai grao riyaba khe asaba dara jang ning baiphin ma nang ma se, bonsi odehe thiba.
REV.11.1	Odehe, nol belengyaba, suyaba goda lai bonsi anthane ri hi, ani ha thi ba, Bai ja, Madai ni bikhoh jang khapra khe su hi, boni bising ha Madai biyarao sainso lah, 
REV.11.2	bikhoh ni barising ni hakhli gejer khede suya hi garbu lah, Jentailrao ni yao ha ri blai kha, bonsi se nogor gathar khe badain jang bisagin dain gin bising ha gasep ma. 
REV.11.3	Odehe, ani grao khe mithi phayaba gini de, grao thida phu mani khlai hi ang raothai ri nang, ode rih miyao duduyaba khe phin hi basain jang rjing jhigin bisatham sosi bonsi grao sainthi ma se, thi hi bo a ne sainthi ba.
REV.11.4	Ebo buthu de, Oliv buphang phang gin ar thaophari dengthan boitho magin, phirthi ni Gabra ni sagang ha songyarao se. 
REV.11.5	Bonsi khe sere dukhu rima bao du, bonsi ni bukhuh ni phrang wai baigo phai hi, bonsi ni sotrurao khebo saokhrip ma se. Sere bonsi khe dukhu rima baoba lai bao du, olei jasosi ning bonsi sthaijao ma se. 
REV.11.6	Ebo grao buthu khe thi bani bising ha hadi haya mani khlai hi nokhasao khe phrao phuyaba raothai bonsi niha dong, thijao ja rima ni khlai hi dih ni basao habo raothai bonsi niha dong, bo asaba bubli habo nangjaoba lai phirthi ni basao ha yao sugu hi khrip jadi biyaba didao riphuyaba raothaibo bonsi niha dong.
REV.11.7	Bonsi grao khe mithipha ri blai ba jang hakhor khithu giriyaba ni phrang mih rege baigo phai hi, bonsi jang nanglai nang, bonsi khe de nang, ode bonsi khe sthai ma se. 
REV.11.8	Odehe, bonsi ni manggathi buthu nogor gedeba ni daoglap ha galai hi dong nang. Bo nogor bese ni gede hade Sodom jang Egypt bonsi thi du, bonsi ni Gabra ni nogor ning. 
REV.11.9	Khrip subung, khrip jadi, khrip grao, ode khrip sengphong ni subung buthu, manggathi khe nokha saintham gejer bonsi nai lai nang, mangkhlong ha bonsi phip ri nang niya. 
REV.11.10	Ebo gorasali gini phirthi ha dongyarao ne khlai hi bonsi gabang dukhu riba ni bonsi thiyaba ni basao ha phirthi ha dongyarao khaja nang, khusi jang jinis riyaba buthu khe bonsi saosi jang saosi yaopha lai ma se. 
REV.11.11	Bedethikhala, saintham gejer ni yaohon ha Madai ni phrang hayu hang khe bonsi ni bising ha hapsing hi, bonsi jar ni igah jang bonsi songkhu kha, ode bokhe naiyarao hamsi ning khinlai kha. 
REV.11.12	Odehe, nokhasao ni phrang khurang bol jang bonsi khna ba, Eraha phai lah, ode thiphai ba. Odebani, bonsi ni sotrurao nai hi dongba ha ning, jimi ha bonsi gakhu lang la kha. 
REV.11.13	Odehe, boha ning banglama hamsi ning rao hi smao phai ba, odehe nogor hathan majhi saikho hi masi khe bo gubu ri ba; ode banglama maoba ha subung rjing sni thi dada, thang hi dongyarao hamsi ning khin hi sorgo ni Madai niha se ning bonsi muima yaopha kha.
REV.11.14	Bubain risi maginyaba lailang kha. Bubain risi mathamyaba srap sophai ma ja kha.
REV.11.15	Sorgo ni degla sniyaba jar ni bibul khe dam ba jang, sorgo ha bol jang jirik khaoyarao, Habsao raji ni raji de jini Gabra jang boni Krista Raja ni raji ja lang la kha. Bo se jug jug bisar khlai ma! odehe bonsi thi ba. 
REV.11.16	Odehe, Madai ni sagang ha raja ni khamthan buthu ha khamyaba, khrao khonbri buthu blip pha hi, Madai khe bonsi khlim ba,
REV.11.17	Dongsaiyaba Gabra Madai khrip dangphuyaba,
REV.11.17	Nini raothai gedeba khe ning lakha bani,
REV.11.17	odehe, nini bisar khe jenkha bani nini ha khajama ni grao khe jing yaopha du.
REV.11.18	Jadi buthubo thamsi baigo kha,
REV.11.18	odehe, nini thamsibo sophai kha,
REV.11.18	subung githirao ni basao ha ning bisar khlai khali sophai kha,
REV.11.18	Nini dangyasa, gorasalirao, subung gatharrao, subung gedeba-khasiba,
REV.11.18	khrip nini bumu khe man khlaiyarao ne,
REV.11.18	yaosandi ning rima ni bubli ode,
REV.11.18	phirthi khe hamya khlaiyarao khe ning hamya
REV.11.18	khlai mani bubli sophai kha! bonsi odehe thi ba.
REV.11.19	Odehe, sorgo ni Madai ni bikhoh khe khru hi, bikhoh ni bising ha bo grao phayaba bokhoh khe ang nu kha. Odehe, nokhasao jablai jablai gurjli hi, khurang ni sar buthu baigo phai hi nokhasao grung grung grim hi, banglama smao phai dada, gidithai galai phai ba.
REV.12.1	Nokhasao ha sin gedeba gmang thaosisiyaba nujao phai hi, masainjik sain khe phin hi, boni igah bakhla ha dainbo dong, odehe sathrai majhi gin khrothu thu hibo nujao phai ba. 
REV.12.2	Bode sao khonggin se, sao goma ni sa jao hi bo hoi ba.
REV.12.3	Odehe, nokhasao ha sin gibin gmang thaosi nujao phin ba. Odehe Dragon gajao dedaothaoyaba, bokhro khro sni odehe bogrong grong sni dongyaba, boni bokhro ha raja ni khrothu masni thu hibo nujao phin kha. 
REV.12.4	Boni bermai jang nokhasao ni sathrai buthu khe phantha tham saikhao hi phanthasi khe baikhla hi, phirthi ha bo garai thar ba. Nana hajaiba jang srap molo phu mani khlai hi Dragon sao goma jayaba ni sagang ha bo song hi ning dong ba. 
REV.12.5	Bo jakha de, jadi buthu ni basao ha ser ni goda jang bisar khlaiginyaba nana miyah bo mai kha. Bo nana khe Madai niha odehe jar ni raja ni khamthan gede bo sugu lang kha. 
REV.12.6	Bo masainjik khe Madai ning bo salai riyaba hathan ha, nokha maithai jang rjing jhigin maithai do bising ha kharang phu mani khlai hi bo khailang la kha.
REV.12.7	Boha sorgo ha jbah jahi, Mikael jang boni sorgo ni deglarao bo Dragon jang bonsi nanglai ba. Dragon jang boni deglarao jbah dainlai ba, 
REV.12.8	thikhabo bonsi de kha, odehe sorgo ha bonsi ni khlai hi musi hathan giri kha. 
REV.12.9	Dragon dedao thaoyaba jbu ho grasa Diabol jang Soithan thiyaba habsao bubim khe thokhiyaba de dangkhla jao hi, boha boni deglaraobo bo jang baosi dangkhla pha jao ba.
REV.12.10	Odehe sorgo ni phrang khurang bol jang:
REV.12.10	Duha jini Madai sogoyahba,
REV.12.10	Boni raothai, boni raja ni raji odehe
REV.12.10	Messia ni hukhum sophai kha.
REV.12.10	Jini daphlungrao gajai riyaba,
REV.12.10	jini Madai niha sain hor gajai riyaba
REV.12.10	dangkhla jao kha.
REV.12.11	Melmasa ni thijao ni khlai hi, odehe
REV.12.11	bonsi mithi pha riyaba grao ni khlai hi,
REV.12.11	bonsi khe de kha,
REV.12.11	Bo thiphama sosi jar ni hayu khebo musi baoya.
REV.12.12	Odebani, O sorgo buthu odehe nisi boni bising ha dongyarao, khaja lah!
REV.12.12	Thikhabo, O phirthi jang sagor, nisi ni bubain risi bi dou!
REV.12.12	Bede thikhade Diabol nisi niha akhai phai bani khlai hi,
REV.12.12	khaisa bubli se ning dongsiba thi hibo tharmai bani,
REV.12.12	thamsi jang bo gablai du! thi hi bo thiphai ba khe ang khna ba.
REV.12.13	Dragon khe phirthi ha dangkhla jao kha thi hi bo tharmai ba jang, nana miyah maiyaba masainjik khe bo riksai kha. 
REV.12.14	Thikhabo, masainjik de jbu ho sophuyayaba bokhe deng mane salaiyaba hajengling ha birsing phu mani khlai hi daoling gedeba ni bagrang buthu saikhao gini khebo bonsi ri hi, oraha ning bubli masi odehe bubli buthu odehe bubli gejer ni bising ha bonsi bokhe kharang ma se. 
REV.12.15	Odebani, bo masainjik khe dih rao rihi gajao ri phu mani khlai hi jbu hoh dikhong ha lai rao rihi bukhuh ni phrang dih suhon ba. 
REV.12.16	Thikhabo, phirthi ning boni masainjik khe juru hi, boni bukhuh khe sasi hi, Dragon ning boni bukhuh ni phrang dikhong baigo riyaba khe molo thar ba. 
REV.12.17	Dragon bo masainjik ni basao ha hamsi ning thamsi baigo hi, boni greng dongyarao, Madai grao riyaba buthu khe mani hi, Jisu ni grao khe lonma jang baiyarao nanglai mani khlai hi bonsi baigo kha. 
REV.12.18	Odehe, Dragon sagor ni dih dergong ha songhi kha.
REV.13.1	Sagor ni phrang mih rege baigo buba khe ang nu ba, bogrong grong jhi odehe bokhro khro sni dong; boni bogrong buthu hade raja ni khrothu dong, boni bokhro buthu hade Madai khe sijiyaba ni bumu buthubo dong. 
REV.13.2	Ang mih rege nuyaba misisathrai lai se, boni igah buthubo musuburma ni igah lai se; boni bukhuhbo misiraigonma lai se. Dragon de jar ni raothai jang jar ni singhason ni hukhum gedeba khe boniha ri ba. 
REV.13.3	Bo mih rege ni bokhro ni khro si thima jasi bumai nang hi dukhu jaba lai nujao ba, thikhabo, thima jasi sayaba hamphin lang la kha. Habsao ni subung khripbo hamsi ning gmang hi, boni yaohon rikpha ba. 
REV.13.4	Mih rege niha hukhum ri kha bani subung buthu Dragon khe khlim ba. Subung buthu thi ba, Mih rege lai sere dong, sere bo jang nanglai phu ma? Mih rege khebo bonsi khlim ba.
REV.13.5	Mih rege niha sanggayaba odehe Madai khe sijiyaba grao buthu thiphuyaba bukhuh ri ba; odehe badain jang bisagin dain gin sosi raothai ni hukhum ri ba. 
REV.13.6	Odebani, Madai khe siji mani khlai hi bo bukhuh khru hi, Madai ni bumu khe odehe dongyaba hathan odehe sorgo ha dongyarao khe bo siji kha. 
REV.13.7	Subung gatharrao jang nanglai hi de mani raothaibo bonthane ri ba, khrip greng, khrip subung, khrip jadi grao, odehe khrip jadi ni basao ha grao ni hukhum khebo bo ri ba. 
REV.13.8	Odebani, phirthi ha dongyarao khrip habsao sangsai jenba ni phrang sthai jaoyaba Melmasa ni hayu laisi bajap ha bumu gakhuyayarao khrip mih rege khe, Madai khe khlimba lai bonsi khlim ba.
REV.13.9	Sere niha khmao dong, khna la thing! 
REV.13.10	Sere leng ne langjao khade, bo leng jahi thang nang; asababo seng jang subung sthai khade, bode seng jang ning sthai jaoma se. Ebo ha subung gatharrao khah lao hi lonma gnang jang dong ma nangthai khe phnu du.
REV.13.11	Odehe mih rege, hah bakhla ni phrang baigo phai ba khe ang nu ba; Melmasa lai bogrong grong gin dong, Dragon lai grao jo ba. 
REV.13.12	Mih rege sagang ni khrip hukhum khe boni sagang ha yaowai hi phirthi jang boni basao ha dongyarao khrip khe thima jasiyaba bumai ham phinyaba mih rege sagang ni khe bonsi khlim ri ba. 
REV.13.13	Bo mih rege ning gmang thaosisi khusi gedeba buthu khe dang hi, khrip subung ni muh ha sorgo ni phrang phirthi ha wai galai ri re. 
REV.13.14	Sagang ni mih rege ni baslai ha gmang thaosi khusi raothai rijao hi dongyaba buthu khe dang hi, phirthi ha dongyarao khrip khebo thokhi hi, seng ha bumai nang hi, ham phinyaba mih rege khe bakhan khlai mani khlai hi boni saokhuli khe bonsi slam lai ba. 
REV.13.15	Odehe, mih rege ni saokhuli grao jophu mane odehe mih rege ni saokhuli khe bima nangjaoyayaba si khe sthai phu mani khlai hi, mih rege ni saokhuli niha hang ri mani raothaibo ri ba. 
REV.13.16	Bo mih rege se khrip subung gede khasi, gnang, dukhisa, leng jang leng niyayaba bo bonsi ni yaoda gede ha ja thing, bonsi ni bathain ha bol jang sin nising ri hi, 
REV.13.17	mih rege ni bumu ja thing, boni bumu ni lombor ja thing, sin riyaba giri khade saosibo jinis barai hi phain phuya. 
REV.13.18	Eraha jing girikma nang du. Sere bujima dong mih rege ni lombor khe khru thing, bode subung ni lombor se. Bo lombor de rjado bisatham madoh se.
REV.14.1	Odehe, ang naiha bade, Zion hading ha ning Melmasa song hi dong. Boni ha subung lakh masi rjing jang bisagin rjing bri, bonsi ni bathain buthu ha boni bumu jang bupha ni bumu reb jaoyarao dong ba. 
REV.14.2	Odehe, sorgo ni phrang diyungma raoyaba ni sar lai ode nokhasao grimyaba ni sar lai ang khna ba. Bo sar khnayaba seranda damyarao bonsi seranda buthu khe damyaba ni sar lai se. 
REV.14.3	Singhason ni sagang ha ode, jinis hang gnang buthu ni sagang ha ode khraorao ni sagang ha rajabthai gadain khe bonsi rajab ba. Ode phirthi ni phrang khoh jaoyarao, subung lakh masi rjing jang bisagin rjingbri buthu khe garhi saosibo bo rajabthai khe buji phuya. 
REV.14.4	Bo buthu masainjik jang rege rege dongyaba niya hi gathar ha naiso layaba subung se. Melmasa thangyaba si ha bonsi rikpha du. Bonsi Madai jang Melmasa ne khlai hi bathai thai jenyarao jama ni, subung buthu ni bising ni phrang khojaoyaba se. 
REV.14.5	Bonsi ni bukhuh hade hamya grao baigoya, bonsi gibin naiya.
REV.14.6	Odehe, sorgo ni degla gibin nokhasao ni gejer ha ang nu ba. Bo ning phirthi ha dongyarao khrip sengphong, khrip greng, khrip jadi grao, ode khrip subung niha thaoglao ni hamba graojma boni ha dong. 
REV.14.7	Bo ning khurang bol jang, Madai khe khin hi, boni ha muima khe yaopha lah, boni bisar ni bubli sophai kha. Phirthi odehe sorgo, sagor odehe dihmuh buthu sangsaiyaba khe khlim lah! odehe bo thi ba.
REV.14.8	Sorgo ni degla giniyaba boni yaohon rikpha ba, Bo raoya kha, Babulon nogor gedeba, bo subung khe khah nang baiyaba bai si ni thamsi jang grep bidih ni ju khe khrip jadi ne ling riyaba raoya kha! bo odehe thiphai ba.
REV.14.9	Odehe, sorgo ni degla gibin, gathamyaba bonsi ni yaohon rikpha hi, khurang bol jang thi ba, Sere mih rege odehe boni saokhuli khe khlim hi, bonsi ni bathain ha ja thing, yao ha ja thing, sin dongyaba si khe, 
REV.14.10	Madai ni thamsi ni grep bidih ni ju buphangma khe, bo thamsi ni bela ha gablai si bonsi ling nang, ode sorgo ni degla gatharrao jang Melmasa ni sagang ha waithai jang bo sasi hi dukhu rijao ma se. 
REV.14.11	Bo buthu saja riyaba waikhudi jug jug lung lung ja hi, mih rege jang boni saokhuli khe khlimyarao ode boni bumu jang sin layarao ni saja jamthaoya kha, thi hi bo jirik khao ba.
REV.14.12	Eraha Madai grao riyaba buthu khe mani hi, Jisu khe lonma ha remsongyaba subung gatharrao ne khlai hi dukhu suima nangthai khe phnu du.
REV.14.13	Ode, sorgo ni phrang khurang ang khna ba, Edehe reb lah: Duha ni phrang subung githi, Gabra ha thihyarao ni bonsi khophal hambi dou! thi hi bo thiphai ba. Bese de, Jadu dou! Dukhu jang khusi dangyarao lenggoma mai kha, bonsi khusi dangyaba buthu bonsi ni yaohon rikpha ma se, bo odehe thi ba.
REV.14.14	Odehe, ang naihaba de, jimi guphu khlai hi ang nu ba, jimi basao hade Marsi ni basa lai jasosi, gajao ni Raja khrothu thu hi, sunggi budaoyaba khe di hi kham dada dongba khe ang nu ba. 
REV.14.15	Odehe, bikhoh ni phrang sorgo ni degla gibin saosi baigo lang hi, jimi basao ha khamyaba niha bol jang, Nini sunggi khe khaikho hi, mai ra lah, mai ra mani bubli ja kha, hogo phirthi ni mao rothar kha dou! bo ode thiba 
REV.14.16	Odebani, jimi basao ha khamyaba jar ni sunggi khe khaikho hi, phirthi ni mai khe bo ra kha.
REV.14.17	Sorgo ni bikhoh ni phrang sorgo ni degla gibinbo baigo bu hi, bobo sunggi budao thaoyaba khe dipha ba.
REV.14.18	Odehe, sorgo ni degla gibin wai ni basao ha hukhum dongyaba, khapra ni phrang baigo bu hi, sunggi budao thaoyaba khe yaowai hi, “phirthi ni grep bathai ni bajab buthu khe hogo bojom khlai lah; hogo grep bathai buthu min thar kha”, thi ba. 
REV.14.19	Odebani, sorgo ni degla jar ni sunggi khe phirthi ni basao ha bo haiding hi, phirthi ni grep bajab buthu khe bojom khlai hi, grep bathai sepyaba hakhor ha, Madai ni thamsi ni hakhorma ha bo dangsing kha. 
REV.14.20	Nogorma ni baji ha grep ni ju sepyaba hakhor ha grep buthu khe bo gasep kha; grep sepyaba hakhor ni phrang gorai ni khuh ha ser phayaba sosi thuba ode mel jang rja tham lai thijao riyen phai kha.
REV.15.1	Odehe, sorgo ha gibin sin gedeyaba ode gmang thaosisiyaba khe ang nu ba: sorgo ni degla sniyaba yaohonthao ni saja masni buthu khe bonsi labu ba, bo saja buthu hade Madai ni thamsi jamthar si sothar kha.
REV.15.2	Boha, derphnai sagor lai ja du, wai jang gibringyaba khe ang nu ba, ode mih rege jang boni saokhuli ar boni bumu ni lombor deyarao, Madai ni seranda khe di dada song hi dongba khebo ang nu ba. 
REV.15.3	Bonsi Madai ni khusi dangyasa Moses ni rajabthai jang Melmasa ni rajabthai khe rajab ba:
REV.15.3	O Gabra Madai, khrip dangphuyaba,
REV.15.3	Ning khusi dangyaba buthu de muima gmang thaosisi,
REV.15.3	O jadi buthu ni Raja dedao thaoyaba,
REV.15.3	Nini lama buthu de gibi jang dormo se!
REV.15.4	O Gabra, sere nini bumu khe man khlaiya hi bakhan khlai nang?
REV.15.4	Ning se ning gathar se.
REV.15.4	Khrip jadi phai hi, ning khe bonsi khlim ma se,
REV.15.4	Bede thikhade nini bisar buthu khe phnu kha! ode thi du.
REV.15.5	Boni yaohon ha ang naiha ba de, sorgo ni bikhoh hathan gathar jadao thaoyaba khebo khru phai ba. 
REV.15.6	Bikhoh ni phrang saja masni di hi, sorgo ni degla sni buthu phai hi, rih guphu gili duduyaba, jna phayaba khe phin hi, gajao ni wadu jang bonsi ni khahbao buthu ha phit thi sop ba. 
REV.15.7	Thaoglao ha thang hi dongyaba Madai ni thamsi ha gablaiyaba khaojeb masni, hang gnang mabri buthu ni bising ha masi, sorgo ni degla buthu ne bo ri ba. 
REV.15.8	Madai ni muima jang bo raothai ni phrang waikhudi, bikhoh ha gablai ri hi sorgo ni degla sni buthu saja masni langyarao bonsi jamya side, bikhoh ha saosi bo bonsi hap phuya.
REV.16.1	Odehe, bikhoh ni phrang khurang baigo hi, sorgo ni degla sni niha thi ba, Thang dada, Madai ni thamsi masni buthu ni bokhoh khe phirthi ha lukhla lah! odehe bo thiba khe ang khna ba.
REV.16.2	Odebani, sagang thaoyaba degla thang hi bo bokhoh khe phirthi ha lukhla ba, ode mih rege ni sin layarao odehe boni saokhuli khe khlimyarao ni khlai hide, biyadi regeyaba jang bonsi gasa jalang la kha.
REV.16.3	Sorgo ni degla giniyaba boni bokhoh khe sagor ha lukhla kha, odebani, subung githi ni thijao lai dih ja lang la kha, sagor ni hang gnang mih khrip thih thar ba.
REV.16.4	Sorgo ni degla gathamyaba boni bokhoh khe dikhong buthu ha ode dihmuh buthu ha lukhla kha, odehe thijao ja thar kha. 
REV.16.5	Boha dih ni degla thi ba, O ning dangsaiyaba dongblaiyaba subung gathar, ebo buthu ni balam ni grao hamsi ning bisar gibi ja kha dou! 
REV.16.6	Subung gatharrao jang gorasalirao ni thijao khaikho bani, bonsi ling mani khlai hi ning thijao riyaba khe bonsi lingma ning nang ma se! thi hi thi ba khebo ang khna ba. 
REV.16.7	Khapra ni phrang khurang baigo hi, Jadu dou, Gabra Madai khrip raothai gnang, nini bisar de gibiyaba ar dormo se! thi hi thiphin phaiba khebo ang khna ba.
REV.16.8	Sorgo ni degla briyaba boni bokhoh khe sain ha lukhlai ba, ode sain jang subung buthu khe hang ba. 
REV.16.9	Odebani, subung buthu sain jang hangthai jao ba, bonsi khah phin hi, boni ha muima yaopha ba thane saja ni basao ha hukhum gnang Madai ni bumu khe se bonsi siji dao ba.
REV.16.10	Sorgo ni degla bowayaba boni bokhoh khe mih rege ni singhason ni basao ha bo lukhla ba. Odebani boni raji andar jathar ba; subung buthu hamsi ning dungjao kha bani bonsi slai wai ba. 
REV.16.11	Bonsi khusi dangyaba buthu hamdao ba thane bonsi ni jayaba buthu ar bonsi ni gasa buthu ni khlai hi sorgo ni Madai khe se bonsi siji dao ba.
REV.16.12	Sorgo ni degla dohyaba boni bokhoh khe Euphrates dikhongma ha lukhla ba. Sainja gede ni phrang Rajarao phai mani lama salai mani khlai hi dikhongma ni dih khe bo drit mathao kha. 
REV.16.13	Odehe, Dragon ni bukhuh ni phrang ar mih rege ni bukhuh ni phrang ar mosol gorasali ni bukhuh ni phrang khaoroma lai jadi jadi bese regeyaba gatham baigo phai ba khebo ang nu ba. 
REV.16.14	Bo buthu de bese sgain, gmang thaosisi dangyarao se. Madai khrip dangphuyaba raothai gnang, muima basain ni jbah ha gaba mani habsao bubim ni Rajarao khe bojom khlai mani bonsi baigo langyarao se.
REV.16.15	Khna lah, makhao lai ang phai du dou! Smao hi ning dong hi, sal khlai blai hi dongyaba ni khophal hambi, bo rih giri hi laji nang niya!
REV.16.16	Odehe, Rajarao khe hathan masi ha, Hebrai grao ha Armageddon thiyaba ha, bonsi bojom khlai kha.
REV.16.17	Odehe sorgo ni degla sniyaba boni bokhoh khe bar ha lukhla ba, ode bikhoh ni singhason ni phrang khurang bol jang baigo phai hi, Blai kha! thi hi thi ba. 
REV.16.18	Odehe, nokhasao jablai jablai gurjli hi khurang baigao phai ba, odehe nokhasao grim hi, banglama hamsi ning rao hi smao ba, odehe phirthi ha subung dong jenba ni phrang olei sosi banglama rao ba giri. 
REV.16.19	Odebani nogor gedeba khe phantha tham phi hi, jadi buthu ni nogor buthu gubu thar kha. Babulon nogor gedeba khe Madai tharmai hi ning bo thamsi jang grep bidih lingyaba ju ni bela ha bonsi ne ling ri kha. 
REV.16.20	Hahgojo khrip jamthar kha, hading buthu bo giri kha. 
REV.16.21	Odehe, nokhasao ni phrang gidithai gede gedebo thai si thai si ha herdan lai risiyaba subung buthu ni basao ha galai ba, bo saja hamsi ning raokha bani gidithai ni khlai hi Madai khe bonsi sari ba.
REV.17.1	Odehe, bokhoh masni deiyaba, sorgo ni degla sni buthu ni bising ha saosi de phai hi, ang jang sainlai ba, Phai sang, gabang dih ni basao ha khamyaba sao phainjiyaba dedao thaoyaba ni saja khe ang nisi ne phnu nang. 
REV.17.2	Phirthi ni rajarao bokhe bonsi gaori japha re, boni nangjaoma ni ju jang phirthi ha dongyarao khebo baola khlai re, bo ode thi ba.
REV.17.3	Odebani, sorgo ni degla, bese jang hajengling ha angkhe lang ba, oraha mih rege gajao jnayaba ni basao ha masainjik khamba khe ang nu ba. Bo mih rege Madai ni bumu khe sijiyaba gablai si thu du, bokhro khro sni, bogrong grong jhi dong. 
REV.17.4	Bo masainjik rih jaosim jang gajao jnayaba khe thu hi, gajao jang dam gnang longthai ar guphu jang sal khlai dada, boni nangjaoma regeyaba jinis buthu ar gusu ha gablaiyaba gajao ni bela khe boni yao jang bo lang ba. 
REV.17.5	Boni bathain hade grao makhao huiyaba bumu dong BABULON NOGOR GEDEBA NI SAO PHAINJIYARAO NI BUMA ODE JINIS REGE REGEYABA NI BUMA, thi hi reb ba. 
REV.17.6	Ar bo masainjik subung gatharrao ni thijao jang Jisu ni khlai hi bandai yaopha layaba ni thijao jang baola jahi dongba khe ang nu ba.
REV.17.6	Bo masainjik khe nuba jang ang hamsi ning khin ba. 
REV.17.7	Thikhabo, sorgo ni degla ning ani ha thi ba, “Snadi jabani ning gmang ba? Bo haingajik ode bo mih rege, bokhro khro sni, bogrong grong jhi gnang buthu ni grao makhao khe nini ha ang thi nang. 
REV.17.8	Mih rege khe ning nuyaba sagang hade bo dong ba, thikhabo duha giri kha, nokhasao gejer ni phrang bo baigo phai hi, jamyaba ha bo thangphin lama se. Odehe, phirthi ha dongyarao, habsao sangsai jenba ni phrang hayu ni laisi bajab ha bumu gakhuyayarao mih rege khe nuphin khade, sagang ha bo dong ba, thikhabo duha de giri kha. Bonsi phaiphin khade bonsi hamsi ning gmang ma se.”
REV.17.9	Ebo jinis khe buji mane de gyan jang khah ha hamsi ning girikma nang du. Bokhro khro sni buthu de masainjik khayaba hading ding sni khe se thi ba, ode raja sni buthubo bo ning: 
REV.17.10	eraha dongyaba bowa buthu de galai hi, saosi de dong kho, thikhabo gibin saosi braha dong tharmaiya, bo phai khabo phung si se ning dong ma. 
REV.17.11	Mih rege dongyaba duha giri kha, bonsi jai ja du, bo sni ni bising ha dongyaba ning; thikhabo, bo sjam jaoma se.
REV.17.12	Bogrong grong jhi ning nuyaba raja jhi buthu de raja niyayaba buthu se; bonsi gontha si se ning mih rege jang raja lai dong mani hukhum dong ba. 
REV.17.13	Ebo jhi buthu grao si jahi bonsi ni raothai jang bonsi ni hukhum khe bonsi yaopha ma se. 
REV.17.14	Bonsi ning Melmasa jang nanglai ma, Melmasa bonsi khe de ma se: Ode boni yaohon rikphayaba, bo saikhoyaba, subung lonma gnangrao jang baosi khe bonsi de ma se; bode rajarao ni Raja, Raja gedeba ni Raja gedeba se, bo odehe thi ba.
REV.17.15	Degla ning ani ha thi ba, Sao phainjiyaba ni khamthan ha ning dih gabang nuyaba buthu de, subung buthu khrip subung buthu, khrip jadi ode grao gibin gibin khe se ja du, thi ba. 
REV.17.16	Ning mih rege nuyaba boni bogrong grong jhi buthu ning sao phainjiyajik de jajaoya ja nang, ode ran hi rih giri nisi khe deng ma se; boni bahain khe wai ha sao hi bonsi ji ma se. 
REV.17.17	Madai ni grao sophaiya side bo nangjaoba lai yaowai mane ode grao masi jama ni khlai hi ar, bonsi ni raji khe mih rege niha yaopha mane khlai hi Madai ning bonsi ni khah ha khusi dang blai kha.
REV.17.18	Ning masainjik nuyaba de phirthi ni rajarao ni basao ha bisar khlaiyaba, nogor gedeba hase ja ma, bo odehe thi ba.
REV.18.1	Boni yaohon ha sorgo ni degla gini sorgo ni phrang akhaiba khe ang nuba. Hukhum dedaothao dongyaba; boni muima jang phirthi khe bo jdan thar ri ba. 
REV.18.2	Khurang bol jang, Bo raoya kha! Babulon nogor gedeba raoya kha! Sgo sgain buthu ni dongthan jalang la kha. Odehe khrip jadi ni bese gusu ni dongthan, khrip jadi dao rege rege bojom jathan, khrip jadi mih rege regeyaba ni dongthan jalang la kha! 
REV.18.3	Bede thikhade, khrip jadi buthubo bo nangjaoma ni thamsi ni grep bidih ju khe bonsi ne ling ri kha. Phirthi ni rajaraobo bokhe hamjao re, odehe phirthi ni bepharirao bo nangjaoba lai lai yaowai hi bo gnang ja kha, thi hibo bai ba.
REV.18.4	Odehe sorgo ni phrang khurang gibin ang khna phin ba:
REV.18.4	Ani subung buthu, oraha ni phrang baigo lah,
REV.18.4	Boni phap buthu ha nisi maipha jao nang,
REV.18.4	boni saja buthu habo nisi maipha jao nang.
REV.18.5	Bede thikhade, bo masainjik ni phap buthu,
REV.18.5	sorgo sosi dak so hi kha,
REV.18.5	boni hamya buthu khebo Madai ning khna thar kha.
REV.18.6	Nisi ni basao ha dangba lai ning, boni basao habo dang lah;
REV.18.6	Bo khrip khusi dangyaba khe phantha gin bangdao hi su lah;
REV.18.6	Boni bela gibringyaba ha ning phantha gin bangdao hi gibring ri lah.
REV.18.7	Bonsi jarkhe dejao layaba ode jar khe suk khlai layaba khe,
REV.18.7	dukhu jang khah waimu ha su lah.
REV.18.7	Boni khah ha rani lai ang bisar khlai ba,
REV.18.7	ang banjikrao niya, musi khah waimu mai nang niya, bo odehe thi ba.
REV.18.8	Odebani boni saja de sainsi ni bising ha ning sophai thar ma se;
REV.18.8	thihyaba ar suk, asari de wai ha saokhrip jao ma se.
REV.18.8	Bede thikhade, boni basao ha
REV.18.8	bisar khlaiyaba Gabra de bol raoyaba se, thi hi khurang bol jang bo thiphai ba.
REV.18.9	Odehe, phirthi ni raja bo jang baosi gaori japha hi jar ni nangjaoma ha suk khlai hi dongyarao bo khamyaba waikhudi khe nu kha ning, khah bao dohi dukhu jang gra ma se. 
REV.18.10	Odehe, boni saja ha dukhu japha jao ma, bonsi khin bani gajain ha bonsi song nang, odehe, Nisi ni bubain risi bi dou, nisi ni bubain risi bi dou! O Babulon nogor, raothai dedao thaoyaba, gontha si ni bising ha ning nini basao ha hamya japhai kha! bonsi odehe thi ma se.
REV.18.11	Odehe, phirthi ni bepharirao de gra hi bokhe bonsi bi ma se. Bonsi jinis labuyaba buthu khe saosi bo baraiya kha bani; 
REV.18.12	bonsi ni jinis buthu de gajao, rangkhrao, longthai dam gnang, longserkhi, rih gili duduyaba, bongphang midimyaba khrip jadi, miyung ni hathai jang slamyaba khrip jadi, dam gnang bongphang jang slamyaba khrip jadi, sugayung jang slamyaba, ser jang slamyaba, rih jaosim, rih rehendi, rih gajao jnayaba, guphu ni longthai jang slamyaba, 
REV.18.13	bongphang ni yaderma, mosola, mai, bahai midim saoyaba sathrai, murra, dup-dhuna, grep ni ju, oliv ni thao, honduri, musu buthu ode melma buthu, gorai jang roth buthu, leng, subung ni hayu buthu sosibo jahi, bo buthu khe saosibo bonsi baraiya kha. 
REV.18.14	Bonsi Ning bathai nangjaoyaba, nini hayu nebo libiyaba buthu de bonsi ning khe dangkhlai lang kha; nini muima jang majangma khrip jam kha, ar maiphin nang niya kha, thihi thi ba. 
REV.18.15	Ebo jinis buthu khe bephar khlaiyaba, bo ni phrang gnang jayaba buthu boni saja ha dukhu japha ma, khin bani bonsi gajain song hi, gra ba. 
REV.18.16	“Bo gmang thaosisi jakha na! Nogor gedeba, rih gili duduyaba, jaosim ode rih gajao jnayaba phin hi, gajao, longserkhi jang sal khlaiyaba de! 
REV.18.17	Ar grao thaosi ni bising ha ning boni gnang khrip jam lang la kha,” thihi bol jang gra dada bonsi khah baodo ma se. Odehe, rung bubrarao jang rung ha moposol thangyarao, bephar khlaiyarao khrip subung gajain ha bonsi song hi, 
REV.18.18	bo khamyaba waikhudi khe bonsi nuhaba jang jirik khao hi, Ebo nogor laiyaba nogor gedeba gibin dong kho? bonsi thi ba. 
REV.18.19	Bonsi jar jar ni bokhro buthu ha haduri phinkhru hi gra nang, Gmang thaosisi ja kha dou! hai! Nogor gedeba khrip bo boni gnang khe yaowai hi, sagor ni khrip rung ebo nogor ni khlai hi se bonsi gnang ja ba, gontha si ni bising ha ning bo haglai ja lang la kha, bonsi odehe thi ba.
REV.18.20	O sorgo jang nisi subung gatharrao, haijaoyarao ode gorasalirao, boni basao ha khaja lah; bede thikhade, masni khe gai khlai bani Madai ning bonsi khe saja ri kha.
REV.18.21	Odehe, sorgo ni degla raodao thaoyaba mairong honkhliyaba longthai jang baosi longthai gedeba khe sugu hi, sagor ha bo dangkhla ba, Babulon nogor de olei jasosi ning bol jang dangkhla jao nang, odehe bokhe nuphin nang niya kha. thi ba. 
REV.18.22	Nini bising hade khurang majangyaba, asaba seranda ni khurang, suphin damyaba khurang, bibul ni khurang khna nang niya kha! Nini bising hade jinis slamba ringyaba musi khebo nu nang niya kha. Nini bising hade mairong honyaba khurang khebo khna nang niya kha! 
REV.18.23	Nini bising hade thaophari jna nang niya kha, nini bising ha daman jang damanjik ni khurangbo khna phin nang niya kha. Nini bepharirao de habsao ni subung gedebarao ja kha, nini montro ringyarao de khrip jadi khe sibir thar kha! bo odehe thiba.
REV.18.24	Boni bising hade gorsalirao ni thijao jang subung gatharrao ni thijao buthu, phirthi ha sthaiyaba khrip ni thijao khe bo ri re, oraha ning maiba se.
REV.19.1	Ebo ni yaohon ha gabang sorgo ni subung buthu ni khurang lai ang khna ba: Hallelujah! Sogoma ja thing, muima ja thing, raothai ja thing, jini Madai ni gaja se. 
REV.19.2	Boni bisar buthu gibi jang bo dormo se. Sao khe phainjiyaba gedeba, jar ni gaori jang phirthi khe rege rege khlaiyaba khe gajai ja ri jao kha. Boni basao ha se jar ni dangyasarao ni thijao ni baslai khe bo la kha, bonsi odehe thi ba. 
REV.19.3	Bonsi phin thi ba, Hallelujah! Bo khamyaba waikhudi jug jug lung lung dim ma se! bonsi odehebo thi ba. 
REV.19.4	Odehe, khrao khonbri hang gnang mih buthu blip pha hi, Amen, Hallelujah! thi hi Raja ni khamthan ha khamyaba Madai khe bonsi khlim ba.
REV.19.5	Odehe, singhason ni phrang khurang baigo phai ba, Nisi boni khrip dangyasa, gede, khasi, bokhe khinyarao, jini Madai khe khlim lah. 
REV.19.6	Odehe, subung buthu ni khurang, dih raoyaba ni khurang ho jaba lai, odehe nokhasao grimba ha grung grung jaba lai ang sar khna ba, Hallelujah, Gabra jini Madai, raothai gnang de bisar khlai du dou! 
REV.19.7	Khajama lai jing khaja lai nang, muima khlai lai nang. Melmasa disingma ni bubli sophai kha, damanjikbo salai blai kha. 
REV.19.8	Rih gili duduyaba, guphu jablai jablaiyaba odehe gathar khe bonsi thu ri mane hukhum ri kha. Rih gili duduyaba de subung gatharrao dormo khusi dangyaba buthu se.
REV.19.9	Odehe, sorgo ni degla ning ani ha thi ba, Ebo khe reb lah: Melmasa noh jayaba mel ha jama jayarao de bonsi ni khophal hambi. Bo ning ani ha, Ebo grao buthu Madai ni grao gibiyaba se, bo odehebo thi ba.
REV.19.10	Boha ning bokhe khlim mane khlai hi boni igah rogong gabasi ang blip pha ba, thikhabo bode ani ha, Olei da khlai lah. Ang ning jang nini daphlungrao lai ning Jisu ni grao nisi mithi pha riyaba khe maniyaba, nisi ni daphlung jang dangyasa angbo saosi se thi. Madai khe se khlim lah. Jisu ni grao khe mithi pha riyaba thidayaba bese se, bo odehe thi ba.
REV.19.11	Sorgo khruba khe ang nu ba, oraha ani sagang ha gorai guphu, boni basao ha gayaba, Lonma gnang ode Gibi bonsi thiyaba khebo ang nu ba; bode gibi jang bisar khlai hi, jbahbo bo nanglai re. 
REV.19.12	Boni muthai buthu de wai lai se, boni bokhro hade raja ni khrothu gabang thu du; odehe bo bumu rebyaba de bokhe garhi saosi bo tharmaiya. 
REV.19.13	Thijao jang gasai phrayaba sola galao khe thu hi, boni bumu de Madai ni grao se. 
REV.19.14	Sorgo ni siphaiyarao rih gili dudu rih guphu ode gathar khe thuyarao gorai guphu ni basao ha kham hi bo jang baosi rikpha du. 
REV.19.15	Boni bukhuh ni phrang seng budao thaoyaba baigo phai ba, ode bo ning jadi buthu khe dain thar ma se. Odehe ser ni goda jang sason khlai nang. Madai khrip dang phuyaba ni raothai jang grep ni ju sepyaba hakhor ha thamsi jang bo gasep jao ma se. 
REV.19.16	Boni sola galao ha ar boni yaphung ha rajarao ni Raja, hojarao ni Hoja thi hi bumu reb du.
REV.19.17	Odehe, sorgo ni degla saosi sain ha song hi dongba khe ang nu ba, bo ning nokhasao gejer ha dao bir baiyaba khrip niha khurang bol jang, Madai ni gedeba mel ha ji mani khlai hi bojom ja la phai! thi ba. 
REV.19.18	Rajarao ni mogong ja thing, siphaiya hojarao ni mogong, subung birrao ni mogong, gorai buthu ni mogong ode bonsi ni basao ha gayarao ni mogong, khrip subung leng jang leng niyayarao, subung gedebarao, khasibarao, bonsi jamthar si ni mogong buthu khe ji la phai! thi hi bo jirikkhao ba.
REV.19.19	Gorai ni basao ha gayaba jang boni siphaiya ni dol jang nanglai mani khlai hi, mih rege jang phirthi ni rajarao baithim laiba khe ang nu ba. 
REV.19.20	Mih rege khe bonsi rem hi, boni baslai ha sin gmang thaosi buthu khe dangyaba, gorasali mosol khebo bonsi rempha ba. Bo gorasali se jinis gmang thaosisiyaba khusi dangyaba jang mih rege ni lombor layarao ode boni saokhuli khe biyarao khe bo thokhi re. Bonsi gini khebo gathang ning wai ni kharnai ha bonsi dangsing kha. 
REV.19.21	Bo gibin buthu khrip khe gorai ni basao ha gayaba ni bukhuh ni phrang seng baigo phai khali ning bonsi sthaijao kha; odehe khrip dao buthu khripbo bonsi jima nangjaoba lai bonsi ni bahain buthu khe jithar kha.
REV.20.1	Odehe, sorgo ni phrang sorgo ni degla saosi akhai phaiba khe ang nu ba, bo ning hakhor khithu giriyaba ni chabi jang sikhol gedeba khe labu ba. 
REV.20.2	Bo ning dragon, jbu grasa, sgain sogo, soithan khe rem hi, maithai jang rjing si ni khlai hi bokhe kha ba. 
REV.20.3	Maithai jang rjing si soyasi jadi buthu khe thokhi phin phuya mani khlai hi, hakhor khithu giriyaba ha dangsing hi bokhe phrao jeb hi lep phung kha.
REV.20.4	Boha singhason khe ang nu ba, oraha khamyarao khrip bo bisar khlai mane hukhum rijaoyarao se. Jisu ni grao khe bonsi mithipha ri bani khlai hi, ode bonsi Madai ni grao ni khlai hi bokhro dainso jaoyarao ni bese buthu khebo ang nu ba. Bu buthu mih rege jang boni saokhuli khe khlimyaba niya, bonsi ni bathain buthu ha, bonsi ni yao buthu habo mih rege ni sin laya. Bonsi thangphin hi Krista jang baosi maithai jang rjing si bonsi sason khlai ba. 
REV.20.5	Maithai jang rjing si soya si de, gibin subung githirao baija phinya. Bo se sagangthao baija phin ba se. 
REV.20.6	Sagangthao baija phinyaba ha dongphayarao ni khophal hambi. Bonsi ni basao hade thih maginyaba ni hukhum khe bonsi mai nang niya kha. Odehe Madai jang Krista ni jonthairao jahi, bo jang baosi maithai jang rjing si bonsi sason khlai ma.
REV.20.7	Maithai jang rjing si ni yaohon hade, soithan khe jebyaba ni phrang bonsi haiger kha. 
REV.20.8	Odehe, phirthi grongbri ni khrip jadi, Gog ar Magog rao khe thokhi hi, jbah nanglai mani khlai hi bojom khlai ma se; bonsi bangba jakha de sagor ni dergong ha hajeng bangba lai ja du. 
REV.20.9	Odehe, bonsi de phirthi grongbri ha dongyarao khe naiding hi gatharrao ni khorongma jang nogor hamdao thaoyaba khe bonsi gajeb ba. Thikhabo sorgo ni phrang wai galai phai hi, bonsi khamthar kha. 
REV.20.10	Boha bonsi khe thokhiyaba Soithan, mih rege jang mosol gorasali dongyaba waithai jinghi dongyaba wai ni kharnai ha bonsi khe dangkhla kha, oraha sain hor jug jug saja rijao hi bonsi dukhu rijao ma se.
REV.20.11	Odehe, singhason jnama dedao thaoyaba odehe boni basao ha khamyaba khe ang nu ba. Boni sagang ni phrang phirthi jang nokhasao khaithar ba, ode bonsi ni khlai hi hathan giri kha. 
REV.20.12	Subung githirao, gede, khasi, singhason ni sagang ha kham hi laisi khu hi dongba khe ang nu ba. Odehe laisi bajab gibin, hayu ni laisi bajab khebo khu ba. Subung githirao laisi bajab buthu ha khusi dang ba lai ning bonsi ni balam ha bisar khlaijao kha. 
REV.20.13	Sagor de boni bising ha subung githi dongyarao khebo haiger kha. Thihyaba ode subung githi ni noleibo, subung githi dengyaba buthu khebo bonsi haiger hi, khusi dangba lai ning bonsi bisar khlaijao kha. 
REV.20.14	Odehe, thihyaba jang subung githi ni nolei khe bonsi wai ni kharnai ha dang sing ba. Ebo wai ni kharnai de thih maginyaba se. 
REV.20.15	Sere hayu ni laisi bajap ha bumu giri bokhe wai ni kharnai ha bonsi dang sing ba.
REV.21.1	Boha, nokhasao gadain ar phirthi gadain khe ang nu ba; odehe sagang ni nokhasao ar sagang ni phirthi jamlang la kha, ode sagor bo giri kha. 
REV.21.2	Odehe nogor gathar Jerusalem gadain, damanjik basai la mani majang sisi sal khlai blai hi dongba lai ning Madai niha sorgo ni phrang akhai phaiba khe ang nu ba. 
REV.21.3	Singhason ni phrang khurang bol jang jirik khao hi edehe thiba khe ang khna ba: Khna lah, Madai ni noh de subung ni bising ha dong pha nang. Bonsi de jar ni subung buthu ja nang, odehe Madai bonsi jang dongpha nang, bonsi ni Madaibo bo ja ma se. 
REV.21.4	Bonsi ni muthai ni phrang khrip mudi buthu khebo rusa ri nang, bonsi thih phin nang niya kha. Khah baima ja thing, grayaba ja thing ode gilim gasabo japhin nang niya kha. Jinis gajam buthu de jam lang la kha, thi hi bo sainthi phai ba.
REV.21.5	Singhason ha khamyaba ning, Nai lah, khrip jinis khe ang gadain slam kha dou! bo odehe thi ba. Reb lah, ebo grao buthu de lonma ni grao gibiyaba se, bo odehe thiphin ba. 
REV.21.6	Odehe ani ha thi ba, Ebo grao buthu phura ja kha. Ang Alpha ar Omega, ang ning khitha jang buju se. Dih gang jaoyarao si dih ling mani hayu ni dikhor ni phrang ang magna dih ri ma se. 
REV.21.7	Bokhe deyaba si de ebo jinis buthu khe don phantha mai nang, boni Madai ang ja nang, bonsibo ani basa ja ma se. 
REV.21.8	Khinba raoyaba subung, rege regeyaba, sthaibaiyaba, montro ringyaba, saokhuli khe biyaba, khrip mosol jang thokhibaiyaba ni phantha de waithai ha khamyaba wai ni kharnai se.
REV.21.9	Odehe bokhoh masni, saja yaohonthao ni masni buthu ha gablai si labuyaba sorgo ni degla sni ni bising ha saosi phai hi, aniha thi ba, Phai, Melmasa ni bisik, damanjik khe ninthane ang phnu nang, bo odehe thiphai ba. 
REV.21.10	Bese jang hading dedaothao judaothaoyaba ha bo ang khe sugu hi, sorgo ni Madai ni phrang akhai buyaba nogor gathar Jerusalem khe bo anthane phnu ri ba. 
REV.21.11	Nogor de Madai ni muima jang jnathar ba, boni jnayaba ni majangthai gabang ning muilo gnang, Jaspar longthai lai, krustal longthai lai se. 
REV.21.12	Boni khorong dedaothao ode judaothao se, derga gedeba majhi gin ja du, derga gedeba buthu ha Israel jadi jhigin ni bumu reb du. 
REV.21.13	Sainja gede derga gedeba matham, sain kharthi yaoda gede derga gedeba matham, sain kharthi yaosi gede derga gedeba matham, sain jroba gede derga gedeba matham dong. 
REV.21.14	Nogor ni khorongma asama ni longthai gaiyaba majhi gin boni ha dong, bo buthu ha Melmasa ni haijaoyasa jhigin buthu ni bumubo dong.
REV.21.15	Bo ang jang sainlaiyaba sorgo ni degla ning nogor, derga gedeba ode boni khorongma buthu khe su mani khlai hi gajao ni goda di hi bo dong ba. 
REV.21.16	Nogor de grongbri ja du, bo laoba jang warba baosi se. Boni gajao ni goda jang nogor khe bonsi su ba. Laoba jakha de mel khonbri ja du, bo laoba warba juba baosi gaja se. 
REV.21.17	Bode boni khorongma khebo bonsi su hi, subung suyaba khe yaowai hi, sorgo ni degla ning su ba, muh jang rjasi bisagin mubri lai ju du. 
REV.21.18	Khorongma de jaspar longthai jang dangyaba se, nogor derphnai lai ragao du, gajao gathar jang slamyaba se. 
REV.21.19	Nogor ni khorongma longthai gaiyaba buthu muilo gnang longthai khrip jadi jang majang riyaba se, bonsi asa ni longthai sagangthao gaiyaba Jaspar longthai se, bo maginyaba sapphir longthai se, bo mathamyaba kalkedon longthai se, bo mabriyaba samaragdin longthai se, 
REV.21.20	bo mabowayaba de sardonuk thiyaba longthai se, bo madohyaba de kornelian longthai se, bo masniyaba de kruso longthai se, bo majaiyaba de berul longthai se, bo masguyaba de topaz longthai se, majhiyaba de krusopras longthai se, bo majhisehyaba de jasinth longthai se, bo majhiginyaba de amethus longthai se. 
REV.21.21	Derga gedeba majhigin buthu de sugayung longthai jang slamyaba se, derga gedeba maphrong masi masi khlai hi slam ba. Odehe bo nogor ni daoglap de gajao buphangma musi gibringyayaba derphnai lai ragao du. 
REV.21.22	Bo nogor hade bikhoh musi ang nuya, Gabra Madai raothai gnang ode Melmasa bonsi ni bikhoh se bani. 
REV.21.23	Bo nogor khe jna ri mani khlai hi sain jang dainbo nangya, Gabra ni muima jang bokhe jnapha ri bani, Melmasa de boni thaophari se. 
REV.21.24	Boni jnama jang khrip jadi daobai nang, ode phirthi ni rajarao bonsi ni muima jang bonsi labu ma se. 
REV.21.25	Sain ha boni derga gedeba buthu nalaibo phrao nang niya, horbo ja nang niya. 
REV.21.26	Odehe, jadi buthu bonsi ni muima ode bakhan buthu jang baosi bonsi labu ma se. 
REV.21.27	Thikhabo, jinis gusu musibo hap phu nang niya, khusi rege rege dangyarao ar mosol grao joyarao ode thokhi baiyaraobo hap phu nang niya, Melmasa ni hayu ni laisi bajap ha bumu rebjaoyarao se ning hap phu ma.
REV.22.1	Odehe, sorgo ni degla, hayu ni dilam riyenyaba dikhong, krustal longthai lai musibo gibringyayaba, Madai jang Melmasa ni singhason ni phrang baigo hi riyenyaba khe bo a ne phnu ri ba, 
REV.22.2	bo dikhong de nogor ni khorong daoglap gejer gejer ha ning su phla phai ba. Dikhong ni ejang nar hayu ni bongphang, jadi gibin gibin bathai thai jhigin, dain phorong thaiyaba dong ba; bo bongphang balai buthu khrip jadi ni hamthai se. 
REV.22.3	Oraha musibo sarithai dong nang niya kha.
REV.22.3	Bo nogor ni bising ha Madai jang Melmasa ni singhason hase bo donghi ma, ode boni dangyasarao boni khusi khe bonsi dang nang, 
REV.22.4	boni mukhang khe nu hi ning dong nang, bonsi ni bathain habo boni bumu khe reb ma se. 
REV.22.5	Hor ja nang niya kha; thaophari ni jnama ode sain dungyababo dong nang niya kha, Gabra Madai ning bonsi khe naiso lama se, odehe bonsi jug jug Raja jahi dongla ma se.
REV.22.6	Sorgo ni degla ning ani ha thi ba, “Ebo grao buthu lonma ni dong, ar grao bo gibi se, Gabra ni gorasalirao ni bese Madai ning thi du, srap sophai ginyaba jinis buthu khe jar ni dangyasarao ne phnu ri mani khlai hi bo sorgo ni deglarao khe haiha ba se.”
REV.22.7	Khna lah! ang sangga ning phai ma ja kha. Ebo laisi bajap ha sainthi dayaba grao buthu khe maniyarao ni khophal hambi! thi hi bo a ne sainthi phai ba.
REV.22.8	Ang Johan ning ebo jinis buthu khe nuyaba ar khnayaba se. Odehe, ebo jinis buthu khe ang khna ba ode ang nuba jang, a ne phnu riyaba sorgo ni degla ni igah rogong ha khlim mani khlai hi ang blip pha ba; 
REV.22.9	thikhabo, bo angkhe thi ba, Olei da khlai, ang de ning jang baosi dangyasa, nini daphlung gorasalirao odehe ebo laisi bajap ni grao buthu khe maniyarao dangyasa saosi se. Madai khe se khlim lah, bo odehe ang khe thi ba. 
REV.22.10	Odehe, ani ha thi ba, “Ebo laisi bajap ha sainthi dayaba grao buthu khe hui dada da deng, bo bubli duha sophai ma ja kha. 
REV.22.11	Phap khusi dangyaba phap khusi dang hi ning dong la thing, subung regeyaba rege hi ning dong la thing, subung dormo gibi jang ning dongpha lang la thing, subung gathar gathar ja hi ning dong la thing, thi hi bo sainthi ba.
REV.22.12	“Khna lah, ang sangga ning phai ma ja kha, khrip subung jar jar khusi dangba lai ning ri mani khlai hi ani yaosandi ani ha dong. 
REV.22.13	Ang ning Alpha ar Omega, bo sagangthao ar yaohonthao, khitha ar buju se.”
REV.22.14	Hayu ni bongphang basao ha bonsi hukhum yaowai phu mani ode, derga ha nogor hap phu mani khlai hi bonsi ni gainsari ragao sisi suyarao ni khophal hambi. 
REV.22.15	Hakhli hade sisa buthu, montro ringyarao, sthaibaiyarao, saokhuli khe biyarao, mosol khe haryaba subung, thokhi baiyarao de dong ma se.”
REV.22.16	Ang Jisu ning, ebo grao khe longjomrao ne khna ri mani khlai hi, ani sorgo ni deglarao khe ang haiha du. David ni buphangma ode boni greng, ang phorong ni sathrai jnadao thaoyaba se.
REV.22.17	Bese jang damanjik thi du, Phai!
REV.22.17	Khrip khnayaba buthu Phai! thi la thing.
REV.22.17	Dih gangyaba si de phai la thing; bo nangjaoyaba si de hayu ni dih khe magna ling la thing.
REV.22.18	Ebo laisi bajap ha sainthi dayaba khe khnayaba si de mithi pha ri du, asababo ebo grao buthu khe bara ri khade, laisi bajap ha saja reb hi dongyaba buthu khe boni basao ha Madai ning bara ri ma se. 
REV.22.19	Sere ebo laisi bajap ha sainthi dayaba grao buthu ni phrang khma kha de, ebo laisi bajap ha rebyaba nogor gathar jang hayu bongphang ni phantha khe Madaibo bokhe khaikho ma se.
REV.22.20	Ebo jinis mithi riyaba ning, Jadu, ang sangga ning phai ma se, bo odehe thi ba.
REV.22.20	Amen. Phai la ga, Gabra Jisu.
REV.22.21	Gabra Jisu ni khasaoma boni subung gatharrao jang dong thing. Amen.
