MAT.1.1	Kitabu cha mbuli ya Yesu Kilisito, ṅwana Dawidi, ṅwana Abulahamu: 
MAT.1.2	Abulahamu azamvyala Isaka, Isaka azamvyala Yakobo, Yakobo azamvyala Yuda na wanduγu wakwe, 
MAT.1.3	Yuda na Tamali wazamvyala Pelesi na Zela, Pelesi azamvyala Hesiloni, Hesiloni azamvyala Lamu, 
MAT.1.4	Lamu azamvyala Aminadabu, Aminadabu azamvyala Nahasoni, Nahasoni azamvyala Salimoni. 
MAT.1.5	Salimoni na Lahabu wazamvyala Bowazi, Bowazi na Luti wazamvyala Obedi, Obedi azamvyala Isai. 
MAT.1.6	Isai azamvyala zumbe Dawidi, zumbe Dawidi na mkaza Uliya wazamvyala Salomo. 
MAT.1.7	Salomo azamvyala Lehabeyamu, Lehabeyamu azamvyala Abiya, Abiya azamvyala Asa. 
MAT.1.8	Asa azamvyala Yosafati, Yosafati azamvyala Yolamu, Yolamu azamvyala Uziya. 
MAT.1.9	Uziya azamvyala Yotamu, Yotamu azamvyala Ahazi, Ahazi azamvyala Hezekiya. 
MAT.1.10	Hezekiya azamvyala Manase, Manase azamvyala Amoni, Amoni azamvyala Yosiya. 
MAT.1.11	Yosiya azamvyala Yekonya na wanduγuze mishi ija, wakitahiγwa na Babeli. 
MAT.1.12	Wantu wakiγotoka mwe uwo mtaho wa Babeli, Yekonya azamvyala Salatiyeli, Salatiyeli azamvyala Zelubabeli. 
MAT.1.13	Zelubabeli azamvyala Abihudi, Abihudi azamvyala Eliyakimu, Eliyakimu azamvyala Azoli. 
MAT.1.14	Azoli azamvyala Sadoki, Sadoki azamvyala Yakini, Yakini azamvyala Elihudi. 
MAT.1.15	Elihudi azamvyala Eleyazali, Eleyazali azamvyala Matani, Matani azamvyala Yakobo. 
MAT.1.16	Yakobo azamvyala Yosefu, mulume ja Maliya, nine ja Yesu mweitangwa Kilisito. 
MAT.1.17	Lushe malika yoshe kuandiila kwa Abulahamu mpaka kwa Dawidi ni kumi na mane, vituhu kuandiila kwa Dawidi mpaka kwe mtaho wa Babeli ni kumi na mane, vituhu kuandiila kwe mtaho wa Babeli mpaka kwa Kilisito ni kumi na mane.
MAT.1.18	Mivyailwe ya Yesu Kilisito iγendilevyo shivi: Nine Maliya akibinda kulombiγwa ni Yosefu, miya washizati wakintane, azaoniγwa, kuti ana nda yeanduka kwa Mpeho muṅazi. 
MAT.1.19	Mulume Yosefu kwakuti ni mtanda nkakundile kumubunkula, miya azakunda kumshungula he njama. 
MAT.1.20	Akivitongonyeza mwe moyo wakwe, mlau ywa Zumbe azamlawila mwe sozi, azamuti: Yosefu, ṅwana Dawidi, usheogohe kumγuwa mkaziyo Maliya! Hambu ṅwana, ndiye avyalwe, ni ywa mpeho ṅazi. 
MAT.1.21	Neavyale ṅwana ywa kiγoshi, zina jakwe umwitange Yesu, hambu ne ndiye nezeakombole mbuli yakwe mwe masa yawe. 
MAT.1.22	Ivi vyoshe vizaγosholwa, kangwe iyo mbuli ilongiγweyo ni Zumbe na kanwa cha mteγanyi ibontoke, ija ya kuγamba: 
MAT.1.23	Mndele atazatenda nda, atazavyala ṅwana, zina jakwe watazamwitanga Imanweli, ni kuγamba: Mulungu a haṅwe na ishwi. 
MAT.1.24	Yosefu akiinuka mwe usisiza azaγoshola, mlau ywa Zumbe amlaγilizevyo, azamγuwa muke. 
MAT.1.25	Miya nkamtaile, mpaka akimvyala ṅwana; uyu azamwitanga zina jakwe Yesu.
MAT.2.1	Yesu akibinda kuvyalwa Betelehemu mwe shi ya Yudeya mishi ya zumbe Helode, ne Yelusalemu kuhoiza watalizi wa ntondwe walawilewo mwe shi ya lwazu lwelawa zuwa. 
MAT.2.2	Wazauza angwe: Zumbe ywa Wayuda avyelweye mishi inu a kuhi? Hambu tizaona ntondwe yakwe luja lwazu lwelawa zuwa; tizaiza, timgintile mazwi. 
MAT.2.3	Zumbe Helode akiviiva azashentuka haṅwe na muzi woshe wa Yelusalemu. 
MAT.2.4	Azaunganyanya wavikizi wakulu na watabaluwangwa woshe wa ija mbalingwa, azawauza, ati ni muhi, ndimo Kilisito avyalwe. 
MAT.2.5	Wazamγamba: Ni Betelehemu mwe shi ya Yudeya; hambu ne vyegondwa ni mteγanyingwa kuγamba: 
MAT.2.6	Iwe Betelehemu mwe shi ya Yuda nku mdodo mwe wazumbe wa Yuda, hambu mwako mtazalawila zumbe, ndiye nezealishe mbali yangu ya Isilayeli. 
MAT.2.7	Ne Helode ahoitanga waja watalizi wa ntondwe he njama, azawauzisha, ati ni mishi ihi, ija ntondwe ilawileho, 
MAT.2.8	azawatuma Betelehemu angwe: Hitai, mdose mbuli za ako kazana na utanda! Mkikaona uyai, muniγambile, kangwe nami nihite, nimgintile mazwi! 
MAT.2.9	Wakibinda kuiva mbuli za zumbe wazahita. Wakiolela, iyo ntondwe, waeneyo luja lwazu lwelawa zuwa, izawalongwela, mpaka ikibula sawasawa na muja, kaja kazana kalimo, ne ihoγoloka. 
MAT.2.10	Wakiona ija ntondwe wazaona nyemi nkulu muno kabisa. 
MAT.2.11	Wakiingila na muja nyumbai wazaona kaja kazana haṅwe na nine Maliya, wazakina na shi wazakagintila mazwi; vikibinda wazashungula miziγo yawe, wazakaiγaila matulo, zahabu na uvumba na mafutilo ya mluziluzi. 
MAT.2.12	Wazalaγiliziγwa mwe sozi, washeuye kwa Helode, ne wahoγotoka na sila ntuhu mwe shi yawe.
MAT.2.13	Wakibinda kuhita, mlau ywa Zumbe azamlawila Yosefu mwe sozi, azamuti: Inuka, uγuwe ako kazana na nine, unyilike na Egiputa, uhumule γuko, mpaka ndiho nezenikuγambile! Hambu Helode agomba kulonda aka kazana, akakome. 
MAT.2.14	Yuja azainuka, azaγuwa kaja kazana na nine, 
MAT.2.15	kuke kilo, azahita Egiputa, azahumula γuko, mpaka Helode akifa, kangwe ibontoke ija mbuli ilongiγweyo ni Zumbe na kanwa cha mteγanyi kuγamba: Egiputa ne nimwitangileko ṅwanangu.
MAT.2.16	Helode akiona, kuti azaufiγwa ni waja watalizi wa ntondwe azakwelwa ni maya mangi, azatuma, azakoma wana woshe we muja Betelehemu na kwe mizi yoshe ye tanga, wabindilewo mavuli maili na waja washiyabindilewo, sa viyaho auzizevyo waja watalizi wa ntondwe mishi ya ija ntondwe. 
MAT.2.17	Haja hazabontoka iyo mbuli ilongiγweyo ni mteγanyi Yelemiya akiγamba: 
MAT.2.18	Uko Lama kuzaivika vuzo, kulila na kukema, kangi Laheli alilila wanae, nkakunda kuhembuliziγwa, hambu wazabindiγwa.
MAT.2.19	Helode akibinda kufa, mlau ywa Zumbe azamlawila Yosefu mwe sozi uko Egiputa, 
MAT.2.20	azamuti: Inuka, uγuwe ako kazana na nine uhite mwe shi ya Isilayeli, hambu ndiwo wakilonda kukoma ako kazana wazabinda kufa. 
MAT.2.21	Yuja azainuka, azaγuwa ako kazana na nine, azahita mwe shi ya Isilayeli. 
MAT.2.22	Miya akiiva, kuti Alikelawo azamhokela ishe Helode uzumbe wa Yudeya, azaogoha kuhita na kuja; azalaγiliziγwa mwe sozi, azahita lwazu lwa Galileya. 
MAT.2.23	Akikubula azaikala mwe muzi weitangwa Nazaleti, kangwe ibontoke iyo mbuli ilongiγweyo ni wateγanyingwa kuti: Atazaitangwa Mnazaleti.
MAT.3.1	Mishi ija Yohana Mubatizi ne akiikala mwe nyika ya Yudeya akibilikila angwe: 
MAT.3.2	Hitulai ntongonyezi zenyu! Hambu uzumbe wa lwingu u hehi. 
MAT.3.3	Hambu uyu ni yuja ateγanyiγwaye ni mteγanyi Yesaya akiγamba: Kanwa cha mubilikizi chaivika mwe nyika angwe: Liγanyai sila ya Zumbe na kuγolosheza aho, ndiho agwile! 
MAT.3.4	Yuja Yohana ṅwenye ana kizwiko cha mayoya ya ngameya, aichikantile na kikowe; nkande zakwe ni siγe na woki wa vambi.
MAT.3.5	Haja wa Yelusalemu woshe na wa Yudeya woshe na woshe weikala hehi hehi na Yolodani wazamlawila, 
MAT.3.6	wazabatizwa ndiye mwe muto wa Yolodani wakilaviliza wabanilevyo. 
MAT.3.7	Akiona, Mafaliseyo na Masadukeyo wangi wakiiza, wabatizwe, azawati: Wana nyoka inywi! Amionyesheye kuti: Mtazanyilika mayangwa, ndiyo yalawile, ni ndai? 
MAT.3.8	Tendai kuwo jeivana na kuhitula ntongonyezi! 
MAT.3.9	Mshefanyanye mwe myoyo yenyu kuγamba: Tina tate yweshu Abulahamu! Hambu namiti: Mulungu adaha kumwinulila Abulahamu wana mwe aya mawe. 
MAT.3.10	Miti iiteγanyiziγwe hoya nkoloi, kila muti ushiwovyala matunda matana utakelwa, utatambikwa mwe moto. 
MAT.3.11	Imi nimibatiza na mazi, mhitule ntongonyezi, miya yuja mwenitongela anizinka nguvu nkaviniagiza nikimwinwila vilatu, yuja atazamibatiza na mpeho ṅazi na moto. 
MAT.3.12	Aitozize kihetelo mwe mkono wakwe, aṅaze twelo jakwe ja ngano, mshele atauingiza mwe ikilo, miya makanka atayaoka na moto ushizimawo.
MAT.3.13	Ne Yesu alawileho Galileya, azamwizila Yohana haja Yolodani, kangwe abatizwa ndiye. 
MAT.3.14	Miya uyu azamfingiza angwe: Imi vyaniagiza, nibatizwe ni weyo, lushe iwe uiza zeze na kwangu? 
MAT.3.15	Yesu azamlandula angwe: Leka du! Hambu ishwi vyatitala kubontola utanda woshe. Ne ahomkundiza. 
MAT.3.16	Yesu akibinda kubatizwa azafikalawa mwe mazi; akiolela, lwingu luzazuγuka azaona mpeho ya Mulungu, ikisheela, ikimwizila ifanana na suwa; 
MAT.3.17	kangi aho hazalawa kanwa mwe lwingu angwe: Uyu ni ṅwanangu, niyemkundisha, niyetamilwa ndiye.
MAT.4.1	Vikibinda Yesu azaiγalwa ni mpehongwa na nyika, akaγezwe ni ṅwenye leba. 
MAT.4.2	Akifunga mfungo mishi milongo mine na vilo milongo mine kubindiliza azaluṅwa ni sala. 
MAT.4.3	Ne mtakuγeza ahomwizila angwe: Ati u ṅwana Mulungu, longa, aya mawe yaγaluke nkande! 
MAT.4.4	Miya yuja azalandula angwe: Kuigondiγwe: Siyo nkande ike yemleka muntu aikale ugima, miya ni kila mbuli yelawa mwe kanwa cha Mulungu. 
MAT.4.5	Vikibinda yuja ṅwenye leba azamγuwa, azamwiγala mwe muzi mṅazi, azamγolosha mwe vikilongwa ulanga he heta, 
MAT.4.6	azamuti: Ati u ṅwana Mulungu, lumbila na shi! Hambu kuigondiγwe: Atakulaγiliziza walau wakwe, wakuambate na mikono, kangwe mulundi wako usheukwile he iwe! 
MAT.4.7	Yesu azamuti: Vituhu kuigondiγwe: Ushezamγeza Zumbe, Mulungu ywako! 
MAT.4.8	Vituhu yuja ṅwenye leba azamγuwa, azamwiγala mwe mulima mule muno, azamwonyesha uzumbe woshe wa kunu shi na uzuli wakwe, 
MAT.4.9	azamuti: Ivi vyoshe nitavikunka, ati wanikinila na kunivika. 
MAT.4.10	Ne Yesu ahomlonga: Uka aha, Satani! Hambu kuigondiγwe: Umvike Zumbe, Mulungu ywako, na kumtumikila yuja ike! 
MAT.4.11	Ne ṅwenye leba ahomleka; akiolela, walau wazamwizila, wazamγoshwela ndima.
MAT.4.12	Yesu akiiva, kuti Yohana azagelwa mwe chumba, azahita Galileya. 
MAT.4.13	Azauka kuja Nazaleti, azahita, azaikala Kapelinaumu, ni muzi we hehi na bahali mwe shi ya Sebuluni na ya Nafutali, 
MAT.4.14	kangwe kubontoke ija mbuli ilongiγweyo ni mteγanyi Yesaya akiγamba: 
MAT.4.15	Mwe shi ya Sebuluni na ya Nafutali ye hehi na bahali sheja ja Yolodani, yeitangwa Galileya ya wamzimu, 
MAT.4.16	uko wantu weikala mwe lwiza waona langaila kulu, weikala mwe kizuli cha kifa langaila jawalawila.
MAT.4.17	Haja ne Yesu aandiileho kubilikila akiγamba: Hitulai ntongonyezi zenyu! Hambu uzumbe wa lwingu u hehi.
MAT.4.18	Akianga nkandankanda he bahali ya Galileya azaona wanduγu waili, Simoni mweitangwa Petelo na nduγuye Andeleya, wagela lwavu mwe bahali, hambu ni walowi. 
MAT.4.19	Awati: Nitonge lai, nimiγalushe walowa wantu! 
MAT.4.20	Waja wazafikaasha nyavu zawe, wazamtongela. 
MAT.4.21	Akihita na mazu hadodo azaona wanduγu waili watuhu, Yakobo, ṅwana Zebedeyo, na nduγuye Yohana, wa mwe chombo haṅwe na ishe ywawe Zebedeyo, wachunta nyavu zawe. Ne ahowaitanga. 
MAT.4.22	Waja wazafikaasha chombo chawe, hata ishe ywawe, wazamtongela.
MAT.4.23	Azaanga mwe shi ngima ya Galileya akifuza mwe vikilo na kubilikila ulau wedi wa uzumbengwa na kuhonya mahisho na manyonge yoshe yena wantu. 
MAT.4.24	Nguma yakwe izaγendesha, izagisa hata shi ngima ya Siliya. Wazamwiγaila Yesu woshe wehuma, wetoziγwa ni mahisho na manyonge mangi, wehuma mpepo, wena luzwili, hata wena pengene, azawahonya woshe. 
MAT.4.25	Wantu wangi wazamtongela, weanduka Galileya na mwe iyo mizi kumi na Yelusalemu na Yudeya na mwe shi ye sheja ja Yolodani.
MAT.5.1	Akiona mabumba azakwela mwe ntuli; akiikala, wahina wakwe wazaiza na kwakwe. 
MAT.5.2	Azainula kanwa chakwe, azawafuza angwe: 
MAT.5.3	We nyemi ni wakiwa wa kimpeho, hambu uzumbe wa lwingu ni wawe. 
MAT.5.4	We nyemi ni waja weduma ukiwa, hambu watazahembuliziγwa. 
MAT.5.5	We nyemi ni wahozu, hambu watazapala inu shi. 
MAT.5.6	We nyemi ni waja wena sala na nkilu ya utanda, hambu watazaiγushiγwa. 
MAT.5.7	We nyemi ni waja wena mbazi, hambu watazaonelwa mbazi. 
MAT.5.8	We nyemi ni waja wena myoyo yeṅala, hambu watazamwona Mulungu. 
MAT.5.9	We nyemi ni waja weivanya weyae wawe, hambu watazaitangwa wana Mulungu. 
MAT.5.10	We nyemi ni waja weingatwa kwa mbuli ya utanda, hambu uzumbe wa lwingu ni wawe.
MAT.5.11	Muna nyemi inywi, wantu wakimikanka, wakimiingata, wakimishinga mbuli mbada zoshe za mambeza kwa mbuli ya imi. 
MAT.5.12	Tamilwai na kutowa mazumo! Hambu upokezi wenyu mwe lwingu ni ungi; hambu vivyoho wazaγulusha hata waja wateγanyi wamilongwelewo.
MAT.5.13	Inywi mu munyu wa inu shi. Ati munyu wabanika, utakola zeze vituhu? Nkauna ndima lushe, utaashiγwa du, ujatwe ni wantu. 
MAT.5.14	Inywi mu langaila ja ngulu ngima. Muzi weikala mwe ntuli ulanga nkaukifisha. 
MAT.5.15	Wantu wohena wakikoleza taa nkawaifunikila ngahu, waiika mwe kiikilo chakwe, imulikile woshe we muja nyumbai. 
MAT.5.16	Vivyoho lekai, hata langaila jenyu jimulikile wantu, waone ndima zenyu ntana, wakamtogole ishe ywenyu mweikala mwe lwingu!
MAT.5.17	Mshefanyanye, kuti nizaiza, nichakule mbuli za mulomongwa ao za wateγanyingwa! Siizile nichakule, niizile nibontoleze.
MAT.5.18	Kweli namiti: Mpaka lwingu lubanike haṅwe na inu shi, miya mulomongwa nkeubanike kagonde ao kasonono kaṅwe du, shuti vyoshe vinebontoka! 
MAT.5.19	Lushe ndiye aushe mulaγilizo muṅwe du, hata ni mdodo kabisa, kangi akifuza wantu ivyoho, mwe uzumbe wa lwingu uyu atazaitangwa mdodo ṅwenye; miya ndiye auγoshole na kufuza wantu ivyoho, mwe uzumbe wa lwingu uyu atazaitangwa mkulu. 
MAT.5.20	Hambu namiti: Utanda wenyu ukishezinka uja wa watabaluwangwa na uja wa Mafaliseyo nkezemwingile mwe uzumbe wa lwingu.
MAT.5.21	Mzaiva kuti: Wakale wazaγangwa: Ushekome! Ndiye akome atakola masa. 
MAT.5.22	Miya imi namiti: Kila mwena maya na mnduγu ywakwe atazakola masa; ndiye amweze mnduγu ywakwe, atazakola masa bomani, ndiye amkanke, atazakola masa ya kushindikwa mwe moto wa kuzimu. 
MAT.5.23	Ati waiγala tulo jako vikiloi, lushe uko ukifukila, kuti mnduγu ywako ana mfundo mwe moyo kwa mbuli ya iwe, 
MAT.5.24	asha tulo jako kuja kwe vikilo, unehita kwa ivana na mnduγu ywako, ukibinda udaheiza, uiγale tulo jako! 
MAT.5.25	Ṅwiyawo mwekuifya ufikemγendela na uhozu ukena naye silai, kangwe uyu ṅwiyawo mubada ashezakuinkila kwa mlaha masa, uyu mlaha masa akikuinkila kwa mshilikali, ukigelwa mwe chumba! 
MAT.5.26	Kweli nakuti: Nkezeumlawe muja, shuti unemliha ṅwiyawo na kusheshiγaza, ati ni kahela kaṅwe du.
MAT.5.27	Mzaiva kuti: Wakale wazalongwa: Ushetende kilanga! 
MAT.5.28	Miya imi namiti: Kila mwemwolela mvyele na luzisho azabinda kutenda kilanga naye mwe moyo wakwe. 
MAT.5.29	Ati zisho jako ja kulume jakunda kukuhosa, ujifokole, ujiashe! Hambu ni vitana, dango iṅwe ja ṅwili wako jikibanika, kushima ṅwili wako mgima ukishindikwa na kuzimu. 
MAT.5.30	Ati mkono wako wa kulume wakunda kukuhosa, uushenge, uuashe! Hambu ni vitana, dango iṅwe ja ṅwili wako jikibanika, kushima ṅwili wako mgima ukishindikwa na kuzimu. 
MAT.5.31	Kangi kuzalongwa: Ndiye alekane na muke, shuti amunke cheti cha kulekana! 
MAT.5.32	Miya imi namiti: Ndiye alekane na muke, ati so kwa mbuli ya kilanga, aleka, yuja atende kilanga, kangi ndiye aγuwe mvyele alekiγweye ni mγoshi ywakwe, atenda kilanga.
MAT.5.33	Vituhu mzaiva kuti: Wakale wazalongwa: Ushekilishe ulongo du! Miya shuti umlihe Zumbe malape yako! 
MAT.5.34	Miya imi namiti: Ushezakilisha hata hadodo! Ushekilishe na lwingu! Hambu ni kiti cha Mulungu. 
MAT.5.35	Ushekilishe na inu shi! Hambu ne ayoikila milundi yakwe. Ushekilishe na Yelusalemu! Hambu ni muzi wa Zumbe mkulu. 
MAT.5.36	Ushekilishe na mutwi wako! Kwa kuti luzwili luṅwe du nkudaha kuluṅaza haidu kuluchusha. 
MAT.5.37	Mkilonga: Ndivyo, shuti ndivyo kweli! Mkilonga: Sivyo, shuti sivyo kweli! Vyezinka aho, viandusha vibada.
MAT.5.38	Mzaiva, kuti viyakalongwa: Zisho jilihiγwe zisho! Zino jilihiγwe zino! 
MAT.5.39	Miya imi namiti: Ṅwiyawo mubada ushemwikile nkani! Ndiye akutowe kibao mwe tama ja kulume, umtendezwile hata tama tuhu! 
MAT.5.40	Ndiye akunde kukulaha masa, aγuwe nkazu yako, umleke, aγuwe hata shuke yako ya kiγubika. 
MAT.5.41	Ndiye akukungumize, uhite naye ntambo ṅwenga, γesanya naye hata mbili! Mwekulombeza umunke! 
MAT.5.42	Hata yuja mwekunda kukuambala ushemnyime!
MAT.5.43	Mzaiva, kuti vizalongwa: Umkundishe ṅwiyawo, umshuke munkulu ywako! 
MAT.5.44	Miya imi namiti: Kundishai wankulu wenyu, mhembelezeze waja wemiifya, 
MAT.5.45	kangwe mγaluke wana wa ishe ywenyu mweikala mwe lwingu! Kangi aleka, zuwa jakwe jiake kwa wabada na kwa watana, hata fula aileka, igwe kwa watanda na kwa wahuza. 
MAT.5.46	Hambu ati mwakunda waja wemikundisha, muna upokezi ani? Wangelu wohena nkawaγoshola ivyoho? 
MAT.5.47	Ati mwaluγushana na wanduγu wenyu du, mzinka zeze watuhu? Wamzimu wohena nkawaγoshola ivyoho? 
MAT.5.48	Kwa ivyoho γalukai watakuzifya sa ishe ywenyu ywa kilwingu avyo mtakuzifya!
MAT.6.1	Teγelezai utanda wenyu msheuγoshole he mesho ya wantu mkiolelwa ndiwo! Ati mu ivyoho, nkamna upokezi kwa ishe ywenyu mweikala mwe lwingu. 
MAT.6.2	Ndiho uinkile cha mbazi, usheleke, ukitowelwa gunda haja uhoinkila, sa waja wehemba wavyoγoshola mwe mavikilo, hata lwazoi, kangwe watogolwe ni wantu! Kweli namiti: Wazabinda kuγuwa upokezi wawe. 
MAT.6.3	Miya iwe ukiinkila cha mbazi uleke, mkono wako wa kumosho ushetaile, wa kulume uvyoγoshola, 
MAT.6.4	kangwe chiya cha mbazi yako chifishiγwe! Kangi isho mweona viya vyefishiγwa atazavikuuziza.
MAT.6.5	Mkivika mshefanane na waja wehemba! Hambu wakundisha kuvika waiγoloke, ati ni mwe mavikilo, ati ni he makintanilano ya sila za muzi, kangwe waoniγwe ni wantu; kweli namiti: Wazabinda kuγuwa upokezi wawe. 
MAT.6.6	Miya iwe ukivika ingila nyumbai mwako mwe chumba che ndai, uzuγale luvi, udahemvika isho uikifishize! Kangi isho mweikala ashihooniγwa atazavikuuziza. 
MAT.6.7	Mkivika mshehakilongela mbuli nyingi, sa wamzimu wavyoγoshola! Hambu wafanyanya, wakilonga mbuli nyingi wataiviγwa. 
MAT.6.8	Mshekifanyanye nawo! Hambu ishe ywenyu ataila viya vyemitala, mushizati mumhembeleze. 
MAT.6.9	Vikai ivyoho: Tate yweshu we uko mwe lwingu! 
MAT.6.10	Zina jako jigimbikwe! Uzumbe wako uize! Uvyokunda vibontoke kunu shi sa uko mwe lwingu! 
MAT.6.11	Utinke lelo nkande yetu yetiagiza! 
MAT.6.12	Utiushilize masa yetu, sa ishwi tivyowaushiliza weshu masa! 
MAT.6.13	Ushetiingize mwe miγezo! Miya utivunile mwe vibada! Hambu wako ni uzumbe na nguvu na utana kale na kale. 
MAT.6.14	Hambu mkiushiliza wenyu wavyomibanila, hata ishe ywenyu ywa kilwingu atazamiushiliza vyenyu. 
MAT.6.15	Miya mkishewaushiliza wenyu, hata ishe ywenyu nkezeamiushilize muvyobana.
MAT.6.16	Mkifunga msheifye vyeni, sa waja wehemba wavyoγoshola! Hambu waja wafisha vyeni vyawe, kangwe waoniγwe ni wantu kuti: Wafunga. Kweli namiti: Wazabinda kuγuwa upokezi wawe. 
MAT.6.17	Miya iwe ukifunga shisha mutwi wako mavuta, 
MAT.6.18	kangi uhake cheni chako, kangwe usheoniγwe ni wantu kuti: Wafunga, uoniγwe ni isho mweikala hashihooniγwa! Kangi isho mweona vyefishiγwa atazavikuuziza.
MAT.6.19	Mshekiumbikile mali kunu shi! Hambu kunu zabindwa ni visaga na nkanga, kangi zafokolwa, zabaiγwa ni wabavi. 
MAT.6.20	Miya kiumbikilei mali mwe lwingu! Hambu kuja nkazibindwa ni visaga na nkanga, kangi nkazifokolwa, nkazibaiγwa ni wabavi. 
MAT.6.21	Hambu mali yako iliko, ne moyo wako uliko. 
MAT.6.22	Langaila ja ṅwili ni zisho; ati zisho jako ni jedi, ṅwili wako woshe una langaila. 
MAT.6.23	Miya ati zisho jako ni bada, ṅwili wako woshe una lwiza. Lushe viya vye langaila mwe ṅwili wako vikitenda kiza, kiza ṅwenye chiinga hahi? 
MAT.6.24	Nkakuna mwedaha kutumikila wazumbe waili; hambu atamshuka yuja muṅwe, amkundishe yuja mtuhu, ao akianga na yuja ywa bosi atamubela yuja mtuhu; nkamdaha kumtumikila Mulungu haṅwe na mali ya kiinushi.
MAT.6.25	Ne vyeleka, nikimiti: Msheje sungu kwa mbuli ya ugima wenyu kuγamba: Tijei? ao du: Tinywei? Msheje sungu kwa mbuli ya mili yenyu kuγamba: Tizwikei? Ugima so ukulu kuzinka ṅkande? Ṅwili so mkulu kuzinka shuke? 
MAT.6.26	Olelai madeγe yeanga ulanga! Nkayahanda, nkayaluka, nkayaika mako, kangi ishe ywenyu ywa kilwingu ayashuγa. Inywi nkamuyazinka hakulu? 
MAT.6.27	Kwenyu kuna muntu mwedaha kuongeza mishi yakwe kahindi kaṅwe du na kupikapika kwakwe? 
MAT.6.28	Nini mkikionya sungu kwa mbuli ya shuke? Hinilai mwe vititi vya tunduwi, vivyokula! Nkavina ndima, nkaviluka shuke. 
MAT.6.29	Kangi namiti: Hata Salomo aγenyezeye utana wakwe ungi nkavutile sa kititi kiṅwe. 
MAT.6.30	Ati Mulungu avutila ivyoho mani ya tunduwi yeikala lelo, kangi keloi yaashiγwa mwe moto, asheisiize kumivutila inywi? Nini mkishetozesha vyedi? 
MAT.6.31	Msheje sungu kuγamba: Tijei? ao du: Tinywei? ao du: Tizwikei? 
MAT.6.32	Ivi vyoshe wamzimu ne wevilonda. Hambu ishe ywenyu ywa kilwingu ataila, kuti mwaagiziγwa ni ivi vyoshe. 
MAT.6.33	Kuandiila londai uzumbe wa lwingu na utanda wakwe! Ne ndivyo mwinkwe viya vyoshe. 
MAT.6.34	Msheje sungu kwa mbuli za keloi! Mushi wa keloi una zakwe sungu. Vyabesha, kila mushi una ntoγo zakwe.
MAT.7.1	Mshelahe wenyu, kangwe mshezalahiγwa! 
MAT.7.2	Hambu milahile, ndiyo mulahe nayo, ne ndiyo nezemulahiγwe nayo, kangi kihimo, ndicho muhime nacho, ne ndicho nezemuhimilwe nacho. 
MAT.7.3	Nini ukiolela kashashani ke mwe zisho ja ṅwiyawo; miya jiya γoγo gima je mwe zisho jako nkujiona? 
MAT.7.4	Ṅwiyawo umlonga zeze: Leka, niushe kashashani ke mwe zisho jako? Kangi shivyo: Γoγo gima ji mumo mwe zisho jako! 
MAT.7.5	Wahemba iwe! Kuandiila usha jiya γoγo mwe zisho jako! Ukibinda udaheolela, ndivyo uushe kaja kashashani ke mwe zisho ja ṅwiyawo! 
MAT.7.6	Viṅazingwa msheviinkile kwe makuli! Kangi makalata yenyu msheyaashe kwe nguluwe, zishezayajata na milundi vawe, zikimihitukila, zikimimokolamokola.
MAT.7.7	Lombezai! Nemwinkwe. Londai! Nemwone. Goṅondai! Nemzuγwilwe. 
MAT.7.8	Hambu kila mwelombeza ainkwa, mwelonda aona, mwegoṅonda azuγwilwa. 
MAT.7.9	Hambu kwenyu kuna muntu, ndiye amunke ṅwanae iwe, akimlombeza nkande? 
MAT.7.10	Ao du akimlombeza kapala, amunke nyoka? 
MAT.7.11	Lushe ati inywi wabada mwadaha kuinka wana wenyu vintu vitana, ishe ywenyu mweikala mwe lwingu asheisiize kuinka vintu vitana waja wemlombeza? 
MAT.7.12	Vyoshe muvyokunda, wantu wavimiγoshwele, andiilai inywi kuviwaγoshwela! Ne bontokelo ja mulomongwa na ja wateγanyingwa.
MAT.7.13	Ingilai mwe nkili finyu! Hambu kuna nkili sangalamu na sila nkulu, ne yeonya kwa banikila; weiingila ni wangi. 
MAT.7.14	Kangi kuna nkili finyu na sila shishili, ue yeonya kwe ukalamo, weiona ni waγeke.
MAT.7.15	Kiγojei kwa mbuli za wateγanyi wa ulongo! Waiza kwenyu waizwikile sa ngoto, miya uko ndai ni mashuwi yena upakuzi: 
MAT.7.16	Nemuwataile na miγoshwele yawe! Sabibu wantu wazishenga mwe mishewa? Ao nkuyu wantu wazishenga mwe migunga? 
MAT.7.17	Ivyoho kila muti mtana uvyala matunda matana, kila muti mbada uvyala matunda mabada. 
MAT.7.18	Muti mtana nkaudaha kuvyala ntunda mbada, muti mubada nkaudaha kuvyala ntunda ntana. 
MAT.7.19	Kila muti ushiwotenda kuwo jedi wakelwa, waashiγwa mwe moto. 
MAT.7.20	Kwa ivyoho nemuwataile na miγoshwele yawe! 
MAT.7.21	Weniitanga Zumbe! Zumbe! Nkawaingila woshe mwe uzumbe wa lwingu, miya ni waja du weγoshola Tate mweikala mwe lwingu avyokunda. 
MAT.7.22	Mushi uja wangi newaniγambe: Zumbe! Zumbe! Nkatibilikile mwe zina jako? Nkatiingate mpepo mwe zina jako? Nkatiγoshole vilozo vingi mwe zina jako? 
MAT.7.23	Ne ndiho niwalavilize kuγamba: Kale hoshe samitaile, ukai kwangu, inywi mγosholewo vishivyoγosholwa!
MAT.7.24	Kila muntu mweiva izi mbuli zangu akiziγoshola atafanana na muntu mkiyuγo mwezenga nyumba yakwe kunguwi. 
MAT.7.25	Hata fula iisiize, mito imeme, mpeho ikuntishe, itowe ija nyumba nkaikina, hambu izashikainiziγwa mwe kungu. 
MAT.7.26	Kangi kila muntu mweiva izi mbuli zangu akisheziγoshola atafanana na muntu mubabashi mwezenga nyumba yakwe mwe mshangalaγala. 
MAT.7.27	Fula ikiisiiza, mito ikimema, mpeho ikikuntisha, ikitowa ija nyumba, itakina, kangi kuchakuka kwakwe ni kukulu.
MAT.7.28	Yesu akibinda izi mbuli, wantu wazashentuka mifuzize yakwe. 
MAT.7.29	Hambu azawafuza sa muntu mwena ufuṅwa, nkafanane na watabaluwangwa we kwawe.
MAT.8.1	Akisheela mwe uja mulima, wantu wangi muno wazamtongela. 
MAT.8.2	Kuna mkoma, azamwizila, azamkinila angwe: Zumbe, ati wakunda, wadaha kunihonya. 
MAT.8.3	Azakusula mkono, azamdowa angwe: Nakunda, uhone. Viya du lushe ukoma wakwe uzauka. 
MAT.8.4	Yesu azamuti: Olela, ushezavimγambila muntu! Miya hita, umlawile mvikizi, uiγale jiya tulo, Mose alaγilizejo, jiwaγalukile uwona!
MAT.8.5	Akiingila Kapelinaumu, mkulu ywa washilikali azamwizila, azamhembeleza, angwe: 
MAT.8.6	Zumbe, mbwanga ywangu atoziγwa ni mahisho nyumbai, ana pengene, aisiiza kulumilwa. 
MAT.8.7+MAT.8.8	Angwe ndiye: Neniize, nimhonye. Yuja mkulu ywa washilikali azamlandula angwe: Zumbe nkaviniagiza, ukiingila mwangu; longa mbuli du! 
MAT.8.9	Ne mbwanga ywangu atahona. Hambu imi nami ni muntu neitika ufuṅwa, kangi vivyo nina washilikali weniitika, nikimγamba uyu Hita!, ahita, nikimγamba mtuhu: Iza!, aiza, nikimγamba mupuna ywangu: Γoshola visiku!, aγoshola. 
MAT.8.10	Yesu akiviiva, azamaka; azawalonga waja wemtongela: Kweli namiti: Kwa Waisilayeli saene muntu mwena mitozesheze ye ivyoho. 
MAT.8.11	Miya namiti: Wangi nezewalawe kwelawa zuwa na kweingila zuwa, waikale ndala haṅwe na Abulahamu na Isaka na Yakobo uzumbe wa lwingu. 
MAT.8.12	Miya wenyezi wa uja uzumbe nezewashindikwe na se na kwe iwiza; ne kwena kulila na kukemeza meno. 
MAT.8.13	Vikibinda Yesu azalonga yuja mkulu ywa washilikali: Hita! Uvyotozesha vikubontokele! Ija ngela ne yuja mbwanga ahohona.
MAT.8.14	Yesu akiingila mwe nyumba ya Petelo azamwona nine ja mkaza Petelo kuti: Ailele sasai, ana mbu. 
MAT.8.15	Azamtoza mkono, ne mbu zihomleka; azainuka azamγoshwela ndima. 
MAT.8.16	Lwa ṅwiyaγulo wazamletela wangi wehuma mpepo; azaingata ziya mpepo na kulonga du, hata woshe watuhu wehuma azawahonya, 
MAT.8.17	kangwe vibontoke viya vilongiγwevyo ni mteγanyi Yesaya akiγamba: Ṅwenye azakiitwisha kulumila kwetu, azainula manyonge yetu. 
MAT.8.18	Yesu akiona wantu wangi, wakimdenganila, azalaγiliza, waomboke na sheja.
MAT.8.19	Kuzaiza mtabaluwangwa, azamuti: Mfuzi, nikutongele, ndiko uhite nako! 
MAT.8.20	Yesu azamuti: Mpelele zina maleme, madeγe yeanga ulanga yana masasa, miya ṅwanangwa ywa muntu nkana ha ikila mutwi. 
MAT.8.21	Mhina mtuhu azamuti: Zumbe, nikundiza, ninehita kwa mzika tate! 
MAT.8.22	Yesu azamuti: Nitongela, uleke, wafilewo wazike weyae wawe wefa!
MAT.8.23	Akiingila mwe chombo, wahina wakwe wazamtongela. 
MAT.8.24	Kuzainuka mpeho nkulu mwe bahali, mpaka chombo chikiγubikwa ni maimbi, miya ṅwenye aisisile. 
MAT.8.25	Wazamwizila, wazamwinula angwe: Zumbe, tihonye! Taaγa. 
MAT.8.26	Azawati: Nini mkitaogoha ivyoho? Nini mkishetozesha vyedi? Vikibinda azainuka, azavaila ija mpeho na bahali, ne kuhohombwela kabisa. 
MAT.8.27	Wantu wazamaka angwe: Ni muntu ani uyu, mpeho na bahali zikimwitika?
MAT.8.28	Akibula sheja mwe shi ya Gadala azakintana na wantu waili wehuma mpepo, walawa kwe mbila, wana nkunguka kabisa, kwa ivyoho muntu nkazinka mwe ija sila. 
MAT.8.29	Wazakema angwe: Tina mbwai ishwi na iwe, ṅwana Mulungu? Uzaiza na kunu, utilumize, mishi yetu ishizati ibule? 
MAT.8.30	Miya haja, waliho, hale hana ifyo ja nguluwe nyingi zelishiγwa. 
MAT.8.31	Ziya mpepo zizamhembeleza angwe: Ati watiingata, titume, tiingile mwe jiya ifyo ja nguluwe! 
MAT.8.32	Azaziti: Hitai! Zizalawa, zizahita, zizaingila mwe ziya nguluwe. Ne ifyo joshe jiholumbila kunguwi na mwe bahali, zizafa muja mwe mazi. 
MAT.8.33	Walishi wazanyilika, wazahita na kaya, wazabilikila vyoshe, hata mbuli za waja wahumilewo mpepo. 
MAT.8.34	Ne wantu woshe wa muzi waholawa, wambashe Yesu; wakimwona, wazamhembeleza, auke mwe shi yawe.
MAT.9.1	Azaingila mwe chombo, azaomboka na sheja, azahita kwe muzi wakwe ṅwenye. 
MAT.9.2	Ne wahomletela mtamu ywa pengene, ailele mwe lusazi. Yesu akiona mitozesheze yawe azamlonga yuja mtamu: Nwanangu, toγwa ni moyo! Uhuza wako uzauushiliziγwa. 
MAT.9.3	Ne watabaluwangwa kuṅwe waholonga mwe myoyo yawe kuγamba: Uyu amweza Mulungu! 
MAT.9.4	Yesu akiona ntongonyezi zawe azalonga: Nini mkitongonyeza mbuli mbada mwe myoyo yenyu? 
MAT.9.5	Vihufu ni vihi? Kulonga: Uhuza wako uzaushiγwa, haidu kulonga: Inuka, ukaange? 
MAT.9.6	Miya mtaile kuti: Ṅwanangwa ywa muntu ana ufuṅwa kunu shi wa kuushiliza uhuza! Ne ahomlonga yuja mtamu ywa pengene: Inuka, uinule lusazi lwako, uhite na kaya kwako! 
MAT.9.7	Azainuka, azahita na kaya kwakwe. 
MAT.9.8	Wantu wakiviona wazabulwa ni woγa, wazamtogola Mulungu, kuti azawainka wantu ufuṅwa we ivyoho.
MAT.9.9	Yesu akihauka azaona muntu, aiikale he ngelu, ailangwa Mateyo; uyu azamlonga: Nitongela! Ne ahoinuka akimtongela. 
MAT.9.10	Akija nkande nyumbai, kuzaiza wangelu na wahuza wangi, wazaja haṅwe na Yesu na wahina wakwe. 
MAT.9.11	Mafaliseyo wakiviona wazawalonga wahina wakwe angwe: Nini mfuzi ywenyu akija na wangelu na wahuza? 
MAT.9.12	Akiviiva azalonga: Weikala ugima nkawaagiziγwa ni mγanga, ni waja wehuma. Ndokoi! 
MAT.9.13	Tailai bontokelo ja iyo mbuli ya kuγamba: Nakunda mbazi, sikunda ṅombe za mviko! Hambu siizile, niitange watanda, niizile niitange wahuza.
MAT.9.14	Haja wahina wa Yohana wazamwizila angwe: Nini ishwi na Mafaliseyo tikifunga, wahina wako wakishefunga? 
MAT.9.15	Yesu azawati: Welalikilwa nteγuzi wadaha zeze kuona ukiwa, yuja ṅwali wakeanga naye? Mishi yaiza, ndiho ṅwali nezeaushiγwe kwawe ne ndiho wafunge. 
MAT.9.16	Nkakuna mwegela ndame ya shuke mpya mwe nkazu shakazu; anga haja hoshe, ashumileho, hauka mwe iyo nkazu, lushe langa jakwe ni kulu kuzinka jiya ja bosi. 
MAT.9.17	Kangi nkakuna mwegela mvinyo mwishi mwe mabene mashakazu, anga aya mabene yatatuka, uja mvinyo ukaitika, kangi mabene yohe yabindilizika; miya mvinyo mwishi muntu augela mwe mabene mahya, ne kuhonya mvinyo haṅwe na mabene.
MAT.9.18	Akiwalonga izi mbuli, kuzaiza mfuṅwa, azamkinila angwe: Ṅwanangu ywa kindele azafa ivi lushe; miya iza, umubadikile mkono! Ne ndivyo auye moyo. 
MAT.9.19	Yesu azainuka azamtongela na wahina wakwe. 
MAT.9.20	Kuna mvyele alawileye mpome mavuli kumi na maili, azamwizila nyuma, 
MAT.9.21	azadowa lusiniko lwa nkazu yakwe. Hambu azafanyanya mwe moyo wakwe kuγamba: Ati nadowa nkazu yakwe du, nenihone. 
MAT.9.22	Miya Yesu azahituka, azamwolela, azamuti: Toγwa ni moyo, ṅwanangu! Mitozesheze yako izakuhonya. 
MAT.9.23	Ne yuja mvyele ahonileho ni haho. Yesu akiingila mwe nyumba ya yuja mfuṅwa, akiona wetowa miluli na wantu wangi wevunka, 
MAT.9.24	azawati: Ukai! Hambu aka kandele nkakafile, katesisila du. 
MAT.9.25	Miya wazamsheka. Wantu woshe wakibinda kumlaviγwa, azaingila, azatoza mkono wakwe, ne kaja kandele kahoinuka. 
MAT.9.26	Nguma ya inu mbuli izaγenda, izagisa ija shi ngima.
MAT.9.27	Yesu akihauka, matuntu maili yazamtongela, wakikema angwe: Tife mbazi, ṅwana Dawidi! 
MAT.9.28	Akiingila na nyumbai, yaja matuntu yazamwizila; Yesu azawati: Mwatozesha, kuti nadaha kuviγoshola ivi? Wazamwitikila: Zumbe, ehe. 
MAT.9.29	Ne ahodowa mesho yawe angwe: Viya muvyotozesha vimibontokele! 
MAT.9.30	Ne mesho yawe yahoγubuka. Vikibinda Yesu azawashunda angwe: Olelai, muntu ashezavitaila! 
MAT.9.31	Miya waja wakimlawa wazabilikila mbuli yakwe mwe ija shi ngima. 
MAT.9.32	Wakimlawa muja, wazamletela bubu mwehuma mpepo. 
MAT.9.33	Iyo mpepo ikiingatwa, yuja bubu azalonga. Wantu wazavimaka, wazaγamba: Kale hoshe mwe Waisilayeli mbuli ye ivyoho nkayaoniγwe. 
MAT.9.34	Miya Mafaliseyo wazaγamba: Aingata mpepo kwa nguvu ya zumbe ywa mpepo.
MAT.9.35	Yesu azaanga mwe mizi yoshe, hata mwe mizi ye tanga akifuza mwe mavikilo yawe na kubilikila ulau wedi wa uzumbengwa, vikibinda azahonya mahisho na manyonge yoshe. 
MAT.9.36	Akiolela waja wantu azabulwa ni utungu nawo, kwa kuti waonyiγwa lulali, waiasakane, viya ni ngoto zishinazo mulishi. 
MAT.9.37	Ne aholonga wahina wakwe: Uluki ni ukulu, miya wandima ni waγeke. 
MAT.9.38	Mhembelezei ṅwenye uluki, atume wandima kwe uluki wakwe!
MAT.10.1	Azaitanga waja wahina wakwe kumi na waili, azawainka ufuṅwa wa mpepo zekandana, wadaheziingata, kangi wadahehonya mahisho na manyonge yoshe. 
MAT.10.2	Mazina ya izi ntuṅwa kumi na mbili shaya: Ywa bosi ni Simoni mweitangwa Petelo na nduγuye Andeleya, Yakobo, ṅwana Zebedeyo, na nduγuye Yohana. 
MAT.10.3	Filipo, Balitolomeyo, Toma, Mateyo mngelu, Yakobo, ṅwana Alifeyo, Tadeyo, 
MAT.10.4	Simoni ywa Kana, Yuda Isikaliyota, ni yuja amwinkileye.
MAT.10.5	Awa kumi na waili Yesu azawatuma na kuwalaγiliza akiwati: Mshehite na kwe sila za wamzimu, hata mwe muzi wa Wasamaliya msheingile! 
MAT.10.6	Hitai du kwe ngotongwa za mbali ya Isilayeli ziaγilezo! 
MAT.10.7	Hitai, mkabilikile kuti: Uzumbe wa lwingu u hehi! 
MAT.10.8	Wanyonge wahonyei! Wafilewo wainulei! Wakoma waushei ukoma! Mpepo ziingatei! Mzaviinkwa bule, viinkilei bule! 
MAT.10.9	Mshetoze zahabu ao feza ao senti mwe misipi yenyu! 
MAT.10.10	Funge du ya nkande za silai msheihaγate! Msheange na nkazu mbili ao du vilatu ao ngoda du! Hambu mndima aagiziγwa ni nkande zakwe. 
MAT.10.11	Mwe muzi, ati ni mkulu, ati ni mdodo, ndimo mwingile, uzai, ati muna muntu mweagiziγwa ni kumifikiza! Ne ndimo mwikale, mpaka mkizamlawa. 
MAT.10.12	Mkiingila mwe nyumbangwa muluγushei! 
MAT.10.13	Ati iyo nyumba yamiagiza, mpolele yenyu itaiikaila; ati nkaimiagiza, ija mpolele itamiuyiya. 
MAT.10.14	Ndiye ashemihokele na kuteγeleza mbuli zenyu, mulawei mwe iyo nyumba na mwe uja muzi, muhuγute vumbi ja milundi yenyu! 
MAT.10.15	Kweli namiti: Masa ya shi ya Sodoma na ya Gomola yatahuha kuzinka ayo ya uja muzi, mushi wa mlaho ukizabula. 
MAT.10.16	Olelai! Imi namituma, viya mu ngoto, na kwe mashuwi gati; kwa ivyoho tendai minyanyi sa nyoka, kangi mshowe mambeza sa suwa!
MAT.10.17	Miya kiγojei kwa mbuli za wantu! Hambu watazamiinkila kwe vitala, kangi nezewakamitowe mwe mavikilo yawe. 
MAT.10.18	Nezemuhunwe na kwa wafuṅwa na kwa wazumbe kwa mbuli ya imi, muwaγalukile waona waja, hata wamzimu. 
MAT.10.19	Aho ndiho nezewamiinkile, msheone sungu kwa mbuli ya milandwile! Hambu ija minga mtazainkwa, ndivyo mulandule. 
MAT.10.20	Hambu si nywiyo mwelonga, miya ni mpehongwa ya ishe ywenyu yelonga na inywi. 
MAT.10.21	Wanduγu na wanduγu nezewainkilane kwa koṅwa, hata waishe nezewainkile wana wawe, hata wana nezewaiγaile wavyazi wawe nkondo, wawakome. 
MAT.10.22	Nezemshukiziγwe ni wantu woshe kwa mbuli ya zina jangu; miya ndiwo wazizimize shuti bindilizo, awa ne ndiwo wahone. 
MAT.10.23	Ndiho wamiγulushe mwe muzi muṅwe, nyilikai na mwe mtuhu! Kweli namiti: Nkemubinde mizi ya Isilayeli, ṅwanangwa ywa muntu aishilawile. 
MAT.10.24	Mhina nkamzinka mfuzi ywakwe, mupuna nkamzinka baba yakwe. 
MAT.10.25	Vyabesha, mhina akiγaluka, sa mfuzi ywakwe alivyo, ao du mupuna, sa baba yakwe alivyo; ati ṅwenye chengo wazamunka wazimu, lushe wanae nkewawaisiize ivyoho?
MAT.10.26	Miya mshewaogohe! Hambu nkakuna mbuli ifishiγweyo, ndiyo ishebunkuke; nkakuna vye njamanjama, ndivyo vishetailwe. 
MAT.10.27	Nivyomilonga he lwiza, vibilikilei he langaila! Nivyominoṅoneza, vibilikilei lwazoi! 
MAT.10.28	Msheogohe waja wekoma ṅwili du, washiwodaha kukoma moyo! Isiizai kumwogoha yuja mwedaha kubenta ṅwili, hata moyo uaγe kuzimu! 
MAT.10.29	Vikwele vili nkaviγulwa kasenti kaṅwe? Kangi ṅwiyae ywawe muṅwe du nkakina na shi, ishe ywenyu aishikundile. 
MAT.10.30	Hata swili za mitwi yenyu zoshe ziitazilwe. 
MAT.10.31	Ne nihomiti: Msheogohe! Inywi mwazinka vikwele vingi. 
MAT.10.32	Kila ndiye nezealonge chasale kwa wantu, kuti ni ywangu, nami nezenilonge chasale kwa Tate mwe uko mwe lwingu kuti: Uyu ni ywangu. 
MAT.10.33	Miya ndiye nezeanitowe hulu kwa wantu, nami nezenimtowe hulu kwa Tate mwe uko mwe lwingu.
MAT.10.34	Mshefanyanye, kuti nizaiza kwa gwisha utondolo mwe shi! Siizile kwe gwisha utondolo, niizile kwa gwisha nkondo. 
MAT.10.35	Hambu nizaiza kwa banyanya muntu na ishe, ṅwana ywa kivyele na nine, mvyele na nine vyala; 
MAT.10.36	muntu weyae, awona nawo nyumbai mwakwe, newamγalukile wankulu wakwe. 
MAT.10.37	Mwemkundisha ishe ao nine kunizinka imi, nkanitala; kangi mwemkundisha ṅwanae ywa kiγoshi ao ywa kivyele kunizinka imi, nkanitala. 
MAT.10.38	Ndiye asheinule muti wakwe wa kukomelwa na kunitongela, nkanitala. 
MAT.10.39	Mwekihonya atazakiaza, miya mwekiaza kwa mbuli ya imi atazakihonya. 
MAT.10.40	Mwemihokela inywi, anihokela imi, kangi mwenihokela imi, amhokela yuja anitumileye. 
MAT.10.41	Ndiye afikize mteγanyingwa, kuti aitangwa mteγanyi, atazainkwa kitumulo chetala mteγanyi; ndiye afikize mtanda, kuti aitangwa mtanda, atazainkwa kitumulo chetala mtanda. 
MAT.10.42	Miya awa wadodo ndiye nezeamkomele ṅwiyae ywawe muṅwe nkilu na kumunka luγata lwa mazi du, kuti aitangwa mhina, kweli namiti: Kitumulo chakwe nkezechiaγe.
MAT.11.1	Yesu akibinda kulaγiliza waja wahina wakwe kumi na waili ivyoho, azahauka, akafuze na kubilikila mwe mizi yawe.
MAT.11.2	Yohana akiiva mwe chumba ndima za Yesu azatuma wahina wakwe, 
MAT.11.3	azamwuza angwe: Iwe u yuja mweiza, hambu tiafize mtuhu? 
MAT.11.4	Yesu azalandula na kuwaγamba: Hitai, mumwukwile Yohana muvyoiva na muvyoona: 
MAT.11.5	Matuntu yaona, washiwodaha kuγenda waγenda, wakoma waushiγwa ukoma, washiwoiva waiva, wafilewo wafufulwa, wakiwa wabilikilwa nyemi; mwe nyemi ni ndiye asheihilwe ni miyo! 
MAT.11.6+MAT.11.7	Awa wakibinda kuhita, Yesu azaandiila kuwalonga wantu mbuli ya Yohana kuγamba: Kumbe aho mkizahita mwe nyika muhitile kwa olelai? Ni lasi jevuviγwa ni mpeho? 
MAT.11.8	Hambu muhitile kwa olelai? Ni muntu azwikileye shuke zedeeleka? Olelai! Wezwika shuke zedeeleka wa mwe nyumba za wazumbe. 
MAT.11.9	Miya lushe muhitilei? Kwa olela mteγanyingwa? Kweli namiti: Ni mkulu kuzinka mteγanyi. 
MAT.11.10	Uyu ne mwegondelwa kuγamba: Olelai! Nezenitume mlau ywangu, akakulongwele na kukutulila sila yako, ndiyo ugwile. 
MAT.11.11	Kweli namiti: Woshe wavyelwewo ni wavyele nkakuoneke mkulu kumzinka Yohana Mubatizi; miya mweγaluka mdodo mwe uzumbe wa lwingu ni mkulu kumzinka. 
MAT.11.12	Kuandiila mwe mishi ya Yohana mpaka ivi lushe uzumbe wa lwingu uingilwa na nguvu, kangi wanguvu ne weugwila. 
MAT.11.13	Hambu wateγanyi woshe, hata mulomongwa wazateγanya, mpaka Yohana akilawila. 
MAT.11.14	Kangi, ati mwakunda kuiva, yuja ne Eliya mweunga kuiza. 
MAT.11.15	Mwena mashikilo yeiva neaive! 
MAT.11.16	Mbali inu niifanyanye na mbwai? Yafanana na wana wadodo weikala lwazoi, welonga weyae wawe angwe: 
MAT.11.17	Tizamitowela miluli, miya nkamvinile, tizamitumbwila ndilo, miya inywi nkamulizite! 
MAT.11.18	Hambu Yohana azaiza, nkajile, nkanywele, lushe wantu waγamba: Ana mpepo. 
MAT.11.19	Nwanangwa ywa muntu azaiza, aaja, aanywa, lushe waγamba: Shuyu muntu mwejilisha na kunywelesha mvinyo! Wangelu na wahuza ni ṅwiyae ywawe! Kweli kiyuγongwa chikanilwa ni viya viγosholwevyo ndicho.
MAT.11.20	Haja Yesu azaandiila kulana ija mizi muγosholwemo vilozo vyakwe vingi muno, kwa kuti nkawahitule ntongonyezi zawe, angwe: 
MAT.11.21	Ukatabanika, Kolazini! Ukatabanika, Betisayida! Hambu ati kuja Tilo na Sidoni kuzaγosholwa viya vilozo viγosholwevyo kwenyu, anga wavoteka kale na kukanta maguniya na kukigela zelu. 
MAT.11.22	Ne nihomiti: Masa ya Tilo na ya Sidoni, ndiyo yagwe uja mushi wa mlaho yatahuha kuzinka yenyu. 
MAT.11.23	Hata iwe Kapelinaumu, nkukweziγwe mpaka kwe lwingu? 
MAT.11.24	Nezeushindikwe na uko kuzimu. Ati kuja Sodoma kuzaγosholwa viya vilozo viγosholwevyo kwako, anga uzaikala mpaka lelo. Ne nihokuti: Masa ya shi ya Sodoma, ndiyo yagwe uja mushi wa mlaho, yatahuha kuzinka yako.
MAT.11.25	Mishi Yesu azalonga kuγamba: Nakulaviliza ntogolo, iwe Tate, Zumbe ywa lwingu na ywa shi, kuti izi mbuli watalizi na waviyuγo uzaziwafishila, miya uzazifumbwila wankebe. 
MAT.11.26+MAT.11.27	Kweli Tate ne vikutamilevyo. Vyoshe nizaviinkwa ni Tate; nkakuna mwemtaila ṅwanangwa, komo Tate, kangi nkakuna mwemtaila Tate, komo ṅwanangwa na yuja, ṅwanangwa ndiye akunde kumlaviliza. 
MAT.11.28	Izai kwangu nyosheni mwepikapika na kuzwamilwa! Imi nitamishangalaza. Γuwai ngata yangu, muhinile mwangu! 
MAT.11.29	Hambu imi ni mhozu, nakipunguza mwe moyo wangu, ne ndivyo mwonele myoyo yenyu luhemele. 
MAT.11.30	Hambu ngata yangu ni yedi, kangi mziγo wangu wahuha.
MAT.12.1	Mishi ija Yesu azaanga mushi wa sabato kwe mbuwa za ngano; wahina wakwe wakiluṅwa ni sala wazaandiila kudahula maiswa ya ngano, wazaja. 
MAT.12.2	Mafaliseyo wakiviona wazamγamba: Olela, wahina wako waγoshola viya vishivyoγosholwa mushi wa sikunkulu. 
MAT.12.3	Azawati: Nkamfyomile, Dawidi aγosholevyo akiluṅwa ni sala haṅwe na weyae, awona nawo? 
MAT.12.4	Kuti azaingila mwe nyumba ya Mulungu, azaja migate ya ntogolo? Kangi ṅwenye na weyae, awona nawo, wana ṅwiko kuija, washinawo ṅwiko nayo ni wavikizi ike. 
MAT.12.5	Vituhu nkamfyomile mwe mlomongwa, kuti mushi wa sabato wavikizi waabana kitigo cha sabato muja mwe vikilongwa, kangi nkawana masa? 
MAT.12.6	Namiti: Aha hana mwekula kuzinka vikilongwa. 
MAT.12.7	Ati mwataila bontokelo ja iyo mbuli ya kuγamba: Nakunda mbazi, sikunda ṅombe za mviko, anga nkamkaalize awa washinawo masa. 
MAT.12.8	Hambu ṅwanangwa ywa muntu ni zumbe ywa mushi wa sabato.
MAT.12.9	Akihauka azaingila mwe vikilo jawe. 
MAT.12.10	Ne mwina muntu mwena mkono unyulukewo. Wazamwuza kuγamba: Kumbe vina ṅwiko kuhonya mushi wa sabato? Kangwe waone lufyalimile. 
MAT.12.11	Azawati: Ati kwenyu muntu ana ngoto ṅwenga, lushe ati yakina mwe lwina mushi wa sabato, asheitoze akiilavya? 
MAT.12.12	Muntu nkazinka ngoto hakulu? Kwa ivyoho nkavina ṅwiko kuγoshola vyetama mushi wa sabato. 
MAT.12.13	Ne ahomlonga yuja muntu: Kusula mkono wako! Azaukusula, uzauya ugima sa ṅwiyae 
MAT.12.14	Mafaliseyo wakimulawa wazalonga njama kwa mbuli yakwe, ndivyo waonele luhoseze.
MAT.12.15	Yesu akivitaila azahauka; wantu wangi wazamtongela, azawahonya woshe, 
MAT.12.16	azawavaila, kangwe washezamubunkula, 
MAT.12.17	kangwe vibontoke viya vilongiγwevyo ni mteγanyi Yesaya, akiγamba: 
MAT.12.18	Shuyu ṅwanangu, nimshaγuleye! Shuyu mwombozi ywangu, mwetamila moyo wangu! Nezenimgele mpeho yangu, abilikile wamzimu, kuti wana masa. 
MAT.12.19	Nkeagwishe nkumbizi, nkeavunke, nkakuna ndiye aive kanwa chakwe he ndumi. 
MAT.12.20	Luguγu lutunyukelo nkealubindilize, vungo jena moto hadodo nkeajizimye, mpaka masa, ndiyo agwishe, yavote. 
MAT.12.21	Zina jakwe ne ndijo wamzimu waalile.
MAT.12.22	Haja azaletelwa muntu ashiyeona, ashiyelonga kwa mbuli ya kuhuma mpepo. Azamhonya, ne yuja, ndiye ashilonga, aholonga, kangi ne ahoona. 
MAT.12.23	Wantu woshe wazashentuka angwe: Uyu so ṅwana Dawidi? 
MAT.12.24	Mafaliseyo wakiviiva wazaγamba: Uyu akiingata mpepo, so kwa nguvu ntuhu, ni kwa nguvu ya Mzuka, zumbe ywa mpepo. 
MAT.12.25	Miya azataila ntongonyezi zawe, azawati: Kila uzumbe ukipangana ṅwenye wachakuka. Kila muzi, hata nyumba du ikipangana ṅwenye nkaiikala.
MAT.12.26	Ati Satani amwingata Satani ṅwiyae, azabinda kupangana ṅwenye; lushe uzumbe wakwe utatoγa zeze? 
MAT.12.27	Ati imi niingata mpepo kwa nguvu ya Mzuka, wana wenyu waziingata kwa nguvu ya ndai? Kwa ivyoho awa watazamilaha. 
MAT.12.28	Miya ati imi niingata mpepo kwa nguvu ya Mulungu, shivyo, uzumbe wa Mulungu uzabula kwenyu. 
MAT.12.29	Hambu muntu adaha zeze kuingila mwenyumbaya mnguvu, amhoke ntanu zakwe? Bosi nkatamshunga yuja mnguvu, akibinda akadaha kumhoka ntanu ze mwe nyumba yakwe?
MAT.12.30	Ashiyeniambiza aniomanya, ashiyeunganyanya haṅwe na imi aasakanya. 
MAT.12.31	Ne vyeleka, nikimiti: Wantu waushiliziγwa uhuza na lwezo lwoshe, miya muntu akieza Mpehongwa nkaviushiliziγwa. 
MAT.12.32	Ati muntu amubishiza ṅwanangwa ywa muntu nkani, aushiliziγwa, miya ati muntu amubishiza Mpeho mṅazi nkani, nkezeaushiliziγwe, ati ni mwe inu shi, ati ni mwe ija, ndiyo ilawile.
MAT.12.33	Mkihanda muti mtana, ne ndimo mwonele malunda matana; mkihanda muti mubada, ne ndimo mwonele ntunda mbada, hambu muti utailwa na ntunda zakwe. 
MAT.12.34	Wana nyoka inywi! Mdaha zeze kulonga mbuli ntana, wenye mwi wabada? Hambu viya, moyo uvyogisa, ne kanwa chivyolonga. 
MAT.12.35	Muntu mtana alavya mwe kitende chakwe kitana vintu vitana, kangi muntu mubada alavya mwe kitende chakwe kibada vintu vibada. 
MAT.12.36	Miya namiti: Kila mbuli mbada, ndiyo wantu walonge, watazaiuziγwa mushi wa mlaho. 
MAT.12.37	Hambu kwa milongele yako nezeuinkwe utanda, kangi kwa milongele yako nezeulahwe.
MAT.12.38	Ne watabaluwangwa na Mafaliseyo kuṅwe wahomlandula angwe: Mfuzi, takunda kuona lwitangilo kwako. 
MAT.12.39	Azawalandula angwe: Inu mbali mbada yeγenyeza kilanga yalonda lwitangilo, kangi nkezewainkwe lutuhu, kushima luja lwa mteγanyi Yona. 
MAT.12.40	Hambu sa Yona aikalevyo mwe ifu ja nyama ya bahali mishi mitatu na vilo vitatu, vivyoho ṅwanangwa ywa muntu atazaikala uko ndai mwe shanga mishi mitatu na vilo vitatu. 
MAT.12.41	Mushi wa mlaho wantu wa Niniwe watazainukila inu mbali, wailahe, kwa kuti wakibilikilwa ni Yona wazavoteka, kangi shivyo, kunu kuna mkulu kumzinka Yona. 
MAT.12.42	Mushi wa mlaho zumbe ywa kivyele ywa ija shi ye lwazu lwegwila zuwa mishi ya vuli atazainukila inu mbali, hambu azalawa shi ikohelela, ateγeleze viyuγo vya Salomo, kangi shivyo, kunu kuna mkulu kumzinka Salomo. 
MAT.12.43	Ati mpepo mbada yalawa mwe muntu, yaanga mwe shi ishinayo mazi, yalonda hemelo, yashejiona. 
MAT.12.44	Ne ndiho ilonge kuγamba: Neniγotoke na mwe nyumba yangu, nilawilemo namo. Ikiiza yaibulila, iiashiγwe ṅwazi, iihaγilwe, iihambiγwe. 
MAT.12.45	Ne ihohita kwa γuwa mpepo mfungate ntuhu mbada kuzinka ija ṅwenye, ziγaluke weyae, vikibinda zaiza, zaikala muja. Ivyoho bindilizo ja yuja muntu jitaiha kuzinka chandilo. Ne ndivyo mbuli ya inu mbali mbada iγende.
MAT.12.46	Akelonga na wantu, kuzaiza nine na wanduγuze, wazaγoloka se wakimlonda, walonge naye. 
MAT.12.47	Kuna amγambileye: Olela, nyokwe na wanduγuzo waγoloka uko se, wakulonda, walonge na iwe. 
MAT.12.48	Azamlandula yuja amlongileye, angwe: Mlala ywangu ni ndai? Wenetu ni wandai? 
MAT.12.49	Azakuswila wahina wakwe mkono angwe: Shawa wamlala na wenetu! Hambu ndiye aγoshole, 
MAT.12.50	Tate mweikala mwe lwingu avyokunda, uyu ne ṅwenetu na lumbu jangu na mlala.
MAT.13.1	Mushi uja Yesu azalawa mwe ija nyumba, azahita kwa ikala nkandai he bahali. 
MAT.13.2	Mabumba mangi ya wantu yazaunganana haja, aliho; ne vyeleka, akiingila mwe chombo, aikale mumo, miya wantu woshe wazaγoloka nkandankanda ya bahali. 
MAT.13.3	Azawalonga mbuli nyingi kishimo, azawaγamba: Kuna mhasi, azalawa kwa myaγa mbeyu. 
MAT.13.4	Akimyaγa mbeyu, kuṅwe zizagwa silai, videγe vizaiza, vizazija. 
MAT.13.5	Kuṅwe zizagwa he mawe hashinaho shanga nyingi, zizafaalika nguzu kwa kushowa shanga yeingila na ndai; 
MAT.13.6	miya zuwa jikiandiila kuaka, zizanyuluka, zizakalaγala, kwa kuti nkazina sindo. 
MAT.13.7	Kuṅwe zizagwa he miwa; miwa izakwela, izazifuwa. 
MAT.13.8	Kuṅwe zizagwa mwe shanga ntana, zizavyala, kuṅwe gana, kuṅwe milongo mtandatu, kuṅwe milongo mitatu. 
MAT.13.9	Mwena mashikilo yeiva neaive!
MAT.13.10	Wahina wazamwizila, wazamuli: Nini ukiwalonga kishimo? 
MAT.13.11	Yuja azawalanduia angwe: Inywi mzafilwa mbazi, mtaile vihili vya uzumbe wa lwingu, miya waja nkawafilwe mbazi ivyoho. 
MAT.13.12	Hambu mwena kitende atainkwa vivyoho, aisiize kuγenyeza; miya ashinaye, hata viya, avyona navyo, atavihokwa. 
MAT.13.13	Ne vyeleka, waja nikiwalonga kishimo, hambu waiene kangi nkawaona, waiivile kangi nkawaiva, nkawataila. 
MAT.13.14	Ne uvyowabontokela uteγanyi wa Yesaya, uja wa kuγamba: Kuiva nezemwive vivyoho, miya nkezemuvifumbule! Kuolela nezemwolele vivyoho, miya nkezemuvitaile. 
MAT.13.15	Hambu myoyo ya inu mbali ni mibada, mashikilo yawe yana ntoγo za kuiva, mesho yawe waiyasisize, kangwe washezaona na mesho yawe, kangwe washezaiva na mashikilo yawe, washezataila mwe myoyo yawe wakihituka na kwangu, nikiwahonya. 
MAT.13.16	Miya mesho yenyu yana nyemi, kuti yaona, hata mashikilo yenyu, kuti yaiva. 
MAT.13.17	Kweli namiti: Wateγanyi na watanda wangi wazakundisha kuona viya, muvyoona, miya nkawaviene, hata kuiva viya, muvyoiva, miya nkawaviivile.
MAT.13.18	Lushe inywi ivai luja lushimo lwa yuja mhasi: 
MAT.13.19	Kila muntu akiiva mbuli ya Mulungu, akisheitaila, yuja mubada aiza, amhoka viya vimyaγiγwevyo mwe moyo wakwe. 
MAT.13.20	Ne mbeyu zimyaγiγwezo silai. Ziya zimyaγiγwezo he mawe ni waja weiva mbulingwa na kufikaihokela na nyemi; 
MAT.13.21	miya nkawana sindo mwe myoyo yawe, watozesha mishi miγeke, miya wakiona ukiwa ao nkondo kwa iyo mbuli wafikaihilwa. 
MAT.13.22	Ziya zimyaγiγwezo he miwa ni waja weiva mbulingwa, miya sungu za inu shi na lwufyo lwa mali ziyafuwa mbulingwa, ishevyale. 
MAT.13.23	Ziya zimyaγiγwezo mwe shanga ntana ni waja weiva mbulingwa na kuitaila, ne wevyaia kuṅwe gana, kuṅwe milongo mtandatu, kuṅwe milongo mitatu.
MAT.13.24	Azawazisa lushimo lutuhu angwe: Uzumbe wa lwingu wafanana na muntu mwehanda mbevu ntana mwe lubuwa lwakwe. 
MAT.13.25	Miya wantu wakisisila, kuzaiza munkulu ywakwe, azamyaγa mbeyu za fovo kwe ngano gati, akibinda azahita. 
MAT.13.26	Nkande zikikula, zikivyala, hata ziya fovo zizaoneka. 
MAT.13.27	Wapuna wa yuja zumbe wazamwizila, wazamuti: Zumbe, nkuhandile mbeyu ntana mwe lubuwa lwako? Lushe ziya fovo zianduka na hi? 
MAT.13.28	Azawati: Ni munkulu aviγosholeye. Waja wapuna wazamuti: Wakunda, tihite, tiṅofule na kuunganyanya fovo? 
MAT.13.29	Azawati: Do, kangwe mkiunganyanya fovo mshezaṅofula ngano haṅwe nazo. 
MAT.13.30	Lekai, vikuzanye haṅwe, mpaka ngano zikizashengwa! Mishi ija ya kushenga ngano nenilonge waja weshenga: Bosi unganyanyai ziya fovo, muzikante makisa, zikaokwe, miya ziya ngano muziiγale he ikilo jangu ja nkande!
MAT.13.31	Azawazisa lushimo lutuhu angwe: Uzumbe wa lwingu wafanana na kahuluzi ka ntunda ya mvumo, muntu akikaγuwa azakahanda mwe lubuwa lwakwe. 
MAT.13.32	Ni kahuluzi kadodo kuzinka mbeyu zoshe, miya kakikula kavota miti yoshe yehandwa, kaγaluka muti mgima, hata madeγe yeanga ulanga yaiza, yazenga mwe matambi yakwe.
MAT.13.33	Azawaγambila lushimo lutuhu angwe: Uzumbe wa lwingu wafanana na shimbi, mvyele akijiγuwa, azajigela, ati ni mwe ngahu ntatu za mushu wa ngano, kangi uja mushu woshe wajikolela.
MAT.13.34	Izi mbuli zoshe Yesu azazilonga waja wantu kishimo; 
MAT.13.35	nkakuna mbuli, awalongileyo kishilushimo, kangwe vibontoke viya vilongiγwevyo ni mteγanyingwa kuγamba: Neniinule kanwa changu, nilonge kishimo, nenilavilize viya vifishiγwevyo, vivyo inu shi yatulwavyo.
MAT.13.36	Ne ahoshungula waja wantu, vikibinda azahita na kaya. Wahina wakwe wazamwizila, angwe: Tibontwele luja lushimo lwa fovo ihandiγweyo mwe lubuwa! 
MAT.13.37	Azawaitikila angwe: Yuja mwehanda mbeyu ntana ni ṅwanangwa ywa muntu. 
MAT.13.38	Lubuwa ni ngulu ngima; ija mbeyu ntana ni wenye uzumbengwa, ziya fovo ni wana wa yuja mubada. 
MAT.13.39	Yuja munkulu mwezihanda ni yuja ṅwenye leba; mishi ya kushenga ngano ni bindilizo ja inu shi, waja weshenga ni walau. 
MAT.13.40	Sa viyaho fovo zivyounganyanyiγwa, zikaokwe na moto, ne ndivyo mbuli iγende, inu shi ihozabindilizikila. 
MAT.13.41	Ṅwanangwa ywa muntu atatuma walau wakwe, watalavya mwe uzumbe wakwe na kuwaunganyanya woshe wena lwihizo, 
MAT.13.42	waγosholewo vishiγosholwavyo, wawashindike na mwe ziko jeaka moto, ne kwena kulila na kukemeza meno. 
MAT.13.43	Ne ndiho watanda waake mwe uzumbe wa ishe ywawe, viya ni zuwa. Mwena mashikilo yeiva neaive!
MAT.13.44	Uzumbe wa lwingu wafanana na feza zifishiγwezo mwe lubuwa; muntu akiziona atahita na nyemi, ataγe vyoshe, avyona navyo, aγule luja lubuwa.
MAT.13.45	Vituhu uzumbe wa lwingu wafanana na mchuluzi mwelonda makalata matana. 
MAT.13.46	Akiona kalata iṅwe jena kima kikulu, atahita, ataγe vyakwe vyoshe, avyona navyo, ajiγule.
MAT.13.47	Vituhu uzumbe wa lwingu wafanana na lwavu; lukigelwa mwe bahali lwagwila nyama za kila mbali. 
MAT.13.48	Lukimema, wantu waluiγala na mpwai, waikala, washaγwila ziya ntana na mwe viγa, miya ziya mbada wataziasha. 
MAT.13.49	Ne ndivyo mbuli iγende, inu shi ihozabindilizikila. Walau watalawa, waahule wabada na watanda, washindike wabada na mwe ziko jeaka moto; 
MAT.13.50	ne kwena kulila na kukemeza meno.
MAT.13.51	Mzaiva izi mbuli zoshe? Wazamwitikila: Ehe. 
MAT.13.52	Azawati: Kwa ivyoho kila mtabaluwangwa mwefuziγwa uzumbe wa lwingu afanana na mγoshi ywa chengo mwekalavya mwe kitende chakwe vihya na vishakazu.
MAT.13.53	Yesu akibinda kulonga izi shimo azahauka. 
MAT.13.54	Azahita na kuja, akulileko, azafuza mwe vikilo jawe, woshe wazashentuka angwe: Ivi viyuγo na izi nguvu zakwe zianduka na hi? 
MAT.13.55	Uyu so ṅwana fundi? Nine nkaitangwa Maliya? Wanduγuze so Yakobo na Yose na Simoni na Yuda? 
MAT.13.56	Hata walumbuze woshe nkatina nawo? Lushe uyu ivi vyoshe vimwandukila hi? 
MAT.13.57	Wazaihilwa ndiye. Yesu azawati: Mteγanyingwa nkabelwa kutuhu, kushima kaya kwakwe na nyumbai mwakwe. 
MAT.13.58	Uko nkaγoshole vilozo vingi kwa mbuli ya kushetozesha kwawe.
MAT.14.1	Mishi ija zumbe Helode azaiva kilango cha Yesu. 
MAT.14.2	Azawaγamba wabwanga wakwe: Uyo ni Yohana Mubatizi, atefufuka kwa wafilewo, ne vyeleka, izo nguvu zikidaha kuγosholwa ndiye. 
MAT.14.3	Hambu Helode aamgwila Yohana, aamgela mwe chumba kwa mbuli ya Helodiya, mkaza nduγuye Filipo. 
MAT.14.4	Hambu Yohana azamγamba: Vina ṅwiko ukimγuwa. 
MAT.14.5	Ne akundileho kumkoma, miya azaogoha wantu, hambu wazafanyanya kuti: Ni mteγanyingwa. 
MAT.14.6	Mushi wa nyemi ya kuvyalwa kwa Helode, ṅwana ywa kindele ywa Helodiya azasanganya muja nyumbai, azamtamila Helode; 
MAT.14.7	ne ahomwikila msuhi na kukilisha, kangwe amunke, ndivyo alombeze. 
MAT.14.8	Kwa viya, aandiilevyo kukundilwa ni nine, azaγamba: Ninka mwe bakuli ivi lushe aha mutwi wa Yohana Mubatizi! 
MAT.14.9	Zumbe azaihilwa, miya kwa mbuli ya ija mikilishize na kwa mbuli ya waγeni, awoja nyemi nawo, azalaγiliza, akauinkwe; azatuma muntu, 
MAT.14.10	akamshenge Yohana mutwi umo mwe chumba. 
MAT.14.11	Mutwi wakwe uzaletiγwa mwe bakuli, kaja kandele kazauinkwa, kazauiγala kwa nine. 
MAT.14.12	Wahina wakwe wazaiza, wazaγuwa kimba chakwe, wazachizika; wakibinda wazahita kwa Yesu, wazavimwukwila.
MAT.14.13	Yesu akiviiva, azahauka, azahita na chombo kuntu kwe ike ṅwenye; miya wantu wakiviiva, wazamtongela, wazaγenda na milundi, wakilawa 
MAT.14.14	mwe mizi yawe. Yesu akilawila azaona, kuti wantu ni wangi, azabulwa ni utungu nawo, azahonya wanyonge wawe. 
MAT.14.15	Kukishwa wahina wazamwizila angwe: Kuntu kunu ku ike, kangi zuwa jizashwa, shungula wantungwa, wahite kwe mizi, wakakiγulile nkande! 
MAT.14.16	Angwe ni Yesu: Washindahita wai? Wainkei inywi vyaja! 
MAT.14.17	Angwe ndiwo: Nkatina nkande, ni migate mishano du na fi mbili. 
MAT.14.18	Angwe: Viletei na kunu kwangu! 
MAT.14.19	Azalaγiliza, wantu watandikane mwe lwondo ndala ndala, vikibinda azaγuwa ija migate mishano na ziya fi mbili, azaolela na kwe lwingu akilavya ntogolo, azabendulabendula ija migate, azaiinkila kwa wahina, waja wahina wazaiinkila kwa wantu. 
MAT.14.20	Woshe wazaja, wazaiγuta; mpuγutishi zishiγalezo wazazidodola zizamema ngahu kumi na mbili. 
MAT.14.21	Waja wajilewo waγoshi du wazaγelemuka makulija mashano kushima wavyele na wana.
MAT.14.22	Wakibinda kuja azakundila wahina wakwe kufikaingila mwe chombo, wavemlongwela na uko sheja, mpaka ashungule waja wantu. 
MAT.14.23	Akibinda kuwashungula waja wantu azakwela mwe mulima ṅwenye ike, kangwe avike. Lwiza lukigwa, a γuko ike. 
MAT.14.24	Chiya chombo chiibindile kuuka haja na kuhita ntampo nde, miya chizapishiγwa ni maimbi, hambu mpeho izalawa kuja, wakohita nako. 
MAT.14.25	Vikibuza luγojo lwa ne lwa kilo, azaiza na kuja, waiiko, akiγenda mwe bahali ulanga. 
MAT.14.26	Wahina wakwe wakimwona, avyoγenda inwe bahali ulanga, wazashentukisha, wazaγamba: Ni mzimu, wazakema kwa woγa. 
MAT.14.27	Yesu azafikawalonga angwe: Toγwai ni myoyo! Ni miyo; msheogohe! 
MAT.14.28	Petelo azahitula angwe: Zumbe ati ni weyo nilaγiliza, niize na uko, uliko, na kuγenda mwe mazi ulanga! 
MAT.14.29	Angwe: Iza! Petelo azasheela mwe chombo, azaγenda mwe mazi ulanga, azahita kwa Yesu. 
MAT.14.30	Miya akiolela mpeho azaingilwa ni woγa, azaandiila kunywilimila, azakema angwe: Zumbe, nivunila! 
MAT.14.31	Yesu azafikakusula mkono wakwe, azamtoza angwe: Nini ukishetozesha vyedi? Nini ukikalakasha? 
MAT.14.32	Wakiingila mwe chombo, mpeho izatongomala. 
MAT.14.33	Miya waja we mwe chombo wazamkinila angwe: Kweli u ṅwana Mulungu.
MAT.14.34	Wazaomboka na sheja, wazatimila shi ya Genezaleti. 
MAT.14.35	Waγoshi wa ija shi wakimtaila wazatuma koshe koshe kwe shi ze hehi, ne wahomletela woshe wena mili, 
MAT.14.36	wazamhembeleza, wadowe du lusiniko lwa nkazu yakwe; woshe wamdowilewo wazahona.
MAT.15.1	Haja Mafaliseyo na watabaluwangwa weanduka Yelusalemu wazamwizila, wazamuti: 
MAT.15.2	Nini wahina wako wakibana vitigo vya wakale? Hambu nkawahaka mikono wakija nkande. 
MAT.15.3	Azawalandula angwe: Nini inywi nenywi mkibana mlaγilizo wa Mulungu kwa mbuli ya vitigo vyenyu? 
MAT.15.4	Hambu Mulungu azalonga: Gimbika isho na nyokwe! Ṅdiye amlonge ishe ao nine vibada akatakoṅwa! 
MAT.15.5	Miyainywi mwaγamba: Muntu akimγamba ishe ao nine: Viya vyeniagiza kukushuγa navyo, nizavimunka Mulungu, kangi ivyoho asheshindemgimbika ishe ao nine; 
MAT.15.6	ne mubushizevyo mbulingwa ya Mulungu kwa mbuli ya vitigo vyenyu. 
MAT.15.7	Mwahemba inywi! Mbuli yenyu Yesaya azaiteγanya vitana akiγamba: 
MAT.15.8	Mbali inu yanigimbika na milomo yawe, miya myoyo yawe i hale ṅa imi. 
MAT.15.9	Wanivika bule, hambu mbuli, wazofuza wantu, ni milaγilizo ya kimuntu.
MAT.15.10	Azaitanga wantu na kwakwe, azawati: Teγelezai, mwive! 
MAT.15.11	Vyeingila mwe kanwa cha muntu sivyo vyemgela muntu kisitama, miya vyelawa mwe kanwa cha muntu ne vyemgela muntu kisitama. 
MAT.15.12	Ne wahina wakwe wahomwizila angwe: Wataila, kuti Mafaliseyo wazaihilwa wakiiva inu mbuli? 
MAT.15.13	Azawalandula angwe: Kila muti Tate ywa kilwingu ashihandilewo utazaṅofulwa. 
MAT.15.14	Walekei! Ni matuntu yekunda kuγesa matuntu weyae wawe; miya tuntu jikimγesa tuntu ṅwiyae, woshe waili watakina mwe lwina. 
MAT.15.15	Petelo azahitula angwe: Tibontwele ulu lushimo! 
MAT.15.16	Angwe: Kumbe hata inywi nkamwiva na inu mishi? 
MAT.15.17	Nkamtaila kuti vyoshe vyeingila mwe kanwa vihita na mwe ifu, kangi vyaushiγwa na sila yawe? 
MAT.15.18	Miya vyelawa mwe kanwa vianduka kwe moyo, ne vyegela muntu kisitama. 
MAT.15.19	Hambu mwe moyo mwalawa ntongonyezi mbada: Kukoma, ulesi, kilanga, kubawa, kushinga, kukanka. 
MAT.15.20	Ivi ne vyemgela muntu kisitama; miya muntu akija na mikono ishihakiγweyo, nkavimgela kisitama.
MAT.15.21	Yesu azakulawa, azahita mwe shi ya Tilo na ya Sidoni. 
MAT.15.22	Kuna mvyele ywa Kikanaani mweanduka mwe ziya shi, azamkemela angwe: Zumbe, ṅwana Dawidi, nifa mbazi! Ṅwanangu ywa kindele aisa kulumiziγwa ni mpepo. 
MAT.15.23	Miya yuja nkamlandule mbuli hata. Wahina wakwe wazamwizila, wazamhembeleza angwe: Mshungule! 
MAT.15.24	Hambu atitongela na kukema. Azalandula angwe: Situmiγwe kutuhu, nitumiγwe du kwe ngoto ziaγilezo za mbali ya Isilayeli. 
MAT.15.25	Yuja mvyele azaiza, azamkinila angwe: Zumbe, niambiza! 
MAT.15.26	Miya yuja azamlandula angwe: Nkavilama, muntu akiγuwa nkande za wana, akizitambikila vikuli. 
MAT.15.27	Angwe: Ni vivyo, Zumbe; kangi vikuli viyaja mpuγutishi zegwa he meza za wababa zawe. 
MAT.15.28	Ne Yesu ahomwitikila angwe: Mlala, kitozesheze chako ni kikulu; uvyokunda vikubontokele! Ija ngela ne ṅwanae ahonileho.
MAT.15.29	Yesu azahauka, azahita kwe bahali ya Galileya, azakwela mwe mulima, azaikala. 
MAT.15.30	Wantu wangi wazamwizila, wena weyae wawe washiwodahaγenda, wahololewo mili, washiwoona, washiwolonga, hata wanyonge wangi watuhu, wazawaika he milundi yakwe, azawahonya. 
MAT.15.31	Ne wantu wahomaka wakiona kuti: Mabubu yalonga, wahololewo mili wahona, washidahawo kuγenda waγenda, matuntu yaona; kwa ivyoho wazamiogola Mulungu ywa Isilayeli.
MAT.15.32	Yesu azaitanga wahina wakwe, azawati: Nabulwa ni utungu na awa wantu, hambu mishi mitalu wazahumula kunu kwangu, kangi nkawana vya ja; miya sikunda kuwashungula, waishijile, washezagwa mshale silai. 
MAT.15.33	Angwe ni wahina: Kunu nyika tilavye na hi nkande za iγushiza wantu weinga aha? 
MAT.15.34	Angwe ni Yesu: Muna migate ingahi? Angwe: Mfungate na vikapala viγeke. 
MAT.15.35	Azaiaγiliza wantu, waikale shi, 
MAT.15.36	azaγuwa ija migate mfungate na yaja makapala, azalavya ntogolo, azaibendulabendula, azaiinkila kwa wahina wakwe, wahina wakwe wazaiinkila kwa wantu. 
MAT.15.37	Woshe wazaja, wazaiγuta, kangi mpuγutishi zishiγalezo wazazidodola, zizamema ngahu mfungate. 
MAT.15.38	Waja wajilewo wazaγelemuka waγoshi du makulija mane, kushima wavyele na wana. 
MAT.15.39	Vikibinda azashungula waja wantu, azaingila mwe chombo, azahita mwe shi ya Magadala.
MAT.16.1	Mafaliseyo na Masadukeyo wazamlawila, wazamγeza wakimhembeleza, awaonyeshe lwitangilo lweanduka mwe lwingu. 
MAT.16.2	Azawalandula angwe: Kukishwa mwakalonga kuti: 
MAT.16.3	Nekuche vitana, hambu lwingu lwalungulika; kukicha mwakalonga kuti: Lelo nekulende nyota, hambu lwingu lwalungulika, kangi luna zisima. Mwahemba inywi! Viya vya lwingu, muvyoona, mwataila kuvibunkula, miya ntangilo za mishi zamilema. 
MAT.16.4	Inu mbali mbada yeγenyeza kilanga yalonda lwitangilo, kangi nkezewainkwe lutuhu kushima luja lwa Yona. Azawaasha azahita.
MAT.16.5	Wahina wakwe wakihita na sheja wazajala kuinula migate. 
MAT.16.6	Yesu azawati: Olelai, mkiγojeshe kwa mbuli ya shimbi ja Mafaliseyo na ja Masadukeyo! 
MAT.16.7	Waja wazafanyanya mwe myoyo yawe kuti: Ni kwa kuti nkatiinule nkande. 
MAT.16.8	Yesu akivitaila azawati: Nini mkifanyanya ivyoho mwe myoyo yenyu? Nini mkishetozesha vyedi? 
MAT.16.9	Ni kwa kuti nkamna migate? Nkamzati mtaile? Nkamfukila ija migate mishano, iiγusheyo waja wantu makulija mashano, kuti ni ngahu zingahi, mwinulezo? 
MAT.16.10	Hata ija migate mfungate iiγusheyo waja wantu makulija mane nkamuvifukila, kuti ni ngahu zingahi, mwinulezo? 
MAT.16.11	Lushe ni zeze, mkisheiva, kuti sitemilonga ivyoho kwa mbuli ya nkande? Kiγojei miya kwa mbuli ya shimbi ja Mafaliseyo na ja Masadukeyo! 
MAT.16.12	Haja wazaiva lushe, kuti nkalongile: Wakiγoje kwa mbuli ya shimbi jegelwa mwe migate, miya wakiγoje kwa mbuli ya mifuzize ya Mafaliseyo na ya Masadukeyo.
MAT.16.13	Yesu akibula mwe shi ya Kesaliya ya Filipo azauza wahina wakwe angwe: Wantu walonga, kuti ṅwanangwa ywa muntu ndiye ndai? 
MAT.16.14	Angwe: Kuṅwe waγamba: Ndiye Yohana Mubatizi, watuhu: Ndiye Eliya, watuhu: Ndiye Yelemiya ao mteγanyi mtuhu. 
MAT.16.15	Angwe: He inywi mγamba kuti: Ni miyo ndai? 
MAT.16.16	Simoni Petelo azahitula angwe: Iwe u Kilisito, ṅwana Mulungu mwe moyo. 
MAT.16.17	Yesu azamwitikila angwe: Simoni, ṅwana Yohana, una nyemi! Hambu vye nyama na mpome nkavikufumbwile inu mbuli, ni Tate mweikala mwe lwingu. 
MAT.16.18	Nami nakuti: Iwe u Petelo, mwe iji kungu nezenizenge bumba jangu, hata nkili za kuzimu nkezezijivote. 
MAT.16.19	Nezenikunke funguwo za uzumbe wa lwingu; ndivyo ushunge kunu shi, viishungiγwe mwe lwingu vivyoho; ndivyo ushungule kunu shi, viishungulwe mwe lwingu vivyoho. 
MAT.16.20	Aho azawashunda wahina wakwe, kangwe washezamγambila muntu, kuti ndiye Kilisito.
MAT.16.21	Mishi ija Yesu Kilisito azaandiila kuonyesha wahina wakwe, kuti vyamtala kuhita Yelusalemu, alumiziγwe vikulu ni waγolokezi na wavikizi wakulu na watabaluwangwa, mpaka akoṅwe, afufuke mushi wa ntatu. 
MAT.16.22	Petelo azamwinula he njama, azaandiila kumshunda angwe: Zumbe, ukataikala mpeho! Ivi vikashetakubulila! 
MAT.16.23	Yuja azahituka, azamlonga Petelo: Uka kwangu, Satani! Waniihila, hambu nkutongonyeza viya vya Mulungu, utongonyeza viya vya wantu. 
MAT.16.24	Ne Yesu aholonga wahina wakwe angwe: Ati muntu akunda kunitongela, shuti akilemeze ṅwenye, ainule muti wakwe wa kukomelwa, ne ndivyo adahe kunitongela. 
MAT.16.25	Hambu mwekunda kukihonya atazakihosa, miya mwekihosa kwa mbuli ya imi, atazakihonya. 
MAT.16.26	Hambu muntu nezeaonele mbwai, hata akimota ngulu ngima, ati ahosiγwa ṅwenye? 
MAT.16.27	Hambu muntu alavye makombo ani, ndiyo akikombole nayo? Hambu ṅwanangwa ywa muntu atazalawila na utana wa ishe haṅwe na walau wakwe, ne ndiho amwuzize kila muntu kwa miγoshwele yakwe. 
MAT.16.28	Kweli namiti: Awa weγoloka aha weyae wawe kuṅwe nkewaone kifa, shuti wanemwona ṅwanangwa ywa muntu, akiiza mwe uzumbe wakwe.
MAT.17.1	Mishi mtandatu ikizinka, Yesu azamγuwa Petelo na Yakobo na nduγuye Yohana, azawakweza mwe ntuli nde, wai wenye du. 
MAT.17.2	Wakimwolela, azaγalamuka, cheni chakwe chizaaka, viya ni zuwa, hata shuke zakwe zizanamanika, viya ni langaila. 
MAT.17.3	Vikibinda Mose na Eliya wazawalawila, wazalonga naye. 
MAT.17.4	Petelo azamlonga Yesu angwe: Zumbe, vyatama, tikiikala kunu. Ati wakunda, nitazenga makumbi matatu aha, iṅwe jako, iṅwe ja Mose, iṅwe ja Eliya. 
MAT.17.5	Akelonga, kuzaiza zunde, jina langaila, jizawagwishiliza mpungo, kangi muja mwe zunde muzalawa kanwa angwe: Uyu ni ṅwanangu, niyemkundisha, niyemtamilwa, mwivei! 
MAT.17.6	Waja wakiviiva wazakina funi, wazaingilwa ni woγa ukulu. 
MAT.17.7	Yesu azawabasha, azawadowa angwe: Inukai, nisheogohe! 
MAT.17.8	Wakiinula mesho yawe nkawaene muntu, ni Yesu ike du. 
MAT.17.9	Wakisheela mwe uja mulima, Yesu azawalaγiliza angwe: Mshezavimγambila muntu viya, mwenevyo, mpaka ṅwanangwa ywa muntu akizafufulwa kwa wafilewo.
MAT.17.10	Waja wahina wazamwuza angwe: Nini watabaluwangwa wakilonga kuti: Shuti kuneiza Eliya? 
MAT.17.11	Azawahitwila angwe: Eliya aiza kweli, aγoshole vyoshe vibanikevyo. 
MAT.17.12	Miya namiti: Eliya azabinda kuiza, miya nkawamtaile, wazamγoshwela wakundilevyo. Vivyoho hata ṅwanangwa ywa muntu aunga kulumiziγwa ndiwo. 
MAT.17.13	Ne wahoiva waja wahina, kuti atewalonga mbuli ya Yohana Mubatizi.
MAT.17.14	Wakibula kwa wantu, mγoshi azamwizila, azamgintila mazwi angwe Zumbe, umfile ṅwanangu mbazi! 
MAT.17.15	Hambu ana luzwili, ahuma vibada. Hambu aakakina mwe moto, vivyoho kangi muno aakakina mwe mazi. 
MAT.17.16	Nizamwiγala kwa wahina wako, miya nkawadahile kumhonya. 
MAT.17.17	Yesu azahitula angwe: Inywi mu mbali ishiyotozesha, muzabinda kuaγilwa, Niange na inywi mpaka lini? Nimizizimizize mpaka hi? Muletei na kwangu! 
MAT.17.18	Yesu azamvaila, ne mpepo iholawa mwakwe, yuja ṅwana ne kuhona ija minga. 
MAT.17.19	Haja wahina wakwe wazamlawila Yesu he njama angwe: Nini ishwi tikishedaha kuingata ija mpepo? 
MAT.17.20	Azawati: Kwa mitozesheze yenyu kuti ni miγeke. Kweli namiti: Ati kitozesheze chenyu ni kidashi du sa kahuluzi kadashi, mwangalonga unu mulima: Uka aha, uhite na kuja!, utahita, kangi nkakuna, ndivyo vimileme. 
MAT.17.21	Miya inu mbali nkailawa, ati so kwa kuvika na kufunga.
MAT.17.22	Wakiangilana haṅwe ivyoho mwe shi ya Galileya, Yesu azawati: Ṅwanangwa ywa muntu aunga kuinkilwa mwe mikono ya wantu, wamkome; 
MAT.17.23	miya mushi wa ntatu atafufulwa. Kwa ivyoho wazaona ukiwa ukulu.
MAT.17.24	Wakiingila Kapelinaumu, washanguza kodi ya Mulungu wazamlawila Petelo angwe: Kumbe mfuzi ywenyu nkagwila kodi? 
MAT.17.25	Angwe: Agwila. Akiingila na nyumbai Yesu azanawauza angwe: Simoni, umγamba ze? Wazumbe wa inu shi, wawoshanga kodi na ngelu, ni wahi? Ni wana wawe, hambu ni washi? 
MAT.17.26	Akiγamba: Ni washi, Yesu azamγamba: Shivyo, wana wawe nkawashangwa. 
MAT.17.27	Miya kangwe tishewaihize, hita ukagele kilowa mwe bahali! Kapala, ndijo uandiile kukweza, jiγuwe, uashamye kanwa chakwe! Neuone shilingi mumo, iγuwe uiinkile, tikikombole nayo imi na iwe!
MAT.18.1	Ija minga wahina wakwe wazamwizila Yesu angwe: Kumbe mkulu mwe uzumbe wa lwingu ni yuhi? 
MAT.18.2	Azaitanga kazana na haja, azakaγolosha gatigati haja, waliho, 
MAT.18.3	angwe: Kweli namiti: Ati mwashehituka mkiγaluka, viya mu vizana, nkezemwingile mwe uzumbe wa lwingu. 
MAT.18.4	Ndiye akipunguze ṅwenye akiγaluka sa aka kazana, uyu ni mkulu mwe uzumbe wa lwingu. 
MAT.18.5	Kangi ndiye ahokele kazana kaṅwe kwa mbuli ya zina jangu, anihokela imi. 
MAT.18.6	Miya awa wadodo wenitozesha, ndiye aihize ṅwiyae ywawe muṅwe, viyamwagiza, mwe shingo yakwe mkigelwa nolo gima, akachwilimiziγwe mwe bahali yezenga. 
MAT.18.7	Inu shi ikataona ukiwa kwa mbuli ya viya vyeihiza! Kweli vyeihiza nkavileka, miya muntu mweleka, wantungwa wakiihilwa, akatafa! 
MAT.18.8	Ati mkono wako ao mulundi wako wakuihiza, uushenge, uuashe! Ni vitana, ukiingila he nkalamo, wina mkono ao mulundi muṅwe du, kuzinka aho, ukishindikwa na mwe moto ushizimawo kale na kale, wina mikono ao milundi yako mili. Ati zisho jako jakuihiza, jifokole, ujiashe! 
MAT.18.9	Hambu ni vitana, ukiingila he nkalamo, wina zisho iṅwe, kuzinka aho, ukishindikwa na mwe moto wa kuzimu wina mesho yako maili.
MAT.18.10	Oleleshai, awa wadodo mshezabela ṅwiyae ywawe muṅwe! Hambu namiti: Walau wawe mwe lwingu nkawadila kuona cheni cha Tate mweikala mwe lwingu. 
MAT.18.11	Hambu ṅwanangwa ywa muntu aizile kwa vunila viaγilevyo.
MAT.18.12	Muγambai? Ati muntu ana ngoto gana, lushe ṅwenga ikiaγa, asheashe ziya milongo kenda na kenda mulimai, akihita kwa londa ija iaγileyo? 
MAT.18.13	Ati aiona, kweli namiti: Aisa kutamilwa ndiyo kuzinka ziya milongo kenda na kenda zishiaγilezo. 
MAT.18.14	Vivyoho hata ishe ywenyu mweikala mwe lwingu nkakunda, awa wadodo kukiaγa ṅwiyae ywawe muṅwe.
MAT.18.15	Ati mnduγu ywako abana, mshunde wina naye ike! Ati akuiva, ne uzamumota mnduγu ywako. 
MAT.18.16	Ati ashekuiva, γuwa ṅwiyawo muṅwe, hata ni waili, kangwe kila mbuli ibontoke na kulongwa uwona ni waona waili ao watatu! Ati alemela kuwaitika, iyo mbuli iiγale kwe bumbangwa! 
MAT.18.17	Ati alemela kuitika hata bumbangwa, mtale, viya ni ywa kimzimu ao du mngelu! 
MAT.18.18	Kweli namiti: Ndivyo mshunge kunu shi, vitazashungwa mwe lwingu vivyoho; kangi ndivyo mshungule kunu shi, vitazashungulwa mwe lwingu vivyoho.
MAT.18.19	Vituhu namiti: Kila mbuli, ndiyo wenyu waili waiivane kunu shi kuilombeza, wataiinkwa ni Tate mweikala mwe lwingu. 
MAT.18.20	Hambu ndiho waili ao watatu waunganane kwa gimbika zina jangu, imi ni haho.
MAT.18.21	Haja Petelo azamwizila, azamuti: Zumbe, mnduγu ywangu anibanile kangahi nikivimwushiliza? Kamfungate kabesha? 
MAT.18.22	Angwe ni Yesu: Sikuti: Kamfungate, nakuti: Milongo mfungate kamfungate.
MAT.18.23	Kwa ivyoho uzumbe wa lwingu wafanana na zumbe akundileye kutala madeni na wapuna wakwe. 
MAT.18.24	Akiandiila kutala, kuzaoneka mdeni muṅwe akopileye miziγo ya feza makulija kumi. 
MAT.18.25	Akishedaha kuliha, zumbe azalaγiliza, ataγwe na muke na wanae na kitende chakwe choshe, kangwe vilihike. 
MAT.18.26	Yuja mupuna azakulumuka, azamhembeleza angwe: Zumbe nifa mbazi, uniafize! Nezenikulihe vyoshe. 
MAT.18.27	Yuja zumbe azabulwa ni utungu na yuja mupuna, azamshungula, hata ija deni yoshe azamfila mbazi nayo. 
MAT.18.28	Yuja mupuna akimlawa azakintana na mupuna ṅwiyae amkopileye visumuni gana, azamgwila, azamfuwa angwe: Liha unikopilevyo! 
MAT.18.29	Yuja mupuna ṅwiyae azakulumuka, azamhembeleza angwe: Nifa mbazi, uniafize! Nenikulihe! 
MAT.18.30	Miya uyu azalemela, azahita naye, azamgela mwe chumba, mpaka akimliha akopilevyo. 
MAT.18.31	Wapuna weyae wakiona, mbuli ziγendilevyo, wazaihilwa kabisa, wazahita, wazamshimwela zumbe ywawe mbuli ziva zoshe. 
MAT.18.32	Ne yuja zumbe ahomwitanga, azamuti: U mupuna mubada iwe! Deni yoshe yeinga haja nizaikuushiliza, kwa kuti uzanihembeleza. 
MAT.18.33	Lushe nkavikuagiza nawe kumufila mupuna ṅwiyawo mbazi, sa imi nikufilevyo mbazi? 
MAT.18.34	Zumbe ywawe azakwelwa ni maya, azamwinkila, ashungwe, mpaka akizamliha ija deni yoshe. 
MAT.18.35	Vivyoho hata Tate ywa kilwingu atazamiγoshwela inywi, ati mwasheushilizanya mwe myoyo yenyu kila muntu na mnduγu ywakwe wavyobanilana.
MAT.19.1	Yesu akibinda kulonga izi mbuli, azainuka kuja Galileya, azahita mwe shi ya Yudeya sheja ja muto wa Yolodani. 
MAT.19.2	Wantu wangi wazamtongela, azawahonya kuja. 
MAT.19.3	Mafaliseyo wazamwizila, wamγeze angwe: Kumbe nkavina ṅwiko, muntu akihalekana na muke? 
MAT.19.4	Azawalandula angwe: Nkamfyomile, kuti Kiumbe aho kale azaumba mγoshi na mvyele? 
MAT.19.5	Azawati: Ne vihokaleka, mγoshi akimwasha ishe na nine, aandakane na muke, awa waili waγaluke, viya ni ṅwili muṅwe. 
MAT.19.6	Kwa ivyoho awa so waili, miya ni ṅwili muṅwe. Kangi viya, Mulungu agombekezevyo, muntu ashezavigombola! 
MAT.19.7	Wamuti: Lushe ni zeze, Mose akilaγiliza kuinkana vyeti vya kukoma unyumba, vikibinda walekane? 
MAT.19.8	Angwe: Kwa mbuli ya kutoγa kwa myoyo yenyu Mose azamikundiza kulekana na wavyele wenyu; miya kuja kuandiila nkaviγosholwe ivyoho. 
MAT.19.9	Miya imi namiti: Muntu akilekana na muke, ati so kwa mbuli ya kilanga, akiγuwa mtuhu, alenda kilanga naye. 
MAT.19.10	Angwe ni wahina wakwe: Ati mbuli ya mγoshi na muke yaγenda ivyoho, lushe kuγuwa mvyele so kwedi. 
MAT.19.11	Azawati: So woshe wetaila bontokelo ja inu mbuli, ni waja du wejifumbwilwa. 
MAT.19.12	Hambu kuna washiwoanga na wavyele, ne wavyelwevyo ni wanine zawe. Vituhu kuna washiwoanga na wavyele, miva watekundilwa ni wantu; vituhu kuna washiwoanga na wavyele, watekikundila wenye kwa mbuli ya uzumbe wa lwingu. Mwedaha kuiva neaive!
MAT.19.13	Haja azaletelwa vizana, avibadikile mikono na kuvihembelezeza, miya waja wahina wazawavaila. 
MAT.19.14	Miya Yesu azawati: Lekai vizana, viize na kwangu mshevifingize! Hambu we ivyoho 
MAT.19.15	uzumbe wa lwingu ni wawe. Azavibadikila mikono, vikibinda azahita.
MAT.19.16	Muntu azamwizila, azamuti: Mfuzi mtana, niγoshole mbuli ani ntana, kangwe nezeniinkwe nkalamo ya kale na kale? 
MAT.19.17	Azamuti: Nini ukiniitanga mtana? Nkakuna mtana kushima Mulungu ike du; ati wakunda kuingila he nkalamo, γoshola milaγilizongwa! 
MAT.19.18	Angwe: Ihi? Angwe ni Yesu: Ija ya kuγamba: Ushekome! Ushetende kilanga! Ushebawe! Ushemshinge ṅwiyawo ukilonga uwona wa lulimi! 
MAT.19.19	Gimbika isho na nyokwe! Umkundishe ṅwiyawo, sa uvyokikundisha ṅwenye! 
MAT.19.20	Angwe ni yuja mubwanga: Ivi vyoshe nizaviγolokela, vivyo nikuzilevyo; nishiγaze mbwai? 
MAT.19.21	Yesu azamuti: Ati wakunda kubontoleza, hita, ukataγe vyoshe, uvyona navyo, uviinkile kwa wakiwa! Ne ndivyo utende mali mwe lwingu; ukibinda uize, unitongele! 
MAT.19.22	Yuja mubwanga akiiva inu mbuli azahita na ukiwa, hambu ne aina kitende chingi. 
MAT.19.23	Yesu azalonga wahina wakwe angwe: Kweli namiti: Mzuli ana ntoγo za kuingila mwe uzumbe wa lwingu. 
MAT.19.24	Vituhu namiti: Ngameya ntoγo zakwe za kuingila mwe kihula cha singano nkaziinga sa ziya, mzuli azoona za kuingila mwe uzumbe wa lwingu. 
MAT.19.25	Wahina wakwe wakiviiva wazashentukisha angwe: Lushe ndiye adahe kuzahona, ni ndai? 
MAT.19.26	Yesu azawaolela, azawati: Kwa wantu nkavidahikana, miya kwa Mulungu vyoshe vyadahikana.
MAT.19.27	Petelo azahitula, azamuti: Olela! Ishwi tizaasha vyoshe, tizakutongela; lushe nezetiinkwe mbwai? 
MAT.19.28	Yesu azawati: Kweli namiti: Inywi mzanitongela; aho ndiho vyoshe vihozauziγwa uhya, ṅwanangwa ywa muntu ahozaikala mwe kiti chakwe cha utana, ne ndiho hata inywi nezemwikale mwe viti kumi na vili, mulahe ziya mbali kumi na mbili za Isilayeli. 
MAT.19.29	Kila mweasha nyumba ao wakuluwe ao wanduγuze ao walumbuze ao ishe ao nine ao wanae ao miγunda kwa mbuli ya zina jangu atazaviuziziγwa na kuzisa, kangi hata nkalamo ya kale na kale ataiinkwa. 
MAT.19.30	Miya wangi walongolewo watazashilikiza, kangi washilikizewo watazalongola.
MAT.20.1	Uzumbe wa lwingu wafanana na mγoshi ywa chengo mwekilawa makelo kwa londa wandima, walimile mizabibu yakwe. 
MAT.20.2	Akiivana na wandima sumuni kwa ndima ya mushi mgima azawatuma kwe mizabibu yakwe. 
MAT.20.3	Saa ntatu azalawa vituhu, azaona watuhu, waiγoloke bule du he 
MAT.20.4	ndumi, azawati: Hitai hata inywi kwe mizabibu yangu! Neniminke vyemiagiza. 
MAT.20.5	Wazahita. Vituhu azalawa saa mtandatu na saa kenda, azaγoshola sa viyaho. 
MAT.20.6	Hata saa kumi na ṅwenga akiiawa azaona watuhu, wakihaγoloka, azawati: Nini mkihaγoloka aha mushi mgima bule du? 
MAT.20.7	Wazamuti: Nkakuna atinkileye ndima. Azawati: Hitai hata inywi kwe mizabibu yangu! 
MAT.20.8	Kukishwa yuja ṅwenye mizabibu azamlonga muluγojo ywakwe: Itanga wandima, uwainke upokezi wawe! Andiila kwa waja washilikizewo, ubontoleze kwa waja walongolewo! 
MAT.20.9	Kukiiza waja wa saa kumi na ṅwenga, wazainkwa sumuni sumu 
MAT.20.10	ni. Kukiiza waja waandiilewo makelo, wazaγamba, kuti newazisiγwe, miya wohena wazainkwa sumuni sumuni. 
MAT.20.11	Wakipokeziγwa ivyoho wazamṅuna yuja ṅwenye mizabibu angwe: 
MAT.20.12	Awa washilikizewo wazaγoshola ndima saa ṅwenga du, kangi uzawaliγanyanya na ishwi tienewo lulali na ndima mushi mgima tikishindakasiγwa ni zuwa. 
MAT.20.13	Yuja azamlandula ṅwiyae ywawe muṅwe angwe: 
MAT.20.14	Ṅwiyangu, sitekueza, nkuivane na imi sumuni? Γuwa vyako, uhite! Nakunda kumunka uyu ashilikizeye, nikunkilevyo iwe. 
MAT.20.15	Viya vyangu sidaha kuγoshola navyo, nivyokunda? Hambu uteshimbuka, kwa kuti imi nina mbazi? 
MAT.20.16	Ivyoho washilikizewo watazalongoia, kangi walongolewo watazashilikiza.
MAT.20.17	Yesu akiunga kukwela Yelusalemu silai azawainula waja kumi na waili na he njama, azawati: 
MAT.20.18	Olelai, takwela Yelusalemu, ṅwanangwa ywa muntu ainkilwe kwa wavikizi wakulu na kwa watabaluwangwa, wakamlahe masa ya kumkoma, 
MAT.20.19	wamwinkile kwa wamzimu, wamfyulile, wamtowe, vikibinda wamkome na kumwamba mwe muti, miya mushi wa ntatu atafufulwa.
MAT.20.20	Haja nine ja wana Zebedeyo azamwizila haṅwe na wanae, azamkinila na kumhembeleza mbuli. 
MAT.20.21	Azamuti: Ukundai? Angwe: Laγiliza, kangwe awa wanangu waili nezewaikale muṅwe kulume, muṅwe kumosho kwako mwe uzumbe wako! 
MAT.20.22	Yesu azamlandula angwe: Nkamtaila, muvyolombeza. Mwadaha kunywa icho kinywelo, nichounga kunywa? Angwe: Tadaha. 
MAT.20.23	Angwe: Kinywelo changu nezemuchinywe, miya kumwikaza muntu kulume ao kumosho kwangu so ndima yangu, kuja kutala waja wakufanyanyiziγwewo ni Tate. 
MAT.20.24	Waja kumi wakiviiva wazaihilwa ni awa wanduγu waili. 
MAT.20.25	Miya Yesu azawaitanga, azawati: Mwataila kuti: Wazumbe wa mbali za wantu wawatoza wantu na nguvu, hata wafuṅwa watunguluka wantu. 
MAT.20.26	Kwenyu kusheoneke ivyoho! Miya kwenyu mwekunda kuγaluka mkulu, shuti amitumikile! 
MAT.20.27	Mwekunda kuγaluka ywa bosi, shuti aγaluke mupuna ywenyu! 
MAT.20.28	Sa muvyomwona ṅwanangwa ywa muntu: Nkakundile kutumikilwa, miya azakunda kutumikila, akiinkile ṅwenye, akombole wantu wangi.
MAT.20.29	Wakilawa Yeliko, wantu wangi wazamtongela. 
MAT.20.30	Kuna matuntu maili, yaiikale silai; wakiiva kuti: Yesu azinka, wazakema angwe: Zumbe, ṅwana Dawidi, tife mbazi! 
MAT.20.31	Waja wantu wazawavaila, kangwe waleke lwashu, miya waja wazaisiiza kukema angwe: Zumbe, ṅwana Dawidi, tife mbazi! 
MAT.20.32	Yesu azaγoloka, azawaitanga, azawati: Mwakunda, nimiγoshwele mbwai? 
MAT.20.33	Wazamuti: Zumbe, takunda, mesho yetu yaγubulwe! 
MAT.20.34	Yesu azabulwa ni utungu, azadowa mesho yawe, viya du lushe yazaona, ne wahomtogola Mulungu.
MAT.21.1	Wakibula hehi na Yelusalemu, wazaingila Betifage he mulima wa miziyaγembe; haja Yesu azatuma wahina waili, azawati: 
MAT.21.2	Hitai mwe kaja kazizi haja sheja, nemfikeona mumo nine ja mpunda, jiikantiγwe, jina ṅwanae haho; jidoholei, mujiniletele! 
MAT.21.3	Ati muntu amiuza, mtamuti: Zumbe aagiziγwa ndizo. 
MAT.21.4	Ne atafikazishungula. Ivi vizaγosholwa, kangwe vibontoke viya vilongiγwevyo ni mteγanyingwa kuγamba: 
MAT.21.5	Mγambilei mndele Siyoni: Shuyu zumbe ywako akulawila! Ni mkuwi; aipandile ṅwana njowe mweanga na nine. 
MAT.21.6	Waja wahina wazahita, wazaγoshola sa viyaho, Yesu awalaγilizevyo; 
MAT.21.7	wazaleta jiya nine ja mpunda na ṅwanae, wazamtandikila shuke zawe, vikibinda wazamkweza na mumo. 
MAT.21.8	Wantu wangi muno wazatandika shuke zawe silai, watuhu wazashenga masala, wazayatandika silai. 
MAT.21.9	Miya wantu walongolewo, hata waja wetongela wazakema angwe: Hoziyana, ṅwana Dawidi! Atogolwe mweiza mwe zina ja Zumbe! Hoziyana ulanga! 
MAT.21.10	Akiingila Yelusalemu, ipuzi woshe uzavuwanika, wakiuzanya: Kumbe uyu ni ndai? 
MAT.21.11	Miya wantu wazalonga: Uyu ni mteγanyi Yesu mweanduka Nazaleti ya Galileya.
MAT.21.12	Yesu azaingila mwe vikilongwa, azaγulusha woshe weγuzanya na wetaγizanya muja mwe vikilongwa, azafununkula meza za waja wetaγa senti, hata viti vya waja wetaγa visuwa manga. 
MAT.21.13	Azawati: Kuigondiγwe: Nyumba yangu iitangwe nyumba ya vikila, miya inywi mzaiγalusha mpanga ya wampoko. 
MAT.21.14	Muja vikiloi muzamwizila washionawo na washiγendawo, azawahonya. 
MAT.21.15	Wavikizi wakulu na watabaluwangwa wazaihilwa wakiona ivi vimaka, avyoγoshola, kangi wakiiva, wana wavyokema muja vikiloi kuγamba: Hoziyana, ṅwana Dawidi! 
MAT.21.16	Wazamuti: Waiva, awa wavyolonga? Yesu azawati: Ehe! Miya nkamfyomile kuγamba: Mwe vyanwa vya wana na vya wankebe uzaonela ntogolo? 
MAT.21.17	Azawaasha, azalawa muja kaya, azahita Betaniya, azagona γuko.
MAT.21.18	Makelo akiuya na kuja kaya, azaluṅwa ni sala. 
MAT.21.19	Akiona mkuyu haja silai azaubasha, miya nkaene nkuyu mumo, ni mahungo du, azaulana angwe: Ukashetavyala ntunda kale na kale! 
MAT.21.20	Viya du lushe uja mkuyu uzanyuluka. Wahina wakwe wakiviona wazamaka angwe: Unu mkuyu ufikilenyuluka zeze? 
MAT.21.21	Yesu azawahitwila angwe: Kweli namiti: Ati mwatozesha na kushekalakasha, nkemγoshole sa ivi vya unu mkuyu du, miya hata mkilaγiliza unu mulima kuti: Inuka, ukine mwe bahali!, vitabontoka. 
MAT.21.22	Vyoshe, ndivyo mulombeze mkivika, aii mwatozesha, nemuviinkwe.
MAT.21.23	Akiingila vikiloi akifuza mumo, wavikizi wakulu na watawa wa mbalingwa wazamwizila angwe: Ivi uviγoshola kwa nguvu ani? 
MAT.21.24	Akunkileye unu ufuṅwa ni ndai? Yesu azawalandula, azawati: Nami nimiuze mbuli ṅwenga! Mkiiniγambila, nami nitamiγambila, ati niviγoshola kwa nguvu ani. 
MAT.21.25	Ubatizi wa Yohana uanduke nahi? Mwe lwingu, hambu kwa wantu? Waja wazafanyanya mwe myoyo yawe kuγamba: Ati tamuti: Mwe lwingu, atatiti: Nini mkishemtozesha? 
MAT.21.26	Ati tamuti: Kwa wantu, tina woγa na wantu, hambu woshe wazafanyanya kuti: Yohana ni mteγanyingwa. 
MAT.21.27	Wazamlandula Yesu angwe: Nkatitaila. Ne yohe ahowati: Lushe nami simiγambila, ati niviγoshola kwa nguvu ani.
MAT.21.28	Miya muγambai? Kuna mγoshi, ana wana waili Azamlawila yuja mkulu, azamuti: Ṅwanangu, hita lelo, ulime he chalo! 
MAT.21.29	Yuja azalandula: Sikunda, miya uko nyuma azaγuwa moyo mtuhu, azahita. 
MAT.21.30	Ne ahohita kwa nduγuye, azamlonga sa viyaho. Yuja azaitikila: Shimi, tate! Miya nkahitile. 
MAT.21.31	Lushe awa waili aγosholeye, ishe avyokunda, ni yuhi? Wazamuti: Ni yuja mkulu; miya Yesu azawati: Kweli namiti: Wangelu na watesi watamilongwela kuingila mwe uzumbe wa lwingu. 
MAT.21.32	Hambu Yohana azaiza kwenyu, azatongela sila ya utanda, kangi nkamumtozeshe, miya wangelu na watesi wazamtozesha. Inywi mzaviona, miya hata vivyo nkamuhitule ntongonyezi zenyu uko nyuma mkitozesha.
MAT.21.33	Teγelezai lushimo lutuhu: Kuna mγoshi ywa chengo, azahanda mizabibu, azaidenganyiza na bibili, azafuka shimo ja minyiza mazabihu, azazenga dungu, azaiinkila kwa walimi, vikibinda azahita mwe shi ntuhu. 
MAT.21.34	Yaja mazabibu yakibuza kuizwa, azatuma wabwanga wakwe kwa waja walimi, waγuwe mazabibu yakwe. 
MAT.21.35	Waja walimi wazagwila wabwanga wakwe, kuṅwe wazawaluta, kuṅwe wazawakoma, kuṅwe wazawahomela mawe. 
MAT.21.36	Vituhu azatuma wabwanga weγelemuka kuzinka waja wa bosi, miya waja wazawaγoshwela sa viyaho. 
MAT.21.37	Kushilikiza azamtuma ṅwanae na kwawe, angwe: Ṅwanangu newaingilwe ni shoni naye. 
MAT.21.38	Miya waja walimi wakimwona ṅwanangwa wazafanyanya mwe myoyo yawe kuγamba: Uyu ni mupazi; ndokoi, timkome, kangwe tiγuwe ufa wakwe! 
MAT.21.39	Wazamγuwa, wazamlavya muja mwe mizabibu, wazamkoma. 
MAT.21.40	Lushe ṅwenye mizabibu akizaiza waja walimi atazawatenda zeze? 
MAT.21.41	Wamuti: Kwa kuti ni wawiwi, alawakoma viwiwi, ainkile ija mizabibu kwa walimi watuhu, ndiwo nezewamunke mazabibu yakwe yahokaizwila. 
MAT.21.42	Angwe ni Yesu: Nkamfyomile mwe baluwangwa kuti: Iwe, wazengo wabentilejo, jizaγaluka shikizi ja heta. Ivi vizaanduka kwa Zumbe; tikiviolela, ni kimaka. 
MAT.21.43	Ne vyeleka, nikimiti: Inywi nezemuhokwe uzumbe wa Mulungu, uinkilwe kwe mbali ntuhu yelavya kuwo jakwe. 
MAT.21.44	Ṅdiye akine mwe iji iwe, atazabanika, kangi iji iwe ndiye jimkinile, jitazamtiγinta. 
MAT.21.45	Wavikizi wakulu na Mafaliseyo wakiiva shimo zakwe, wazataila, kuti awalonga wawo. 
MAT.21.46	Wazalonda, ndivyo wamgwile, miya wazaogoha wantu, kwa kuti wazamtozesha, kuti ni mteγanyingwa.
MAT.22.1	Yesu azaandiila vituhu kulonga kilushimo, azawati: 
MAT.22.2	Uzumbe wa lwingu wafanana na zumbe ywa kiinushi mwemubindila ṅwanae nteγuzi. 
MAT.22.3	Azatuma wabwanga wakwe kwa itanga walalikwewo kwe nteγuzi, miya waja wazalemela kuiza. 
MAT.22.4	Vituhu azatuma wabwanga watuhu angwe: Waγambilei waja walalikwewo kuti: Shivyo, nizaliγanya mizuγilo yangu, nkambaku na ndama zenona zizabinda kukoṅwa, vyoshe vizaliγaniia, izai kwe nteγuzi! 
MAT.22.5	Miya waja wazalemela, wazahita, muṅwe nkoi kwakwe, muṅwe kwe uchuluzi wakwe; 
MAT.22.6	waja watuhu wazagwila wabwanga wakwe, wazawatowa, wazawakoma. 
MAT.22.7	Miya yuja zumbe azakwelwa ni maya, azatuma ntimizi zakwe, zizabinda waja wampoko, zizaokela muzi wawe. 
MAT.22.8	Ne aholonga wabwanga wakwe: Nkande za nteγuzi ziiliγanile, miya walalikwewo siwo. 
MAT.22.9	Hitai lushe kwe sila mpanda, mulalike kwe nteγuzi, ndiwo mwone. 
MAT.22.10	Waja wabwanga wazahita kwe sila zoshe, wazaleta woshe, waenewo, watana na wabada. 
MAT.22.11	Zumbe akiingila kwa olela waγeni wakwe, azaona muntu muja ashizwikileye shuke ya nteγuzi. 
MAT.22.12	Amuti: Ṅwiyangu, uingile zeze na kunu wishina shuke ya nteγuzi? Yuja nkalandule. 
MAT.22.13	Zumbe azalaγiliza waluγojo wakwe, mumshunge milundi na mikono, mumshindike na mwe lwiza ludala, ne kwena kulila na kukemeza meno. 
MAT.22.14	Hambu walakwewo ni wangi, miya washaγulwewo ni waγeke.
MAT.22.15	Haja Mafaliseyo wazahita, wazalonga njama, ndivyo wamteγeie na mbuli. 
MAT.22.16	Wazamtumila wahina wawe haṅwe na wantu kuṅwe wa Helode, angwe Mfuzi, tataila kuti: Iwe u mkweli, ufuza sila ya Mulungu ilivyo kweli, kangi nkushindauza muntu, hambu nkuolela vyeni vya wantu. 
MAT.22.17	Tiγambile lushe: Uγambai? Vina ṅwiko kumunka Kaiza kodi, hambu nkavina? 
MAT.22.18	Miya Yesu azataiia ubada wawe azawati: Nini mkiniγeza? 
MAT.22.19	Mwahemba inywi! Nionyeshai shilingi yeinkilwa kodi! Wazamletela shilingi. 
MAT.22.20	Awati: Ichi chapa ni cha ndai? Kangi ugonde ni wa ndai? 
MAT.22.21	Angwe: Ni wa Kaiza. Ne ahowati: Munkei Kaiza viya vya Kaiza, kangi Mulungu mumunke viya vya Mulungu! 
MAT.22.22	Wakiviiva, wazamaka, wazamleka, wazahita.
MAT.22.23	Mushi uja Masadukeyo wazamwizila, ni waja weγamba kuti: Ufufuki nkahana, 
MAT.22.24	wazamwuza angwe: Mfuzi, Mose azalonga: Ati muntu afa, aishina wana, nduγuye amupale yuja muke, amwinulile mkuluwe mbeleko! 
MAT.22.25	Kwetu ne kwina wanduγu mfungate, yuja ywa bosi akiγuwa mvyele azafa aishina ṅwana, azamwashiza nduγuye muke. 
MAT.22.26	Vivyoho hata yuja ywa mbili na ywa ntatu na waja woshe mfungate. 
MAT.22.27	Kushilikiza yuja mvyele yohena azafa. 
MAT.22.28	Mwe ufufuki yuja mvyele neaγaluke ywa ndai? Hambu woshe ne waina naye. 
MAT.22.29	Yesu azawalandula, azawati: Mzaaγilwa, kwa kuti nkamtaila baluwangwa, hata nguvu ya Mulungu nkamwitaila. 
MAT.22.30	Hambu wantu wakizafufuka nkawaγuwa, nkawaγwiγwa, miya wataikala mwe lwingu, sa walau. 
MAT.22.31	Kwa mbuli ya ufufuki wa wafilewo nkamfyomile, mwalongwavyo ni Mulungu, akiγamba: 
MAT.22.32	Imi ni Mulungu ywa Abulahamu na Mulungu ywa Isaka na Mulungu ywa Yakobo? Kangi Mulungu so ywa wafilewo, ni ywa we moyo. 
MAT.22.33	Wantu wakiviiva wazashentuka mifuzize yakwe.
MAT.22.34	Mafaliseyo wakiiva, kuti Masadukeyo azawashita vyanwa, wazaunganana haja. 
MAT.22.35	Ṅwiyae ywawe muṅwe mwetailisha mulomongwa azamwuza na kumγeza angwe: 
MAT.22.36	Mfuzi, mlaγilizo mkulu mwe mulomongwa ni uhi? 
MAT.22.37	Azamuti: Umkundishe Zumbe, Mulungu ywako, kwa moyo wako woshe na kwa mpeho zako zoshe na kwa ntongonyezi zako zoshe! 
MAT.22.38	Unu ni mlaγilizo mkulu, kangi ni wa bosi. 
MAT.22.39	Wa mbili wefanana nawo shunu: Umkundishe ṅwiyawo, sa uvyokikundisha ṅwenye! 
MAT.22.40	Mwe inu milaγilizo mili milomongwa yoshe i mumo haṅwe na mbuli za wateγanyingwa.
MAT.22.41	Mafaliseyo wakiunganana, Yesu azawauza angwe: 
MAT.22.42	Muγambai kwa mbuli ya Kilisito, kuti ni ṅwana ndai? Wamuti: Ni ṅwana Dawidi. 
MAT.22.43	Awati: Lushe Dawidi amwitanga zeze Zumbe kwa viya, avyona mpehongwa? Hambu aγamba: 
MAT.22.44	Zumbe azamlonga Zumbe ywangu: Ikala kulume kwangu, mpaka ndiho nezeniike wankulu wako shi he milundi yako! 
MAT.22.45	Dawidi akimwitanga Zumbe, ni ṅwanae vivihi? 
MAT.22.46	Nkakuna adahileye kumlandula mbuli, kangi kuandiila uja mushi nkakuna atozizeye moyo kumwuza mbuli.
MAT.23.1	Haja Yesu azalonga wantu haṅwe na wahina wakwe angwe: 
MAT.23.2	Mwe kiti cha Mose kuikala watabaluwangwa na Mafaliseyo. 
MAT.23.3	Vyoshe, ndivyo wamiγambile, viγosholei na kuviγolokela! Miya miγoshwele yawe msheitongele! Hambu walonga, kangi nkawaviγoshola. 
MAT.23.4	Washunganya miziγo mikulu, waibadika mwe maeγa ya wantu, miya wenye nkawakunda kuidowa na chala kiṅwe du. 
MAT.23.5	Ndima zawe zoshe waziγoshola, waolelwe ni wantu. Hambu wakuza matalatasi ya vikila, walefya mataiaza ya shuke zawe, 
MAT.23.6	wakundisha kuikala ha wafuṅwa wakilalikwa kwe nkande, hata mwe mavikilo wakaikala mwe viti vya wazumbe; 
MAT.23.7	watamilwa ni kuluγushiγwa he ndumi, wakiitangwa wakulu ni wantu. 
MAT.23.8	Miya inywi msheitangwe wafuzi! Hambu mfuzi ywenyu ni muṅwe, inywi nyoshe mu wanduγu. 
MAT.23.9	Mushemwitange muntu kunu shi kuti: Tate! Hambu ishe ywenyu ni muṅwe, ni yuja ywa kilwingu. 
MAT.23.10	Kangi msheitangwe vilongolezi! Hambu kilongolezi chenyu ni muṅwe, ni Kilisito. 
MAT.23.11	Mkulu ywenyu shuti amilumikile! 
MAT.23.12	Ndiye akikuze ṅwenye, atazapunguziγwa, ndiye akipunguze ṅwenye, atazakuziγwa. 
MAT.23.13	We ukiwa ni nywiyo watabaluwangwa na Mafaliseyo! Mwahemba inywi, kwa kuti mwazuγaila wantu uzumbe wa lwingu! Wenye nkamwingila, kangi wekunda kuingila nkamuwakundiza kuingiia. 
MAT.23.14	We ukiwa ni nywiyo watabaluwangwa na Mafaliseyo! Mwahemba inywi, kwa kuti mwaja nyumba za wavyelengwa wafilwewo ni waγoshi, kangi mwakionyaonya, viya mtaisiiza kuwahembelezeza! Kwa ivyoho mtazalahwa masa yezinka ya wenyu. 
MAT.23.15	We ukiwa ni nywiyo watabaluwangwa na Mafaliseyo! Mwahemba inywi, kwa kuti mwaanga na kuomboka bahali na shi, kangwe mγalushe muntu muṅwe mhina; kangi akioneka, mwamγalusha ṅwana ywa kuzimu mwemizinka kaili! 
MAT.23.16	We ukiwa ni nywiyo vilongolezi vifilevyo mesho! Kwa kuti mwaγamba: Muntu akikilisha na vikilongwa, nkavina mbuli; miya akikilisha na zahabu ya vikilongwa atakola masa. 
MAT.23.17	Mu wababashi, kangi mu matuntu! Hambu vikulu ni vihi? Zahabu hambu vikilo jeinka zahabu utana? 
MAT.23.18	Vituhu mwaγamba: Muntu akikilisha na okelo ja ṅombe za mviko, nkavina mbuli; miya akikilisha na ṅombe ya mviko yekomelwa mumo atakola masa. 
MAT.23.19	Mu wababashi, kangi mu matuntu! Hambu vikulu ni vihi? Ṅombe ya mviko ao okelo jeinka ṅombe ya mviko utana? 
MAT.23.20	Mwekilisha na okelo ja ṅombe za mviko akilisha najo ṅwenye haṅwe na vyoshe vye mumo. 
MAT.23.21	Mwekilisha na vikilonngwa akilisha najo ṅwenye haṅwe na yuja mweikala mumo. 
MAT.23.22	Mwekilisha na lwingu akilisha na kitingwa cha Mulungu haṅwe na yuja mwechiikaila. 
MAT.23.23	We ukiwa ni nywiyo watabaluwangwa na Mafaliseyo! Mwahemba inywi, kwa kuti ngoγwe na ntunduja na mpilipili mwazilavya fungu ja kumi, miya viya vye ntoγo vya mulomongwa mwavileka du, milahile ya masa na mifile ya mbazi na mitozesheze yeagiza. Inu anga mwaibasha haṅwe na kusheleka viya. 
MAT.23.24	Mu vilongolezi vifilevyo mesho! Mbu mwaishwa, miya ngameya mwaimeza! 
MAT.23.25	We ukiwa ni nywiyo watabaluwangwa na Mafaliseyo! Mwahemba inywi, kwa kuti vinywelo na vijiilo muvichunta se, miya uko ndai viigisize mumpa na usaba! 
MAT.23.26	Iwe Faliseyo u tuntu! Bosi anachunta kinywelo uko ndai, vikibinda chidahechuntiγwa hata se! 
MAT.23.27	We ukiwa ni nywiyo watabaluwangwa na Mafaliseyo! Mwahemba inywi, kwa kuti mwafanana na mbila zihambiγwezo, zikiolelwa vye se ziyatama, miya uko ndai ziimemile mavuha ya wafilewo na usaba woshe! 
MAT.23.28	Vivyoho hata inywi, wantu wakimiolela, muvyooniγwa, mwafanana, viya mu watanda, miya uko ndai mwe myoyo yenyu mwigisize mihembo na ubezi wa mulomongwa. 
MAT.23.29	We ukiwa ni nywiyo watabaluwangwa na Mafaliseyo! Mwahemba inywi, kwa kuti mwazenga mbila za wateγanyingwa, kangi mwahamba mazikilo ya watanda, 
MAT.23.30	mwaγamba: Ati ishwi ne tii haho mishi ija ya wababa zetu, anga nkativangane nawo mwe iyo mbuli ya kukoma wateγanyingwa. 
MAT.23.31	Ivyoho mwakilongela uwona, kuti mu wana wa waja wakomilewo wateγanyingwa. 
MAT.23.32	Lushe memezai kihimo cha waishe zenyu! 
MAT.23.33	Mu nyoka, mu wana moma! Nemnyilike zeze masa ya kushindikwa na kuzimu? 
MAT.23.34	Ne vyelongwa kuti: Imi natuma kwenyu wateγanyi na watalizi na walabaluwangwa, kuṅwe nemuwakome na kuwaamba mwe miti, kuṅwe mlawatowa mwe mavikilo yenyu, vikibinda mtawaγulusha mwe kila muzi, 
MAT.23.35	ndimo waingile, kangwe mwingile mwe masa yoshe ya mpome ya watanda iitilweyo kunu shi, kuandiila kwe mpome ya Abeli, hambu ne ai mtanda, mpaka kwe mpome ya Zakaliya, ṅwana Balakiyo, mumkomileye haja he vikilo na he okelo ja ṅombe za mviko gati. 
MAT.23.36	Kweli namiti: Inu mbali yenyu neilahwe aya masa yoshe.
MAT.23.37	Yelusalemu! Yelusalemu! Wakoma wateγanyingwa watumiγwewo na kwako, wawahomela mawe! Ni kangahi, nikikunda kuunganyanya wanawo, sa viyaho nguku ivyounganyanya visiyo mwe mawawa yakwe? Miya inywi mzalemela! 
MAT.23.38	Shivyo, nyumba zenyu neziashiγwe mahuzu! 
MAT.23.39	Kweli namiti: Nkezemkeniona kuandiila ivi lushe, mpaka ndiho mulonge: Atogolwe mweiza mwe zina ja Zumbe!
MAT.24.1	Yesu akilawa mwe vikilongwa azahita. Wahina wakwe wazamwizila, wamwonyeshe mizengele ya vikilongwa. 
MAT.24.2	Miya yuja azawalandula angwe: Nkamwona ivi vyoshe? Kweli namiti: Nkezehalekwe iwe, jikiandakana na ṅwiyae, jikishechakulwa. 
MAT.24.3	Akiikala he mulima wa miziyaγembe, wahina wakwe wazamlawila he njama angwe: Utiγambile, ati ni lini, ziya mbuli zikizabontoka! Kangi lwitangilo lwa kuuya kwako na lwa bindilizo ja inu ngulu ngima yoshe ni luhi? 
MAT.24.4	Yesu azawahitula, azawati: Oleleshai, muntu ashezamiazaγanya! 
MAT.24.5	Hambu wantu wangi watazalawila mwe zina jangu wakiγamba: Imi ni Kilisito, wataazaγanya wangi ivyoho. 
MAT.24.6	Shuti muneiva mbuli za nkondo na ulongo wa nkondo; violelei, mshevishentuke! Hambu viya shuti vibontoke, miya hata aho bindilizo nkajizati jibule. 
MAT.24.7	Hambu mbali na mbali zitainukilana, hata wazumbe na wazumbe weyae wawe, hantu haṅwe na haṅwe hatagwa sala, hata mididimo neizinke. 
MAT.24.8	Viya vyoshe ne chandilo cha mishango.
MAT.24.9	Haja watamigela ukiwa, wamikome; nemshukiziγwe ni mbali zoshe kwa mbuli ya zina jangu. 
MAT.24.10	Ne ndiho wangi nezewaihilwe, wainkilane wenye na wenye kwa kushukizanya. 
MAT.24.11	Wateγanyi wangi wa ulongo watainuka, wataazaγanya wangi. 
MAT.24.12	Kwa kuti ubezi wa mbulingwa utagisa koshe koshe, wangi lukundisho lwawe lutahola. 
MAT.24.13	Miya ndiye azizimize mpaka bindilizo, ne ndiye ahone. 
MAT.24.14	Kangi unu uiau wa uzumbengwa unebilikilwa mwe ngulu ngima, uγalukile mbaii zoshe uwona! Ivi vikibontoka, bindilizo jitakinta.
MAT.24.15	Aho ne ndiho nezemwone, uja uchakuzi webuza useli ukilawila hantu haṅazi, sa vilongiγwevyo ni mteγanyi Danyeli; mwefyoma aha hantu ateγeieze vyedi! 
MAT.24.16	Mishi ija we mwe shi ya Yudeya wanyilike kwe milima! 
MAT.24.17	Mwebulilwa aiikale mwe nyumba ulanga, asheshindeingila kwa γuwa ntanu ze nyumbai! 
MAT.24.18	Mwe nkoi asheuye kwa γuwa shuke zakwe! 
MAT.24.19	Wena nda na weonkeza wataona ukiwa mishi ija. 
MAT.24.20	Hembelezai, kuja kunyilika kwenyu kusheteγane na mishi ya nyota ao mushi wa sabato! 
MAT.24.21	Hambu haja hatagwa ukiwa ukulu washaonekawo kale hoshe, vikiandiila haja, shi ikiumbiγwa, mpaka ivi lushe, kangi nkezeuoneke vingi. 
MAT.24.22	Ati mishi ija nkaidwishiγwa, anga nkakuna muntu mwehona; miya kwa mbuli ya waja washaγulwewo ija mishi yadwishiγwa. 
MAT.24.23	Haja muntu akimiti: Shuyu Kilisito!, ao: Shuyuja!, mshetozeshe! 
MAT.24.24	Hambu Wakilisito wa ulongo na wateγanyi wa ulongo watazainuka, watazaγoshola vilozo na vimaka vikulu, waazaγanye, ati vyadahikana, hata waja washaγulwewo. 
MAT.24.25	Shivyo, nizavimiγambila, vishizati vikinte. 
MAT.24.26	Lushe wakizamiti: Shuyuja, a mwe nyika!, mshezahita! Ao du: Shuyuja, a mwe nyumbangwa!, mshetozeshe! 
MAT.24.27	Hambu sa viyaho lumuli luvyolawa kuja kwelawa zuwa lukimulika he lwingu lwoshe mpaka kuja kweingila zuwa, ne ndivyo kuuya kwa ṅwanangwa ywa muntu kulawile. 
MAT.24.28	Hena vundile, ne ngwilizi zihokaungananilana.
MAT.24.29	Ukiwa wa mishi ija ukizinka, haho du zuwa jitagwa lwiza, hata ṅwezi utaleka kuaka, hata ntondwe zitauka mwe lwingu, hata nguvu za lwingu zitavuwanika. 
MAT.24.30	Ne ndiho lwitangilo lwa ṅwanangwa ywa muntu lulawile he lwingu, ne ndiho mbali zoshe za shi zitule ndilo zikimwona ṅwanangwa ywa muntu, avyoiza mwe mazunde ya lwingu na nguvu nyingi na utana ungi. 
MAT.24.31	Ne atatuma walau wakwe, waitozize magunda makulu, waunganyanye waja washaγulwewo ndiye wakiwalavya kwe nyazu zoshe, mpeho ihokalawa, kuandiila lwingu lukoandiila mpaka kuja lukohelela. 
MAT.24.32	Hinai lushimo mwe mkuyu: Ntimbwati zakwe zikikwela matumba, zikivungula, mwataila kuti: Vuli ji hehi. 
MAT.24.33	Vivyoho hata inywi mkizaona viya vyoshe tailai kuti: Bindilizo ji hehi! 
MAT.24.34	Kweli namiti: Inu mbali nkeibanike, mpaka izi mbuli zoshe zinebontoka. 
MAT.24.35	Lwingu nezelubanike, hata inu shi, miya mbuli zangu nkezezibanike. 
MAT.24.36	Miya mbuli ya mushi ao ya saa nkakuna mweitaila, hata walau wa lwingu nkawaitaila, hata ṅwanangwa nkaitaila, ni Tate ike du. 
MAT.24.37	Sa mbuli ziγendilevyo mwe mishi ya Nowa, ne ndivyo ziγende, ṅwanangwa ywa muntu ahozauyiya. 
MAT.24.38	Hambu sa viyaho waikalevyo mishi ija ilongoleyo uja mlaho wa mazi, wakija, wakinywa, wakiteγula, wakiteγulwa mpaka uja mushi, Nowa akiingila mwe chiya kibweta, 
MAT.24.39	wakishetaila iyo mbuli, mpaka mlaho wa mazi ukigwa na kuwabinda woshe: Ne ndivyo mbuli ziγende hata aho, ṅwanangwa ywa muntu ahozauyiya. 
MAT.24.40	Haja hatazaoneka waili we haṅwe nkoi, muṅwe atahokelwa, muṅwe ataashiγwa. 
MAT.24.41	Waili webunduγa mwe ntuli ṅwenga, muṅwe atahokelwa, muṅwe ataashiγwa.
MAT.24.42	Kwa ivyoho gonai mesho! Hambu nkamtaila mushi, ndiwo Zumbe ywenyu alawile nawo. 
MAT.24.43	Iyo mbuli mwataila kuti: Ati ṅwenye nyumba ataila, mubavi ndiho aizile, anga agona mesho, asheleke nyumbai mwakwe mukibaiγwa. 
MAT.24.44	Kwa ivyoho hata inywi kiteγei! Hambu ṅwanangwa ywa muntu atazaizila, mushihomwafiza. 
MAT.24.45	Ni ndai mweγaluka mupuna mkweli mwena viyuγo, baba yakwe akimgimbika mγolokezi ywa nyumba yakwe, ainke wabwanga wakwe nkande, zihokateγana naho? 
MAT.24.46	Mupuna mwezaona nyemi ni yuja, baba yakwe ayemubulila, akiγoshola ivyoho, ndiho kiawile. 
MAT.24.47	Kweli namiti: Atamgimbika, aγolokele viya vyakwe vyoshe, avyona navyo. 
MAT.24.48	Miya ati yuja mupuna ni mubada, akifanyanya mwe moyo wakwe kuγamba: 
MAT.24.49	Baba yangu nkeaize nguzu, kangi akiandiila kutowa wapuna weyae, aje, 
MAT.24.50	anywe haṅwe na waja wetengela, baba ywa yuja mupuna atazalawila mushi, ashiwomwafiza, atazaiza ashihotaila; 
MAT.24.51	ne atamkoma na shime, amlavye nyazu mbili, upokezi wakwe atamunka haṅwe na waja wehemba. Ne ndiko kuivike kuiila na kukemeza meno.
MAT.25.1	Haja uzumbe wa lwingu utazafanana na wandele kumi weγuwa vijali vyawe, wamγendele ṅwenye nteγuzi singili. 
MAT.25.2	Weyae wawe washano ni wadashi, washano ni wanyanyi. 
MAT.25.3	Hambu waja wadashi wazaγuwa vijali vyawe, miya nkawainule mavuta; 
MAT.25.4	waja wanyanyi wazainula mavuta mwe vichupa haṅwe na vijali vyawe. 
MAT.25.5	Yuja ṅwenye nteγuzi akikawa, woshe wazatibuka, wazasisila. 
MAT.25.6	Kilo kikulu kuzaiviγwa vuzo kuγamba: Shuyu ṅwenye nteγuzi! Lawilai, mumγendele singili! 
MAT.25.7	Waja wandele woshe wazainuka, wazaliγanya vijali vyawe. 
MAT.25.8	Waja wadashi wazawalonga waja wanyanyi: Tipangilei mavuta yenyu! 
MAT.25.9	Hambu vijali vyetu vizazima. Waja wanyanyi wazawalandula angwe: Do, kangwe tishezakosa toshe, ishwi haṅwe na inywi! Miya hitai kwa wachuluzi, mkakiγulile! 
MAT.25.10	Waja wakihita kwa γula, ṅwenye nteγuzi azaiza; waja wabindilewo kukiteγa wazaingila haṅwe naye mwe nteγuzi, vikibinda luvi luzazuγalwa. 
MAT.25.11	Uko nyuma kuzaiza waja wandele watuhu wohena angwe: Zumbe! Zumbe! Tizuγwile! 
MAT.25.12	Yuja azawalandula angwe: Kweli namiti: Simitaila. 
MAT.25.13	Kwa ivyoho gonai mesho! Hambu nkamtaila mushi ao saa, ṅwanangwa ywa muntu ahozaiziia.
MAT.25.14	Sa vivyoho vya muntu mwetamba, akiitanga wapuna wakwe, awapangile viya, avyona navyo. 
MAT.25.15	Muṅwe azamunka miziγo mishano ya feza, muṅwe miziγo mili ya feza, muṅwe mziγo muṅwe wa feza, kila sa midahile yakwe ilivyo; vikibinda azahita. 
MAT.25.16	Viya du lushe yuja ainkiγweye miziγo mishano ya feza azaiγuwa, azalungiliza nayo, azaonela nayo mituhu mishano. 
MAT.25.17	Vivyoho yuja ainkiγweye mili, azamota mituhu mili. 
MAT.25.18	Miya yuja aγwileye muṅwe azahita, azaufukila, akifishiza fezangwa za zumbe ywakwe. 
MAT.25.19	Mishi mingi ikizinka, baba ywa waja wapuna azaγotoka, azatala nawo. 
MAT.25.20	Yuja ainkiγweye miziγo mishano ya feza azamletela miziγo mituhu mishano ya feza angwe: Zumbe, uzaninka miziγo mishano ya feza, shinu miziγo mituhu mishano, nimotileyo! 
MAT.25.21	Baba yakwe azamuti: U mupuna mtana mkoolezi, uzaγolokela viya viγeke, nenikugimbike, uγolokele vingi. Ingila kwe nyemi ya baba yako! 
MAT.25.22	Vikibinda kuzaiza yuja ainkiγweye miziγo mili ya feza, azalonga: Zumbe, uzaninka miziγo mili ya feza, shinu mituhu mili, nimotileyo! 
MAT.25.23	Baba yakwe azamuti: Iwe u mupuna mtana mkoolezi, uzaγolokela viya viγeke, nenikugimbike, uγolokele vingi! Ingila kwe nyemi ya baba yako! 
MAT.25.24	Vikibinda kuzaiza yuja ainkiγweye mziγo muṅwe wa feza, azalonga: Zumbe, nizakutaila kuti: U muntu mwena ntoγo, uhaγobola ushihandileho, uhaγuwa ushimyaγileho. 
MAT.25.25	Ne vinigwizizevyo woγa, nizahita, nizafukila feza yako mwe shanga, shinu mali yako! 
MAT.25.26	Baba yakwe azamlandula angwe: U mupuna mubada mwena chevu; ati uzataila kuti: 
MAT.25.27	Nihaγobola nishihandileho, kuti: Nihaγuwa nishimyaγileho, anga uzahita, ukainkila feza zangu kwa wachuluzi, nanga imi nikiiza nizaγuwa vyangu na kuwo. 
MAT.25.28	Mumhokei mziγo wa feza, mumunke yuja mwena miziγo kumi! 
MAT.25.29	Hambu kila mwena kitende atainkwa vivyoho, aisiize kuγenyeza, miya ashinaye, hata viya, avyona navyo, atavihokwa. 
MAT.25.30	Miya uyu mupuna mchevu mshindikei na kwe lwiza ludala uko se! Ne ndiko kuivike kulila na kukemeza meno.
MAT.25.31	Aho ndiho ṅwanangwa ywa muntu nezeaizile na utana wakwe haṅwe na walau wosheni, ne ndiho aikale mwe kiti cha utana wakwe. 
MAT.25.32	Vikibinda mbali zoshe zitaunganyanyiγwa na haja, aliho, aziahule, sa mulishi avyoahula ngoto na mbuzi. 
MAT.25.33	Ngoto ataziika kulume kwakwe, mbuzi kumosho. 
MAT.25.34	Vikibinda Zumbe atalonga waja we kulume kwakwe kuγamba: Izai, inywi waṅazi wa Tate, mupale uzumbe mwikilwewo inywi aho, shi ikiumbiγwa! 
MAT.25.35	Hambu ne niina sala, mzaninka vya ja; ne niina nkilu, mzaninka vya nywa; 
MAT.25.36	ne nii mγeni, mzanifikiza; ne niishina vya zwika, mzanivutila; ne nii mtamu, mzanikaula; ne nii mwe chumba, mzaiza kwa niluγusha. 
MAT.25.37	Ne ndiho waja watanda wamwitikile kuγamba: Zumbe, ni lini tikikuona, wina sala, tikikunka vya ja, ao du wina nkilu, tikikunka vya nywa? 
MAT.25.38	Ni lini tikikuona, ui mγeni, tikikufikiza, ao uishina shuke, tikikuvutila? 
MAT.25.39	Ni lini tikikuona, ui mtamu ao ui mwe chumba, tikikukaula? 
MAT.25.40	Zumbe atawahitwila, atawati: Kweli namiti: Awa wanduγu wangu wadodo, vyoshe mumγoshwelevyo ṅwiyae ywawe muṅwe, mzaviniγoshwela imi. 
MAT.25.41	Vikibinda atalonga waja we kumosho kuti: Ukai kwangu, inywi mulaniγwewo! Hitai kwe moto ushizimawo, waashiziγwawo yuja ṅwenye leba na walau wakwe! 
MAT.25.42	Hambu ne niina sala, nkamuninkile vya ja; ne niina nkilu nkamuninkile vya nywa; 
MAT.25.43	ne nii mγeni, nkamunifikize; ne niishina vya zwika, nkamunivulile; ne nii mtamu, ao ne nii mwe chumba, nkamunikaule. 
MAT.25.44	Ne ndiho waja wohe wamhitwile kuγamba: Zumbe, ni lini tikikuona, uina sala ao nkilu, ui mγeni, uishinavya zwika, ui mtamu, ui mwe chumba, tikishekutumikila? 
MAT.25.45	Ne ndiho awalandule kuti: Kweli namiti: Awa wadodo, vyoshe mwashamγoshwelavyo ṅwiyae ywawe muṅwe, hata imi nkamuviniγoshwele. 
MAT.25.46	Awa watahita kwe mlaho wa kale na kale, miya waja watanda watahita kwe nkalamo ya kale na kale.
MAT.26.1	Yesu akibinda kulonga izi mbuli zosheni, azawati wahina wakwe: 
MAT.26.2	Mwataila kuti: Mishi mili ikizinka, ni Pasa; ne ndiho ṅwanangwa ywa muntu ainkilwe kwa koṅwa na kuambiγwa mwe muti. 
MAT.26.3	Mishi ija wavikizi wakulu na watawa wa mbalingwa wazaunganana mwe kitala cha mvikizi mkulu mweitangwa Kayafa, 
MAT.26.4	wazafanyanya, ndivyo wamgwile Yesu na minyanyi, wamkome. 
MAT.26.5	Miya wazaγamba: Tishezamkoma mishi ya mviko, mushezagwa nkondo mwe bumbangwa!
MAT.26.6	Yesu akiikala Betaniya mwe nyumba ya Simoni Mkoma, 
MAT.26.7	azaizilwa ni mvyele, aitozize kakomba ka mafutilo ya mluziluzi yaγuzilweyo na mali mangi, azayatununtila mwe mutwi wakwe, aiikale! 
MAT.26.8	Wahina wakwe wakiviona wazaihilwa angwe: Unu ubanasi ni wai? 
MAT.26.9	Hambu yaadaha kutaγwa kwa shilingi nyingi zikainkilwa kwa wakiwa. 
MAT.26.10	Yesu akivitaila azawati: Nini mkimwonya uyu mvyelengwa sungu? Hambu azaγoshola ndima ntana mwe ṅwili wangu. 
MAT.26.11	Wakiwa muna nawo kwenyu mishi yoshe, miya imi nkamna na imi mishi yoshe. 
MAT.26.12	Uyu mvyelengwa akiambwila aya mavuta mwe ṅwili wangu azaupikila, udahezikwa. 
MAT.26.13	Kweli namiti: Aho ndiho ulau wedi ubilikilwe mwe ngulu ngima, hata ivi, uyu aγosholevyo, nezevilongwe, kangwe yohe nezeakumbukwe.
MAT.26.14	Haho waja kumi na waili ṅwiyae ywawe mweitangwa Yuda Isikaliyota, 
MAT.26.15	azahita kwa wavikizi wakulu, azawati: Mwakunda kuninkai, nimwinkile na kwenyu? Waja wazamwikila msuhi wa feza milongo mitatu. 
MAT.26.16	Ne aandiileho kulonda lwinkilile.
MAT.26.17	Mushi wantu wahoandiila kuja migate ishigezilweyo shimbi wahina wakwe wazamwizila angwe: Ukunda, tikuliγanyizize hi ngoto ya Pasa? 
MAT.26.18	Angwe: Hitai na muja kaya kwa ngatiyani, mumγambe: Kangwe ni mfuzi: Mishi yangu i hehi, nakunda, nijiile mwako ngoto ya Pasa haṅwe na wahina wangu. 
MAT.26.19	Waja wahina wazaγoshola, sa Yesu awalaγilizevyo, wazaliγanya ngoto ya Pasa.
MAT.26.20	Lwa ṅwiyaγulo azaikala na waja wahina kumi na waili, waje nkande. 
MAT.26.21	Aho wakija azawati: Kweli namiti: Ṅwenyu muṅwe aunga kuniinkila. 
MAT.26.22	Wazaona ukiwa ukulu, wazaandiila kumwuza muṅwe muṅwe angwe: Zumbe, hambu ni miyo? 
MAT.26.23	Azawahitwila angwe: Agintileye mwe lwiγa haṅwe na imi, uyu ne ndiye aniinkile. 
MAT.26.24	Ṅwanangwa ywa muntu ahita sila yakwe sa viyaho, mbuli yakwe igondiγwevyo, miya yuja muntu mwemwinkila ṅwanangwa ywa muntu nezeaone ukiwa; ati yuja muntu nkavyelwe, anga ni vitana vyakwe. 
MAT.26.25	Yuda, yuja ndiye amwinkile, azalandula angwe: Mkulu, hambu ni miyo? Amuti: Uzalonga.
MAT.26.26	Aho wakija, Yesu azaγuwa mgate, azalavya ntogolo, azaubendula, azawainka wahina wakwe angwe: Γuwai, muje! Unu ni ṅwili wangu. 
MAT.26.27	Vikibinda azaγuwa kinywelo, azalavya ntogolo, azawainka angwe: 
MAT.26.28	Nywai nyosheni mumol Hambu inu ni mpome yangu ya kilaγa kihya yeitilwa kwa mbuli ya wantu wangi, ya kuushiliza masa.
MAT.26.29	Miya namiti: Kuandiila ivi lushe sezeninywe lute lwa mazabibu mpaka uja mushi, nihozalunyweela luhya haṅwe na inywi mwe uzumbe wa Tate.
MAT.26.30	Wakibinda kutogola wazamlawa, wahite kwe mulima wa miziyaγembe. 
MAT.26.31	Haja Yesu azawati: Inywi nyoshe nemwihilwe ni miyo ichi kilo cha lelo, hambu kuigondiγwe: Nezenitowe mulishi, ngoto za chuma chakwe ziasakanyiγwe. 
MAT.26.32	Miya nikibinda kufufuka nitamilongwela na Galileya. 
MAT.26.33	Petelo azamlandula angwe: Ati woshe waihilwa ni weyo, imi seniihilwe. 
MAT.26.34	Miya Yesu azamuti: Kweli nakuti: Ichi kilo cha lelo soγolo ishizati ikeme, utakela nkani katatu, kuti nku ywangu. 
MAT.26.35	Angwe ni Petelo: Hata nikibuza kukoṅwa haṅwe na iwe sezenikele nkani kuti: Si ywako! Wahina woshe wazalonga ivyoho.
MAT.26.36	Vikibinda Yesu azahita hantu heitangwa Getisemane; haja azalonga wahina wakwe angwe: Ikalai aha, mpaka imi nihite na kuja kwa vika! 
MAT.26.37	Azamγuwa Petelo na waja wana waili wa Zebedeyo, azaandiila kubulilwa ni lusoyoyo na kuukwa ni vizingizo. 
MAT.26.38	Ne ahowati: Moyo wangu waisa kujiγwa ni lusoyoyo, ushiγaze kufa; ikalai aha, mgone mesho haṅwe na imi! 
MAT.26.39	Azahita na kamazu hadodo, azakina funi, azavika angwe: Tate, ali vyadahikana, ichi kinywelo chinizinke! Kangi imi nivyokunda sivyo, miya iwe uvyokunda vibontoke! 
MAT.26.40	Azahita kwa waja wahina, azawabulila, waisisile, azamuti Petelo: Nkamdahile kugona mesho na imi saa ṅwenga du? 
MAT.26.41	Gonai mesho, muvike, kangwe msheγeziγwe! Moyo wakunda, miya ṅwili ni mnyonge. 
MAT.26.42	Vituhu azahita ka mbili, azavika angwe: Tate, ati nkavidahikana chikinizinka, shuti nichinywe, viya uvyokunda vibontoke! 
MAT.26.43	Akiiza azawabulila vituhu, waisisile, hambu mesho yawe ne yaina usisiza ungi. 
MAT.26.44	Azawaleka, azahita vituhu, azavika ka ntatu, akilonga ija mbuli vituhu. 
MAT.26.45	Akibinda azaiza kwa wahina wakwe, azawati: Hayai sisilai, mwushe muku. Olelai, hazabula, ṅwanangwa ywa muntu ndiho ainkilwe mwe mikono ya wahuza! 
MAT.26.46	Inukai, tihite! Shuyuja mweniinkila! Azabula.
MAT.26.47	Akelonga, kuzalawila Yuda, waja kumi na waili ni ṅwiyae ywawe; ana bumba kulu ja wantu watozizewo shime na vigongo weanduka kwa wavikizi wakulu na kwa watawa wa mbalingwa. 
MAT.26.48	Miya yuja mwemwinkila aiwainkile weyae lwitangilo kuγamba: Mwazahaona niyefyosana naye milomo, ndiye, mgwilei! 
MAT.26.49	Azafikamtimila Yesu angwe: Mkulu, mpeho na iwe!, akibinda azamfyosa milomo. 
MAT.26.50	Miya Yesu azamuti: Ṅwiyangu, uizilei? Ne weyae waholawila, wazamgwila Yesu na mikono yawe, wazamshunga. 
MAT.26.51	Waja, Yesu awona nawo, ṅwiyae ywawe muṅwe azaiγala mkono, asholole shime, azamshenga mupuna ywa mvikizi mkulu shikilo, jizadwika. 
MAT.26.52	Ne Yesu ahomlonga: Uza shime yako na hantu hakwe! Hambu woshe wetoza shime walazakoṅwa nazo. 
MAT.26.53	Hambu waγamba: Sidaha kumhembeleza Tate, akaninka ivi lushe aha kuzinka makulija kumi na maili ya walau? 
MAT.26.54	Miya baluwangwa zitabontoka vivihi? Shuti zibontoke iviho. 
MAT.26.55	Haho Yesu azalonga waja wantu angwe: Mulawile mwitozize shime na vigongo, viya mtabasha mumpoko, munigwile imi. Kangi mishi yoshe nizaikala kwenyu vikiloi nikifuza, miya nkamunigwizile. 
MAT.26.56	Ivi vyoshe vizaγosholwa, kangwe vibontoke viya, wateγanyingwa wagondilevyo. Haja wahina woshe wazamwasha, wazanyilika.
MAT.26.57	Waja wamgwizilewo Yesu wazamwiγala kwa mvikizi mkulu Kayafa; hambu watabaluwangwa na watawa waiunganane kwakwe. 
MAT.26.58	Miya Petelo azamtongela hale hale mpaka kwe kitala cha mvikizi mkulu, azaingila na mumo, azaikala na wafunguwo, aone iyo mbuli, ndivyo ibontoke. 
MAT.26.59	Wavikizi wakulu haṅwe na wafuṅwa woshe wazalonda uwona wa lulimi, ndiwo wamshinge Yesu, kangwe wamkome. Waona wa lulimi wangi wazalawila, 
MAT.26.60	miya hata vivyo nkawaonele. Kushilikiza kuzalawila waili, 
MAT.26.61	wazaγamba: Uyu azalonga kuti: Nadaha kuchakula vikilo ja Mulungu na kujizenga mishi mitatu. 
MAT.26.62	Mvikizi mkulu azainuka, azamuti: Nkulandula ivi, awa wavyokushinga? 
MAT.26.63	Yesu azaleka lwashu. Ne mvikizi mkulu ahomuti: Mulungu mwe moyo akatakulaha, ukishetiγambila, ati ni weyo Kilisito, ṅwana Mulungu! 
MAT.26.64	Angwe ni Yesu: Uzalonga! Kangi namiti: Kuandiila ivi lushe nezemumwone ṅwanangwa ywa muntu, avyoikala kulume kwe nguvungwa, kangi avyoiza mwe mazunde ya lwingu. 
MAT.26.65	Ne mvikizi mkulu ahotatula shuke zakwe angwe: Atemweza Mulungu! Tishindalondelai waoua? 
MAT.26.66	Ivi lushe sha mzaiva mikankile yakwe. Muγambai? Waja wazaitikila angwe: Ni mumasa ywa kufa. 
MAT.26.67	Ne wahomshwela mate mwe cheni chakwe haṅwe na kumtowa nkonde; kuṅwe wazamtowa ngoda angwe: 
MAT.26.68	Kilisito, titeγanyize, ati ni ndai akulukuleye?
MAT.26.69	Miya Petelo azaikala mwe kitala kuja chengoi; kuzaiza mndele muṅwe na kuja aliko, azamuti: Hata iwe ne ukianga na Yesu ywa Galileya. 
MAT.26.70	Miya yuja azakela nkani, woshe waiivile, angwe: Sitaila uvyolonga. 
MAT.26.71	Mndele mtuhu azamwona, akihalawa, akihita na uko nkilii; azalonga waja we kuja: Uyu ne akianga na Yesu ywa Nazaleti. 
MAT.26.72	Azakela nkani vituhu azalonga na kukilisha kuti: Simtaila yuja muntu. 
MAT.26.73	Kafunda kadodo kakizinka, kuzaiza waja waγolokewo haja, wazamuti Petelo: Kweli hata iwe u ṅwiyae ywawe, hambu milongele yako yakubunkula. 
MAT.26.74	Haja azaandiila kukilaγilila na kukilisha angwe: Simtaila yuja muntu. Viya du lushe soγolo izakema. 
MAT.26.75	Ne Petelo ahofukila ija mbuli ya Yesu kuti: Soγolo ishizati ikeme, neukele nkani katatu, kuti nku ywangu. Azalawa na se, azalilisha.
MAT.27.1	Kukicha wavikizi wakulu woshe haṅwe na watawa wa mbalingwa wazalonga njama kwa mbuli ya masa ya Yesu, wazaivana, wamkome. 
MAT.27.2	Wazamshunga, wazamwiγala, wazamwinkila kwa Pilato, yuja mtoza shi.
MAT.27.3	Yuda amwinkileye akiona, kuti azabinda kulahwa, azaγuwa moyo mtuhu, azauza ziya feza milongo mitatu kwa wavikizi wakulu na kwa waγolokezi, 
MAT.27.4	angwe: Nizabana nikiinkila muntu ashiyeagiziγwa ni masa ya kuitilwa mpome. Waja wazamuti: Inu mbuli tina mbwai nayo ishwi? Imanye ṅwenye! 
MAT.27.5	Azatambika ziya feza na muja mwe vikilongwa, vikibinda azahita, azakifuwa. 
MAT.27.6	Waja wavikizi wakulu wakiγuwa ziya feza, wazaγamba: Ni viwiwi, tikizigela mwe ntogolo, wantu wazomunka Mulungu, kwa kuti ni yombe ja mpome ya muntu. 
MAT.27.7	Wakifanyanya mbuli yawe wazaγula nayo lubuwa lwa mwufi, luγaluke zikilo ja waγeni. 
MAT.27.8	Kwa ivyoho luja lubuwa luzaitangwa lubuwa lwa mpome mpaka lelo. 
MAT.27.9	Haja hazabontoka iyo mbuli ilongiγweyo ni mteγanyi Yelemiya ya kuγamba: Wataγuwa feza milngoo mitatu, ni yombe ja yuja ataγiγweye, wamγuzileye kwa wana Isilayeli, 
MAT.27.10	wataγula nayo lubuwa lwa mwufi, sa viyaho Zumbe anilongilevyo.
MAT.27.11	Yesu azaiγalwa kwa yuja mtoza shi; uyu mtoza shi azamwuza: Iwe u zumbe ywa Wayuda? Angwe ni Yesu: Uzalonga. 
MAT.27.12	Kangi akifyaliṅwa ni wavikizi wakulu na watawa nkalandule. 
MAT.27.13	Ne Pilato ahomuti: Nkuiva viya vyoshe, wavyokushinga? 
MAT.27.14	Miya nkamlandule hata mbuli ṅwenga du, ne yuja mtoza shi ahomakisha.
MAT.27.15	Miya mviko mkulu uhokakinta, mtoza shi azazwela kukawashungwila muṅwe ashungiγweye, ndiye wantu wakunde. 
MAT.27.16	Mishi ija kuna muntu ashungiγweye mwena kilango kibada, aitangwa Balaba. 
MAT.27.17	Wantu wakiunganana, Pilato azawati: Mukunda, nimishungwile ndai? Balaba hambu Yesu mweitangwa Kilisito? 
MAT.27.18	Hambu aitaile, kuti wazamwinkila kwa wizu. 
MAT.27.19	Miya akiikala mwe kiti chakwe cha lahila masa, muke azamtumila angwe: Ushezakigela mwe mbuli ya yuja mtanda! Hambu kilo cha lelo nizapishiγwa vikulu mwe sozi kwa mbuli yakwe. 
MAT.27.20	Miya wavikizi wakulu na watawa wazawatunya waja wantu, wamkunde Balaba, wadahemkoma Yesu. 
MAT.27.21	Yuja mtoza shi azawauza vituhu angwe: Awa waili mumkunda ndai, nimumishungwile? Angwe ndiwo: Balaba. 
MAT.27.22	Angwe ni Pilato: Lushe Yesu mweitangwa Kilisito nimγoshwele mbwai? Woshe wazalandula: Akatakontelwa mwe muti! 
MAT.27.23	Pilato awati: Abanilei? Miya waja wazaisiiza kukema angwe: Akatakontelwa mwe muti! 
MAT.27.24	Pilato akiona, kuti nkawavota, kuti vuzo jitaisiiza du, azaγuwa mazi, azahaka mikono, wantu woshe waiolele, angwe: Mwe aya masa ya mpome ya uyu muntu simo, yamanyei inywi wenye! 
MAT.27.25	Bumba joshe jizaitikila angwe: Mpome yakwe itiizile ishwi na wana wetu! 
MAT.27.26	Ne ahowashungwila Balaba, miya azalaγiliza, Yesu atowiγwe vibonko, vikibinda azamwinkila, akontelwe mwe muti.
MAT.27.27	Lushe washilikali wa mtoza shi wazamγuwa Yesu na kitala, wazaitanga weyae wawe woshe na haho. 
MAT.27.28	Wazamhoka shuke zakwe, wazamzwika guni ja kizumbe jelungulika, 
MAT.27.29	wazaluka bundu ja miwa, wazajibadika mwe mutwi wakwe, mwe mkono wakwe wa kulume wazamunka ngoda ya lasi; wakibinda wazamgintila mazwi, wazamfyulila angwe: Mpongezi zumbe ywa Wayuda! 
MAT.27.30	Wa zamshwela mate, wazaγuwa ija ngoda, wazamtowa mwe mutwi. 
MAT.27.31	Wakibinda kumfyulila wazamwusha jiya guni, wazamzwika shuke zakwe, wazamwiγala, wamkontele mwe muti. 
MAT.27.32	Wakilawa kaya wazaona muntu ywa Kilene mweitangwa Simoni, uyu wazamkundila, amwinulile muli wakwe. 
MAT.27.33	Wakibula haja hantu heitangwa Gologota, ni kuγamba: He mazutwi, 
MAT.27.34	wazamnywesha mvinyo uvanganyiγwewo na mazi ya nyongo; akidomela nkakundile kunywa. 
MAT.27.35	Wakibinda kumwamba mwe muti wazapangilana shuke zakwe na kuzitowela lusolo, kangwe ibontoke ija mbuli ilongiγweyo ni mteγanyingwa kuγamba: Wazapangilana shuke zangu, guni jangu wazajitowela lusolo. 
MAT.27.36	Ivyoho wazaikala haho wakimγoja. 
MAT.27.37	He mutwi wakwe ulanga wazaika kibala chigondiγwecho masa yakwe kuγamba: Uyu ni Yesu, zumbengwa vwa Wayuda. 
MAT.27.38	Haja hazaambiγwa wampoko waili mwe miti haṅwe naye, muṅwe kulume, muṅwe kumosho kwakwe. 
MAT.27.39	Miya waja wezinka haja wazamkanka na kumzunguziza mitwi angwe: 
MAT.27.40	Iwe wechakula vikilongwa na kujizenga mishi mitatu, kihonye ṅwenye! Ati u ṅwana Mulungu, sheela mwe muti! 
MAT.27.41	Vivyoho hata wavikizi wakulu haṅwe na watabaluwangwa na waγolokezi wazamvuluγila angwe: 
MAT.27.42	Watuhu azawahonya, ṅwenye nkadaha kukihonya. Ati ni zumbe ywa Isilayeli, neasheele ivi lushe mwe muti, timtozeshe! 
MAT.27.43	Ne akimtozesha Mulungu, neamvunile lushe, ati amkunda! Hambu aakalonga kuti: Imi ni ṅwana Mulungu. 
MAT.27.44	Vivyoho hata waja wampoko wakontelwewo haṅwe naye mwe miti wazamfyulila. 
MAT.27.45	Saa mtandatu kuzagwa lwiza mwe shi ngima mpaka saa kenda. 
MAT.27.46	Saa kenda Yesu azakema na kanwa kikulu angwe: Eli, Eli, lama azabutani? Ni kuγamba: Mulungu ywangu, Mulungu ywangu, nini ukiniasha? 
MAT.27.47	Miya kuṅwe waγolokewo haja wakiviiva wazaγamba: Uyu amwitanga Eliya. 
MAT.27.48	Viya du lushe kuzaγuluka ṅwiyae ywawe muṅwe, azaγuwa fuli, azajigela mazi yenyeγela, azajitunga mwe lasi, azamnywesha najo. 
MAT.27.49	Miya waja watuhu wazaγamba: Leka, tiolele, ati Eliya aiza kwa mhonya. 
MAT.27.50	Miya Yesu azakema vituhu na kanwa kikulu, vikibinda azadwika moyo.
MAT.27.51	Ne jiya shuke kulu muno ja zuγaila haṅazi ṅwenye muja vikiloi jihotatuka gati, kuandiila ulanga mpaka shi. Hata shi izadidima, makungu yazabasuka, 
MAT.27.52	mbila zizazuγuka, mili ya waṅazi wangi wasisilewo izafufuka, 
MAT.27.53	izalawa mwe mbila, ṅwenye akibinda kufufuka, izaingila mwe uja muzi mṅazi, izalawila wangi. 
MAT.27.54	Mγolokezi ywa washilikali na waja, awona nawo, wakimγoja Yesu, wakiona uja mdidimo na viya vituhu vionekevyo, wazaingiiwa ni woγa ukulu, wazaγamba: Kweli uyu ne al ṅwana Mulungu. 
MAT.27.55	Kuja kuna wavyele wangi waγolokewo hale wakiolela, ni waja ndiwo wakimtongela Yesu na kumγoshwela ndima, akilawa Galileya; 
MAT.27.56	wakina Maliya Magadalene na Maliya, nine ja Yakobo na ja Yose, na nine ja wana Zebedeyo.
MAT.27.57	Kukishwa kuzaiza mγoshi mzuli ywa Alimatiya, zina jakwe ndiye Yosefu, ṅwenye ni mhina ywa Yesu. 
MAT.27.58	Uyu azahita kwa Pilato, azamlombeza kimba cha Yesu; Pilato azalaγiliza, achiinkwe. 
MAT.27.59	Yosefu azaγuwa kimba chakwe, azachidenganyiza na shuke yeṅala, 
MAT.27.60	azachiika mwe mbila yakwe mpya, abongileyo mwe kungu, azashindika iwe kulu na kwe kifiγwe cha mbila, akibinda azahita. 
MAT.27.61	Miya Maliya Magadalene na yuja Maliya mtuhu wa haja, waiikale sheja ja mbila.
MAT.27.62	Keloi jakwe, ni mhitu wa mushi wa liγanyiza ngoto ya Pasa, wavikizi wakulu na Mafaliseyo wazahita haṅwe kwa Pilato, 
MAT.27.63	wazamuti: Tafukila, kuti yuja mwazaγanyi azalonga, ake moyo kuti: Mishi mitatu ikizinka, nitafufuka. 
MAT.27.64	Laγiliza lushe, ija mbila iγojiγwe mpaka mushi wa ntatu, kangwe wahina wakwe washezaiza kwa bawa kimba chakwe, wakilonga kwa wantu kuti: Azafufuka kwa wafilewo! Ivyoho mwazaγanyo wa shilikiza utaisiiza kuzinka uja wa kuandiila. 
MAT.27.65	Pilato azawati: Shawa waluγojo! Hitai, mwiγoje sa muvyotaila! 
MAT.27.66	Waja wazahita, wazagongeza jiya iwe ja zuγaila, wazaika waja waluγojo, waγoje mbilangwa.
MAT.28.1	Mushi wa sabato ukizinka, mhitu wakwe wa bosi kuke mazenganyizi Maliya Magadalene na yuja Maliya mtuhu wazahita kwa kaula ija mbila. 
MAT.28.2	Wakiolela, kuzazinka mdidimo mkulu, mlau ywa Zumbe azalawa mwe lwingu, azasheela, azabuia, azashindika jiya iwe, akibinda azajiikaila. 
MAT.28.3	Muntu akimwolela, afanana, viya ni lumuli, shuke zakwe zizaṅalisha sa kau. 
MAT.28.4	Waja waluγojo wazaingilwa ni woγa naye, wazaukwa ni vizingizo, wazahituka viya watefa. 
MAT.28.5	Yuja mlau azalonga waja wavyele angwe: Msheogohe inywi! Hambu nataila kuti: Mumlonda Yesu akontelweye mwe muti. 
MAT.28.6	Nkaho aha, hambu azafufuka, sa alongilevyo; izai, mwolele aha hantu, ndiho ailele! 
MAT.28.7	Hitai nguzu mγambile wahina wakwe kuti: azafufuka kwa wafilewo! Neamilongwele na Galileya, ne ndiko mumwone! 
MAT.28.8	Shivyo, nizavimiγambila. Wazafikauka haja he mbila na woγa ungi, kangi na nyemi nkulu; wazaγuluka, waviukwile wahina wakwe. 
MAT.28.9	Haja silai wazakintana na Yesu, azawaluγusha angwe: Mpeho na inywi! Waja wazaniubasha, wazadowa milundi yakwe, wazamkinila. 
MAT.28.10	Ne Yesu ahowati: Msheogohe! Hitai, muvibilikile wanduγu wangu, kangwe wahite Galileya! Ne ndiko wamone.
MAT.28.11	Wakihita, waluγojo kuṅwe wazahita na kaya, wazashimwela wavikizi wakulu vyoshe vionekevyo. 
MAT.28.12	Waja wazaunganana haṅwe na watawa, wazalonga njama, wazaivana kuγuwa feza nyingi, wazaziwainka waja washilikali, 
MAT.28.13	wazawaγamba: Longai kuti: Wahina wakwe wazaiza na kilo, wazabawa kimba chakwe, ishwi tiisisile. 
MAT.28.14	Ati ulongo wa inu mbuli wahita kwa bula kwa mtoza shi, ishwi netimdahe, inywi nkezemwone mbuli. 
MAT.28.15	Waja wazaγuwa ziya feza, wazaγoshola, sa watunyiγwevyo. Miya inu mbuli yashimwelwa kwa Wayuda mpaka lelo.
MAT.28.16	Waja wahina kumi na muṅwe wazahita Galileya kwe uja mulima, Yesu awalaγilizewo; 
MAT.28.17	wakimwona, wazamkinila, miya kuṅwe wazakalakasha. 
MAT.28.18	Yesu azawaizila, azawalonga angwe: Nizainkwa ufuṅwa woshe uko mwe lwingu na kunu shi. 
MAT.28.19	Hitai, mkaγalushe mbali zoshe wahina wangu mkiwabatiza mwe zina ja Tate na ja Ṅwana na ja Mpeho mṅazi, 
MAT.28.20	mkiwafuza kutozesha vyoshe, nimilaγilizevyo! Kaungi imi ni haṅwe na inywi mishi yoshe, mpaka inu shi ndiho ibindilizike.
MRK.1.1	Chandilo cha ulau wa Yesu Kilisito, ṅwana Mulungu, shichi: 
MRK.1.2	Chiγendile sa viyaho vigondiγwevyo ni mteγanyi Yesaya kuti: Olela, natuma mlau ywangu, akulongwele, akuliγanyize sila yako. 
MRK.1.3	Kanwa cha mubilikizi chaivika mwe nyika angwe: Liγanyai sila ya Zumbe na kuγolosheza aho, ndiho agwile! 
MRK.1.4	Yohana ne akibatiza mwe nyika na kubilikila ubatizi wa kuhitula ntongonyezi, kangwe uhuza uushiγwe. 
MRK.1.5	Shi ngima ya Yudeya haṅwe na Wayelusalemu woshe wazamlawila, wazabatizwa ndiye mwe muto wa Yolodani wakivoteka kwa mbuli ya uhuza wawe. 
MRK.1.6	Yuja Yohana aizwikile mayoya ya ngameya, aiyakantile na kikowe, nkande zakwe ni siγe na woki wa vambi. 
MRK.1.7	Azabilikila angwe: Mwenizinka nguvu anitongela nyuma; kwa udodo wangu nkaviniagiza, nikiinama, nimzaγawile mikowa ya vilatu vyakwe. 
MRK.1.8	Imi nizamibatiza na mazi, yuja atazamibatiza na mpeho ṅazi.
MRK.1.9	Mishi ija Yesu azalawa Nazaleti ya Galileya, azahita, azabatizwa ni Yohana kuja Yolodani. 
MRK.1.10	Aho akilawa mwe mazi azaona, lwingu lukitana, kangi mpehongwa ikimshelela, ifanana na suwa. 
MRK.1.11	Hata kanwa chizalawa mwe lwingu angwe: Iwe u ṅwanangu, niyekukundisha, natamilwa ni weyo.
MRK.1.12	Haho mpehongwa izamwusha na mwe nyika. 
MRK.1.13	Azaikala mwe iyo nyika mishi milongo mine akiγezwa ni Satani, weyae ni mazama, miya walau wazamtumikila.
MRK.1.14	Yohana akibinda kuinkilwa, Yesu azahita Galileya, azabilikila ulau wedi wa uzumbe wa Mulungu angwe: 
MRK.1.15	Mishi izatimiza, uzumbe wa Mulungu u hehi; hitulai ntongonyezi zenyu, mtozeshe ulau wedi!
MRK.1.16	Akianga nkandankanda ya bahali ya Galileya azamwona Simoni na nduγuye Andeleya, wagela lwavu mwe bahali, hambu ni walowi. 
MRK.1.17	Yesu azawati: Nitongelai, nimiγalushe walowa wantu! 
MRK.1.18	Waja wahoasha nyavu zawe, wazamtongela. 
MRK.1.19	Akihita na mazu hadodo azamwona Yakobo, ṅwana Zebedeyo, na nduγuye Yohana, wohe wa mwe chombo, wachunta nyavu zawe. 
MRK.1.20	Ne ahowaitanga; wazamwasha ishe ywawe Zebedeyo mwe chombo haṅwe na wandima, wazahita, wazamtongela.
MRK.1.21	Wazaingila Kapelinaumu. Mushi wa sabato ukibula, azaingila vikiloi, azafuza. 
MRK.1.22	Wantu wazashentuka mifuzize yakwe, hambu azawafuza sa muntu mwena ufuṅwa, nkafanane na watabaluwangwa.
MRK.1.23	Muja vikiloi muna muntu mwena mpepo ye usaba, 
MRK.1.24	azainula kanwa angwe: Tina mbwai, ishwi na iwe, Yesu ywa Nazaleti? Uzaiza kwa tibinda! Takutaila kuti: U ngatiyani, kuti: U mṅazi ywa Mulungu. 
MRK.1.25	Yesu azaivaila angwe: Leka lwashu! Kangi lawa mwe uyu muntu! 
MRK.1.26	Ija mpepo ye usaba izamnyaγalisha yuja muntu, izakema na kanwa kikulu, vikibinda izalawa mwe ṅwili wakwe. 
MRK.1.27	Wosheni wazashentuka, wazauzanya angwe: Ni mbuli ani inu? Ni mifuzize mihya yena nguvu! Mpepo ze usaba aziingata, kangi ziyamwitika! 
MRK.1.28	Nguma yakwe izafikahita koshe koshe mwe shi zoshe za Galileya.
MRK.1.29	Aho wakilawa vikiloi, wazahita mwe nyumba ya Simoni na Andeleya, haṅwe na Yakobo na Yohana. 
MRK.1.30	Nine ja mkaza Simoni ailele, ana mbu; wazafikamγambila mbuli yakwe. 
MRK.1.31	Azamtimila yuja mvyele, azamwinula na kumtoza mkono, ne mbu zihomleka, azawaγoshwela ndima. 
MRK.1.32	Kukishwa zuwa jikibinda kuingila, wazamletela watamu woshe, hata wehuma mpepo. 
MRK.1.33	Wantu woshe wa uja muzi wazaunganana he kifiγwe. 
MRK.1.34	Azahonya watamu wangi wahumilewo mahisho mangi, hata mpepo nyingi azaziingata, kangi nkakundize ziya mpepo, zikilonga, kuti ziimtaile.
MRK.1.35	Makelo kushizati kuche, azainuka, azahalawa, azahita hantu he ike, azavika haho. 
MRK.1.36	Simoni azamdosa na waja weyae. 
MRK.1.37	Wakimwona waza mγamba: Wantu woshe wakulonda. 
MRK.1.38	Angwe ndiye: Netihite na kutuhu kwe mizi tanga, nikabilikile kohe, hambu ne niizilevyo. 
MRK.1.39	Azaanga mwe shi ngima ya Galileya akibilikila mwe mavikilo yawe, kangi akiingata mpepo.
MRK.1.40	Hata mkoma azamwizila, azamhembeleza haṅwe na kumgintila mazwi angwe: Ati wakunda, wadaha kunihonya. 
MRK.1.41	Azabulwa ni utungu naye, azakusula mkono, azamdowa, azamuti: Nakunda, uhone. 
MRK.1.42	Viya du lushe uja ukoma uzauka mwe ṅwili wakwe, azahona. 
MRK.1.43	Azamshunda na kumγulusha nguzu nguzu, 
MRK.1.44	angwe: Olela, ushezavimγambila muntu hata! Miya hita, umlawile mvikizi, uiγaie jiya tulo Mose alaγilizejo, kwa mbuli ya mpoza yako, jiwaγalukile uwona! 
MRK.1.45	Miya yuja akihalawa, azaandiila kubilikila koshe koshe na kuukula inu mbuli, azaleka, Yesu ashedahe kuingila mwe muzi cha sale, miya azaikala tanga hantu he ike ike. Wantu wazalawa kosheni, wazamtimila.
MRK.2.1	Mishi ikizinka, azaingila vituhu Kapelinaumu; vizaivika, kuti a mwe nyumba siku. 
MRK.2.2	Muzaunganana wantu wangi muno, nkawaliγanilwe nyumbai, hata kwe nkomela, azawabilikila mbulingwa. 
MRK.2.3	Kuzaiza wantu weleta mtamu ywa pengene, aiinulwe ni wantu wane. 
MRK.2.4	Wakishedaha kumubuza kwakwe kwa mbuli ya wantu wangi, wazapuchula ija nyumba, alimo, wakibinda kubovola wazasheleza lusazi, yuja mtamu alelemo. 
MRK.2.5	Yesu akiona mitozesheze yawe azamγamba yuja mtamu: Ṅwanangu, uhuza wako uzaushiγwa. 
MRK.2.6	Kuna watabaluwangwa, waiikale mumo, wazafanyanya mwe myoyo yawe kuγamba: 
MRK.2.7	Uyu muntu alonga zeze ivyoho? Atemweza Mulungu. Kuna mwedaha kuusha uhuza? So Mulungu ike du? 
MRK.2.8	Yesu azafikataila mwe moyo wakwe, kuti wazafanyanya ivyoho mwe myoyo yawe, ne ahowati: Nini mkifanyanya ivyoho mwe myoyo yenyu? 
MRK.2.9	Vihufu ni vihi: Kumγambila uyu mtamu ywa pengene kuti: Uhuza wako uzaushiγwa, haidu kuγamba: Inuka, uinule lusazi lwako, uhite? 
MRK.2.10	Miya mtaile kuti: Ṅwanangwa vwa muntu ana ufuṅwa kunu shi wa kuushiliza uhuza! 
MRK.2.11	Ne ahomlonga yuja mtamu ywa pengene: Nakuti iwe: Inuka, uinule lusazi lwako, uhite na kaya kwako! 
MRK.2.12	Viya du lushe azainuka, azainula lusazi lwakwe, azamlawa, woshe waiolele; ne wahoshentuka wosheni, wazamtogola Mulungu angwe: Kale hoshe nkataene ivyoho.
MRK.2.13	Vituhu azalawa, azabula kwe bahali, wantu woshe wazamtimila, azawafuza. Akianga kuja azamwona Lewi, ṅwana Alifeyo, aiikale he ngelu, azamuti: Nitongela! 
MRK.2.14	Ne ahoinuka akimtongela. 
MRK.2.15	Akija nkande mwe nyumba ya yuja Lewi, kuzaiza wangelu na wahuza wangi, wazaja haṅwe na Yesu na wahina wakwe; hambu wamtongelewo wazaγenela. 
MRK.2.16	Watabaluwangwa wa Kifaliseyo wakiona, kuti aja na wangelu na wahuza, wazawalonga wahina wakwe angwe: Kumbe aja, anywa na wangelu na wahuza? 
MRK.2.17	Yesu akiviiva azawati: Weikala ugima nkawaagiziγwa ni mγanga, ni waja wehuma; siizile niitange watanda, wahitule ntongonyezi zawe, niizile niitange wahuza.
MRK.2.18	Wahina wa Yohana na Mafaliseyo ne wakifunga. Wazamwizila, wazamuti: Nini wahina wa Yohana na wa Mafaliseyo wakifunga, wahina wako wakishefunga? 
MRK.2.19	Yesu azawahitula angwe: Welalikilwa nteγuzi wadaha zeze kufunga, yuja ṅwenye nteγuzi wakeanga naye? Mishi waina ṅwenye nteγuzi nkawadaha kufunga. 
MRK.2.20	Miya mishi yaiza, ndiho ṅwenye nteγuzi nezeaushiγwe kwawe, mushi uja ne ndiho nezewafungile.
MRK.2.21	Nkakuna mwegela ndame ya shuke ndala mwe nkazu shakazu; ati aγoshola ivyoho, ija ndame mpya yoshe itafikauka mwe ija nkazu shakazu, lushe langa jakwe ni kulu kuzinka jiya ja bosi. 
MRK.2.22	Kangi nkakuna mwegela mvinyo mwishi mwe mabene mashakazu; ati agela, uwo mvinyo mwishi utavusa yaja mabene, mvinyo utaitika, kangi mabene yohe yatabindilizika. Mvinyo mwishi ugelwa mwe mabene mahya.
MRK.2.23	Mushi azaanga kwe mbuwa za ngano mushi wa sabato, wahina wakwe wazaγenda wakidahula maiswa ya ngano. 
MRK.2.24	Ne Mafaliseyo wahomγamba: Olela! Nini wakiγoshola mushi wa sabato vishivyoγosholwa? 
MRK.2.25	Azawati: Nkamfyomile, Dawidi aγosholevyo, akikosa vya ja, akiluṅwa ni sala na weyae, awona nawo? 
MRK.2.26	Kuti azaingila mwe nyumba ya Mulungu kwa mvikizi mkulu Abiyatali, kuti azaja haho migate ya ntogolo yena ṅwiko kujiγwa ni wantu washiwo wavikizi, hata weyae, awona nawo, azawapangila? 
MRK.2.27	Azawati: Mushi wa sabato uikiγwe kwa mbuli ya muntu, miya muntu nkaikiγwe kwa mbuli ya mushi wa sabato. 
MRK.2.28	Kwa ivyoho ṅwanangwa ywa muntu ni zumbe ywa mushi wa sabato wohena.
MRK.3.1	Azaingila vituhu vikiloi, muja muna muntu mwena mkono uholozewo. 
MRK.3.2	Wazemteγeleza, ati neamhonye mushi wa sabato kangwe waone lufyalimile. 
MRK.3.3	Azamlonga yuja muntu mwena mkono uholozewo: Inuka, uize na aha gati! 
MRK.3.4	Vikibinda azawati: Vina ṅwiko kuγoshola mbuli ntana mushi wa sabato, hambu mbada? Kumhonya muntu, hambu kumkoma? Miya waja wazatongomala du. 
MRK.3.5	Azawadulila woshe na maya, hambu azaihilwa, wakitoγesha myoyo yawe ivyoho, azamγamba yuja muntu: Kusula mkono wako! Azaukusula, ne uwo mkono wakwe uhouya, sa ndivyo uilivyo kale.
MRK.3.6	Mafaliseyo wazafikalawa, wazashunga njama na wantu wa Helode kwa mbuli yakwe, ndivyo waonele luhoseze. 
MRK.3.7	Miya Yesu azahita na wahina wakwe kwe bahali; wantu wangi wa Galileya wazamtongela, hata wa Yudeya 
MRK.3.8	na wa Yelusalemu na wa Idumeya na walawilewo sheja ja Yolodani na wa Tilo na wa Sidoni, ni bumba kulu, wazamtimila wakiiva avyoγoshola. 
MRK.3.9	Azalonga wahina wakwe, wamliγanyize kachombo kwa mbuli ya wantu, wakiisa kuγenela, kangwe washemfinte. 
MRK.3.10	Hambu azahonya wangi, kwa ivyoho woshe welumilwa wazamkinila, kangwe wamdowe. 
MRK.3.11	Hata mpepo ze usaba zikimwona, zizamkinila na kukema angwe: Iwe u ṅwana Mulungu. 
MRK.3.12	Azaisiiza kuzivaila, zishemubunkule.
MRK.3.13	Azakwela mwe ntuli, azaitanga akundilewo ṅwenye na kwakwe, ne wahomtimila. 
MRK.3.14	Azagimbika kumi na waili, waange naye, 
MRK.3.15	kangwe nezeawatume kwa bilikila, wainkwe ufuṅwa wa kuingata mpepo. 
MRK.3.16	Azawagimbika waja kumi na waili; Simoni azamunka zina ja Petelo. 
MRK.3.17	Yakobo, ṅwana Zebedeyo, na nduγuye Yohana azawainka zina ja Bowanelige, ni kuγamba: Wana lubambala. 
MRK.3.18	Watuhu ni Andeleya na Filipo na Balitolomeyo na Mateyo na Toma na Yakobo, ṅwana Alifeyo, na Tadeyo na Simoni ywa Kana 
MRK.3.19	na Yuda Isikaliyota, ne amwinkileye.
MRK.3.20	Vikibinda azaingila na nyumbai, vituhu wantu wangi wazaunganana, nkawakombaγanye kuja nkande. 
MRK.3.21	Wanduγu wakwe wakiviiva wazalawila, wamgwile, hambu wazaγamba: Atalaluka.
MRK.3.22	Watabaluwangwa walawilewo Yelusalemu wazaγamba: Ana Mzuka, kangi nguvu ya uyu zumbe ywa mpepo ne ayoingata nayo mpepo. 
MRK.3.23	Azawaitanga, waunganane, azawazisa lushimo angwe: Satani adaha zeze kumwingata Satani ṅwiyae? 
MRK.3.24	Kangi uzumbe ati wapangana ṅwenye, uja uzumbe nkaudaha kutoγa. 
MRK.3.25	Kangi ati nyumba yapangana ṅwenye, iyo nyumba nkaidaha kuikala. 
MRK.3.26	Hata Satani ati akiinukila ṅwenye na kupangana, nkadaha kukalama, atabuza kubindilizika. 
MRK.3.27	Miya mimtu nkadaha kuingila mwe nyumba ya mnguvu, amhoke ntanu zakwe, aishimshungile yuja mnguvu; akibinda akadaha kumhoka ntanu ze mwe nyumba yakwe. 
MRK.3.28	Kweli namiti: Wana wantu watazaushiliziγwa uhuza woshe na mbuli za lwezo, ndizo wamweze muntu nazo; 
MRK.3.29	miya muntu akimweza Mpeho mṅazi nkazaviushiliziγwa kale na kale, aikozile masa ya kale na kale; 
MRK.3.30	ni kwa kuti wazalonga: Ana mpepo ye usaba.
MRK.3.31	Kuzaiza nine na wanduγuze, wazaγoloka se, wazamtumila, wazamwitanga. 
MRK.3.32	Bumba kulu jizaikala na kumdenganila, wazaγamba: Olela, nyokwe na wanduγuzo wa uko se, wakulonda. 
MRK.3.33	Azawalandula angwe: Mlala na wenetu ni wandai? 
MRK.3.34	Akibinda azawaolela waja waikalewo na kumdenganila, azaγamba: Shawa wamlala na wenetu! 
MRK.3.35	Hambu ndiye aγoshole, Mulungu avyokunda, uyu ne ṅwenetu na lumbu jangu na mlala.
MRK.4.1	Azaandiila vituhu kufuza nkandankanda ya bahali, ne kuhounganana bumba kulu muno kabisa haja, aliho; ne vyeleka, akiingila mwe chombo, azaγoloka nacho mwe bahali, miya jiya bumba joshe jii nkandankanda ya bahali. 
MRK.4.2	Azawafuza mbuli nyingi na kuwazisa shimo, azawalonga na ija mifuzize yakwe: Teγelezai! 
MRK.4.3+MRK.4.4	Kuna mhasi azalawa kwa myaγa mbeyu; aho akimyaγa mbeyu, kuṅwe zizagwa silai, videγe vizaiza, vizazija. 
MRK.4.5	Kuṅwe zizagwa he mawe, hashinaho shanga nyingi, zizafaalika nguzu kwa kushowa shanga nyingi. 
MRK.4.6	Miya zuwa jikiandiila kuaka, zizanyuluka, zizakalaγala, kwa kuti nkazina sindo. 
MRK.4.7	Kuṅwe zizagwa he miwa; miwa izakwela, izazifuwa na kuzivungavunga, nkazivyele. 
MRK.4.8	Kuṅwe zizagwa mwe shanga ntana, zizalawa, zizakula, zizavyaia, zizavukiza, kuṅwe milongo mitatu, kuṅwe milongo mtandatu, kuṅwe gana. 
MRK.4.9	Akibinda azalonga: Mwena mashikila yeiva neaive!
MRK.4.10	Wakiikala wenye du, waja awona nawo haṅwe na waja kumi na waili wazamwuza ziya shimo. 
MRK.4.11	Azawati: Inywi mzafilwa mbazi, mtaile kihili cha uzumbe wa Mulungu, miya waja we uko se waγambilwa mbuli zoshe kishimo, 
MRK.4.12	kangwe waolele na mesho yawe, miya washeone, waive na mashikilo yawe, miya washetaile, kangwe washezahituka wakiushiliziγwa uhuza. 
MRK.4.13	Azawati: Nkamtaila ulu lushimo? Mtaile zeze ziya shimo zoshe? 
MRK.4.14	Yuja mhasi amyaγa mbulingwa. 
MRK.4.15	We kuja silai, mbeyu zikomyaγwa, ni waja weiva mbulingwa, miya viya du lushe Satani aiza, ausha mbulingwa imyaγiγweyo mwe myoyo yawe. 
MRK.4.16	Vivyoho hata ziya zimyaγiγwezo he mawe ni waja weiva mbulingwa na kufikaihokela na nyemi, 
MRK.4.17	miya nkawana sindo mwe myoyo yawe, wazizimiza mishi miγeke, miya wakiona ukiwa ao nkondo kwa iyo mbuli, wafikaihilwa. 
MRK.4.18	Ziya ntuhu zimyaγiγwezo he miwa, ni waja Weiva mbulingwa, 
MRK.4.19	miya sungu za inu shi na lwufyo lwa mali na luzisho lutuhutuhu lwaingila lohena, lwafuwa mbulingwa, ishevyale. 
MRK.4.20	Ziya zimyaγiγwezo mwe shanga ntana, ni waja weiva mbulingwa na kuihokela, ne wevukiza, kuṅwe milongo mitatu, kuṅwe milongo mtandatu, kuṅwe gana.
MRK.4.21	Azawati: Kumbe kijali chikaletiγwa, chifunikilwe ngahu, ao du chiikwe he lusazi mzunguwi? Chisheikwe he kiikilo chakwe? 
MRK.4.22	Nkakuna mbuli ifishiγweyo, ndiyo ishebunkuke; nkakuna vye njamanjama, ndivyo vishelawile na weluwi! 
MRK.4.23	Mwena mashikilo yeiva neaive!
MRK.4.24	Azawati: Olelai viya muvyoiva! Kihimo, ndicho muhime nacho, ne ndicho nezemuhimilwe nacho, kangi nezemγelekwe. 
MRK.4.25	Hambu mwena kitende atainkwa vivyoho, miya ashinaye hata viya, avyona navyo, atavihokwa. 
MRK.4.26	Azawati: Uzumbe wa Mulungu wafanana na muntu mwemyaγa mbeyu mwe lubuwa. 
MRK.4.27	Akibinda ahita kwa sisila, ainuka, kilo na mushi ni vivyoho; miya ija mbeyu yafaalika, yakula, ṅwenye aishitaile. 
MRK.4.28	Shi ivyala ṅwenye, kuandiila ni mani, vikibula gati yachakula, bindilizo yadalahaza mpuluzi mwe mahimpi. 
MRK.4.29	Miya mampemba yakigonyoka, viya du lushe atuma tuni, hambu uluki uzabula.
MRK.4.30	Azawati: Uzumbe wa Mulungu tiufanyanye na mbwai? Mbuli yakwe tiilonge na lushimo ani? 
MRK.4.31	Wafanana na kahuluzi ka ntunda ya mvumo; kakigelwa mwe shanga ni kahuluzi kadodo kuzinka mbeyu zoshe kunu shi. 
MRK.4.32	Miya kakibinda kuhandwa kalawa, kavota miti yoshe yehandwa, katula matambi makulu, hata madeγe yeanga ulanga yadaha kuhema mwe mpungo yakwe. 
MRK.4.33	Azawaγambila mbulingwa na shimo nyingi ntuhu zefanana na izi, iivane na aho, wadahileho kuiva. 
MRK.4.34	Nkakuna mbuli, awalongileyo kishilushimo, miya wahina wakwe ṅwenye azawafumbwila mbuli zoshe, wai wenye du.
MRK.4.35	Mushi uja, kukibinda kushwa, azawaγamba: Netiomboke na sheja! 
MRK.4.36	Wazashungula waja wantu, wazamγuwa vivyoho, aikalevyo mwe chombo, hata vyombo vituhu vizahita naye. 
MRK.4.37	Kuzainuka mpeho nkulu yekuntisha na nguvu, izatambika maimbi na mwe chombo, ne chiandiilevyo kumema mazi. 
MRK.4.38	Ṅwenye a kuja nyuma, aisisile mwe muto; wazamwinula, wazamγamba: Mfuzi, nkuna sungu, tikiaγa? 
MRK.4.39	Azainuka, azavaila ija mpeho, hata bahali azailonga angwe: Leka lwashu, tongomala! Ne mpeho iholeka kukunta, kuzahombwela kabisa. 
MRK.4.40	Azawati: Nini mkitaogoha ivyoho? Kangi nini mkishetozesha? 
MRK.4.41	Wazaingilwa ni woγa ukulu, wazaγambilana: Ni muntu ani uyu, mpeho na bahali zikimwitika?
MRK.5.1	Wazabula sheja ja bahali mwe shi ya Gadala. 
MRK.5.2	Haho akihalawa mwe chombo azakintana na muntu mwelawa kwe mbila mwena mpepo ye usaba. 
MRK.5.3	Wikazi wakwe u kuja kwe mbila, kangi nkakuna muntu adahileye kumshunga, hata mazolo yazalema. 
MRK.5.4	Hambu kangi muno azashungwa na magogolo, na mpingu, miya izo mpingu ziyakadwishiγwa ndiye, hata magogolo yaakabondwabondwa ndiye, nkakuna adahileye kumvota. 
MRK.5.5	Mishi yoshe kilo na mushi azaikala kuja kwe mbila na kwe mpanga na kushindakemakema na kukishushunta na mawe. 
MRK.5.6	Akimwona Yesu, ake hale, azamγulukila, azamkinila, azakema na kanwa kikulu angwe: 
MRK.5.7	Nina mbwai imi na iwe Yesu, ṅwana Mulungu mwe uko ulanga? Nakuhembeleza, ukilishe na Mulungu, kangwe ushezanilumiza. 
MRK.5.8	Hambu ailongile kuti: Iwe mpepo we usaba, lawa mwe uyu muntu! 
MRK.5.9	Azamwuza lushe: Zina jako ni weyo ndai? Angwe: Zina jangu ni miyo makulija, hambu ti wangi. 
MRK.5.10	Zizaisiiza kumhembeleza, ashezilaγilize kulawa mwe ija shi. 
MRK.5.11	Kuja kwe milima ne kwina ifyo kulu ja nguluwe zelishiγwa. 
MRK.5.12	Ziya mpepo zizamhembeleza angwe: Titume kwe ziya nguluwe, tikaziingile. 
MRK.5.13	Azazikundiza; ne ziholawa ziya mpepo ze usaba, zizaingila mwe ziya nguluwe, ne jiya ifyo jiholumbila kunguwi na mwe bahali, kangi ne zii makulija maili, zizanywilimila mwe bahali. 
MRK.5.14	Waja wezilisha wazanyilika, wazabilikila inu mbuli kuja kaya, hata kwe mizi tanga, ne wantu wahoiza, waolele viya vitendekevyo. 
MRK.5.15	Wazamwizila Yesu, wazamwona yuja muntu, ndiye akihuma mpepo makulija, aiikale, aikiγubike shuke, ni mtana lushe, ne wahoingilwa ni woγa. 
MRK.5.16	Waja waenewo, mbuli ya yuja ahumileye mpepo iγendilevyo, wazaiwatamwila, hata ija mbuli ya nguluwe. 
MRK.5.17	Wazaandiila kumhembeleza, auke mwe shi yawe. 
MRK.5.18	Akiingila mwe chombo, yuja ahumileye mpepo azamhembeleza, ahite naye. 
MRK.5.19	Miya nkamkundize, azamγamba: Γotoka na kaya kwako kwa wanduγu wako, uwabilikile viya, Zumbe akutendilevyo, akufilevyo mbazi! 
MRK.5.20	Azahauka, azaandiila kubilikila mwe ija shi yena mizi kumi, Yesu amγoshwelevyo, miya woshe wazavimaka.
MRK.5.21	Yesu akibinda kuomboka na chombo na kuja sheja vituhu, wantu wangi wazaunganana haja, aliho he bahali. 
MRK.5.22	Kuzaiza mfuṅwa ywa vikilo, zina jakwe ndiye Yailo; akimwona azamkinila he milundi yakwe, 
MRK.5.23	azaisiiza kumhembeleza angwe: Nwanangu ywa kindele aunga kufa; fikaiza, umubadikile mikono, kangwe ahone, aikale ugima. 
MRK.5.24	Azahita naye; wantu wangi muno wazamtongela, wazamshushumila. 
MRK.5.25	Kuna mvyele alawileye mpome mavuli kumi na maili; 
MRK.5.26	uyu azalumiziγwa vikulu ni waγanga wangi, azabinda mali yakwe yoshe, 
MRK.5.27	kangi nkahonile hata, azaisiiza kuifiγwa. Akiiva mbuli ya Yesu, azamtongela nyuma na jiya bumba joshe, azadowa nkazu yakwe. 
MRK.5.28	Hambu azaγamba: Ati nadowa nkazu yakwe du, nenihone. 
MRK.5.29	Viya du lushe ija shoko ya mpome yakwe izahwa, azataila mwe ṅwili wakwe, kuti azahona ija nkondo yakwe. 
MRK.5.30	Hata Yesu azafikataila ṅwenye, kuti kuna nguvu ilawileyo mwe ṅwili wakwe, azahitukila waja wantu angwe: Adowileye shuke zangu ni ndai? 
MRK.5.31	Wahina wakwe wazamγamba: Waona, iji bumba joshe jakushushumila, nini ukiγamba: Anidowileye ni ndai? 
MRK.5.32	Azazungulusha mesho, kangwe amwone yuja aviγosholeye. 
MRK.5.33	Miya yuja mvyele azaingilwa ni woγa, azadidima, hambu azataila aγoshwelwevyo, miya azaiza, azamkinila, azamγambila mbuli zoshe kweli. 
MRK.5.34	Yuja azamuti: Ṅwanangu, mitozesheze yako izakuhonya; hita mpeho, uikale ugima, iyo nkondo ishekuuyiye! 
MRK.5.35	Akelonga naye, kuzaiza wantu wa yuja mfuṅwa ywa vikilo, wazamuti: Ṅwanawo azafa; lushe nini ukimwonya mfuzi lulali? 
MRK.5.36	Yesu azaiva, inu mbuli ikilongwa, azamγamba yuja mfuṅwa ywa vikilo: Usheogohe! Tozesha du! 
MRK.5.37	Kangi nkakundize watuhu, wakihita naye, kushima Petelo na Yakobo na nduγuye Yohana. 
MRK.5.38	Wazaingila mwe nyumba ya yuja mfuṅwa ywa fyomelo, azaona mumo vuzo kulu, hambu muna welilisha na kukemesha. 
MRK.5.39	Akibinda kuingila azawati: Muvunkai na kulila? Uyu ṅwana nkafile, miya atesisila du. 
MRK.5.40	Miya wazamsheka. Azawaγulusha woshe, azamγuwa ishe ja ṅwana na nine na waja, awona nawo, azaingila na muja, yuja ṅwana alimo. 
MRK.5.41	Azamtoza yuja ṅwana mkono, azamuti: Talita kumi!, ni kuγamba: Kandele, nakuti: Inuka! 
MRK.5.42	Viya du lushe kaja kandele kazainuka, kazaγenda; hambu kaibindile mavuli kumi na maili; ne wahoisiiza kushentukisha. 
MRK.5.43	Azawalaγiliza kabisa, washezaleka, muntu akitaila inu mbuli; kangi azawati: Munkei vya ja!
MRK.6.1	Azakulawa kuja, azabula kaya, akulilemo, wahina wakwe wazamtongela. 
MRK.6.2	Mushi wa sabato azaandiila kufuza vikiloi; wangi wakiiva wazamaka angwe: Uyu ivi vyakwe vianduka na hi? Ainkiγwe viyuγo ani? Kangi izo nguvu zeinga aho ziγosholwa ni mikono yakwe zeze? 
MRK.6.3	Uyu so yuja fundi ywa zengo? So ṅwana Maliya, mkuluwe ja Yakobo na Yose na Yuda na Simoni? Hata walumbuze nkatina nawo? Wazaihilwa ndiye. 
MRK.6.4	Yesu azawati: Mteγanyingwa nkabelwa kutuhu, kushima kaya kwakwe na kwa wanduγu wakwe na nyumbai mwakwe. 
MRK.6.5	Uko nkadahile kuγoshola kilozo hata kiṅwe, ni wanyonge waγeke du, ahonyizewo na kuwabadikila mikono. 
MRK.6.6	Azamaka kwa mbuli ya kushetozesha kwawe. Azazunguluka kwe mizi tanga yoshe na kufuza γuko.
MRK.6.7	Azaitanga waja kumi na waili, azaandiila kuwatuma wailiili, azawainka ufuṅwa wa mpepo ze usaba, 
MRK.6.8	azawalaγiliza, washeinule kintu cha ntambo hata, kushima ngoda, washeinule, ati ni nkande, ati ni bene, ati ni senti mwe msipi, vilatu muzwike, 
MRK.6.9	miya mushezwike nkazu mbili. 
MRK.6.10	Azawati: Ndimo mwingile mwe nyumba ya muntu, ikalai mumo, mpaka mkizalawa mwe uwo muzi! 
MRK.6.11	Hantu ndiho mshehokelwe na kusheiviγwa, muhalawe mkiwahuγutila vumbi jitozizejo milundi yenyu, jiwaγalukile uwona! 
MRK.6.12	Wazalawa, wazabilikila, wantu wahitule ntongonyezi zawe, 
MRK.6.13	wazaingata mpepo nyingi, wazahonya wanyonge wangi na kuwashisha mavuta.
MRK.6.14	Hata zumbe Helode azaiva mbuli yakwe, hambu zina jakwe jizatailikana kosheni, azaγamba: Yohana Mubatizi atefufuka kwa wafilewo; ne vyeleka, izo nguvu zikiγosholwa ndiye. 
MRK.6.15	Watuhu wazaγamba: Ni Eliya, watuhu wazaγamba: 
MRK.6.16	Ni mteγanyingwa sa waja wateγanyi weyae. Miya Helode akiviiva azaγamba: Yohana, nimkomileye na kumshenga mutwi, atefufuka. 
MRK.6.17	Hambu Helode aatuma, aamgwila Yohana, aamgela mwe chumba kwa mbuli va Helodiya, mkaza nduγuye Filipo, kwa kuti azamteγula. 
MRK.6.18	Hambu Yohana azamγamba: Vina ṅwiko, ukimγuwa mkaza nduγuyo. 
MRK.6.19	Miya Helodiya azamγojaγoja, azakunda kumkoma, miya nkadahile. 
MRK.6.20	Hambu Helode ne akimwogoha Yohana, azamtaila, kuti ni muntu mtanda kangi mṅazi, kwa ivyoho azamγolokela, kangi akikamwiva, moyo uzakamlaha, kangi azatamilwa ni kumwiva. 
MRK.6.21	Hakombaγaneho ni mushi wa nyemi ya kuvyalwa kwa Helode ukibula; aho Helode azalalika wafuṅwa wakwe na waγolokezi wa washilikali na wakulu wa Galileya, waje kwakwe nkande za ṅwiyaγulo. 
MRK.6.22	Ṅwana ywa kindele ywa Helodiya azaingila na muja, azasanganya, vizamtamila Helode na waγeni wakwe. Ne zumbe ahomγamba yuja mndele: Nilombeza, ndivyo ukunde! Nenivikunke. 
MRK.6.23	Azamlonga na kukilisha: Ndivyo unilombeze, nenivikunke, hata ni hindi gima ja uzumbe wangu! 
MRK.6.24	Azamlawa, azamlonga nine: Nilombeze mbwai? Angwe ndiye: Lombeza mutwi wa Yohana Mubatizi! 
MRK.6.25	Azafikaingila, azamγulukila zumbe, azamlombeza angwe: Nakunda, uninke mwe bakuli ivi lushe aha mutwi wa Yohana Mubatizi. 
MRK.6.26	Zumbe azaja ukiwa, miya kwa mbuli ya ija mikilishize na kwa mbuli ya waja waγeni nkakundile kumlemeza. 
MRK.6.27	Ne zumbe atumileho mfunguwo, azamlaγiliza, alete mutwi wa Yohana. Azahita, azamshenga mutwi muja mwe chumba. 
MRK.6.28	Akibinda azaleta uja mutwi wakwe mwe bakuli, azaumunka yuja mndele, kangi yuja mndele azauiγala kwa nine. 
MRK.6.29	Wahina wakwe wakiviiva wazaiza, wazaγuwa kimba chakwe, wazachiika mwe mbila.
MRK.6.30	Ziya ntuṅwa zizaunganana vituhu kwa Yesu, wazamwukwila vyoshe, waγosholevyo na wabilikilevyo. 
MRK.6.31	Azawati: Hitai inywi wenye du hantu he ike, muheme hadodo! Hambu haja hana wangi weiza na wehita, nkawakombaγanye kuja nkande.
MRK.6.32	Wazahita na chombo wenye du na kuntu kwe ike. 
MRK.6.33	Wantu wakiwaona, wakihita, wakitaila, wagwizileko nako, wangi wazalawa mwe mizi yoshe, wazaγulukila haja hantu na milundi, kangi wazawahota. 
MRK.6.34	Yesu akilawa mwe chombo, azaona, kuti wantu ni wangi; azabulwa ni utungu nawo, hambu wazafanana, yiya ni ngoto zishinazo mulishi, azaandiila kuwafuza mbuli nyingi. 
MRK.6.35	Kukiunga kushwa, wahina wazamwizila, wazamγamba: Kuntu kunu ku ike, kangi kuzashwa. 
MRK.6.36	Washungule, wazunguluke kwe mbuwa na kwe mizi, wakiγulile vyaja! 
MRK.6.37	Miya azawalandula angwe: Wainkei inywi, waje! Angwe ndiwo: Tihite kwa γula nkande kwa shilingi magana maili, tidshewainka, waje? 
MRK.6.38	Azawauza: Muna migate ingahi? Hitai, mwolele. Wakibinda kutaila wazamuti: Mishano na fi mbili. 
MRK.6.39	Azawalaγiliza, wantu waikale ndala ndala mwe luja lwondo. 
MRK.6.40	Wazaikala mabumbabumba, kuṅwe ni gana, kuṅwe ni milongo mishano. 
MRK.6.41	Azaγuwa ija migate mishano na ziya fi mbili, azaolela na kwe lwingu akilavya ntogolo, azabendulabendula ija migate, azaiinkila kwa wahina wakwe, wawaiγaile, hata ziya fi mbili azaziwapangila woshe. 
MRK.6.42	Woshe wazaja, wazaiγuta. 
MRK.6.43	Vikibinda wazadodola mpuγutishi, zizamema ngahu kumi na mbili, hata ziya fi ni vivyoho. 
MRK.6.44	Kangi waja wajilewo waγoshi du wazaγelemuka makulija mashano.
MRK.6.45	Ne ahowakundila wahina wakwe kuingila mwe chombo, waveomboka na sheja kwe muzi wa Betisayida, mpaka ṅwenye ashungule waja wantu. 
MRK.6.46	Akibinda kuwashungula azakwela mwe mulima kwa vika. 
MRK.6.47	Lwiza lukigwa, chiya chombo chiibuzile mwe bahali gati, ṅwenye a ike kuja mpwai. 
MRK.6.48	Azawaona, kuti wana ntoγo kuγesa chombo, hambu mpeho izalawa kuja, wakohita nako; vikibuza luγojo lwa ne lwa kilo, azaiza na kuja, waliko, akiγenda mwe bahali ulanga, azakunda kuwazinka. 
MRK.6.49	Wakimwona, avyoγenda mwe bahali ulanga, wazaγamba: Ni mzimu; 
MRK.6.50	wazakema, hambu woshe wazamwona, wazabulwa ni woγa ukulu. Miya azafikalonga nawo, azawati: Toγwai ni myoyo! 
MRK.6.51	Ni miyo, msheogohe! Azakwela mwe chombo, walimo, ne mpeho ihotongomala; miya wazaisiiza kushentukisha mwe myoyo yawe. 
MRK.6.52	Hambu ija mbuli ya migate nkaiwainkile viyuγo, myoyo yawe ikena ntoγo. 
MRK.6.53	Wakibinda kuomboka wazabula mwe shi ya Genesaleti, wazafikila haho. 
MRK.6.54	Wakilawa mwe chombo, wantu wazafikamtaila, kuti a haja. 
MRK.6.55	Wazaγulukila iyo shi ngima, wazaandiila kuiγala watamu wawe, wailele mwe sazi zawe, na kuja, wakoiva, kuti a γuko. 
MRK.6.56	Koshe aingileko, ati ni mwe kazizi kadodo, ati ni mwe muzi mkulu, ati ni nkoi, wazaika watamu lwazoi, wazamhembeleza, awakundize kudowa du lusiniko lwa nkazu yakwe; kangi woshe wamdowilewo wazahona.
MRK.7.1	Mafaliseyo na watabaluwangwa kuṅwe walawilewo Yelusalemu wazaunganana kwakwe. 
MRK.7.2	Wakiona wahina wakwe kuṅwe, wakija nkande na mikono ishihoziγweyo, ni kuγamba ishihakiγweyo, wazawashunda. 
MRK.7.3	Hambu Mafaliseyo na Wayuda woshe nkawaja, waishihakile mikono na kuichukula, ni kwa kuti watoza vitigo vya wakale. 
MRK.7.4	Hata vyelawa γwilo nkawavija, shuti wavimyaγe mazi; kangi kuna vitigo vingi vituhu wainkiγwevyo, wavitoze, ati ni kuhaka vinywelo mazi na maiγa na nyungu na sazi. 
MRK.7.5	Lushe waja Mafaliseyo na watabaluwangwa wazamwuza: Nini wahina wako wakisheanga na vitigo vya wakale? 
MRK.7.6	Nini wakija nkande na mikono ishihoziγweyo? Azawati: Yesaya azateγanya vitana mbuli za inywi mwehemba, akigonda: Mbali inu yanigimbika na milomo yawe, miya myoyo yawe i hale na imi. 
MRK.7.7	Wanivika bule, hambu mbuli, wazofuza wantu, ni milaγilizo ya kimuntu. 
MRK.7.8	Milomo ya Mulungu mzaiasha, mtoze vitigo vya wantu. 
MRK.7.9	Vituhu azawati: Kweli mzazifya mkiusha milaγilizo ya Mulungu, kangwe mdahetongela vitigo vyenyu! 
MRK.7.10	Hambu Mose azalonga: Gimbika isho na nyokwe! Hatuhu aγamba: Ndiye amlonge ishe ao nine vibada akatakoṅwa! 
MRK.7.11	Miya inywi mwaγamba: Ati muntu amγamba ishe ao nine: Uchokunda china ṅwiko, ni kuγamba: Chiya, ukundilecho kufilwa mbazi ni miyo, chizahita na Mulungu, azifya. 
MRK.7.12	Kangi ivyoho mwamfingiza kumupikila ishe ao nine. 
MRK.7.13	Ne kubusha mbulingwa ya Mulungu kwa mbuli ya vitigo vyenyu, mutuzilevyo wenye. Kangi mwaγoshola vingi muno vyefanana na ivi.
MRK.7.14	Azaitanga wantu vituhu na kwakwe, azawati: Niteγelezai nyosheni, mwive! 
MRK.7.15	Nkakuna mbuli ya muntu ye se yedaha kumgela kisitama ikimwingila; vyemgela muntu kisitama ni viya vyelawa mwe moyo wa mimtu. 
MRK.7.16	Ati kuna mwena mashikilo yeiva neaive! 
MRK.7.17	Akiuka kwa waja wantu, akiingila mwe nyumba, wahina wakwe wazamwuza mbuli ya luja lushimo. 
MRK.7.18	Azawati: Kumbe hata inywi nkamwiva vivyoho? Nkamtaila kuti: Vyoshe vye se vikimwingila muntu nkavidaha kumgela kisitama? 
MRK.7.19	Hambu nkaviingila mwe moyo wakwe, viingila mwe ifu, vituhu vilawa na sila yawe; ne mbuli ya nkande zoshe ivyoγenda. 
MRK.7.20	Vikibinda azawati: Vyelawa mwe moyo wa muntu ne vyemgela muntu kisitama. 
MRK.7.21	Hambu uko ndai mwe myoyo ya wantu kulawa ntongonyezi mbada, 
MRK.7.22	utesi, kilanga, kukoma, ubavi, mumelo, ubada, leba, kujilisha na kunywelesha, luzisho lubada, lukanko, utili, uhambanyi. 
MRK.7.23	Ivi vibada vyoshe vilawa uko ndai, vyamgela muntu kisitaiṅa.
MRK.7.24	Akiinuka kuja azahita mwe shi ya Tilo na ya Sidoni. Azaingila na nyumbai, nkakundile, muntu akimtaila, miya nkadahile kukifisha. Haho hazaiva mvyele mbuli yakwe. 
MRK.7.25	Yuja mvyele yohena ṅwanae ywa kindele ana mpepo ye usaba. 
MRK.7.26	Azaiza, azamkinila he milundi. Yuja mvyele ni Mgiliki, mbali yakwe ni Msilofonike; azamhembeleza, aingate ija mpepo, ilawe mwe ṅwanae. 
MRK.7.27	Miya Yesu azamuti: Leka, wana waneiγuta! Hambu nkavitama, muntu akiγuwa nkande za wana, akizitambikiia vikuli. 
MRK.7.28	Yuja azaitikila angwe: Ni vivyo, Zumbe. Kangi vikuli viyaja mpuγutishi za wana mzunguwi he meza. 
MRK.7.29	Angwe ndiye: Kwa inu mbuli hita! Mpepo izabinda kulawa mwe ṅwanawo. 
MRK.7.30	Azahita na nyumbai mwakwe azamubulila ṅwanae, aiikale mwe lusazi, miya ija mpepo iiukile.
MRK.7.31	Vituhu azakulawa kuja kwe shi ya Tilo, azadwisha Sidoni, azahita kwe bahali ya Galileya gatigati mwe ija shi yena mizi kumi. 
MRK.7.32	Wazamletela muntu ashiivaye, kangi ni bubu, wazamhembeleza, amubadikile mikono. 
MRK.7.33	Azamwusha haja he wantu na hantu he ike, azagela vyala vyakwe mwe mashikilo yakwe, azashwa mate, azadowa lulimi lwakwe. 
MRK.7.34	Azaolela na kwe lwingu azahesa moyo, azamuti: Efata!, ni kuγamba: Zuγuka! 
MRK.7.35	Ne mashikilo yakwe yahozuγuka, hata luge lwa lulimi lwakwe luzashunguka. 
MRK.7.36	Azawalaγiliza, washevimγambile muntu. Miya akikawalaγiliza ivyoho, waakaisiiza kuvibilikila. 
MRK.7.37	Kangi wazaisiiza kushentukisha, wazaγamba: Vyoshe azavizifya, washiivawo aleka, waive, washilongawo aleka, walonge.
MRK.8.1	Mishi ija kuzaunganana wantu wangi muno vituhu, kangi wazashowa vya ja; ne ahoitanga wahina wakwe, azawati: 
MRK.8.2	Nabulwa ni utungu na awa wantu, hambu mishi mitatu wazahumula kwangu, kangi nkawana vya ja. 
MRK.8.3	Ati nawashungula, waγotoke na kwawe waishijile, watagwa mshale silai, kangi kuṅwe waanduka hale. 
MRK.8.4	Wahina wazamlandula: Muntu adaha zeze kuwaiγusha nkande wantu weinga aha kunu nyika? 
MRK.8.5	Azawauza: Muna migate ingahi? Angwe: Mfungate. 
MRK.8.6	Azalaγiliza wantu, waikale shi, azaγuwa ija migate mfungate, azalavya ntogolo, azaibendulabendula, azaiinkila kwa wahina wakwe, waiiγale; wazaiiγala kwa waja wantu. 
MRK.8.7	Kangi ne waina vikapala viγeke, vyohena azavilaviliziza ntogolo, azalaγiliza, waviiγale. 
MRK.8.8	Wazaja, wazaiγuta, kangi wazadodola mpuγulishi ngahu mfungate. 
MRK.8.9	Miya wantu wazaγelemuka hata makulija mane; lushe azawashungula.
MRK.8.10	Viya du lushe azaingila mwe chombo na wahina wakwe, azahita lwazu lwa Dalimanuta. 
MRK.8.11	Ne Mafaliseyo wahomlawila, wazaandiila kuuzanya naye, wazamγeza na kumlonga, aγoshole lwitangilo lwelawa mwe lwingu. 
MRK.8.12	Azahesa moyo angwe: Nini inu mbali ikilonda iwitangilo? Kweli namiti: Inu mbali nkezeiinkwe lwitangilo. 
MRK.8.13	Azawaleka, azaingila vituhu mwe chombo, azaomboka na sheja. 
MRK.8.14	Miya wazajala kuinula migate, muja mwe chombo ne waishina hata, kushima mgate muṅwe du. 
MRK.8.15	Azawashunda akiwati: Olelai, mkiγojeshe kwa mbuli ya shimbi ja Mafaliseyo na shimbi ja Helode! 
MRK.8.16	Wazafanyanya mwe myoyo yawe kuti: Ni kwa kuti nkatina migate. 
MRK.8.17	Akivitaila azawati: Nini mkifanyanya kuti: Ni kwa kuti nkamna migate? Nkamzati mtende lutwi mkitaila? Myoyo yenyu iketoγa vivyoho? 
MRK.8.18	Mesho muna nayo, miya nkamwona, mashikilo muna nayo, miya nkamwiva. 
MRK.8.19	Nkamfukila haja nikizabendwila wantu makulija mashano migate mishano, mdodole ngahu zingahi zimemilezo mpuγutishi? Wazamγamba: Ni kumi na mbili. 
MRK.8.20	Azawaγamba vituhu: Haja nikizabendwila wantu makulija mane migate mfimgate, mdodole ngahu zingahi zimemilezo mpuγutishi? 
MRK.8.21	Wazamγamba: Ni mfungate. Azawati: Lushe na ivi nkamzati mtaile?
MRK.8.22	Wazabula Betisayida, wantu wazamletela tuntu, wazamhembeleza, amdowe. 
MRK.8.23	Azamtoza yuja tuntu mkono, azamlavya mwe uja muzi na uko tanga, azamshwela mate mwe mesho, azamubadikila mikono, azamwuza: Una uvyoona? 
MRK.8.24	Azaolela na ulanga angwe: Naona wantu weanga, viya nitaona miti. 
MRK.8.25	Azamubadikila vituhu mikono mwe mesho yakwe, akiolela lushe azahona, vintu vyoshe azaviona vitana, hata viya vye hale. 
MRK.8.26	Azamtuma na nyumbai mwakwe akimuti: Usheingile umu kaya, kangi ushezavimγambila muntu umu kaya!
MRK.8.27	Yesu na wahina wakwe wazakulawa, wazahita kwe mizi tanga ya Kesaliya ya Filipo. Silai azauza wahina wakwe angwe: Wantu waγamba, kuti ni miyo ndai? 
MRK.8.28	Wazamuti: Kuṅwe waγamba: U Yohana Mubatizi, kuṅwe kuti: U Eliya, kuṅwe kuti: U muṅwe ywa wateγanyingwa. 
MRK.8.29	Ṅwenye azawauza: He inywi mγamba, kuti ni miyo ndai? Petelo azahitula angwe: Iwe u Kilisito Azawashunda, 
MRK.8.30	washezamγambila muntu inu mbuli yakwe.
MRK.8.31	Azaandiila kuwafuza, kuti vyamtala ṅwanangwa ywa muntu, alumiziγwe vikulu, abentwe ni watawa na wavikizi wakulu na watabaluwangwa, mpaka akoṅwe, miya mishi mitatu ikizinka, atafufuka. Inu mbuli azailonga cha sale. 
MRK.8.32	Petelo azamwinula he njama, azaandiila kumshunda. 
MRK.8.33	Miya yuja azahituka, azaolela wahina wakwe woshe, azamshunda Petelo angwe: Uka kwangu, Satani! Hambu nkutongonyeza viya vya Mulungu, utongonyeza viya vya wantu.
MRK.8.34	Azaitanga bumba kulu haṅwe na wahina wakwe, azawati: Ati muntu akunda kunitongela, shuti anekilemeza ṅwenye, ainule muti wakwe wa kukomelwa, ne ndivyo adahe kunitongela. 
MRK.8.35	Hambu mwekunda kukihonya, atazakihosa; miya mwekihosa kwa mbuli ya imi na ya ulau wedi, atazakihonya. 
MRK.8.36	Hambu muntu nezeaonele mbwai akimota ngulu ngima, ati moyo wakwe wahosiγwa ndiyo? 
MRK.8.37	Hambu muntu alavye makombo ani, ndiyo akikombole nayo? 
MRK.8.38	Hambu ndiye atendwe ni shoni na imi ao du na mbuli zangu kuzilonga mwe inu mbali ye kilanga na uhuza, hata ṅwanangwa ywa muntu atazatendwa ni shoni naye akizaiza haṅwe na walau waṅazi na utana wa ishe.
MRK.9.1	Azawati: Kweli aamiti: Awa weγoloka aha, weyae wawe kuṅwe nkewaone kifa, shuti waneona uzumbe wa Mulungu, ukiiza na nguvu. 
MRK.9.2	Mishi mtandatu ikizinka, Yesu azamγuwa Petelo na Yakobo na Yohana, azawakweza mwe ntuli nkulu, wai wenye du. 
MRK.9.3	Wakimwolela, azaγalamuka, hata shuke zakwe zizanamanika na kuṅalisha kabisa, viya ni kau, nkakuna mfula shuke kunu shi mwedaha kuziṅaza ivyoho. 
MRK.9.4	Eliya na Mose wazawalawila, wazalonga na Yesu. 
MRK.9.5	Petelo azamlonga Yesu angwe: Mfuzi, vyatama, tikiikala kunu, tizenge makumbi matatu, iṅwe jako, iṅwe ja Mose, iṅwe ja Eliya. 
MRK.9.6	Hambu nkataile vya longa, hambu wazaingilwa ni woγa ukulu. 
MRK.9.7	Kuzaiza zunde, jizawagwishiliza mpungo; muja mwe zunde muzalawa kanwa angwe: Uyu ni ṅwanangu, niyemkundisha, mwivei! 
MRK.9.8	Viya du lushe wakiolela, nkawaene muntu, ni Yesu ike mwe haja, waliho. 
MRK.9.9	Wakisheela mwe ija ntuli, azawalaγiliza, washezavimtamwila muntu viya, waenevyo, ṅwanangwa vwa muntu ashizati afufuke kwa wafilewo. 
MRK.9.10	Inu mbuli wazaitoza mwe myoyo yawe, wakiuzanya kuγamba: Kuja kufufuka kwa wafilewo ni mbwai? 
MRK.9.11	Wazamwuza angwe: Watabaluwangwa waalonga kuti: Shuti kuneiza Eliya! 
MRK.9.12	Azawahilwila angwe: Kweli, bosi Eliya aiza, aγoshole vyoshe vibanikevyo, miya ni zeze, mbuli ya ṅwanangwa ywa muntu ikigondwa kuti: Nezealumiziγwe vikulu, nezeabelwe? 
MRK.9.13	Miya namiti: Eliya azabinda kuiza, kangi wazamγoshwela wakundilevyo, sa viyaho mbuli yakwe igondiγwevyo.
MRK.9.14	Wakibula kwa wahina wazaona bumba kulu haho, hata watabaluwangwa wauzanya nawo. 
MRK.9.15	Wantu woshe wakimwona wazashentuka, wazafikamγulukila, wazamluγusha. 
MRK.9.16	Azawauza: Mwuzanya mbwai nawo? 
MRK.9.17	Muṅwe ywa waja wantu azamγamba: Mfuzi, nizaleta ṅwanangu na kwako, ana mpepo ishiyolonga. 
MRK.9.18	Ihokamgwila yamshindika na nguvu, alawa tefu haṅwe na kugwelenya meno, vikibinda ṅwili woshe utamhoholeka, nizalonga wahina wako, waiingate, miya nkawadahile. 
MRK.9.19	Azawalandula angwe: Mbali inu nkaitozesha; niange na inywi mpaka lini? Nimizizimizize mpaka hi? 
MRK.9.20	Mletei na kwangu! Wazamleta na kwakwe. Akimwona, ija mpepo izamshindika, azakina na shi, azadongoloka, azalawa tefu. 
MRK.9.21	Azamwuza ishe: Ivi vimwandiile lini? 
MRK.9.22	Angwe: Ake ṅwana mdodo. Yaakamtambika mwe moto kangi muno, vituhu mwe mazi, kangwe imkome. Miya ati wadaha mbuli, tiambize, utifile mbazi! 
MRK.9.23	Yesu azamuti: Ukiγamba, ati wadaha, vyoshe vidahiγwa ni muotu mwetozesha. 
MRK.9.24	Ne ishe ja ṅwana ahokema angwe: Natozesha; ulelenganyi wangu uugele nguvu! 
MRK.9.25	Miya Yesu akiona, kuti wantu wangi waγuluka na haja, azaivaila ija mpepo ye usaba angwe: Iwe mpepo ushilongawo, kangi ushiivawo, nakulaγiliza, ulawe mwe ṅwili wakwe, ushezauingila vingi! 
MRK.9.26	Izakemesha, izamnyaγalisha, ikibinda izalawa mwakwe. Azaγaluka viya ni mfi, wangi wazafanyanya kuti azafa. 
MRK.9.27	Yesu azamtoza mkono, azamwinula, azainuka, 
MRK.9.28	Akiingila na nyumbai, wahina wakwe wazamwuza he njama: Ni vihi vilekilevyo, tikishedaha kuiingata? 
MRK.9.29	Azawati: Inu mbali nkaihalawa mwe mimtu, ati so kwa kuvika na kufimga.
MRK.9.30	Wakikulawa kuja wazaanga mwe shi ya Galileya, miva nkakundile, muntu akitaila. 
MRK.9.31	Hambu azawafuza wahina wakwe, azawati: Ṅwanangwa ywa muntu neainkilwe mwe mikono ya wantu, akoṅwe; miya akibinda kukoṅwa, mishi mitatu ikizinka, neafufuke. 
MRK.9.32	Miya waja nkawataile inu mbuli, kangi wazaogoha kumwuza.
MRK.9.33	Wazabula Kapelinaumu. Akiingila na nyumbai azawauza: Kuja silai ne mkifanyanya mbwai? 
MRK.9.34	Miya wazaleka lwashu. Hambu kuja ne wakikanana kuγamba: Mkulu ni ndai? 
MRK.9.35	Azaikaia, azalonga na waja kumi na waili, azawati: Muntu akikunda kuγaluka ywa bosi, shuti aγaluke shilikizi ja weyae woshe, awatumikile woshe! 
MRK.9.36	Azaγuwa kazana, azakaγolosha gatigati haja, waliho, azakaambata, azawati: 
MRK.9.37	Ndiye ahokele kazana keinga aha kwa mbuli ya zina jangu, anihokela imi; kangi ndiye anihokele imi, nkanihokela imi du, miya amhokela yuja anitumileye.
MRK.9.38	Yohana azamuti: Mfuzi, tataila muntu mweingata mpepo kwa nguvu ya zina jako, kangi nkatitongela, ne tihomfingiza, kwa kuti nkatilongela. 
MRK.9.39	Angwe ni Yesu: Mshemfingize! Hambu nkakuna mwetenda nguvu kwa zina jangu, vituhu akidaha kufikanishinga vibada. 
MRK.9.40	Hambu ashiyetiikila nkani ne mweivana na ishwi. 
MRK.9.41	Hambu ndiye nezeaminke ntungo ya mazi kwa mbuli ya zina jangu, kwa kuti mu wa Kilisito, kweli namiti: Upokezi wakwe nkezeumwaγile.
MRK.9.42	Miya awa wadodo wenitozesha, ndiye aihize ṅwiyae ywawe muṅwe, vyamtala, mwe shingo yakwe mukigelwa nolo gima, akitambikwa na mwe bahali. 
MRK.9.43	Ali mkono wako wakuihiza, uushenge! Ni vitana, ukiingila he nkalamo wina mkono muṅwe du, kuzinka aho, ukionya kuzimu na mikono mili, ukigelwa mwe uja moto ushizimawo. 
MRK.9.44	Hambu zongolo jawe jewalumiza kuja nkajifa, kangi uja moto nkauzima. 
MRK.9.45	Ati mulundi wako wakuihiza, uushenge! Ni vitana, ukiingila he nkalamo wina mulundi muṅwe du, kuzinka aho, ukishindikwa kuzimu na milundi mili. 
MRK.9.46	Hambu zongolo jawe jewalumiza kuja nkajifa, kangi uja moto nkauzima. 
MRK.9.47	Ati zisho jako jakuihiza, jifokole! Ni vitana, ukiingila he nkalamo wina zisho iṅwe du, kuzinka aho, 
MRK.9.48	ukishindikwa kuzimu wina mesho maili. Hambu zongolo jawe jewalumiza kuja nkajifa, kangi uja moto nkauzima. 
MRK.9.49	Hambu kila muntu atazatamiziγwa ni moto. 
MRK.9.50	Munyu ni mtana; miya ati munyu wabanika, nezemuuzifye na mbwai? Tendai munyu mwe myoyo yenyu, mwivane wenye na wenye!
MRK.10.1	Azakuinuka kuja, azahita mwe shi ya Yudeya na mwe shi ye sheja ja Yolodani. Vituhu wantu wangi wazamlimila, azawafuza vituhu, sa avyokazwela. 
MRK.10.2	Hata Mafaliseyo wazamwizila, wazamwuza, ati nkavina ṅwiko, mγoshi akilekana na muke, miya watemγeza. 
MRK.10.3	Azawalandula angwe: Mose amilaγilize mbwai? 
MRK.10.4	Angwe ndiwo: Mose azakundiza wantu kugonda vyeti vya kukoma unyumba, kangwe walekane. 
MRK.10.5	Yesu azawati: Kwa mbuli ya ntoγo za myoyo yenyu azamigondela unu mulomo; 
MRK.10.6	miya aho kuandiila, Mulungu akiumba wantu, azawaumba mγoshi na mvyele. 
MRK.10.7	Ne vihokaleka, muntu akimwasha ishe na nine, aandakane na muke, awa waili waγaluke ṅwili muṅwe; 
MRK.10.8	kwa ivyoho awa so waili, miya ni ṅwili muṅwe. 
MRK.10.9	Kangi viya, Mulungu agombekezevyo, muntu ashezavigombola! Wakiingila na nyumbai, 
MRK.10.10	wahina wakwe wazamwuza kwa inu mbuli. 
MRK.10.11	Azawati: Muntu akilekana na muke, akiγuwa mtuhu, atenda kilanga naye; kangi mvyele akilekana na mulume, 
MRK.10.12	akiγwiγwa ni mγoshi mluhu, atenda kilanga.
MRK.10.13	Wazamletela vizana, kangwe avibadikile mikono; miya wahina wazawavaila waja wevileta. 
MRK.10.14	Yesu akiviona azaihilwa, azawati Lekal, vizana viize kwangu, mshevifingize! Hambu we ivyoho uzumbe wa Mulungu ni wawe. 
MRK.10.15	Kweli namiti: Ndiye ashehokele uzumbe wa Mulungu sa kazana nkezeauingile. 
MRK.10.16	Azaviambata, azaviṅaza mesho na kuvibadikila mikono.
MRK.10.17	Akilawa kuja, akibula silai, kuna mwemγulukila, azamgintila mazwi, azamwuza: Mfuzi mtana, nitende zeze, kangwe nezenipale nkalamo ya kale na kale? 
MRK.10.18	Yesu azamuti: Nini ukiniitanga mtana? Nkakuna mtana, kushima Mulungu ike du. 
MRK.10.19	Milomongwa waitaila kuγamba: Ushekome! Ushetende kilanga! Ushebawe! Ushemshinge ṅwiyawo ukilonga uwona wa lulimi! Ushemtunguluke muntu! Gimbika isho na nyokwe! 
MRK.10.20	Yuja azamuti: Mfuzi, ivi vyoshe nizaviγolokela, vivyo nikuzilevyo. 
MRK.10.21	Yesu azamwolela, azamkundisha, azamuti: Uishiγaze mbuli ṅwenga; hita, ukataγe vyoshe, uvyona navyo, uviinkile kwa wakiwa! Ne ndivyo utende mali mwe lwingu! Ukibinda uize, unitongele! 
MRK.10.22	Miya yuja azakilwa ni inu mbuli, azahita na ukiwa, hambu ne aina kitende chingi. 
MRK.10.23	Yesu azazungulusha mesho, azalonga wahina wakwe angwe: Olelai, ntoγo zivyokula, wazuli wakikunda kuingila mwe uzumbe wa Mulungu! 
MRK.10.24	Wahina wakwe wazashentuka izi mbuli; Yesu azawalandula vituhu, angwe: Wanangu, olelai, ntoγo zivyokula, waja wealila mali yawe wakikunda kuingila mwe uzumbe wa Mulungu! 
MRK.10.25	Ngameya ntoγo zakwe za kuholokela mwe kihula cha singano nkaziinga sa ziya, mzuli azoona za kuingila mwe uzumbe wa Mulungu. 
MRK.10.26	Miva waja wazaisiiza kushentuka, wazaγambilana: Lushe ndiye adahe kuzahona, ni ndai? 
MRK.10.27	Yesu azawaolela, azawati: Kwa wantu nkavidahikana, kushima kwa Mulungu; hambu vyoshe vidahikana kwa Mulungu.
MRK.10.28	Petelo azaandiila kumlonga angwe: Olela, ishwi tizaasha vyoshe, tizakutongela. 
MRK.10.29	Angwe ni Yesu: Kweli namiti: Mweasha nyumba ao wanduγu wakwe ao walumbuze ao nine ao ishe ao wanae ao miγunda kwa mbuli ya imi na ya ulaungwa wedi, 
MRK.10.30	nkakuna ndiye asheviuziziγwe ka gana mwe mishi inu ake kunu shi nyumba zakwe na wakuluwe na wanduγuze na walumbuze na wanine na wanae na miγunda, hata akitaγulushwaγulushwa, kangi mishi ija, ndiyo nezeibule, atazainkwa nkalamo ya kale na kale. 
MRK.10.31	Miya wangi walongolewo watazashilikiza, kangi washilikizewo watazalongola.
MRK.10.32	Kuja silai wakihita, wakwele Yelusalemu, Yesu aiwalongwele, miya wazamaka, wazamtongela na woγa. Azaγuwa vituhu waja kumi na waili, azaandiila kuwaγambila viya, ndivyo vimubulile, 
MRK.10.33	angwe: Olelai! Takwela Yelusalemu, ṅwanangwa ywa muntu ainkilwe kwa wavikizi wakulu na kwa watabaluwangwa, wakamlahe masa ya kumkoma, wamwinkile kwa wamzimu, watamfyulila, watamshwela mate, watamluta 
MRK.10.34	vikibinda watamkoma; miya mishi mitatu ikizinka atafufuka.
MRK.10.35	Yakobo na Yohana, wana Zebedeyo, wazamwizila angwe: Mfuzi, takunda, utiγoshwele, ndivyo tikulombeze. 
MRK.10.36	Azawati: Mukunda, nimiγoshwele mbwai? 
MRK.10.37	Wazamuti: Utikundize, muṅwe nezeaikale kulume, muṅwe kumosho kwako mwe utana wako! 
MRK.10.38	Yesu azawati: Nkamtaila muvyolombeza. Mwadaha kunywa icho kinywelo, ndicho ninywe? Mwadaha kubatizwa uwo ubatizi, ndiwo nibatizwe nawo? 
MRK.10.39	Wazamuti: Tadaha. Miya Yesu azawati: Icho kinywelo, ndicho ninywe, nezemuchinywe! Hata ubatizi, ndiwo nibatizwe nawo, nezemubatizwe nawo! 
MRK.10.40	Miya k mwikaza muntu kulume ao kumosho kwangu so ndima yangu, kuja kutala waja wakufanyanyiziγwewo. 
MRK.10.41	Waja weyae wawe kumi wakiviiva wazaihilwa kwa mbuli ya Yakobo na Yohana. 
MRK.10.42	Yesu azawaitanga, azawati: Mwataila, kuti waja wegimbikwa wazumbe wa mbali za wantu wawatoza na nguvu, hata wafuṅwa watunguluka wantu; miya kwenyu kusheoneke ivyoho! 
MRK.10.43	Miya mwekunda kuγaluka mkulu kwenyu, shuti a nitumikile! 
MRK.10.44	Mwekunda kuγaluka ywa bosi kwenyu, shuti aγaluke mupuna ywa weyae woshe! 
MRK.10.45	Hambu ṅwanangwa ywa muntu yohena okaizile, atumikilwe, miya aizile kwa tumikila, akiinkile ṅwenye, akombole wantu wangi.
MRK.10.46	Wazabula Yeliko. Akilawa Yeliko na wahina wakwe na bumba kulu muno, kuja silai kuzaikala Balitimeyo, ni ṅwana Timeyo, ni tuntu, aakalombeza. 
MRK.10.47	Akiiva kuti: Ni Yesu ywa Nazaleti, azaandiila kukema angwe: Yesu, ṅwana Dawidi, nifa mbazi! 
MRK.10.48	Wangi wazamvaila, kangwe aleke lwashu, miya azaisiiza kukema vivyoho: Ṅwana Dawidi, nifa mbazi! 
MRK.10.49	Yesu azaγoloka, azaγamba Mwitangei! Wazamwitanga yuja tuntu wakimuli: Toγwa ni moyo! Inuka! Akuitanga. 
MRK.10.50	Yuja azaasha shuke yakwe, azafikainuka, azahila kwa Yesu. 
MRK.10.51	Yesu azamwuza: Ukunda, nikuγoshweie mbwai? Angwe ni yuja tuntu: Mfuzi mkulu, nakunda, nione! 
MRK.10.52	Yesu azamuti: Hita! Mitozesheze yako izakuhonya. Viya du lushe azaona, azamtongela kuja silai.
MRK.11.1	Wakibula hehi na Yelusalemu mwe muzi wa Betifage na wa Betaniya he mulima wa miziyaγembe, azatuma wahina wakwe waili, 
MRK.11.2	azawati: Hitai mwe kaja kazizi haja sheja! Kangi aho mkiingila mtaona ṅwana mpunda ashungiγweye, ashizatiye apandwe ni muntu. Mdoholei, mumlete! 
MRK.11.3	Ati muntu amiγamba: Nini mkiγoshola ivyoho?, mumγambe: Zumbe aagiziγwa ndiyo, ne atafikaituma na kunu. 
MRK.11.4	Wazahita, wazaona ṅwana mpunda ashungiγweye nkilii, ni hehi na silai, wazamdohola. 
MRK.11.5	Wantu kuṅwe waγolokewo haja wazawaγamba: Muγosholai mkidohola mpundangwa? 
MRK.11.6	Waja wazawalandula, sa viyaho Yesu awalaγilizevyo, ne wahowaleka. 
MRK.11.7	Wazaiiγala yuja ṅwampunda kwa Yesu, wazamtandika shuke zawe, wazamkweza Yesu. 
MRK.11.8	Wantu wangi wazatandika shuke zawe silai, watuhu wazashenga masala, wazayatandika silai. 
MRK.11.9	Waja walongolewo, hata waja wetongela wazakema: Hoziyana! Atogolwe mweiza mwe zina ja Zumbe! 
MRK.11.10	Utogolwe uzumbe wa tate yweshu Dawidi wetilawila! Hoziyana ulanga! 
MRK.11.11	Azaingila Yelusalemu mwe vikilongwa, azaolela vyoshe vye muja. Kwa kuti kuishwele, azamlawa, azahita Betaniya na waja kumi na waili.
MRK.11.12	Keloi jakwe wakilawa Betaniya, azaiva sala. 
MRK.11.13	Kuja azaona mkuyu na hale wena mahungo, azaubasha, ati aonela vya ja mumo; miya akiubulila nkaonele, ni mahungo du, hambu mishi, nkuyu zihoizwila, nkaizati ibule. 
MRK.11.14	Azaulana angwe: Kale na kale muntu akashetaja tunda jako! Wahina wakwe wazaviiva.
MRK.11.15	Wazabula Yelusalemu. Akiingila vikiloi, azaandiila kuγulusha waja weγuzanya na wetaγizanya muja vikiloi, azafununkula meza za waja wetaγa mahela, hata viti vya waja welaγa visuwa manga, nkakundize muntu, 
MRK.11.16	akiingiza ntanu muja mwe vikilongwa, 
MRK.11.17	azawafuza akiwati: Kuigondiγwe: Nyumba yangu iitangwe nyumba ya vikila kwe mbali zoshe! Miya inywi mzaiγalusha mpanga ya wampoko. 
MRK.11.18	Wavikizi wakulu na watabaluwangwa wazaviiva, ne wahomlondela lukomele. Hambu wazamwogoha, kuti wantu woshe wazashentushiγwa ni mihinyize yakwe. 
MRK.11.19	Kukishwa wazalawa kuja, wazahita kwe muzi tanga. 
MRK.11.20	Makelo wakizinka sila du wazaona, uja mkuyu uikalaγale mpaka kwe mazindo. 
MRK.11.21	Petelo azafukila ija mbuli azamuti: Mfuzi, olela: Mkuyu, ulanilewo, uzakalaγala! 
MRK.11.22	Yesu azawalandula angwe: Mtozeshei Mulungu! 
MRK.11.23	Kweli namiti: Ndiye alaγilize unu mulima: Inuka, ukine mwe bahali!, ati ashekalakasha mwe moyo wakwe, ati atozesha du, kuti viya avyolonga nevibontoke, ne vitamubontokela. 
MRK.11.24	Ne vyeleka, nikimiti: Vyoshe, ndivyo mulombeze na kuvika, mkitozesha, kuti mtaviinkwa, ne vitamibontokela. 
MRK.11.25	Kangi mkiγoloka na kuvika ushilizanyai mbuli, ati muna masa na wenyu, kangwe ishe ywenyu mwe uko mwe lwingu yohe amiushilize muvyobana! 
MRK.11.26	Miya ati inywi mwasheushilizanya, hata ishe ywenyu mwe uko mwe lwingu nkeamiushilize muvyobana.
MRK.11.27	Wazahita vituhu Yelusalemu. Akizunguluka mwe vikilongwa, wavikizi wakulu na watabaluwangwa na watawa wazamwizila angwe: 
MRK.11.28	Ivi uviγoshola kwa ufuṅwa ani? Akunkileye unu ufuṅwa wa kuγoshola ivyoho ni ndai? 
MRK.11.29	Yesu azawati: Nami nimiuze mbuli ṅwenga, mwiniγambile! Ne ndivyo nami nimiγambile, ati niviγoshola kwa nguvu ani. 
MRK.11.30	Ubatizi wa Yohana uanduke mwe lwingu hambu kwa wantu? Niγambilai! 
MRK.11.31	Wazafanyanya mwe myoyo yawe kuγamba: Ati tamuti: Mwe lwingu, atatiti: Nini mkishemtozesha? 
MRK.11.32	Miya tiγambe: Kwa wantu! Miya wazaogoha wantu, hambu woshe wazafanyanya kuti: Yohana ni mteγanyingwa kweli. 
MRK.11.33	Wazamlandula Yesu angwe: Nkatitaila. Yesu yohena azawalandula akiwati: Lushe nami simiγambila, ati niviγoshola kwa nguvu ani.
MRK.12.1	Azaandiila kulonga nawo kilushimo angwe: Muntu azahanda mizabihu, azaidenganyiza na hibili, azafuka shimo ja minyiza mazabibu, azazenga dungu, azaiinkila kwa walimi, vikibinda azahita mwe shi ntuhu. 
MRK.12.2	Mishi ikitimiza, azatuma muhwanga kwa waja walimi, kangwe ainkwe mazabibu ni waja walimi. 
MRK.12.3	Miya waja wazamgwila, wazamuluta, wazamγotosha mikono du. 
MRK.12.4	Azatuma vituhu muhwanga mtuhu na kuja kwawe, wazamtowa mutwi na mawe, na kumweza. 
MRK.12.5	Azatuma mtuhu, yohena wazamkoma; vivyoho wangi watuhu kuṅwe wazawaluta, kuṅwe wazawakoma. 
MRK.12.6	Ne aina ṅwanae muṅwe, ayemkundisha; kushilikiza azamtuma na kwawe angwe: Uyu ṅwanangu newaingilwe ni shoni naye. 
MRK.12.7	Miya waja walimi wazafanyanya mwe myoyo yawe kuγamba: Uyu ni mupazi; ndokoi, timkome! 
MRK.12.8	Lushe ufa utaγaluka wetu. Ne wahomgwila, wakimkoma wazamwasha nkandai ya mizabibu uko se. 
MRK.12.9	Lushe yuja ṅwenye mizahibu atatenda zeze? Atahita, akome waja walimi, ainkile ija mizabibu kwa watuhu. 
MRK.12.10	Nkamfyomile uja ugondengwa wa kuγamba: Iwe, wazengo wabentilejo, jizaγaluka shikizi ja heta. 
MRK.12.11	Ivi vizaanduka kwa Zumbe; tikiviolela, ni kimaka. 
MRK.12.12	Wazalonda, ndivyo wamgwile, miya wazaogoha wantu, hambu wazataila, kuti luja lushimo alulongile kwa mbuli yawe, miya wazamleka, wazahita.
MRK.12.13	Wazatuma kwakwe Mafaliseyo na wantu kuṅwe wa Helode, wamgwize na mbuli, ndiyo alonge. 
MRK.12.14	Wazahita, wazamuti: Mfuzi, tataila kuti: Iwe u mkweli, kangi nkushindauza muntu, hambu nkuolela vyeni vya wantu, miya ufuza sila ya Mulungu, ilivyo kweli. Vina ṅwiko kumunka Kaiza kodi, hambu nkavina? Tiinkile? Hambu tisheinkile? 
MRK.12.15	Miya azataila kuhemba kwawe, azawati: Nini mkiniγeza? Ninkai sumni, niolele! 
MRK.12.16	Wazaleta. Azawati: Ichi chapa ni cha ndai? Kangi ugonde ni wa ndai? Angwe ndiwo: Ni wa Kaiza. 
MRK.12.17	Ne Yesu ahowati: Munkei Kaiza viya vya Kaiza! Kangi Mulungu mumunke viya vya Mulungu! Wazamumakisha.
MRK.12.18	Vikibinda Masadukeyo wazamwizila, ni waja weγamba: 
MRK.12.19	Ufufuki nkahana, wazamwuza angwe: Mfuzi, Mose azatigondela kuγamba: Mkuluwe ja muntu akifa, akiasha mvyele, akisheasha ṅwana, shuti nduγuye amupale yuja muke, amwinulile mkuluwe mbeleko. 
MRK.12.20	Ne kwina wanduγu mfungate; yuja ywa bosi azaγuwa mvyele, azafa, nkaashize ṅwana. 
MRK.12.21	Yuja ywa mbili azamupala, yohe azafa nkaashize ṅwana. Yuja ywa ntatu ni vivyoho. 
MRK.12.22	Waja woshe mfungate wazamγuwa, miya nkawaashize mbeleko. Kushilikiza yuja mvyele yohena azafa. 
MRK.12.23	Mwe ufufuki wakizafufuka, yuja mvyele neaγaluke ywa ndai? Hambu woshe mfungate ne waina naye. 
MRK.12.24	Yesu azawati: Mkiaγilwa so kwa mbuli ya kuti nkamtaila baluwangwa? Hata nguvu ya Mulungu nkamwitaila? 
MRK.12.25	Hambu aho ndiho nezewafufukile kwa wafilewo, nkawaγuwa, nkawaγwiγwa, miya wataikala mwe lwingu, viya ni walau. 
MRK.12.26	Miya kwa kuti: Wafilewo wafufuka, nkamfyomile mwe kitabu cha Mose, Mulungu alongilevyo naye mwe jiya shafi akimuti: Imi ni Mulungu ywa Abulahamu na Mulungu ywa Isaka na Mulungu ywa Yakobo? 
MRK.12.27	Kangi Mulungu so ywa wafilewo, ni ywa we moyo. Kuaγilwa kwenyu ni kukulu.
MRK.12.28	Azaizilwa ni mtabaluwangwa aivileye, wavyouzanya naye, azataila, kuti azawalandula vitana, azamwuza: Mulomo mkulu kuzinka yoshe ni uhi? 
MRK.12.29	Yesu azamwitikila angwe: Mulomo mkulu shunu: Iva, Isilayeli! Zumbe, Mulungu ywetu, ni Zumbe ike du. Umkundishe Zumbe, 
MRK.12.30	Mulungu ywako, kwa moyo wako woshe na kwa mpeho zako zoshe na kwa ntongonyezi zako zoshe na kwa nguvu zako zoshe! 
MRK.12.31	Wa mbili shunu: Umkundishe ṅwiyawo, sa uvyokikundisha ṅwenye! 
MRK.12.32	Nkakuna mulomo mtuhu wekula kuzinka inu. Yuja mtabaluwangwa azamuti: Ni vitana, mfuzi, uzalonga vye kweli, kuti: Mulungu ni muṅwe, nkakuna mtuhu kushima yuja. 
MRK.12.33	Kangi kuja kumkundisha kwa moyo woshe na kwa ntongonyezi zoshe na kwa nguvu zoshe na kuja kumkundisha ṅweshu, sa tivyokikundisha wenye, ni kukulu kuzinka ṅombe za mviko na ntogolo zoshe. 
MRK.12.34	Yesu akiona, kuti azaitikila na viyuγo, azamuti: Nku hale na uzumbe wa Mulungu. Nkakuna lushe atozizeye moyo wa kumwuza mbuli.
MRK.12.35	Vikibinda Yesu azaγuwa mbuli, azalonga akifuza vikiloi angwe: Watabaluwangwa walonga zeze kuti: Kilisito ni ṅwana Dawidi? 
MRK.12.36	Dawidi ṅwenye azalonga kwa viva, avyona Mpeho mṅazi, angwe: Zumbe azamlonga Zumbe ywangu: Ikala kulume kwangu, mpaka ndiho nezeniike wankulu wako shi he milundi yako! 
MRK.12.37	Dawidi ṅwenye amwitanga Zumbe, lushe ni ṅwanae vivihi?
MRK.12.38	Wantu wangi muno wazatamilwa ni kumteγeleza. Akiwafuza azawati: Kiγojei kwa mbuli ya watabaluwangwa! Watamilwa ni kuanga waizwikile shuke za kizumbe, watamilwa ni kuluγushiγwa lwazoi. 
MRK.12.39	Mwe mavikilo waikala mwe viti vya wazumbe, hata wakilalikwa kwe nkande waikala ha wafuṅwa. 
MRK.12.40	Waaja nyumba za wavyelengwa wafilwewo ni waγoshi, kangi wakionyaonya, viya wataisiiza kuwahembelezeza. Awa watazalahwa masa yezinka ya weyae wawe.
MRK.12.41	Azahita kwa ikala he chiya kisanduku cha ntogolo, azaolela wantu, wavyogela mali na mumo. Wazuli wangi wazagela nyingi. 
MRK.12.42	Kuzaiza mvyele mkiwa afilweye ni mγoshi ywakwe, azagela visenti vili vyeγelemuka hela ṅwenga. 
MRK.12.43	Azaitanga wahina wakwe, azawati: Kweli namiti: Uyu mvyelengwa mkiwa azagela hakulu kuzinka waja woshe wagezilewo mwe ichi kisanduku cha ntogolo. 
MRK.12.44	Hambu woshe wazausha senti kuṅwe mwe mali yawe nyingi, wazazigela, miya uyu ṅwenye ni mkiwa vikulu, kangi vyoshe, avyona navyo, azavigela, ni nkande zakwe zoshe.
MRK.13.1	Wakilawa mwe vikilongwa, mhina ywakwe muṅwe azamγamba: Mfuzi, olela mawe yeinga aha na zengo jeinga aha! 
MRK.13.2	Yesu azamuti: Waolela zengo iji kulu? Nkezehalekwe iwe, jikiandakana na ṅwiyae vivyoho jikishechakulwa.
MRK.13.3	Akiikala mwe mulima wa miziyaγembe sheja ja vikilongwa, Petelo na Yakobo na Yohana na Andeleya wazamwuza he njama angwe: 
MRK.13.4	Tiγambile, ati ni lini, ziya mbuli zikizabontoka? Kangi lwitangilo ni luhi, viya vikiunga kubontoka? 
MRK.13.5	Yesu azaandiila kuwaγambila angwe: Oleleshai, muntu ashezamiazaγanya! 
MRK.13.6	Hambu wantu wangi watazalawila mwe zina jangu wakiγamba: Imi ndiye, wataazaγanya wangi ivyoho. 
MRK.13.7	Ndiho nezemwivile, kuti kuna nkondo na ulongo wa izo nkondo, msheshentuke! Hambu viya shuti vibontoke, miya hata aho bindilizo nkajizati. 
MRK.13.8	Hambu mbali na mbali zitazainukilana, uzumbe ulazainukila uzumbe ṅwiyae; shi itazadidima hantu haṅwe na haṅwe, sala itazagwa na nkondo ntuhu ntuhu; ivi ne chandilo cha mishango.
MRK.13.9	Kiolelei inywi wenye! Hambu watazamiinkila kwa wafuṅwa, mulutwe mwe mavikilo, mulaviliziγwe kwa watoza shi na kwa wazumbe wakulu kwa mbuli ya imi, viwaγalukile uwona. 
MRK.13.10	Miya bosi ulaungwa shuti unebilikilwa kwa wamzimu woshe. 
MRK.13.11	Kangi aho ndiho nezewamiiγale, wakamiinkile, msheje sungu kwa viya, ndivyo mulandule! Miya viya, ndivyo mwinkwe ija minga, ne ndivyo mulandule! Hambu si nywiyo mwelonga, ni Mpeho mṅazi. 
MRK.13.12	Wanduγu na wanduγu nezewainkilane kwa koṅwa, hata waishe nezewainkile wana wawe, wana nezewaiγaile wavyazi wawe nkondo, wawakome. 
MRK.13.13	Nezemshukiziγwe ni wantu woshe kwa mbuli ya zina jangu. Miya ndiye azizimize mpaka bindilizo, ne ndiye avunilwe.
MRK.13.14	Aho ndiho nezemwone, uja uchakuzi webuza useli ukibula hantu hashiboagiza, sa vilongiγwevyo ni mteγanyi Danyeli. (Mwefyoma aha hantu ateγeleze vyedi!) Mishi ija we mwe shi ya Yudeya wanyilike kwe milima! 
MRK.13.15	Mwebulilwa aiikale mwe nyumba ulanga, ashesheele akishindaingila kwa γuwa ntanu ze nyumbai mwakwe! 
MRK.13.16	Mwe nkoi asheuye na nyuma kwa γuwa shuke zakwe! 
MRK.13.17	Wena nda na weonkeza watazaona ukiwa mishi ija. 
MRK.13.18	Miya hembelezai, kuja kunyilika kwenyu kusheteγane na mishi ya nyota! 
MRK.13.19	Hambu mishi ija kutaoneka ukiwa washaonekawo kale hoshe, vikiandiila haja, Mulungu akiumba lwingu na shi, mpaka ivi lushe, kangi nkezeuoneke vituhu. 
MRK.13.20	Ati Zumbe ashedwisha ija mishi, anga nkakuna muntu mwehona. Miya kwa mbuli ya waja washaγulwewo, ashaγulewo ṅwenye, azaidwisha ija mishi. 
MRK.13.21	Haja muntu azahamiti: Shuyu Kilisito! A haha!, ao du: Shuyuja! A kuja!, mshetozeshe! 
MRK.13.22	Hambu Wakilisito wa ulongo na wateγanyi wa ulongo watazainuka, waγoshole vilozo na vimaka, waazaγanye, ati vyadahikana, hata waja washaγulwewo. 
MRK.13.23	Miya inywi kiolelei! Shivyo, nizavimiγambila vyoshe, vishizati vikinte. 
MRK.13.24	Mishi ija, uja ukiwa ukibinda kuzinka, zuwa jitagwa lwiza, hata ṅwezi utaleka kuaka, 
MRK.13.25	hata ntondwe zitakina zikiuka mwe lwingu, hata nguvu ze kuja kwe lwingu zitavuwanika. 
MRK.13.26	Ne ndiho wamwone ṅwanangwa ywa muntu, avyoiza mwe mazunde ya lwingu na nguvu nyingi na utana ungi. 
MRK.13.27	Ne ndiho nezeatume walau, waimganyanye waja washaγulwewo ndiye, wakiwalavya kwe nyazu zoshe, mpeho ikokalawa nako, kuandiila shi ikohelela mpaka kuja, lwingu iuhitileko kwa helela. 
MRK.13.28	Hinai lushimo mwe mkuyu Ntimbwati zakwe zikikwela matumba, zikivungula, mwataila kuti: 
MRK.13.29	Vuli ji hehi. Vivyoho hata inywi mkizaona, viya vikibontoka, tailai kuti: Bindilizo ji hehi! 
MRK.13.30	Kweli namiti: Inu mbali nkeibanike, mpaka izi mbuli zoshe zinebontoka. 
MRK.13.31	Lwingu nezelubanike, hata inu shi, miya mbuli zangu nkezezibanike. 
MRK.13.32	Miya mbuli ya uja mushi ao ija saa nkakuna mweitaila, hata walau we mwe lwingu nkawaitaila, hata ṅwanangwa nkaitaila, ni Tate ike.
MRK.13.33	Kiolelei, mgone mesho na kuvika! Hambu nkamtaila, mishi ndiho nezeitimize. 
MRK.13.34	Vyafanana na muntu mwehita ntambo akiasha nyumba yakwe, akiinka wabwanga wakwe ufuṅwa wa kumupangiia kila muntu ndima yakwe, miya yuja muluγojo ywa nkili amlaγiliza, agone mesho. 
MRK.13.35	Vivyoho gonai mesho lushe! Hambu nkamtaila aho, ndiho ṅwenye nyumba nezeaizile, ati ni lwa ṅwiyaγulo, ati ni kilo kikulu, ati ni haja soγolo zihokakemela, ati ni makelo, 
MRK.13.36	ashezamitutukanya na kuiza kwakwe, akimibulila, mwisisile. 
MRK.13.37	Miya nivyomilonga inywi, nawalonga woshe: Gonal mesho!
MRK.14.1	Kukeshiγale mishi mili, mishi ya Pasa iki bula, yejiilwa migate ishigezilweyo shimbi. Wavikizi wakulu na watabaluwangwa wazapisha, ndivyo wamgwile na minyanyi, wamkome. 
MRK.14.2	Hambu wazaγamba: Tishezaγoja mishi ya mviko, kushezaoneka nkondo nkulu na wantu!
MRK.14.3	Akiikala Betaniya mwe nyumba ya Simoni Mkoma, wakija nkande, kuzaiza mvyele, aitozize kakomba ka mavuta ya muti weitangwa Nalada yavanganeyo na mafutilo ya mluziluzi, yeγulwa na mali nyingi muno. Azabonda kaja kakomba, azayatununtila mwe mutwi wakwe. 
MRK.14.4	Miya kuṅwe wazaihilwa mwe myoyo yawe angwe: Nini aya mavuta matana yakihabaniγwa? 
MRK.14.5	Hambu aya mavuta yetama ivyoho yaadaha kutaγwa kwa shilingi magana maili, zikainkilwa kwa wakiwa. Wazamshimbukila. 
MRK.14.6	Miya Yesu azalonga: Mulekei! Nini mkimwonya sungu? Azaγoshola ndima ntana mwe ṅwili wangu. 
MRK.14.7	Hambu wakiwa muna nawo kwenyu mishi yoshe, ndiho mkundile, mwadaha kuwafila mbazi, miya imi nkamna na imi mishi yoshe. 
MRK.14.8	Viya avyodaha azaviγoshola; azaandiila kushisha ṅwili wangu mavuta kangwe nezeuzikwe. 
MRK.14.9	Kweli namili: Aho ndiho ulau wedi nezeubilikilwe mwe ngulu ngima, hata ivi, uyu aγosholevyo, nezevilongwe, kangwe yohe nezeakumbukwe.
MRK.14.10	Yuda Isikaliyota, waja kumi na waili ni ṅwiyae ywawe, azahita kwa wavikizi wakulu, kangwe amwinkile kwawe. 
MRK.14.11	Waja wakiviiva wazatamilwa, wazalaγana naye feza, ndizo wamunke. Lushe azapisha, ndivyo akombaγanye kumwinkila.
MRK.14.12	Mushi wantu wahoandiila kuja migate ishigezilweyo shimbi, wantu wakikoma ngoto za Pasa, wahina wakwe wazamuti: Ukunda kujiila hi ngoto ya Pasa, tihite, tiveiliγanya? 
MRK.14.13	Azatuma wahina waili, azawati: Hitai na muja kaya! Nemkintane na muntu ainuleye iγa ja mazi, mtongelei! 
MRK.14.14	Ndimo aingile, mtamγamba yuja ṅwenye nyumba: Kangwe ni mfuzi: Fikilo jangu ni jihi, ndimo nijiile ngoto ya Pasa haṅwe na wahina wangu? 
MRK.14.15	Lushe ṅwenye atamionyesha chumba kikulu chibindilecho kutandikwa, ne ndimo mtiliγanyize. 
MRK.14.16	Waja wahina wazalawa, wazahita na muja kaya, wazaona, sa viyaho awaγambilevyo; wazaliγanya ngoto ya Pasa.
MRK.14.17	Lwa ṅwiyaγulo azaiza nawaja kumi nawaili. 
MRK.14.18	Wakiikala, wakija, Yesu azalonga: Kweli namiti: Ṅwenyu muṅwe mweja na imi aunga kuniinkila. 
MRK.14.19	Wazaandiila kuona ukiwa na kulonga muṅwe muṅwe: Hambu ni miyo? 
MRK.14.20	Azawahitwila angwe: Inywi kumi na waih ni ṅwenyu, ni yuja, ndiye aginte haṅwe na imi mwe lwiγa. 
MRK.14.21	Ṅwanangwa ywa muntu ahita sila yakwe sa viyaho, mbuli yakwe igondiγwevyo; miya yuja muntu mwemwinkila ṅwanangwa ywa muntu nezeaone ukiwa. Ati yuja muntu nkavyelwe, anga ni vitana vyakwe.
MRK.14.22	Aho wakija, azaγuwa mgate, azalavya ntogolo, azaubendula, azawainka angwe: Γuwai! Unu ni ṅwili wangu. 
MRK.14.23	Vikibinda azaγuwa kinywelo, azalavya ntogolo, azachiwainka, woshe wazanywa mumo. 
MRK.14.24	Azawati: Inu ni mpome yangu ya kilaγa kihya yeitilwa kwa mbuli ya wantu wangi. 
MRK.14.25	Kweli namiti: Sezeninywe lute lwa mazabibu mpaka uja mushi, nihozalunyweela luhya mwe uzumbe wa Mulungu.
MRK.14.26	Wakibinda kutogola wazamlawa, wahite kwe mulima wa miziyaγembe. 
MRK.14.27	Yesu azawati: Nyoshe nemwihilwe ni miyo. Hambu kuigondiγwe: Nezenitowe mulishi, ngoto ziasakanyiγwe. 
MRK.14.28	Miya nikibinda kufufuka nitamilongwela na Galileya. 
MRK.14.29	Petelo azamuti: Ati woshe waihilwa, miya imi seniihilwe. 
MRK.14.30	Yesu azamuti: Kweli nakuti: Ichi kilo cha lelo, soγolo ishizati ikeme kaili, utakela nkani katatu, kuti nku ywangu. 
MRK.14.31	Miya yuja azalongesha kuti. Hata nikibuza kukoṅwa haṅwe na iwe, sezenikele nkani kuti: Si ywako. Woshe wazalonga vivyoho.
MRK.14.32	Wazabula hantu heitangwa Getisemane, haja azalonga wahina wakwe: Ikalai aha, mpaka nibinde kuvika! 
MRK.14.33	Azamγuwa Petelo na Yakobo na Yohana, azahita nawo; azaandiila kudidima na kuukwa ni vizingizo, 
MRK.14.34	azawati: Moyo wangu waisa kujiγwa ni lusoyoyo, ushiγaze kufa. Ikalai aha, mgone mesho! 
MRK.14.35	Azahita na kamazu hadodo, azakina funi, azavika, ati vyadahikana, aho hantu hamzinke. 
MRK.14.36	Azalonga: Tate ene, vyoshe vyadahikana kwako, zisa ichi kinywelo kwangu! Miya imi nivyokunda sivyo, miya iwe uvyokunda vibontoke. 
MRK.14.37	Azahita, azawabulila waja, waisisile, azamγamba Petelo: Simoni, utesisila? Nkudaha kugona mesho saa ṅwenga du? 
MRK.14.38	Gonai mesho, muvike, kangwe msheγeziγwe! Moyo wakunda, miya ṅwili ni mnyonge. 
MRK.14.39	Azahita vituhu azavika akilonga ija mbuli, alongileyo. 
MRK.14.40	Akiiza vituhu azawabulila waja, waisisile, hambu mesho yawe ne yaina usisiza ungi, nkawataile vya kumlandula. 
MRK.14.41	Azaiza ka ntatu, azawati: Mwasisila vivyoho, mwushe muku? Hangu hazatimiza, hazabula; olelai: Ṅwanangwa ywa muntu ainkilwa mwe mikono ya wahuza! 
MRK.14.42	Inukai, tihite! Shuvuja mweniinkila! Azabula.
MRK.14.43	Haho akelonga, Yuda azabula, waja kumi na waili ni ṅwiyae ywawe, ana bumba kulu ja wantu watozizewo shime na vigongo, watumiγwe ni wavikizi wakulu na watabaluwangwa na waγolokezi. 
MRK.14.44	Miya yuja mwemwinkila aiwainkile weyae lwitangilo kuγamba: Ṅdiye nifyosane naye milomo, ndiye; mgwilei, mumwiγale na kumγojesha! 
MRK.14.45	Viya du lushe akibula azamtimila angwe: Mkulu! Akibinda azamfyosa milomo. 
MRK.14.46	Wazamgwila na mikono yawe, wazamshunga. 
MRK.14.47	Waja waγolokewo haja, ṅwiyae ywawe muṅwe azasholola shime, azamshenga mupuna ywa mvikizi mkulu, azamdwisha shikilo. 
MRK.14.48	Yesu azawalonga angwe: Mulawile mwitozize shime na vigongo, viya mtabasha mumpoko, munigwile imi 
MRK.14.49	Mishi yoshe nizaikala kwenyu vikiloi nikifuza, miya nkamunigwizile; ni kangwe ugondengwa ubontoke. 
MRK.14.50	Woshe wazamwasha, wazanyilika. 
MRK.14.51	Kuna mubwanga, azamtongela, aikiγubike shuke yeṅala; wazamgwila. 
MRK.14.52	Miya yuja azaasha shuke yakwe, azanyilika bule.
MRK.14.53	Wazamwiγala Yesu kwa mvikizi mkulu; wavikizi wakulu woshe na waγolokezi na watabaluwangwa wazaunganana kwakwe. 
MRK.14.54	Petelo azamtongela hale hale mpaka mwe chengo cha kitala cha mvikizi mkulu; azaikala na wafunguwo akiotela moto. 
MRK.14.55	Miya wavikizi wakulu haṅwe na wafuṅwa woshe wazalonda mbuli ya kumfyalima Yesu, kangwe wamkome, miya nkawaene. 
MRK.14.56	Hambu wangi wazamshinga mbuli za mambeza, miya mbuli zawe, wazomshinga, zizazinkana. 
MRK.14.57	Kuna wainukewo wakimshinga kuγamba; 
MRK.14.58	Tizamwiva, akiγamba: Imi nezenichakule iji vikilo jizengiγwejo ni wantu, nizenge tuhu mishi mitatu jishizengiγwejo ni wantu. 
MRK.14.59	Miya hata ivyoho uwona wawe uzazinkana. 
MRK.14.60	Ne mvikizi mkulu ahoinuka akilawila na haja gati, azamwuza Yesu angwe: Nkulandula ivi, awa wavyokushinga? 
MRK.14.61	Miya azaleka lwashu, nkalandule hata. Vituhu mvikizi mkulu azamwuza akimuti: Iwe u Kilisito, ṅwana yuja mweagiziγwa ni ntogolo zoshe? 
MRK.14.62	Angwe ni Yesu: Ni miyo; kangi nezemumwone ṅwanangwa ywa muntu, avyoikala kulume kwe nguvungwa, kangi avyoiza mwe mazunde ya lwingu. 
MRK.14.63	Ne mvikizi mkulu ahotatula shuke zakwe angwe: Waona tishindawalondelai? 
MRK.14.64	Mzaiva ulu lukanko. Muγambai? Woshe wazaitikila kuti: Ni mumasa ywa kufa. 
MRK.14.65	Kuṅwe wazaandiila kumshwela mate na kuγubika cheni chakwe na kumtowa nkonde wakimuti: Teγanya! Hata waja wafunguwo wazamγuwa na kumtowa vibao.
MRK.14.66	Petelo akiikala kuja chengoi, kuzaiza mndele muṅwe ywa mvikizi mkulu. 
MRK.14.67	Akimwona Petelo, avyootela moto, azamwolela, azamuti: Hata iwe ne ukianga na yuja Yesu ywa Nazaleti. 
MRK.14.68	Miya yuja azakela nkani angwe: Sitaila, siiva uvyolonga. Azakulawa, azahita na lwazoi. 
MRK.14.69	Yuja mndele akimwona azaandiila vituhu kuwaγambila waja waγolokewo kuti: Uyu ni ṅwiyae ywawe. 
MRK.14.70	Miya azakela nkani vituhu. Kafunda kadodo kakizinka, vituhu waja waγolokewo haja wazamuti Petelo: Kweli u ṅwiyae ywawe, hambu u Mgalileya. 
MRK.14.71	Miya yuja azaandiila kukilaγilila na kukilisha angwe: Simtaila yuja muntu, muyelonga! 
MRK.14.72	Viya du lushe soγolo izakema ka mbili; ne Petelo ahofukila ija mbuli, Yesu amulongileyo kuti: Soγolo ishizati ikeme kaili, neukele nkani katatu, kuti nku ywangu. Akivitongonyeza mwe moyo wakwe azalila.
MRK.15.1	Kukicha makelokelo wavikizi wakulu wazalonga masa yakwe na waγolokezi na watabaluwangwa na wafuṅwa woshe; wazamshunga Yesu, wazamwiγala, wazamwinkila kwa Pilato. 
MRK.15.2	Pilato azamwuza: Iwe u zumbe ywa Wayuda? Azamwitikila angwe: Uzalonga. 
MRK.15.3	Wavikizi wakulu wazamfyalima mbuli nyingi. 
MRK.15.4	Pilato azamwuza vituhu: Nkulandula mbuli? Olela viya vyoshe, wavyokushinga! 
MRK.15.5	Miya Yesu nkalandule hata mbuli ṅwenga du, ne Pilato ahomaka. 
MRK.15.6	Miya uja mviko mkulu uhokakinta, akawashungwila mimtu muṅwe ashungiγweye, ndiye wantu wakunde. 
MRK.15.7	Kuna muntu mweitangwa Balaba, ashungiγweye haṅwe na weyae wagwishizewo kiva, kangi ne wakomilewo wangi mwe chiya kiva. 
MRK.15.8	Wantu wazakwela, wazamhembeleza, aγoshole, sa avyokazwela. 
MRK.15.9	Pilato azawaitikila angwe: Mukunda, nimishungwile zumbe ywa Wayuda? 
MRK.15.10	Hambu aitaile, kuti wavikizi wakulu wamwinkile kwa wizu. 
MRK.15.11	Miya wavikizi wakulu wazatunya wantu, kangwe wakunde, wamshungwile Balaba. 
MRK.15.12	Miya Pilato azawalandula akiwati: Uyu, muyelonga kuti: Ni zumbe ywa Wayuda, nimγoshwele mbwai? 
MRK.15.13	Waja wazalandula na kukema: Mkontele mwe muti! 
MRK.15.14	Pilato azawati: Abanilei? Miya waja wazaisiiza kukema: Mkontele mwe muti! 
MRK.15.15	Pilato azakunda kuγoshola vyetamila wantu, ne ahowashungwila Balaba, miya Yesu azamwinkila, atowiγwe vibonko, vikibinda akontelwe mwe muti. 
MRK.15.16	Washilikali wazamwiγala, wazamwingiza na muja mwe kitala cha masa, wazaitanga weyae wawe woshe.
MRK.15.17	Wazamzwika guni ja kizumbe, wazaluka bundu ja miwa, wazajimubadika. 
MRK.15.18	Wazaandiila kumluγusha angwe: Mpongezi, zumbe ywa Wayuda! 
MRK.15.19	Wazamtowa na ngoda mwe mutwi, wazamshwela mate, wazamgintila mazwi, wazamvika.
MRK.15.20	Wakibinda kumfyulila, wazamwusha jiya guni ja kizumbe, wazamzwika shuke zakwe; wazamwiγala, wamkontele mwe muti. 
MRK.15.21	Kuna mγoshi mwezinka haja mwelawa nkoi, ndiye Simoni ywa Kilene, ni ishe ja Alekisando na Lufo; uyu wazamkundila, amwinulile muti wakwe. 
MRK.15.22	Wazamwiγala hantu heitangwa Gologota, ni kuγamba: Hemazutwi. 
MRK.15.23	Wazamnywesha mvinyo unyeγeziγwewo ni mafutilo ya muti wenyeγelesha, miya azaulemela. 
MRK.15.24	Wakibinda kumkontela mwe muti wazapangilana shuke zakwe na kuzitowela lusolo, kila muntu ndizo aγuwe. 
MRK.15.25	Aho wakimkontela mwe muti, ni saa ntatu. 
MRK.15.26	Kangi mbuli ya masa yakwe izagondwa kuγamba: Zumbengwaywa Wayuda. 
MRK.15.27	Wazaamba wampoko waili mwe miti haṅwe naye, muṅwe kulume, muṅwe kumosho kwakwe. 
MRK.15.28	Ne uja ugondengwa ubontokevyo wa kuγamba: Azatalwa mwe wahambanyi. 
MRK.15.29	Wezinka haja wazamkanka na kumzunguziza mitwi angwe: Kumbe wachakula vikilongwa na kujizenga mishi mitatu! 
MRK.15.30	Kihonye ṅwenye, usheele mwe unu muti! 
MRK.15.31	Vivyoho hata wavikizi wakulu wazamvuluγila wakilonga wenye na wenye haṅwe na watabaluwangwa angwe: Watuhu azawahonya, ṅwenye nkadaha kukihonya! 
MRK.15.32	Kilisito, zumbe ywa Isilayeli, neasheele ivi lushe mwe unu muti, tione, tidahemtozesha! Hata weyae wakontelwewo naye mwe miti wazamubela vivyoho. 
MRK.15.33	Saa mtandatu ikibula, kuzagwa lwiza mwe shi ngima mpaka saa kenda. 
MRK.15.34	Saa kenda Yesu azakema na kanwa kikulu angwe: Eli! Eli! Lama azabutani? Ni kuγamba: Mulungu ywangu! Mulungu ywangu! Nini ukiniasha? 
MRK.15.35	Kuṅwe waγolokewo haja wakiviiva wazaγamba: Shivyo, amwitanga Eliya. 
MRK.15.36	Kuzaγuluka muntu azaγuwa fuli, azajigela mazi yenyeγela, azajitunga mwe lasi, azamnywesha najo angwe: Lekai, tiolele, ati Eliya aiza kwa msheleza.
MRK.15.37	Yesu azakema na kanwa kikulu, azadwika moyo. 
MRK.15.38	Jiya shuke kulu muno ja zuγaila haṅazi ṅwenye muja vikiloi jizatatuka gati, kuandiila ulanga mpaka shi. 
MRK.15.39	Mkulu ywa washilikali aγolokeye sheja akiona, adwikilevyo moyo, azalonga: 
MRK.15.40	Kweli uyu muntu ne ai ṅwana Mulungu. Kuna wavyele waγolokewo hale wakiolela, wakina Maliya Magadalene, na Maliya, nine ja Yakobo mdodo na ja Yose, na Salome. 
MRK.15.41	Ni waja ndiwo wakimtongela na kumγoshwela ndima, akianga mwe shi ya Galileya. Wana weyae wawe wangi wakwezilewo naye Yelusalemu.
MRK.15.42	Aho kukishwa, kwa kuti ni mushi wa kukiteγa kwe mviko wa Pasa, ni kuγamba: Ni mushi welongwela uja mushi wa sabato ṅwenye, 
MRK.15.43	kuzaiza Yosefu ywa Alimatiya, ni mfuṅwa mwena kilango kitana, kangi yohe ni muntu mweafiza uzumbe wa Mulungu; azatoza moyo, azaingila kwa Pilato, 
MRK.15.44	azamlomheza kimba cha Yesu Pilato azamaka, kuti Yesu azafikafa, azamwitanga mkulu ywa washilikali, azamwuza, ati azabinda kufa. 
MRK.15.45	Akiviγambilwa ni yuja mγolokezi ywa washilikali, azamunka Yosefu kimba chakwe. 
MRK.15.46	Azaγula shuke yenala, azamsheleza mwe muti, azamkanta na ija shuke yeṅala, azamwika mwe mbila ibongiγwevo mwe kungu, azashindika iwe na kuja kwe kifiγwe cha mbila. 
MRK.15.47	Maliya Magadalene, na Maliya, nine ja Yose, wazaona, aikiγweho.
MRK.16.1	Mushi wa sabato ukibontoka, Maliya Magadalene na Maliya, nine ja Yose, na Salome wazaγula miti yehumpuntika vitana, kangwe wahite, wamshishe. 
MRK.16.2	Mhitu wa sabato makelo kabisa wazahita kwe mbila, zuwa jikilawa. 
MRK.16.3	Wazaγambilana: Ndiye atishindikile jiya iwe, jiuke he kifiγwe cha mbila, ni ndai? 
MRK.16.4	Wakiolela wazaona, kuti jiya iwe jizabinda kushindikwa, hambu ni kulu muno. Wakiingila mwe mbila wazaona mubwanga, aiikale kulume, 
MRK.16.5	aizwikile guni jeṅalisha, wazashentuka. 
MRK.16.6	Azawati: Msheshentuke! Mumlonda Yesu ywa Nazaleti akontelweye mwe muti; azafufuka, nkaho aha. Shaha wamwikileho! 
MRK.16.7	Miya hitai, mγambile wahina wakwe na Petelo, kuti neamilongwele na Galileya! Ne ndiko mumwone, sa amilongilevyo. 
MRK.16.8	Wazahalawa, wazahanyilika haja he mbila, hambu wazaukwa ni vizingizo kwa kushentuka kwawe. Nkawaγambile muntu mbuli hata, hambu wazaogoha.
MRK.16.9	Yesu akibinda kufufuka na makelo mhitu wa sabato, bosi azamlawila Maliya Magadalene, amwingatilaye mpepo mfungate. 
MRK.16.10	Yuja azahita, azaviukwila waja waangilewo naye, waikalewo na ukiwa na kulila. 
MRK.16.11	Waja wakiiva, kuti a moyo, kuti azaoniγwa ndiye, nkawatozeshe.
MRK.16.12	Vituhu azawalawila weyae wawe waili na ṅwili mtuhu, wakianga, wahite nkoi. 
MRK.16.13	Waja wohena wazahita, wazaviukwila weyae wawe watuhu, miya hata awa nkawawatozeshe mbuli zawe.
MRK.16.14	Kushilikiza azawalawila waja kumi na muṅwe, wakija nkande; azawashunda kwa mbuli ya kushetozesha kwawe na ya ntoγo za myoyo yawe, kwa kuti nkawatozeshe mbuli za waja wamwenewo kuti: Azafufuka.
MRK.16.15	Azawati: Hitai mwe shi zoshe za ngulu ngima, mubilikile ulaungwa wa nyemi kwa woshe we moyo! 
MRK.16.16	Mwetozesha akibatizwa atazavunilwa; ndiye ashetozeshe atazalahwa. 
MRK.16.17	Ntangilo ndizo zitongele waja wetozesha izi mbuli shizi: Mwe zina jangu wataingata mpepo, watalonga na milongele mihya. 
MRK.16.18	Watadaha kutoza nyoka, hata wakinywa vyekoma nkezeviwaifye, wanyonge watawabadikila mikono, watende lubaluba.
MRK.16.19	Zumbe Yesu akibinda kuwalonga ivyoho azainulwa na mwe lwingu, azaikala kulume kwa Mulungu. Miya waja wazalawa, wazabilikila koshe koshe; 
MRK.16.20	kangi Zumbe azawaambiza akigela mbuli zawe nguvu na ziya ntangilo zitongelezo mbuli zawe.
LUK.1.1	Wangi wazaγeza kugonda utamulizi wa ziya mbuli zibontokezo kwetu; 
LUK.1.2	wazatongelatongela viya tivyoinkwa ni waja wavienewo wenye, viya viandiilevyo, hambu ne wai waluγojo wa mbulingwa. 
LUK.1.3	Lushe nami nizavidosa na utanda, sa viyaho viγendilevyo, nikibinda nizakunda kuvikugondela, iwe mbuyangu Teyofilo, 
LUK.1.4	kangwe utaile, kuti ziya mbuli ufuziγwezo ni za kweli.
LUK.1.5	Mishi ija, Helode akitoza uzumbe wa Yudeya, kuna mvikizi, zina jakwe ndiye Zakaliya, ni ywa bumba ja kivikizi ja Abiya; muke ni ywa chengo cha Aloni, zina jakwe ndiye Elisabeti. 
LUK.1.6	Woshe waili, Mulungu akiwaolela, ni watanda, hambu wazaanga na milaγilizo yoshe na utanda woshe wa Zumbe; ne waishina kilango kibada. 
LUK.1.7	Awa mishi yoshe nkawana ṅwana, hambu Elisabeti ni mγumba, kangi woshe waili mishi yawe izaγenela. 
LUK.1.8	Bumba jakwe jikibulilwa ni lupondo, ne ahobasha iyo ndima ya kubinda mviko he mesho ya Mulungu. 
LUK.1.9	Kwa msimo wawe wa kivikizi azatalwa ni kuvunkiza, azaingila mwe vikilongwa ja Zumbe; 
LUK.1.10	miya bumba joshe jawantu ji uko se, wazavika ija saa ya kuvunkiza. 
LUK.1.11	Mlau ywa Zumbe azamlawila, azaγoloka kulume he okelo ja uvumba. 
LUK.1.12	Zakaliya akimwona azawewa, azaingiiwa ni woγa. 
LUK.1.13	Miya yuja mlau azamuti: Usheogohe, Zakaliya! Hambu mihembelezeze yako izaiviγwa, mkaziyo Elisabeti neakuvyaile ṅwana, zina jakwe umwitange Yohana! 
LUK.1.14	Iwe utaona nyemi, utatowa mazumo, kangi wantu wangi watatamilwa ni kuvyalwa kwakwe. 
LUK.1.15	Hambu atamkulila Zumbe, ashenywe mpombe na vyoshe vyetengeza, agise mpeho ṅazi, ndiho nezeavyailwe ni nine, 
LUK.1.16	ahitule wana Isilayeli wangi na kwa Zumbe, Mulungu ywawe. 
LUK.1.17	Ṅwenye atamlongwela na mpeho na nguvu ya Eliya, adahehitwila wana myoyo ya waishe zawe, ahitule wapapala, waγuwe viyuγo vya watanda, amliγanyize Zumbe mbali ya wantu wekiteγa. 
LUK.1.18	Zakaliya azamγamba yuja mlau: Inu mbuli niitaile zeze? Hambu imi ni mγundu, hata mkazangu mishi yakwe izaγenela. 
LUK.1.19	Yuja mlau azamhitula angwe: Imi ni miyo Gabuliyeli, niangila he mesho ya Zumbe, nizatuṅwa kwa kuγambila iwe, nikubilikile inu mbuli ya nyemi. 
LUK.1.20	Olela, neuγaluke bubu, nkoudahe kulonga mpaka uja mushi, viya vikizabontoka, kwa kuti nkutozeshe mbuli zangu zeunga kuhontoka mishi yawe. 
LUK.1.21	Miya wantu wazaikala na kumwafiza Zakaliya, wazamaka, kuti azunganya muja mwe vikilongwa. 
LUK.1.22	Akilawa nkadahile kulonga nawo, ne wahotaila, kuti kuna aenevyo muja vikiloi. Ṅwenye azawakonyeza, kangi azaikaia ai bubu vivyoho. 
LUK.1.23	Mishi ya uvikizi wakwe ikimambuka, azahita na kwakwe kaya. 
LUK.1.24	Mishi ija ikizinka muke Elisabeti azatenda nda, azakifisha myezi mishano, angwe: 
LUK.1.25	Zumbe azaniγoshwela ivyoho mishi inu akiniolela, aniushe shoni kwa wantu.
LUK.1.26	Myezi mtandatu ikizinka, mlau Gabuliyeli azatuṅwa ni Mulungu kwe muzi wa Galileya weitangwa Nazaleti 
LUK.1.27	kwa mndele alombiγweye ni mγoshi mweitangwa Yosefu, ni ywa chengo cha Dawidi; yuja mndele zina jakwe ndiye Maliya. 
LUK.1.28	Akiingila mwakwe azamluγusha angwe: Mpeho na iwe ufilwewo mbazi! Zumbe a haṅwe na iwe uṅaziγwewo mesho kuzinka wavyele watuhu. 
LUK.1.29	Yuja azashentuka inu mbuli akifanyanya kuγamba: Ni tulo ani iji? 
LUK.1.30	Yuja mlau azamuti: Usheogohe, Maliya! Hambu uzaonelwa mbazi kwa Mulungu. 
LUK.1.31	Olela, neutende nda, uvyale ṅwana ywa kiγoshi! Zina jakwe umwitange Yesu! 
LUK.1.32	Uyu neaγaluke mkulu, neaitangwe Awanangwa ywa yuja mwe uko ulanga; kangi Zumbe Mulungu nezeamunke kiti cha ishe Dawidi, 
LUK.1.33	atoze uzumbe wa kolwa ja Yakobo kale na kale, 
LUK.1.34	uzumbe wakwe nkeutende mhelo. Maliya azamhitwila yuja mlau kuγamba: Vitabontoka zeze? 
LUK.1.35	Hambu sitaila mγoshi? Yuja mlau azamlandula angwe: Mpeho mṅazi atakuizila, nguvu ya yuja mwe uko ulanga itakuγubika, viya ni zunde; kwa ivyoho yuja, ndiye avyalwe ni weyo, ataitangwa mṅazi, kangi ṅwana Mulungu. 
LUK.1.36	Olela, mnduγu ywako Elisabeti yohe ana nda ya ṅwana ywa kiγoshi na uγundu wakwe; 
LUK.1.37	unu ṅwezi ni wakwe wa mtandatu, kangi ne akiitangwa mγumba. Hambu nkakuna mbuli ishiyodahikana kwa Mulungu. 
LUK.1.38	Maliya azaitikila angwe: Shimi mndelengwa ywa Zumbe! Viya ulongilevyo vinibontokele! Ne yuja mlau ahouka kwakwe.
LUK.1.39	Mishi ija Maliya azainuka, azakanyahita kwe milima, kwe muzi wa Yudeya, 
LUK.1.40	azaingila mwe nyumba ya Zakaiiya, azamluγusha Elisabeti. 
LUK.1.41	Elisabeti akiiva tulo ja Maliya, ṅwana azakuntula mwe ifu jakwe, 
LUK.1.42	ne Elisabeti ahomemeziγwa mpeho ṅazi, azalonga na kanwa kikulu angwe: lwe neutogolwe kuzinka weyao, 
LUK.1.43	vivyoho hata ṅwana, ndiye umvyale, atazatogoleshiγwa. Ivi vi zeze, nine ja Zumbe ywangu akiiza na kwangu? 
LUK.1.44	Hambu olela: Tulo jako jikiiviγwa ni mashikilo yangu, ṅwana azakuntula mwe ifu jangu kwa nyemi. 
LUK.1.45	Neuone nyemi, kuti uzatozesha! Hambu viya ulongiγwevyo ni Zumbe nevibontoke!
LUK.1.46	Angwe ni Maliya: Moyo wangu wamtogola Zumbe, 
LUK.1.47	kuti ni mkulu, mpeho zangu zamtowela Mulungu, mhonya ywangu, zumo. 
LUK.1.48	Hambu azaolela udodo wa mndele ywakwe, hambu niyaona: 
LUK.1.49	Kuandiila ivi lushe makolwa yoshe yatakiombola na imi. 
LUK.1.50	Yuja mnguvu azaniγoshwela vikulu; zina jakwe ni ṅazi. 
LUK.1.51	Mbazi yakwe ni ya kale na kale kwa waja wemwogoha. Aγoshola vye nguvu na mkono wakwe, 
LUK.1.52	aasakanya waja wehikuka na ntongonyezi za myoyo yawe. 
LUK.1.53	Wanguvu awabusha na kuwashindika mwe viti vyawe vya kizumbe, agimbika wakiwa; wena sala awaγenyezeza vitana, wazuli awaheleza bule. 
LUK.1.54	Ṅwanae Isilayeli amupikila akifukila mbazi zakwe, 
LUK.1.55	sa alongilevyo watate zeshu wa Abulahamu na mbeleko yakwe kuti: Neitende ya kale na kale. 
LUK.1.56	Maliya azaikala naye myezi mitatu, akibinda azaγotoka na kwakwe kaya.
LUK.1.57	Elisabeti, mishi yakwe ikitimiza, azavyala ṅwana ywa kiγoshi. 
LUK.1.58	Wahundo weyae, na wanduγu wakwe wakiiva, kuti Zumbe azamfila mbazi nkulu, wazatamilwa haṅwe naye. 
LUK.1.59	Mushi wa mnane wazaiza kwa shenga kaja kazana, wazakaitanga na zina ja ishe Zakaliya. 
LUK.1.60	Miya nine azawalandula angwe: Sivyo, shuti aitangwe Yohana! 
LUK.1.61	Wazamuti: Kangi mwe nduγu yako nkakuna mweitangwa ijo zina. 
LUK.1.62	Wazamkonyeza ishe, atiakunda, ailangwe zinaani. 
LUK.1.63	Azalombeza kabala, azagonda angwe: Zina jakwe ndiye Yohana. Woshe wazavimaka. 
LUK.1.64	Viya du lushe azashungwilwa kanwa na lulimi, azalonga na kumtogola Mulungu. 
LUK.1.65	Woshe weikala hehi hehi nawo wazaingilwa ni woγa, mwe milima yoshe ya Yudeya izi mbuli zoshe zizashimwelwa; 
LUK.1.66	woshe waziivilewo wazaziika mwe myoyo yawe angwe: mbuli ya aka kazana nezeihite kwa bontokela hi? Hambu mkono wa Zumbe uzakaγolokela.
LUK.1.67	Ishe Zakaliya azamemeziγwa mpeho ṅazi, azalonga na kuteγanya angwe: 
LUK.1.68	Atogolwe Zumbe. Mulungu ywa Isilayeli, kuti azalawila mbali yakwe na kuionela ukombozi. 
LUK.1.69	Azatishimikila guṅunda ja uvunizi mwe chengo cha ṅwanae Dawidi, 
LUK.1.70	sa alongavyo kale na vyanwa vya wateγanyi waṅazi. 
LUK.1.71	Ativunila kwa wankulu wetu na mwe mikono ya waja woshe wetishukiza, atifila mbazi haṅwe na watate zeshu, 
LUK.1.72	afukila kilaγa chakwe kiṅazi na ija mikilishize, 
LUK.1.73	akihshizeyo nayo kwa tate yweshu Abulahamu kuγamba: 
LUK.1.74	Tivunilwe mwe mikono ya wankulu wetu, tiikale kishiwoγa na kumtumikila mishi yetu yoshe, 
LUK.1.75	tiγaluke waṅazi wetenda utanda wemtamila! 
LUK.1.76	Miya iwe kazana, utaitangwa mteγanyi ywa yuja mwe uko ulanga, 
LUK.1.77	ulamlongwela Zumbe na kumlulila sila yakwe; nezeuleke, wantu wa mbali yakwe wataile kuti: Uvunizi wawe uanduka mwe kuushiliziγwa uhuza wawe. 
LUK.1.78	Tikiviona iviho, ni kwa ungi wa utungu wa Mulungu ywetu; unu ne weleka, 
LUK.1.79	tikilawilwa ni langaila jeanduka uko ulanga, jimulikile waja weikala mwe lwiza na mwe kizuli cha kifa, jigwize milundi yetu sila ya utondolo. 
LUK.1.80	Kaja kazana kazakula, kazatenda nguvu ya kimpeho, kazaikala mwe nyika mpaka uja mushi, kakizalawila Waisilayeli.
LUK.2.1	Mishi ija kuzalawa mulomo kwa Kaiza Augusito, ngulu ngima igondwe kodi. 
LUK.2.2	Kuja kugondwa ne kwa bosi, kugondiγwe, Kileniyo akitoza shi ya Siliya. 
LUK.2.3	Woshe wazahita kwa gondwa, kila muntu mwe muzi, amolawa namo. 
LUK.2.4	Hata Yosefu azalawa Galileya mwe muzi wa Nazaleti, ahite Yudeya kwe muzi wa Dawidi weitangwa Betelehemu, kwa kuti chengo cha ishe ni chiya cha Dawidi. 
LUK.2.5	Azahita kwa gondwa haṅwe na muke Maliya, alombileye, uyu ne aina nda. 
LUK.2.6	Wakiikala kuja, mishi ya kuvyala kwakwe izatimiza, azavyala ṅwana ywa nteluka, 
LUK.2.7	azamkanta shuke za kinkebe, azamlaza mwe lubala, ṅombe zimojiila, kwa kuti muja mwe fikilo nkamna hantu hedi.
LUK.2.8	Ne kwina walishi mwe ija shi, wazagona mwe laγo na chuma chawe, wazagona mesho 
LUK.2.9	na kuchiγoja. Haja mlau ywa Zumbe azawalawila, hata utana wa Zumbe uzawapwinkukila, viya ni iangaila, ne wahoingilwa ni woγa ukulu. 
LUK.2.10	Yuja mlau azawati: Msheogohe! Olelai namibilibila nyemi nkulu yeunga kugwa kwe mbali zoshe. 
LUK.2.11	Hambu mzavyailwa lelo mhonya mwe muzi wa Dawidi, ndiye Zumbe Kilisito. 
LUK.2.12	Lwitangilo lwenyu shulu: Mtaona kazana, kaikantiγwe shuke za kinkebe, kailaziγwe mwe lubala, ṅombe zimojiila. 
LUK.2.13	Viya du lushe kuzaoneka haṅwe na yuja mlau nkondo ngima ya wantimizi wa lwingu, wazamtogola Mulungu angwe: 
LUK.2.14	Utana ni wa Mulungu mwe lwingu, mwe shi utondolo kwa wantu wemtamila! 
LUK.2.15	Walau wakibinda kuuka kwawe, wakihita mwe lwingu, walishi wazaγambilana: Netihite mpaka Betelehemu, tiolele inu mbuli ibontokeyo uko, Zumbe atiukwileyo! 
LUK.2.16	Wazafikahita, wazamwona Maliya na Yosefu na kaja kazana, kailaziγwe mwe lubala, ṅombe zimojiila. 
LUK.2.17	Wakikaona wazaukula iyo mbuli walongiγweyo ya uyu ṅwana. 
LUK.2.18	Woshe waviivilewo wazavimaka viya wavyolongwa ni waja walishi. 
LUK.2.19	Miya Maliya azatoza izi mbuli zoshe na kuziika mwe moyo wakwe. 
LUK.2.20	Waja walishi wazaγotoka na kumtogola Mulungu na kumtowela zumo kwa viya vyoshe, waivilevyo, kangi waenevyo, kuti ni vivyoho, sa walongiγwevyo.
LUK.2.21	Mishi mnane ya kumshenga ikitimiza, azainkwa zina ja Yesu, ni jiya jilongiγwejo ni yuja mlau, nine ashizati atende nda.
LUK.2.22	Mishi ya mpoza, Mose alaγilizeyo, ikitimiza, wazamwiγala Yelusalemu, wamlavilize kwa Zumbe; 
LUK.2.23	ni kwa viya vigondiγwevyo mwe mulomongwa kuγamba: Kila ṅwana ywa kiγoshi, mvyele ayeandiila kuvyala, 
LUK.2.24	shuti aitangwe mṅazi ywa Zumbe. Wazakunda, wamkombole na mpuγuto mbili ao na makinda maili ya visuwa manga, sa vilongiγwevyo mwe mulomongwa wa Zumbe.
LUK.2.25	Kuja Yelusalemu ne kwina mγoshi, zina jakwe ndiye Simeyoni; uyu ni muntu mtanda atozesheye vitana na kuafiza mhembulizo wa Waisilayeli, hata mpeho ṅazi ana nayo. 
LUK.2.26	Uyu aiteγanyiziγwe ni mpeho ṅazi kuγamba, asheone kifa, ashizati amwone Kilisito ywa Zumbe. 
LUK.2.27	Azahimilwa ni Mpehongwa, ahite vikiloi haja, wavyazi wakimwiγala Yesu, kangwe wabontole mbuli yakwe, sa avyozwela mwe uja mulomo. 
LUK.2.28	Ne yuja mγoshi ahomtoza na mikono yakwe na kumtogola Mulungu angwe: 
LUK.2.29	Zumbe, lushe wamshungula mupuna ywako, ahite mpeho, sa ulongilevyo. 
LUK.2.30	Hambu mesho yangu yazaona uvunizi wako, 
LUK.2.31	uliγanyizewo mbali zoshe; 
LUK.2.32	ni langaila jemulikila wamzimu, kangwe mbali yako ya Isilayeli itogolwe. 
LUK.2.33	Ishe na nine wazamaka izo mbuh azolongwa. 
LUK.2.34	Simeyoni azawaṅaza mesho, azamlonga nine Maliya angwe: Olela! Uyu aikiγwe, Waisilayeli wangi wahosiγwe, kangi wangi wainulwe ndiye, 
LUK.2.35	aγaluke lwitangilo lwebishiliziγwa nkani. Moyo wako utazashengwa ni shime, ntongonyezi za myoyo ya wantu wangi zihozahunkuka.
LUK.2.36	Vituhu kuna mteγanyi ywa kivyele, ndiye Ana, ṅwana Fanweli, ywa chengo cha Aseh. Uyu ni mγundu, mavuli yakwe ni mangi; akilawa uhweni azaikala na mulume mavuli mfungate. 
LUK.2.37	Uyu mvyelengwa aifilwe ni mulume, mavuh yakwe yazaγelemuka milongo mnane na mane; yuja nkaukile mwe vikilongwa, 
LUK.2.38	kilo na mushi azamtumikila Mulungu na kufunga na kuvika. Mwe ija minga uyu yohena azamubasha, azamlaviliza Mulungu ntogolo, azalonga mbuli yakwe kwa waja woshe waafizewo ukombozi wa Yelusalemu.
LUK.2.39	Wakibinda mbuli zoshe, walaγiliziγwezo ni mulomo wa Zumbe, wazauya Galileya kwe muzi wawe wa Nazaleti. 
LUK.2.40	Yuja ṅwana azakula, azatenda nguvu ya kimpeho, azaγenyeza viyuγo, kangi mbazi ya Mulungu izamγolokela.
LUK.2.41	Wavyazi wakwe wazazwela kuhita kila ṅwaka Yelusalemu kwe mviko wa Pasa. 
LUK.2.42	Akibinda mavuli kumi na maili, wazakwela naye, sa wavyokabasha uja mviko. 
LUK.2.43	Mishi ikimambuka, wazaγotoka, miya ṅwana ywawe Yesu azahumula Yelusalemu, wavyazi wakwe nkawataile. 
LUK.2.44	Miya wazaγamba: Minga a kwa weyae; wakihita ntambo ya mushi muṅwe wazamlonda kwa wanduγu na kwa weyae wawe. 
LUK.2.45	Wakishemwona wazauya Yelusalemu kwa mlonda. 
LUK.2.46	Mishi mitatu ikizinka, wazamwona vikiloi, aiikale gati kwa wafuzi akiwateγeleza, kangi akiuzanya nawo. 
LUK.2.47	Miya woshe wemteγeleza wazamaka lutwi lwakwe na milandwile yakwe. 
LUK.2.48	Wakimwona wazashentuka, nine azamuti: Ṅwanangu, nini ukitiγoshwela ivyoho? Olela! Isho pa imi tizakulonda na ukiwa. 
LUK.2.49	Azawati: Nini mkinilonda? Nkamtaila, kuti vyanitala kuikala mwa Tate? 
LUK.2.50	Miya waja nkawataile inu mbuli, awaγambileyo. 
LUK.2.51	Azasheela nawo mpaka Nazaleti, wakibula, azaikala na kuwaitika. Nine azatoza ziya mbuli zoshe mwe moyo wakwe. 
LUK.2.52	Yesu azakula na kuγenyeza viyuγo, mpaka akiγaluka muntu mgima, kangi ne akimtamila Mulungu, hata wantu.
LUK.3.1	Kaiza Tibeliyo akitoza uzumbe mavuli kumi na mashano, Pontiyo Pilato azatoza shi ya Yudeya, kangi Helode ni zumbe ywa Galileya, nduγuye Filipo ni zumbe ywa Ituleya na Tilakoniti, Lisaniya ni zumbe ywa Abilene, 
LUK.3.2	Ana na Kayafa ni wavikizi wakulu; mishi ija mulomo wa Mulungu uzamlawila Yohana, ṅwana Zakaliya, mwe nyika.
LUK.3.3	Azaanga mwe shi zoshe ze nkanda nkanda ya muto wa Yolodani akibilikila ubatizi wa kuhitula ntongonyezi, kangwe uhuza uushiγwe, 
LUK.3.4	sa vigondiγwevyo mwe kitabu cha mbuli za mteγanyi Yesaya kuγamba: Kanwa cha mtakubilikila chaivika mwe nyika angwe: Liγanyai sila ya Zumbe na kuγolosheza aho, ndiho agwile! 
LUK.3.5	Vikolongo vyoshe vimemeziγwe, vilima na vituli vyoshe vipunguziγwe, hehotoka haγololwe, hashiholiγanana haliγanyanyiγwe! 
LUK.3.6	Vyoshe vye moyo vione uvunizi wa Mulungu! 
LUK.3.7	Waja wantu wangi walawilewo, wabatizwe ndiye, azawati: Wana nyoka inywi! Amionyesheye kuti: Mtazanyilika mayangwa, ndiyo yalawile, ni ndai? 
LUK.3.8	Tendai kuwo jeivana na kuhitula ntongonyezi! Msheandiile kulonga mwe myoyo yenyu kuti: Tina tate yweshu Abulahamu! Hambu namiti: Mulungu adaha kumwinulila Abulahamu wana mwe aya mawe. 
LUK.3.9	Miti iiteγanyiziγwe hoya nkoloi, kila muti ushiwovyaia matunda matana utakelwa, utatambikwa na mwe moto. 
LUK.3.10	Waja wantu wazamwuza angwe: Titende zeze? 
LUK.3.11	Azawahitula angwe: Mwena fulana mbili amupangile yuja ashinaye! 
LUK.3.12	Kangi mwena nkande aγoshole sa ivyoho! Hata wangelu wazaiza, wabatizwe ndiye, wazamγamba: Mfuzi, titende zeze ishwi? 
LUK.3.13	Azawati: Msheshanguze kuzinka haja muholaγiliziγwa! 
LUK.3.14	Hata washilikali wazamwuza angwe: He ishwi, titende zeze? Azawati: Msheshentushe mimtu na kumtunguluka! Musheṅune kwa mbuli ya upokezi wenyu.
LUK.3.15	Wantu wakiafiza, ndivyo mbuli ya Yohana ibontoke, woshe wakifanyanya mwe myoyo yawe kuγamba: Minga ni Kilisito, 
LUK.3.16	Yohana azawalandula waja woshe angwe: Imi nimibatiza na mazi; miya kwaiza mwenizinka nguvu, kwa udodo wangu nkaviniagiza, nikiinama, nimzaγawile mikowa ya vilatu vyakwe. 
LUK.3.17	Yuja atazamibatiza na mpeho ṅazi na moto. Mwe mkono wakwe aitozize kihetelo, aṅaze twelo jakwe ja ngano; mshele atauingiza mwe ikilo jakwe, miya makanka atayaoka na moto ushizimawo. 
LUK.3.18	Ne abilikilevyo mbalingwa na kuishunda na mbuli nyingi ntuhu. 
LUK.3.19	Hata zumbe Helode azabunkulwa ndiye kwa mbuli ya Helodiya, mkaza nduγuye, na kwa mbuli mbada zoshe ntuhu, 
LUK.3.20	aγosholezo vivyoho, azaongeza mbuli kuti azamgela Yohana mwe chumba.
LUK.3.21	Haja wantu woshe wakibatizwa, Yesu yohe azabatizwa; lushe akivika, lwingu luzazuγuka, 
LUK.3.22	mpeho mṅazi azasheela aiγwile ṅwili, viya ni wa suwa, izamwikaila, kangi kanwa chizalawa mwe lwingu angwe: Iwe u ṅwanangu, niyekukundisha; natamilwa ni weyo.
LUK.3.23	Yesu akiandiila ndima yakwe aibindile mavuli milongo mitatu, azafanyanyiγwa kuti: Ni ṅwana Yosefu, ṅwana Eli, 
LUK.3.24	ṅwana Matati, ṅwana Lewi, ṅwana Meleki, ṅwana Yanai, ṅwana Yosefu, 
LUK.3.25	ṅwana Matatiya, ṅwana Amosi, ṅwana Nahumu, ṅwana Esili, ṅwana Nagayi, 
LUK.3.26	ṅwana Mahati, ṅwana Matatiya, ṅwana Simeyi, ṅwana Yoseki, ṅwana Yoda, 
LUK.3.27	ṅwana Yohanani, ṅwana Lesa, ṅwana Zelubabeli, ṅwana Seyalitiyeli, ṅwana Neli, 
LUK.3.28	ṅwana Meleki, ṅwana Adi, ṅwana Kosamu, ṅwana Elimadamu, ṅwana Heli, 
LUK.3.29	ṅwana Yesu, ṅwana Eliyeza, ṅwana Yolimu, ṅwana Matati, ṅwana Lewi, 
LUK.3.30	ṅwana Simeyoni, ṅwana Yuda, ṅwana Yosefu, ṅwana Yonamu, ṅwana Eliyakimu, 
LUK.3.31	ṅwana Meleya, ṅwana Mena, ṅwana Matata, ṅwana Natani, ṅwana Dawidi, 
LUK.3.32	ṅwana Yese, ṅwana Obedi, ṅwana Bowazi, ṅwana Salimoni, ṅwana Nahasoni, 
LUK.3.33	ṅwana Aminadabu, ṅwana Alamu, ṅwana Hesiloni, ṅwana Pelesi, ṅwana Yuda, 
LUK.3.34	ṅwana Yakobo, ṅwana Isaka, ṅwana Abulahamu, ṅwana Tala, ṅwana Naholo, 
LUK.3.35	ṅwana Selugu, ṅwana Leγuwu, ṅwana Pelegi, ṅwana Ebeli, ṅwana Sala, 
LUK.3.36	ṅwana Kenani, ṅwana Alipakasadi, ṅwana Semu, ṅwana Nowa, ṅwana Lameki, 
LUK.3.37	ṅwana Metusela, ṅwana Henoki, ṅwana Yeledi, ṅwana Mahalaleyeli, ṅwana Kenani, 
LUK.3.38	ṅwana Enosi, ṅwana Seti, ṅwana Adamu, ṅwana Mulungu.
LUK.4.1	Kwa viya Yesu agisizevyo mpeho ṅazi azauka kuja Yolodani, azaiγalwa ni mpehongwa na nyika, 
LUK.4.2	azaγezwa mishi milongo mine ni yuja ṅwenye leha. Mishi ija nkajile hata, ikizinka, azaluṅwa ni sala. 
LUK.4.3	Yuja ṅwenye leba azamuti: Ati u ṅwana Mulungu, longa iji iwe jiγaluke nkande. 
LUK.4.4	Yesu azamlandula: Kuigondiγwe kuti: Siyo nkande ike yemunka muntu ugima, miya ni kila mbuli ya Mulungu. 
LUK.4.5	Vikibinda azamkweza mwe mulima mule muno, azamwonyesha viya du lushe uzumbe woshe wa ngulu ngima. 
LUK.4.6	Yuja ṅwenye leba azamuti: Unu ufuṅwa woshe na vitana vyakwe vyoshe nenivikunke, hambu nizaviinkwa, kangi navimunka, ndiye nimkunde. 
LUK.4.7	Ati wanikinila na kunivika, vyoshe ni vyako. 
LUK.4.8	Yesu azamlandula angwe: Kuigondiγwe: Umvike Zumbe, Mulungu ywako, na kumtumikila yuja ike du! 
LUK.4.9	Vikibinda azamwiγala Yelusalemu, azamγolosha mwe vikilongwa ulanga he heta, azamuti: Ati u ṅwana Mulungu, lumbila aha na kuja shi! 
LUK.4.10	Hambu kuigondiγwe: Atakulaγiliziza walau wakwe, wakuγolokele, 
LUK.4.11	wakuambate na mikono, kangwe mulundi wako usheukwile he iwe. 
LUK.4.12	Yesu azamlandula angwe: Kuzalongwa: Ushezamγeza Zumbe, Mulungu ywako! 
LUK.4.13	Yuja ṅwenye leba akibontola miγezeze yoshe azanauka kwakwe.
LUK.4.14	Yesu azauya na Galileya kwa nguvu ya mpehongwa; kilango chakwe chizahita kwe ziya shi zoshe ze hehi hehi. 
LUK.4.15	Ṅwenye azafuza mwe mavikilo yawe, akitogolwa ni wantu woshe.
LUK.4.16	Azabula Nazaleti, akulilemo; mushi wa sabato azaingila vikiloi, sa avyozwela, azainuka, afyome. 
LUK.4.17	Azainkwa kitabu cha mteγanyi Yesaya; akikusula chiya kitabu azaona haja hantu hagondiγweho kuγamba: 
LUK.4.18	Mpeho ya Zumbe yaniikaiia, ne ilekileyo, akiniambwila mavula, kangwe nibilikile wakiwa nyem!; azanituma, niukwile washungiγwewo, kuti newashungwilwe, wafilewo mesho, kuti newaone, kangi ndashe, nizilohole, 
LUK.4.19	zihite zikokunda wenye, nikabilikile vuli ja mbazi ya Zumbe. 
LUK.4.20	Akikonya chiya kitabu azachiinkila kwa mγoja nyumba, akibinda azaikala. 
LUK.4.21	Woshe we muja vikiloi wazamdulila. Azaandiila kuwalonga kuti: Lelo uja ugonde wabontoka he mashikilo yenyu. 
LUK.4.22	Woshe wazamlongela uwona, wazamaka milongele ya kanwa chakwe, kuti ni ya mbazi, wazaγamba: Uyu so ṅwana Yosefu? 
LUK.4.23	Azawati: Kumbe nemunilonge luja lushimo lwa kuγamba: Mγanga, kilaγule ṅwenye! Viya tiivilevyo, kuti vizaγosholwa Kapelinaumu, viγoshole hata umu mwe muzi wa isho! 
LUK.4.24	Azawati: Kweli namiti: Nkakuna mteγanyi mwekundwa kaya kwakwe. 
LUK.4.25	Nivyomilonga ni vya kweli: Mwe shi ya Waisilayeli ne kwina wavyele wangi wafilwewo ni waγoshi wawe mishi ya Eliya, aho lwingu lukizuγulwa mavuli matatu na myezi mtandatu, sala nkulu ikigwa mwe shi ngima, 
LUK.4.26	kangi Eliya nkatumiγwe kwa ṅwiyae ywawe muṅwe, atumiγwe Saleputa mwe shi ya Sidoni kwa mvyelengwa afilweye ni mγoshi ywakwe. 
LUK.4.27	Kangi mishi ya Elisa wakoma ne wakiγenela mwe shi ya Isilayeli, miya nkakuna ahonyiγweye kushima Naimani ywa Siliya. 
LUK.4.28	Woshe we muja vikiloi wakiviiva, wazakwelwa ni mava, wazainuka, 
LUK.4.29	wazamγulusha, alawe mwe muzi wawe, wazamwiγala na kuja, uja mulima muzi wawe uzengiγwemo ukohelela, ni kimguwi, kangwe wamshindike. 
LUK.4.30	Miya ṅwenye azahita na kuwadwisha gati.
LUK.4.31	Azahita Kapelinaumu, ni muzi wa Galileya; azaikala γuko, akifuza wantu mushi wa sabato. 
LUK.4.32	Wantu wazashentuka mifuzize yakwe, hambu milongele yakwe ina nguvu. 
LUK.4.33	Muja vikiloi muna muntu mwehuma mpepo ye usaba, azakema na kanwa kikulu angwe: 
LUK.4.34	Yesu ywa Nazaleti, tina mbuli ani toshe, ishwi na iwe? Uzaiza kwa tibinda! Takutaila, kuti u ngatiyani, kuti u mṅazi ywa Mulungu. 
LUK.4.35	Yesu azaivaila angwe: Leka lwashul Kangi lawa mwe uyu muntu! Ija mpepo izamtambika na kuja gati, vikibinda izalawa mwe ṅwili wakwe, nkaidahile kumlumiza. 
LUK.4.36	Woshe wazaingilwa ni woγa ukulu, wazaγambilana: Ni mbuli ani inu? Hambu alaγiliza mpepo ze usaba kwa ufuṅwa wena nguvu, kangi ziyalawa! 
LUK.4.37	Nguma yakwe izagisa koshe koshe kwe ziya shi ze hehi.
LUK.4.38	Akiinuka muja vikiloi azaingila mwe nyumba ya Simoni. Nine ja mkaza Simoni azaisiiziγwa ni mbu, wazamhembeleza kwa mbuli yakwe. 
LUK.4.39	Azamwinamila, azavaila ziya mbu, ne zihomleka; viya du lushe azainuka, azawaγoshwela ndima.
LUK.4.40	Zuwa jikibinda kuingila, woshe wena wanyonge, hata wehuma utamu ani, wazawamwiγaila; wosheni azawabadikila mikono muṅwe muṅwe, ne awahonyizevyo. 
LUK.4.41	Wangi mpepo zawe zizalawa zikikema angwe: Iwe u ṅwana Mulungu; miya azazivaila, nkazikundize, zikilonga, kuti ziimtaile kuti: Ṅdiye Kilisito. 
LUK.4.42	Kukicha azahalawa, azahita hantu he ike; wantu wangi wazamlonda, mpaka wakibula haja aliho, wazamtoza, kangwe asheuke kwawe. 
LUK.4.43	Miya azawati: Shuti nibilikile hata mizi mituhu mbuli ya uzumbe wa Mulungu, hambu ne nitumiγwevyo. 
LUK.4.44	Azaanga akibilikila mwe mavikilo ya Galileya.
LUK.5.1	Wantu wangi wakiisiiza kumfinta, waive mbuli ya Mulungu, ṅwenye aiγoloke nkandai he ziwa ja Genesaleti, 
LUK.5.2	azaona vyombo vili nkandai he jiya ziwa; miya waja walowi wenye wazabinda kulawa kwa chunta nyavu zawe. 
LUK.5.3	Azaingila mwe chombo kiṅwe, ni cha Simoni, azamhembeleza achiiγale na gati hadodo, chiuke kuja nkandai, azaikala mwe chiya chombo, na kufuza waja wantu. 
LUK.5.4	Akibinda kubilikila, azamlonga Simoni angwe: iγala chombo na kuja kwe mazi mangi, mgele nyavu zenyu, mgwile nyama. 
LUK.5.5	Simoni azamhitwila angwe: Zumbe, tizapika kilo kigima, nkatigwizile, miya kwa mulomo wako nenigele nyavu. 
LUK.5.6	Wakiγoshola ivyoho wazagwila nyama nyingi muno kabisa, nyavu zizatatuka. 
LUK.5.7	Wazakonyeza weyae wawe mwe chiya chombo kituhu, waize, wawaambize kuhuna; wazaiza, wazamemeza vyombo vyoshe vili, vizabuza kunywilimila. 
LUK.5.8	Simoni Petelo akiviona azamgintila Yesu mazwi angwe: Zumbe, uka kwangu! Hambu imi ni muntu mhuza. 
LUK.5.9	Hambu woγa ukulu uzamwingila na weyae woshe awona nawo, kwa mbuli ya ija migwilile ya nyama, watendileyo; 
LUK.5.10	wakina Yakobo na Yohana, wana Zebedeyo, ne weyae wa Simoni. Miya Yesu azamγamba Simoni: Usheogohe! Hambu kuandiila ivi Iushe neugwile wantu! 
LUK.5.11	Wazaiγala vyombo vyawe na mpwai, wazaasha vyoshe, wazamtongela.
LUK.5.12	Akiikala kuja mwe muzi, kuna mγoshi agisizeye ukoma, akimwona Yesu azakina funi, azamhembeleza angwe: Zumbe, ati wakunda, wadaha kunihonya. 
LUK.5.13	Azakusula mkono, azamdowa angwe: Nakunda, uhone. Viya du lushe uja ukoma uzauka mwe ṅwili wakwe. 
LUK.5.14	Ṅwenye pzamlaγiliza kuγamba: Ushezavimγambila muntu! Miya hita, umlawile mvikizi, uiγale tulongwa kwa mbuli ya mpoza yako, sa viyaho Mose alaγilizevyo, viwaγalukile uwona. 
LUK.5.15	Mbuli yakwe izaisiiza kuγendesha, wantu wangi waakaunganana, wamwive, kangwe wahonyiγwe ndiye mahisho yawe. 
LUK.5.16	Miya ṅwenye aakakifisha hantu he ike, kangwe adahevika.
LUK.5.17	Mushi muṅwe akifuza, Mafaliseyo na wafuzi wa mulomongwa waiikale haho, wazalawa mwe mizi yoshe ya Galileya, hata ya Yudeya, hata Yelusalemu. 
LUK.5.18	Nguvu ya Zumbe izaleka, akihonya wantu. Kuzaiza waγoshi weleta mtamu ywa pengene mwe lusazi, wazalonda, ha kumwingiziza wamwike haja, aliho. 
LUK.5.19	Wakisheona miingizize kwa mbuli ya wantu wangi, wazakwela mwe nyumba ulanga, wazaipuchula, wazamsheleza haṅwe na lusazi lwakwe na haja gati, Yesu aliho. 
LUK.5.20	Akiona mitozesheze yawe azalonga: Mγoshi, uhuza wako uzauushiliziγwa. 
LUK.5.21	Waja watabaluwangwa na Mafaliseyo wazaandiila kufanyanya kuγamba: Uyu ni ndai akilonga na kumweza Mulungu? 
LUK.5.22	Mwedaha kuusha uhuza so Mulungu ike du? Yesu akitaila ntongonyezi zawe azawalandula angwe: Nini mkifanyanya ivyoho mwe myoyo yenyu? Vihufu ni vihi? 
LUK.5.23	Kulonga: Uzaushiliziγwa uhuza, haidu kulonga: Inuka, ukaange? 
LUK.5.24	Miya mtaile kuti: Ṅwanangwa ywa muntu ana ufuṅwa kunu shi wa kuusha uhuza! Ne ahomlonga yuja mtamu ywa pengene: Nakuti iwe: Inuka, uinule lusazi lwako, uhite na kaya kwako! 
LUK.5.25	Azafikainuka, waimwolele, azainula lusazi, ndilo ailele, azahita na kaya kwakwe na kumtogola Mulungu. 
LUK.5.26	Woshe wazashentukisha, wazamtogola Mulungu, kangi wazaingilwa ni woγa kuγamba: Tizaona lelo vintu vyashavyooneka.
LUK.5.27	Vikibinda azamlawa, azaona mngelu, zina jakwe ndiye Lewi, aiikale he ngelu, azamuti: Nitongela! 
LUK.5.28	Ne ahoasha vyoshe, azainuka, azamtongela. 
LUK.5.29	Lewi azalaiika waγeni wangi mwe nyumba yakwe, waje nkande naye. Kuna bumba kulu ja wangelu na weyae wawe watuhu, wazaikala nawo mwa jiila nkande. 
LUK.5.30	Mafaliseyo na watabaluwangwa wazaṅuna, wazalonga wahina wakwe angwe: Nini mkija, mkinywa na wangelu na wahuza? 
LUK.5.31	Yesu azawalandula angwe: Weikala ugima nkawaagiziγwa ni mγanga, miya wehuma. Siizile, niitange watanda, niizile nii 
LUK.5.32	tange wahuza wahitule ntongonyezi zawe.
LUK.5.33	Waja wazamuti: Nini wahina wa Yohana wakishedila kufunga na kuvika vivyoho, sa waja wa Mafaliseyo, miya wako waaja, waanywa. 
LUK.5.34	Yesu azawati: Welalikilwa nteγuzi nkamdaha kuwakundila mfungo, yuja ṅwenye nteγuzi wakeanga naye. 
LUK.5.35	Mishi yaiza, ndiho wamhokwe yuja ṅwenye nteγuzi, mishi iyo ne ndiho nezewafungile. 
LUK.5.36	Kangi azawazisa lushimo kuti: Nkakuna mweshenga ndame ya shuke mpya akiigela mwe nkazu shakazu; ati aγoshola ivyoho, atabana ija shuke mpya, kangi ija ndame ya shuke mpya nkaitoγa mwe ija shuke shakazu. 
LUK.5.37	Kangi nkakuna mwegela mvinyo mwishi mwe mabene mashakazu; ati agela, uwo mvinyo mwishi utavusa yaja mabene, mvinyo ṅwenye utaitika, kangi mabene yohe yatabindilizika. 
LUK.5.38	Mvinyo mwishi ugelwa mwe mabene mahya, ne kuhonya mvinyo haṅwe na mabene. 
LUK.5.39	Waniu wenywa mvinyo niwizu nkakuna mwekunda mwishi, hambu waγamba: Uja mwizu ne mtana.
LUK.6.1	Mushi wa sabato akianga kwe mbuwa za ngano, wahina wakwe wazadahula maiswa ya ngano, wazayafyoγosha mwe mikono wazaja. 
LUK.6.2	Mafaliseyo kuṅwe wazaγamba: Nini mkiγoshola viya vishivyoγosholwa mushi wa sabato? 
LUK.6.3	Yesu azawalandula angwe: Nkamfyomile, Dawidi aγosholevyo ṅwenye akiluṅwa ni sala haṅwe na weyae, awona nawo? 
LUK.6.4	Kuti azaingila mwe nyumba ya Mulungu, azaγuwa migate ya ntogolo, azaija, hata weyae azawapangila? Kangi ija ne iina ṅwiko kujiγwa, ndiwo wakiija ni wavikizi ike. 
LUK.6.5	Azawati: ṅwanangwa ywa muntu ni zumbe ywa mushi wa sabato.
LUK.6.6	Mushi mtuhu wa sabato azaingila vikiloi kwa fuza; muja muna muntu aholozeye mkono wa kulume. 
LUK.6.7	Watabaluwangwa na Mafaliseyo wazamteγeleza, ati neamhonye mushi wa sabato, kangwe waone lufyalimile. 
LUK.6.8	Ṅwenye azataila ntongonyezi zawe, miya azamuti yuja muntu mwena mkono uholozewo: Inuka, uγoloke na aha gati! Azainuka azahaγoloka. 
LUK.6.9	Ne Yesu ahowati: Namiuza: Vina ṅwiko kuγoshola mbuli ntana mushi wa sabato hambu mbada? Kuhonya muntu hambu kumkoma? 
LUK.6.10	Azawadulila woshe, akibinda azamγamba yuja muntu: Kusula mkono wako! 
LUK.6.11	Azaviγoshola, ne uwo mkono wakwe uhouya, sa ndivyo uilivyo kale. Miya waja wazafanana viya watelaluka, wazalonga wenye na wenye, ndivyo wamγoshwele Yesu.
LUK.6.12	Mishi ija azalawa, azakwela mwe ntuli kwa vika, azagona mesho na kuchelezamvika Mulungu. 
LUK.6.13	Kukicha azaitanga wahina wakwe, azawashaγula kumi na waili, ne ainkilewo zina ja ntuṅwa. 
LUK.6.14	Ni Simoni, amunkileye zina ja Petelo, na nduγuye Andeleya, Yakobo na Yohana, Filipo na Balitolomeyo. 
LUK.6.15	Mateyo na Toma, Yakobo, ṅwana Alifeyo, na Simoni mweitangwa Zelote. 
LUK.6.16	Yuda, ṅwana Yakobo, na Yuda Isikaliyota, ni yuja amheteleye leba.
LUK.6.17	Azahita nawo, wazaγoloka hantu hena bweta; wana bumba kulu ja wahina wakwe na wantu wangi watuhu weanduka mwe shi zoshe za Yudeya na za Yelusalemu na za Tilo na za Sidoni uko kwe bahali. 
LUK.6.18	Awa wazaiza, waive mbuli zakwe, kangi wahonyiγwe mahisho yawe; hata waja wepishiγwa ni mpepo ze usaba wazahonyiγwa. 
LUK.6.19	Wantu woshe wazalonda, wamdowe, hambu mwe ṅwili wakwe muzalawa nguvu, izahonya wosheni.
LUK.6.20	Ṅwenye azainula mesho yakwe, azaolela wahina wakwe, azawati: We nyemi ni nywiyo wakiwa, hambu uzumbe wa Mulungu ni wenyu. 
LUK.6.21	We nyemi ni nywiyo mwena sala ivi lushe, hambu mtazaiγushiγwa. 
LUK.6.22	We nyemi ni nywiyo mwelila ivi lushe, hambu mtazasheka. We nyemi ni nywiyo, wantu wakimishukiza na kumiahula, wakimikanka na kushwika zina jenyu, viya ol bada, kwa mbuli ya ṅwanangwa ywa muntu. 
LUK.6.23	Tamilwai uja mushi na kuvinavina! Hambu upokezi wenyu mwe lwingu ni ungi Hambu ni viya, waishe zenyu waγoshwelevyo wateγanyingwa.
LUK.6.24	We ukiwa ni nywiyo wazuli, hambu mzabinda kuγuwa mhembulizo wenyu. 
LUK.6.25	We ukiwa ni nywiyo muγenyezewo ivi lushe, hambu mtazaluṅwa ni sala. We ukiwa ni nywiyo mwesheka ivi lushe, hambu mtazalila na kukemesha. 
LUK.6.26	We nkiwa ni nywiyo, wantu woshe wakimitogola, hambu ni viya, waishe zawe waγoshwelevyo wateγanyi wa ulongo.
LUK.6.27	Miya inywi mweiva namiti: Kundishai wankulu wenyu, mufile mbazi wemishukiza! 
LUK.6.28	Ṅazai mesho wemilana, muhembelezeze waja wemibela! 
LUK.6.29	Mwekutowa tama iṅwe, hata ijo tuhu ujimtendezwile! Mwekuhoka shuke yako ya kiγubika, hata nkazu ushemnyime! 
LUK.6.30	Kila mwekulombeza umunke! 
LUK.6.31	Mwekuhoka viya vyako ushezavimtiγila vituhu! Muvyokunda, wantu wavimiγoshwele, longolai inywi kuviwaγoshwela! 
LUK.6.32	Hambu mkikundisha wemikundisha inywi, muna ntogolo ani? Hambu wahuza wohe wakundisha waja wewakundisha. 
LUK.6.33	Hambu mkiwaγoshwela vitana waja wemiγoshwela inywi vitana, muna ntogolo ani? Wahuza wohe waγoshola 
LUK.6.34	ivyoho. Mkikunda kukopiγwa ni waja, muwoalila, kuti mtazauziziγwa ndiwo, muna ntogolo ani? Wahuza wohe wakunda kukopiγwa ni wahuza weyae wawe, kangwe nezewauziziγwe viya, wainkilevyo. 
LUK.6.35	Miya kundishai wankulu wenyu! Γosholai vitana, kangi kundai kukopiγwa ni waja, mushiwoalila kuti: Watazamiuziza! Ne ndivyo upokezi wenyu uγenele, ne ndivyo mγaluke wana wa yuja mwe uko ulanga, hambu ṅwenye ana mbazi na wabada washiwomtogola. 
LUK.6.36	Γalukai wantu wena ulungu, sa ishe ywenyu avyona utungu.
LUK.6.37	Mshelahe wenyu, kangwe mshezalahiγwa! Msheifye wenyu, kangwe mshezaifiγwa! Ushilizanyai, kangwe nezemwushiliziγwe! Inkilai, kangwe nezemwinkwe! 
LUK.6.38	Kihimo kitana chishishintilwecho na kukuchiγwa na mpaγatishi zakwe mtainkwa, mγuwe. Hambu kihimo, ndicho muhime nacho, ne ndicho nezemuhimilwe nacho. 
LUK.6.39	Azawazisa lushimo angwe: Kumbe tuntu jadahaγesa tuntu ṅwiyae? 
LUK.6.40	Nkawatakina woshe waili mwe lwina? Mhina nkamzinka mfuzi ywakwe, vyabesha, kila mhina akiγaluka, sa mfuzi ywakwe alivyo. 
LUK.6.41	Nini ukiolela kashashani ke mwe zisho ja ṅwiyawo? Miya jiya γoγo gima je mwe zisho jako nkujiona? 
LUK.6.42	Ṅwiyawo umlonga zeze kuti: Ṅwiyangu, leka, niushe kashashani ke mwe zisho jako, uishiene jiyaγoγo je mwe zisho jako? Wahemba iwe! Kuandiila usha jiya γoγo je mwe zisho jako, ukibinda udaheolela, ndivyo uushe kaja kashashani ke mwe zisho ja ṅwiyawo!
LUK.6.43	Hambu nkakuna muti mtana wevyala ntunda mbada, vituhu nkakuna muti mubada wevyala ntunda ntana. 
LUK.6.44	Hambu kila muti utailwa na ntunda zakwe ṅwenye. Hambu wantu nkawaunga nkuyu mwe migunga, hata mwe mishewa nkawashenga vizeγembwele vya mazabibu. 
LUK.6.45	Muntu mtana alavya mwe kitende chakwe kitana cha moyo vintu vitana, kangi muntu mubada alavya mwe kitende chakwe kibada vintu vibada, hambu viya, moyo uvyogisa, ne kanwa chivyolonga. 
LUK.6.46	Nini mkiniitanga: Zumbe! Zumbe!? Kangi nivyolonga nkamviγoshola.
LUK.6.47	Kila muntu mweiza kwangu akiiva mbuli zangu, akiziγoshola, nitamionyesha, avyofanana navyo: 
LUK.6.48	Afanana na muntu mwezenga nyumba na kuifukila na ndai vitana, adaheika shikamilo jakwe mwe kungu; mazi yakiγenela, hwazi jitalawa, jibule he ija nyumba na kufuka haho, miya nkajidaha kuichakula, kwa kuti izengiγwe vitana. 
LUK.6.49	Miya muntu akiiva, kangi akisheγoshola, afanana na muntu mwezenga nyumba mwe shanga ulangalanga na kusheigela shikamilo; hwazi ja mazi jikiibulila na kuifuka, viya du lushe itakina, kangi kuchakuka kwa iyo nyumba ni kukulu.
LUK.7.1	Akibinda kulonga izi mbuli zoshe kwa waja wantu wamteγelezewo, azaingila Kapelinaumu. 
LUK.7.2	Kuna mkulu ywa washilikali, mupuna ywakwe azahuma, azabuza kufa, kangi ṅwenye aamkundisha. 
LUK.7.3	Akiiva mbuli ya Yesu, azamtumila waγolokezi wa Kiyuda, wazamhembeleza, kangwe ahite, akamhonyeze mupuna ywakwe. 
LUK.7.4	Waja wakibula kwa Yesu wazamhembeleza na kumhimila angwe: Vyaagiza, ukimfila mbazi ivyoho. 
LUK.7.5	Hambu akundisha mbali yetu, kangi ṅwenye azatizengela vikilo. 
LUK.7.6	Yesu azahita nawo. Ake hale hale na ija nyumba, yuja mkulu ywa washilikali azatuma weyae angwe: Zumbe ushefe muku! Hambu imi ni mhuza, nkavikuagiza, ukiingila mwangu. 
LUK.7.7	Kwa inu mbuli nizakifanyanyiza kuti: Nkaviagiza, nikikulawila ṅwenye; miya longa mbuli du! Ne mbwanga ywangu atahona. 
LUK.7.8	Hambu imi nami ni muntu neitika silikali, kangi nina washilikali weniitika; nikimγamba uyu: Hita!, ahita; nikimγamba mtuhu: Iza!, aiza; nikimγamba mupuna ywangu: Γoshola visiku!, aγoshola. 
LUK.7.9	Yesu akiviiva azamumaka; azahituka kwa waja wantu wemtongela angwe: Namiti: Kwa Waisilayeli saene mitozesheze ye ivyoho. 
LUK.7.10	Waja watumiγwewo wakiγotoka na kaya wazamubulila yuja mupuna, aihonile.
LUK.7.11	Vikibinda azahita kwe muzi weitangwa Naini, wahina wakwe wazahita naye na wantu wangi. 
LUK.7.12	Akibula hehi na nkili ya muzi, kuzalaviγwa muntu afileye, ni mubwanga avyelweye ike ni nine, kangi uyu mvyele aafilwa ni mulume; wakaya wemtongela haṅwe naye ni bumba jebesha. 
LUK.7.13	Zumbe akimwona azabulwa ni utungu naye, azamuti: Ushelile! 
LUK.7.14	Azahita, azadowa ija nkingo, ne waja wainuzi wahoγoloka. 
LUK.7.15	Azalonga: Mubwanga, nakuti: Inuka! Yuja muntu afileye ne ahoikala, azaandiila kulonga, azamwinkila kwa nine. 
LUK.7.16	Woγa uzawaingila waja woshe, wazamtogola Mulungu wakiγamba: Mteγanyi mkulu azalawila kwetu, Mulungu azaolela mbali yakwe. 
LUK.7.17	Inu mbuli yakwe izahita, izagisa shi ngima ya Yudeya na shi zoshe zehampikana nayo.
LUK.7.18	Yohana azaukwilwa ivi vyoshe ni wahina wakwe. 
LUK.7.19	Azaitanga wahina wakwe waili, azawatuma kwa Zumbe angwe: Iwe u yuja mweiza, hambu tiafize mtuhu? 
LUK.7.20	Waja wantu wakibula kwakwe wazamuti: Yohana Mubatizi azatituma kwako angwe: Iwe u yuja mweiza, hambu tiafize mtuhu? 
LUK.7.21	Ija minga azahonya wangi mahisho yawe na vilema na mpepo mbada, hata matuntu mangi azayafila mbazi, yaone. 
LUK.7.22	Azawalandula angwe: Hitai, mumwukwile Yohana muvyoona na muvyoiva: Matuntu yaona, washiwodaha kuγenda waγenda, wakoma waushiγwa ukoma, washiwoiva waiva, wafilewo wafufulwa, wakiwa wabilikilwa nyemi. 
LUK.7.23	Mwe nyemi ni ndiye asheihilwe ni miyo! 
LUK.7.24	Waja walau wa Yohana wakibinda kuhita, azaandiila kuuzanya na wantu mbuli ya Yohana kuγamba: Kumbe aho mkizahita mwe nyika muhitile kwa olelai? Ni lasi jevuviγwa ni mpeho? Hambu muhitile kwa olelai? 
LUK.7.25	Ni muntu azwikileye shuke zedeeleka? Olelai! Wezwika shuke ntana na weja kizumbe wa mwe vitala. 
LUK.7.26	Miya lushe muhitilei? Kwa olela mteγanyingwa? Kweli namiti: Ni mkulu kuzinka mteγanyi. 
LUK.7.27	Uyu ne mwegondelwa kuγamba: Olela! Nezenitume mlau ywangu akakulongwele, na kukutulila sila yako, ndiyo ugwile. 
LUK.7.28	Nainiti: Woshe wavyelwewo ni wavyele nkakuna mkulu kumzinka Yohana Mubatizi; miya mweγaluka mdodo mwe uzumbe wa Mulungu ni mkulu kumzinka. 
LUK.7.29	Wantu woshe wamwivilewo, hata wangelu wazaitikila utanda wa Mulungu, wazabatizwa na ubatizi wa Yohana. 
LUK.7.30	Miya Mafaliseyo na watamulomongwa wazabela viya, Mulungu avyokunda, nkawabatizwe ndiye. 
LUK.7.31	Zumbe azawati: Wantu wa inu mbali niwafanyanye na mbwai, wavyofanana navyo? 
LUK.7.32	Wafanana na wana wadodo weikala lwazoi, welongana angwe: Tizamitowela inywi miluli, miya nkamvinile, tizamitumbwila ndilo, miya nkamulizite. 
LUK.7.33	Hambu Yohana Mubatizi azaiza, nkajile nkande, nkanywele mvinyo, lushe mwaγamba: Ana mpepo. Ṅwanangwa 
LUK.7.34	ywa muntu azaiza, aaja, aanywa, lushe mwaγamba: Shuyu muntu mwejilisha na kunywelesha mvinyo! Wangelu na wahuza ni ṅwiyae ywawe! 
LUK.7.35	Kweli viyuγo vikanilwa ni viya vyoshe viγosholwevyo ndivyo.
LUK.7.36	Kuna Faliseyo, azamlalika, aje nkande naye. Akiingila mwe nyumba ya yuja Faliseyo azaikala haja ha jiila nkande. 
LUK.7.37	Kangi kuna mvyele mhuza mwe uja muzi; yuja akitaila, kuti aja nkande mwa yuja Faliseyo, azahita, azaγuwa kakomba ka mafutilo ya mluziluzi; 
LUK.7.38	azaγoloka nyuma hadodo he milundi yakwe akilila, ne ahoandiila kugisa milundi yakwe meshozi na kuyahonola na swili za mutwi wakwe, kangi azafyosa milundi yakwe na milomo yakwe, akibinda azaishisha yaja mafutilo. 
LUK.7.39	Yuja Faliseyo amlalikeye akiviona azafanyanya mwe moyo wakwe kuγamba: Ati uyu ni mteγanyingwa, anga azataila, uyu mvyele mwemdowa alivyo, kuti ni mhuza ṅwenye. 
LUK.7.40	Yesu azamlandula angwe: Simoni, nina vya longa na iwe. Angwe: Mfuzi, longa! 
LUK.7.41	Angwe: Ne kwina muntu akopiγweye ni wadeni waili, muṅwe akopile shilingi magana mashano, ṅwiyae milongo mishano. 
LUK.7.42	Wakishowa vya liha, woshe waili azawafila mbazi washelihe; lushe ndiye amkundishe kumzinka ṅwiyae, ni yuhi? 
LUK.7.43	Simoni azahitula angwe: Naγamba: Ni yuja afilweye mbazi kuzinka ṅwiyae. Azamuti: Uzaliγanyanya vyedi. 
LUK.7.44	Azamhitukila yuja mvyelengwa, azamlonga Simoni: Wamwona uyu mvyelengwa? Nizaingila nyumbai mwako, nkuninkile mazi ya kuhaka milundi, miya uyu azagisa milundi yangu meshozi, akibinda azayahonola na swili zakwe. 
LUK.7.45	Iwe nkufyosane na imi milomo; miya uyu, ivyo aingilevyo, nkadizile kufyosa milundi yangu. 
LUK.7.46	Mutwi wangu nkuushishize mavuta, miya uyu azashisha milundi yangu mafutilo ya mluziluzi. 
LUK.7.47	Nakuti: Kwa ivyoho mahuza yakwe mangi yazaushiγwa, hambu mikundishize yakwe ni mingi; miya mweushiliziγwa viγeke, mikundishize yakwe ni miγeke. 
LUK.7.48	Azamuti yuja mvyele: Mahuza yako yazaushiγwa. 
LUK.7.49	Waja weja nkande haṅwe naye wazaandiila kufanyanya mwe myoyo yawe kuγamba: Uyu ni ndai, akiushiliza wantu mahuza? 
LUK.7.50	Azamγamba yuja mvyele: Mitozesheze yako izakuvunila; hita mpeho!
LUK.8.1	Vikibinda azaanga ṅwenye mwe mizi, hata mwe mizi tanga yoshe akihilikila uja ubilikizi wedi wa uzumbe wa Mulungu; 
LUK.8.2	hata waja kumi na waili ana nawo, hata kabumba ka wavyele wahonyiγwewo mpepo mbada na manyonge, wakina Maliya mweitangwa Magadalene aingatilwaye mpepo mfungate, 
LUK.8.3	na Yohane, mkaza Kuza, mshaka mali ywa Helode, na Susana na wangi watuhu, ne wawashuγilewo na viya, wavyona navyo.
LUK.8.4	Wantu wangi waunganana, wakilawa mwe mizi, wamtimile. 
LUK.8.5	Azawalonga kilushimo angwe: Kuna mhasi, azalawa kwa myaγa mbeyu zakwe; akimyaγa mbeyu, kuṅwe zizagwa silai, zizajatwajatwa, kangi videγe vyeanga ulanga vizazija. 
LUK.8.6	Kuṅwe zizagwa he mawe; zikilawa zizanyuluka, kwa kuti nkazina shanga ye mneho. 
LUK.8.7	Kuṅwe zizagwa he miwa gati, ija miwa izalawa yohena, izazifuwa. 
LUK.8.8	Kuṅwe zizagwa mwe shanga ntana, zizalawa, zizavukila kagana. Akilonga ivyoho azaγamba: Mwena mashikilo yeiva neaive! 
LUK.8.9	Wahina wakwe wazamwuza, ati bontokelo ja ulu lushimo ni mbwai. 
LUK.8.10	Azawati: Inywi mzafiiwa mbazi, mtaile vihili vya uzumbe wa Mulungu, miya watuhu wavilongwa kishimo, kangwe wakiviolela washeone bontokelo, wakiviiva washevitaile. 
LUK.8.11	Shiji bontokelo ja ulu lushimo: Ija mbevu ni mbulingwa ya Mulungu. 
LUK.8.12	Ziya zigwelezo silai ni waja weiva, miya vikibinda yuja ṅwenye leba aiza, ausha mbulingwa mwe myoyo yawe, kangwe washezatozesha wakivunilwa. 
LUK.8.13	Ziya zigwelezo he mawe ni waja wehokela mbulingwa na nyemi wakiiiva, kangi awa nkawana sindo, watozesha mishi miγeke, miya mishi ya kuγezwa wabahuka. 
LUK.8.14	Ziya zigwelezo he miwa ni waja weiva, miya sungu na mali na nyemi za kiinushi zaγenda zikifuwa, bindilizo nkawana kuwo. 
LUK.8.15	Miya ziya zigwelezo mwe shanga ntana ni waja weiva mbulingwa na kuitozesha mwe myoyo yeziha vitana, ne wevukiza na kuzizimiza.
LUK.8.16	Nkakuna mwekoleza taa akiifunikila ngahu ao akiiika mzunguwi kwe lusazi, miya aiika he kiikilo chakwe, kangwe wemwingila waone langaila. 
LUK.8.17	Hambu nkakuna mbuli ifishiγweyo, ndiyo ishebunkuke, nkakuna vye njamanjama, ndivyo vishelawile na weluwi. 
LUK.8.18	Olelai miivile yenyu! Hambu mwena kitende atainkwa vivyoho, kangi ashinaye atahokwa hata viya, avyofanyanya, kuti ni vyakwe.
LUK.8.19	Nine na wanduγuze wazaiza kwakwe, miya kwa mbuli ya wantu wangi nkawadahile kumubulila. 
LUK.8.20	Azaukwilwa kuti: Nyokwe na wanduγuzo waiγoloke uko se, wakunda kukuona. 
LUK.8.21	Azawalandula waja angwe: Mlala ywangu na wenetu ni waja weiva mbuli ya Mulungu na kuiγoshola.
LUK.8.22	Mushi muṅwe ṅwenye azaingila na wahina wakwe mwe chombo, azawati: Netiomboke bahali na sheja jiya! Wazahita. Wakiγendanachombo azasisila. 
LUK.8.23	Kuzaikila mpeho nkulu yekuntisha na nguvu na mwe bahali, chombo chawe chizaγubikwa ni maimbi, wazaona nkondo nkulu. 
LUK.8.24	Wazamwizila, wazamwinula angwe: Mγolokezi! Mγolokezi! Taaγa! Yujaazainuka, azavailaija mpeho na maimbi ya mazi, ne vihotongomala na kuhombwela. 
LUK.8.25	Miya azawati: Kutozesha kwenyu ku kuhi? Wazaingilwa ni woγa, wazamaka, wazaγambilana: Ni muntu ani uyu mwelaγiliza mpeho na mazi zikimwitika!
LUK.8.26	Wazaiγala chombo chawe na kwe shi ya Gadala, ni sheja jiya ja Galileya. 
LUK.8.27	Akilawa kuja kwe chombo azakintana na muntu ywa muja kaya mwehuma mpepo, mishi mingi nkazwikile shuke, nkaikale kaya, aikala kwe mbila. 
LUK.8.28	Akimwona Yesu azakema na kanwa kikulu haṅwe na kumkinila angwe: Nina mbwai imi na iwe Yesu, ṅwana Mulungu mwe uko ulanga? Nakuhembeleza, ushenilumize! 
LUK.8.29	Hambu ailaγilize ija mpepo ye usaba, ilawe mwe yuja muntu. Hambu mishi mingi ne ikimgwila na kumγulusha, azashungwa na mpingu na magogolo, kangi azaγojiγwa, miya aakadwisha viya, akantiγwevyo navyo, azaγulushiγwa ni ija mpepo na mwe nyika. 
LUK.8.30	Yesu azamwuza: Zina jako ni weyo ndai? Angwe: Makulija, kwa kuti mpepo nyingi zizamwingila. 
LUK.8.31	Zizamhembeleza, ashezilaγilize kuhita na kuzimu. 
LUK.8.32	Kuja ne kwina ifyo kulu ja nguluwe zelishiγwa mwe mulima; ziya mpepo zizamhembeleza, azikundize kuingila mwe ziya nguluwe; azazikundiza. 
LUK.8.33	Ne ziya mpepo ziholawa mwe yuja muntu, zizaingila mwe ziya nguluwe, ne jiya ifyo jiholumbila kunguwi na mwe bahali, zizanywilimila, zizafa. 
LUK.8.34	Walishi wakiviona viya viγosholekevyo wazanyilika, wazabilikila inu mbuli kuja kaya, hata kwe mizi tanga. 
LUK.8.35	Wantu wazalawa, waolele viya vitendekevyo; wakiiza kwa Yesu wazamwona yuja muntu aukilweye ni ziya mpepo, aiikale he milundi ya Yesu, aikiγubike shuke, ni mtana lushe, ne wahoingilwa ni woγa. 
LUK.8.36	Waja wavienewo, wazawaukwila, yuja ahumileye mpepo ahonyiγwevyo. 
LUK.8.37	Wantu woshe wa ziya shi ze hehi na shi ya Gadala wazamhembeleza, auke kuja kwawe, hambu wazagwilwa ni woγa ukulu; 
LUK.8.38	ne ahoingila mwe chombo, azaγotoka. Yuja muntu aukilweye ni mpepo azamhembeleza, ahite naye; miya azamshungula akimuti: 
LUK.8.39	Uya na kaya kwako, ukabilikile vyoshe, Mulungu akuγoshwelevyo! Azahita, azaanga mwe mizi yoshe akibilikila vyoshe, Yesu amγoshwelevyo.
LUK.8.40	Yesu akiuya, wantu wangi wazamsingila, hambu woshe ne wakimwafiza. 
LUK.8.41	Kuzaiza mγoshi mweitangwa Yailo, uyu ni mfuṅwa ywa vikilo. Azamkinila Yesu he milundi, azamhembeleza, 
LUK.8.42	ahite naye nyumbai mwakwe, kwa kuti ana ṅwana ywa kindele muṅwe du, abindileye mavuli kuminamaili, uyu azabuza kufa. Wakihita, wantu wangi wazamshushumila. 
LUK.8.43	Kuna mvyele alawileye mpome mavuli kumi na maili, azabinda mali yakwe yoshe kwa waγanga, kangi nkawadahilekumhonya; 
LUK.8.44	uyu azamwizila nyuma, azadowa lusiniko lwa nkazu yakwe, viya du lushe mpome izaleka kulawa. 
LUK.8.45	Yesu azauza: Anidowaye ni ndai? Woshe wakikela nkani, Petelo azalonga: Mγolokezi! Wantu wangi wakufinta na kukushushumila, 
LUK.8.46	nini ukiγamba: Anidowaye ni ndai? Angwe ni Yesu: Kuna anidowaye, hambu nizaiva, nguvu ikilawa mwe ṅwili wangu. 
LUK.8.47	Yuja mvyele akiona, kuti nkadaha kukifisha, azaiza na kudidima, azamkinila, azamwukwila, wantu woshe waiivile, vilekilevyo akimdowa, kangi ahonilevyo viya du lushe. 
LUK.8.48	Yuja azamuti: Ṅwanangu! Mitozesheze yako izakuhonya; hita mpeho! 
LUK.8.49	Akelonga naye, kuzaiza muntu ywa yuja mfuṅwa ywa vikilo, azamuti: 
LUK.8.50	Ṅwanawo azabinda kufa, ushemwonye mfuzi luiali! Yesu akiviiva azaγamba: Usheogohe! Tozesha du! Neahone! 
LUK.8.51	Akibula he ija nyumba nkakundize muntu, akiingila naye, kushima Petelo na Yohana na Yakobo na ishe ja ṅwana na nine. 
LUK.8.52	Woshe we muja nyumbai wazamlilila na kukitowa vifuwa. 
LUK.8.53	Yesu azawati: Mshelile! Nkafile, miya atesisila du. Wazamsheka, hambu waitaile, kuti azafa. 
LUK.8.54	Azatoza mkono wakwe, azamlonga angwe: Ṅwanangu, inuka! 
LUK.8.55	Azauya moyo, azainuka viya du lushe; azalaγiliza, ainkwe vya ja. 
LUK.8.56	Wavyazi wakwe wazashentuka; miya azawalongesha, washezavimγambila muntu viya viγosholekevyo.
LUK.9.1	Azaitanga waja kumi na waili, waunganane, azawainka nguvu na ufuṅwa wa kuingata mpepo zoshe na wa kuhonya mahisho. 
LUK.9.2	Azawatuma, wabilikile uzumbe wa Mulungu, wakahonye wanyonge. 
LUK.9.3	Azawati: Mshetoze vya silai, ati ni ngoda, ati ni bene, ati ni funge ya nkande, ati ni feza! Hata nkazu mbili muntu ashezwike! 
LUK.9.4	Ndimo mwingile mwe nyumba ya muntu, ikalai mumo, mpaka mkizalawa mwe uwo muzi! 
LUK.9.5	Ndiwo washemihokele, lawai mwe uwo muzi, mkiwahuγutila vumbi jitozizejo milundi yenyu, jiwaγalukile uwona! 
LUK.9.6	Waja wazalawa, wazaanga mwe ija mizi wakibilikila mbulingwa, kangi koshe koshe wazahonya watamu.
LUK.9.7	Zumbe Helode akiiva viya vyoshe azaaγilwa, hambu wantu kuṅwe wazalonga kuti: Yohana atefufuka kwa wafilewo; 
LUK.9.8	miya kuṅwe wazalonga kuti: Eliya atelawila, kuṅwe wazalonga kuti: 
LUK.9.9	Wateγanyingwa wa kale ṅwiyae ywawe muṅwe atefufuka. Miya Helode azafanyanya kuγamba: Yohana imi nizamkoma na kumshenga mutwi, lushe uyu, niyemwiva mbuli zakwe, ni ndai? Azalonda, ndivyo amwone.
LUK.9.10	Ziya ntuṅwa zikiuya wazamshimwela vyoshe, waγosholevyo. Azawaγuwa, azahita nawo, wai wenye du he muzi weitangwa Betisayida. 
LUK.9.11	Wantu wakivitaila wazamtongela; azawahokela, azawaγambila mbuli za uzumbe wa Mulungu, kangi waja wehuma azawahonya. 
LUK.9.12	Mushi ukiunga kushwa, waja kumi na waili wazamwizila angwe: Shungula wantungwa, wazunguluke kwe mizi na kwe mbuwa, walonde mafikilo, kangwe waone vya ja! Hambu kunu ti mwe nyika. 
LUK.9.13	Azawaiandula angwe: Wainkei inywi, waje! Angwe ndiwo: Nkatina nkande kushima migate mishano na fi mbili; hambu tihite ishwi, tiwaγulile awa wantu woshe nkande? 
LUK.9.14	Hambu waγoshi viya ni makulija mashano. Miya azawati wahina wakwe: Waikazei ndala ndala, kila ndala milongo mishano! 
LUK.9.15	Wazaγoshola ivyoho, woshe wazaikala shi. 
LUK.9.16	Azaγuwa ija migate mishano na ziya fi mbili, azaolela na kwe lwingu, akilavya ntogolo, azaibendulabendula, azaiinkila kwa wahina wakwe, waiiγale kwa waja wantu. 
LUK.9.17	Woshe wazaja, wazaiγula, kangi mpuγutishi zishiγalezo zizadodolwa ngahu kumi na mbili.
LUK.9.18	Mushi akivika ike ṅwenye, wahina wakwe wazamwizila, azawauza angwe: Wantu waγamba, kuti imi ni miyo ndai? 
LUK.9.19	Wazamhitwila angwe: Kuṅwe waγamba: U Yohana Mubatizi, kuṅwe waγamba: U Eliya, kuṅwe waγamba: Wabilikizi wa kale ṅwiyae ywawe muṅwe atefufuka. 
LUK.9.20	Azawati: He inywi muγamba, kuti ni miyo ndai? Petelo azalonga angwe: U Kilisito ywa Mulungu. 
LUK.9.21	Miya azawashunda, washezamγambila muntu mu mbuli.
LUK.9.22	Azawati: Ṅwanangwa ywa muntu vyamtala, alumiziγwe vikulu, abentwe ni waγolokezi na wavikizi wakulu na watabaluwangwa, mpaka akoṅwe, afufuke mushi wa ntatu.
LUK.9.23	Azawaγamba woshe: Ati muntu akunda kunitongela, shuti anekilemeza ṅwenye, ainule kila mushi muti wakwe wa kukomelwa, ne ndivyo adahe kunitongela. 
LUK.9.24	Hambu mwekunda kuhonya moyo wakwe atazakihosa; miya mwehosa moyo wakwe kwa mbuli ya imi atazakihonya. 
LUK.9.25	Hambu muntu nezeaonele mbwai, hata akimota ngulu ngima, akikiaza ṅwenye na kuhosiγwa ndivyo? 
LUK.9.26	Hambu ndiye atendwe ni shoni na imi ao du na mbuli zangu, uyu ṅwanangwa ywa muntu atazatendwa ni shoni naye akizaiza na utana wakwe na wa ishe na wa walau waṅazi. 
LUK.9.27	Kweli namiti: Awa weγoloka aha weyae wawe kuṅwe nkewaone kifa, shuti waneona uzumbe wa Mulungu.
LUK.9.28	Akibinda kulonga izi mbuli, hakizinka, ati ni mishi mnane, azamγuwa Petelo na Yakobo na Yohana, azakwela nawo mwe ntuli kwa vika. 
LUK.9.29	Aho akivika, shula ya cheni chakwe izaγalamuka; hata shuke yakwe izanamanikisha, viya ni lumuli. 
LUK.9.30	Kangi kuna waγoshi waili naye, ni Mose na Eliya; 
LUK.9.31	awa wazalawila na utana, wazalonga, mbuli yakwe ndivyo ihite kwa bontokela Yelusalemu. 
LUK.9.32	Petelo na weyae wazaizilwa ni usisiza ungi. Wakiviluka wazaona utana wakwe na waja waγoshi waili weγoloka haṅwe naye. 
LUK.9.33	Waja wakiuka kwakwe, Petelo azamuti Yesu: Mγolokezi, vyatama, tikiikala kunu, tizenge makumbi matatu, iṅwe jako, iṅwe ja Mose, iṅwe ja Eliya! Nkataile avyolonga. 
LUK.9.34	Akilonga ivyoho, kuzaiza zunde kulu jizawagwishiliza mpungo; miya aho wakiγubikwa ni jiya zunde wazabulwa ni woγa. 
LUK.9.35	Muja mwe zunde muzalawa kanwa angwe: Uyu ni ṅwanangu nimshaγuleye, mwivei! 
LUK.9.36	Ichi kanwa chikiiviγwa, Yesu azaoniγwa, kuti a ike. Miya waja nkawavilongile, nkakuna wamγambileye mishi ija viya, waenevyo, hata mbuli ṅwenga du.
LUK.9.37	Mhitu wakwe wakisheela mwe ija ntuli wazakintana na wantu wangi; 
LUK.9.38	mwe jiya bumba ja wantu muna mγoshi mweitanga na kanwa kikulu angwe: Mfuzi, nakuhembeleza, umkaule ṅwanangu! Hambu ni ṅwanangu mwe ike. 
LUK.9.39	Olela: Mpepo ikimgwila, viya du lushe atakema, yamshindikashindika, mpaka akilawa tefu; ikibinda kumtiγintisha nkaikunda vyedi kumwukila. 
LUK.9.40	Nizahembeleza wahina wako, waiingate, miya nkawaidahile. 
LUK.9.41	Yesu azawalonga angwe: Mbali inu nkaitozesha, izabinda kuaγilwa. Niange na inywi mpaka lini? Nimizizimizize mpaka hii? 
LUK.9.42	Mulete ṅwanawo na kunu! Aho akiiza, ija mpepo izamhuna na kumshindika; miya Yesu azaivaila ija mpepo ye usaba, azamhonya yuja ṅwana, azarowinkila kwa ishe. 
LUK.9.43	Woshe wazamaka ukulu wa Mulungu.
LUK.9.43	Woshe wakimaka viya vyoshe, aγosholevyo, azalonga kwa wahina wakwe angwe: 
LUK.9.44	Gelai izi mbuli mwe mashikilo yenyu! Hambu ṅwanangwa ywa muntu aunga kuinkilwa mwe mikono ya wantu. 
LUK.9.45	Miya waja nkawataile inu mbuli, viya itefishiγwa, isheingile mwe mashikilo yawe, washeiive, kangi wazaogoha kumwuza inu mbuli.
LUK.9.46	Kuzaoneka nkanani kwawe, ati mkulu ywawe ni ndai. 
LUK.9.47	Yesu akitaila nkanani za myoyo yawe azaγuwa kazana, azakaγolosha haja, aliho, azawati: 
LUK.9.48	Ndiye ahokele aka kazana kwa mbuli ya zina jangu, anihokela imi; kangi ndiye anihokele imi, amhokela yuja anitumileye. Hambu mweγaluka mdodo ṅwenye kwenyu uyu ni mkulu. 
LUK.9.49	Yohana azamlonga angwe: Mγolokezi, tizamwona muntu mweingata mpepo kwa nguvu ya zina jako, tizamfingiza, kwa kuti nkaanga na ishwi. 
LUK.9.50	Yesu azamuti: Mshemfingize! Hambu ashiyetiikila nkani, ne mweivana na ishwi.
LUK.9.51	Mishi ikitimiza, aushiγwe kunu shi, ṅwenye azaoleza cheni chakwe na Yelusalemu, ahite na γuko. 
LUK.9.52	Azalongoza ntuṅwa; wazahita, wazaingila mwe muzi wa Samaliya, kangwe wamliγanyize fikilo. 
LUK.9.53	Miya nkawamhokele, kwa kuti aioleze cheni na Yelusalemu, ahite na γuko. 
LUK.9.54	Waja wahina Yakobo na Yohana wakiviona wazamuti: Zumbe, wakunda, tilonge, moto ulawe mwe lwingu, ukawabinde? 
LUK.9.55	Miya azahituka, azawavaila, azawati: Nkamtaila, ati inywi mu wana mpeho ani? 
LUK.9.56	Ṅwanangwa ywa muntu nkaizile kwa hosa myoyo ya wantu, miya kwa ihonya. Wazahita kwe muzi mtuhu.
LUK.9.57	Kuja silai, wakihita, kuna amlongileye: Nikutongele, ndiko uhite nako! 
LUK.9.58	Yesu azamuti: Mpelele zina maleme, madeγe yeanga ulanga yana masasa, miya ṅwanangwa ywa muntu nkana ha ikila mutwi. 
LUK.9.59	Mtuhu azamlonga ṅwenye: Nitongela! Miya azamlandula: Nikundiza, ninehita kwa mzika tate! 
LUK.9.60	Angwe: Leka, wafilewo wazike weyae wawe wefa! Miya hita, ukabilikile uzumbe wa Mulungu! 
LUK.9.61	Mtuhu azalonga: Nenikutongele, Zumbe; miya azanikundiza, nihite kwa laga waja, ndiwo nikiikala nawo! 
LUK.9.62	Yesu azawati: Mwetoza γembe na mkono na kuolela na nyuma, nkakombaγanya uzumbe wa Mulungu.
LUK.10.1	Vikibinda Zumbe azagimbika watuhu milongo mfungate, azawatuma wailiili, wamlongwele na mwe mizi yoshe na hantu hoshe, ṅwenye akundileho kuhita naho. 
LUK.10.2	Azawati: Uluki ni ukulu, miya wandima ni waγeke. Mhembelezei ṅwenye uluki, atume wandima kwe uluki wakwe! 
LUK.10.3	Hitai! Olelai: Imi namituma, viya mu ngoto, na kwe mashuwi gati. 
LUK.10.4	Msheinule misipi na mabene na vilatu! Msheluγushane na muntu silai! 
LUK.10.5	Nyumba, ndiyo mwingile, munelonga: Mpeho na inu nyumba! 
LUK.10.6	Ati mwe iyo nyumba muna mweagiziγwa ni mpeho, mpeho yenyu itamwikaila; ati nkamna, itamiuyiya. 
LUK.10.7	Mwe ija nyumba ikalai, muje, munywe muvyoinkwa ni waja wenye! Hambu mndima aagiziγwa ni upokezi wakwe. Msheshindelawa mwe nyumba, mkiingila ntuhu! 
LUK.10.8	Muzi, ndiwo mwingile, wakimihokela, jai muvyoletelwa! 
LUK.10.9	Kangi honyai wanyonge we muja! Vikibinda waγambilei kuti: Uzumbe wa Mulungu uzamibulila hehi! 
LUK.10.10	Muzi, ndiwo mwingile, wakishemihokela, mulawile na lwazoi, muwaγambe: 
LUK.10.11	Hata vumbi jitozizejo milundi yetu umu kaya mwenyu tajimihuγutila, komo tailai kuti: Uzumbe wa Mulungu uzamibulila hehi! 
LUK.10.12	Namiti: Masa ya Sodoma, ndiyo yagwe uja mushi, nezeyahuhe kuzinka ayo ya uwo muzi. 
LUK.10.13	Ukatabanika, Kolazini! Ukatabanika, Betisayida! Hambu ati kuja Tilo na Sidoni kwaaγoshwelwa viya vilozo viγosholwevyo kwenyu, anga wavoteka kale na kukanta maguniya na kukigela zelu. 
LUK.10.14	Kweli mlaho wa Tilo na wa Sidoni, ndiwo ugwe uja mushi wa masa nezeuhuhe kuzinka wenyu. 
LUK.10.15	Hata iwe Kapelinaumu, nkukweziγwe mpaka kwe lwingu? Nezeushindikwe na uko ishi kuzimu! 
LUK.10.16	Mwemiiva inywi aniiva imi, mwemibela inywi anibela imi; miya mwenibela imi amubela yuja anitumileye.
LUK.10.17	Waja milongo mfungate wazauya na nyemi angwe: Zumbe, hata mpepo zizatiitika kwa nguvu ya zina jako! 
LUK.10.18	Azawati: Nizamwona Satani, akishindikwa mwe lwingu, akikina sa lumuli. 
LUK.10.19	Olelai! Nizaminka ufuṅwa wa kujata mwe nyoka na visuse, muvote nguvu zoshe za yuja munkulu, nkakuna ndivyo vimiifye. 
LUK.10.20	Miya mshetamilwe, kuti mpepo zamiitika! Tamilwai, kuti mazina yenyu vaigondiγwe mwe lwingu!
LUK.10.21	Haja ne Yesu atowileho zumo akimema mpeho mṅazi akilonga: Nakulaviliza ntogolo, iwe Tate, Zumbe ywa lwingu na ywa shi, kuti izi mbuli watalizi na waviyuγo uzaziwafisha, miya uzazifumbwila wankebe. Kweli, Tate, ne vikutamilevyo. 
LUK.10.22	Vyoshe nizaviinkwa ni Tate, nkakuna mwemtaila ṅwanangwa, kushima Tate, kangi nkakuna mwemtaila Tate, kushima ṅwanangwa na yuja, ṅwanangwa ndiye akunde kumlaviliza.
LUK.10.23	Azahituka kwa wahina wakwe, azawaγamba wawo du: 
LUK.10.24	Mesho yeona viya, muvyoona, yana nyemi. Hambu namiti: Wateγanyi na wazumbe wangi wazaheheleziγwa ni kuona viya, inywi muvyoona, miya nkawaviene; hata kuiva viya, muvyoiva, miya nkawaviivile.
LUK.10.25	Kuna mtamulomongwa, azainuka, amγeze, azamuti: Mfuzi, nitende vivihi, kangwe nezenipale nkalamo ya kale na kale? 
LUK.10.26	Yuja azamuti: Mwe mulomongwa mugondiγwe mbwai? Ufyomile zeze? 
LUK.10.27	Angwe ndiye: Umkundishe Zumbe, Mulungu ywako, kwa moyo wako woshe na kwa mpeho zako zoshe na kwa nguvu zako zoshe na kwa ntongonyezi zako zoshe! Vikibinda umkundishe ṅwiyawo, sa uvyokikundisha ṅwenye! 
LUK.10.28	Azamuti: Uzaitikila vitana, viγoshole, neukalame! 
LUK.10.29	Yuja azakunda kukikanila ṅwenye, azamγamba Yesu: Lushe ṅwiyangu ni yuhi? 
LUK.10.30	Yesu azaγuwa ija mbuli, azalonga: Kuna muntu alawaye Yelusalemu, asheele na Yeliko, azaγomelwa ni wampoko; awa wazamzula shuke zakwe, wazamtowesha; wakihita wazamwasha, aibuzize kufa. 
LUK.10.31	Vizateγana, mvikizi azasheela mwe ija sila, akimwolela azaomboka. 
LUK.10.32	Vivyoho mulevi yohe azabula haja hantu, akimwona azaomboka. 
LUK.10.33	Msamaliya azatongela ija sila, azabula haja; 
LUK.10.34	akimwona azabulwa ni utungu naye, azahila, azakanta vilonda vyakwe haṅwe na kuvigela mavuta na mvinyo; akibinda azamkweza mwe mpunda yakwe ṅwenye, azamdemeza na kwe fikilo, hata γuko azamupikila. 
LUK.10.35	Mhitu wakwe azalavya shilingi mbili, azazimimka yuja ṅwenye fikilo angwe: Mupikile! Ati wabinda mali kuzinka inu, nezenikulihe nikizauya. 
LUK.10.36	Lushe uγambai: Waja watatu, yuja aγomelweye ni wampoko ṅwiyae ni yuhi? Angwe: Ni yuja amfileye mbazi. 
LUK.10.37	Angwe ni Yesu: Hita, ukaγoshole sa viyaho!
LUK.10.38	Wakihita, ṅwenye azaingila mwe muzi: kuna mvyele mweitangwa Malita azamhokela mwe nyumba yakwe. 
LUK.10.39	Yuja ana nduγuye mweitangwa Maliya; uyu azaikala he milundi ya Zumbe akiteγeleza mbuli yakwe. 
LUK.10.40	Miya Malita azapikapika kwa ndima nyingi, azomγoshwela; azabula angwe: Zumbe, nkuihilwa, ṅwenetu akiniashiliza ndima ike? Mulonge, aniambizeambize! 
LUK.10.41	Zumbe azalandula azamuti: Malita! Malita! Waona lulali na lupisho na ndima nyingi; 
LUK.10.42	miya mbuli yeagiza ni ṅwenga du. Maliya azashaγula fungu tana, nkezeajihokwe.
LUK.11.1	Mushi azaikala hantu akivika; akiheza, mhina ywakwe muṅwe azamuti: Zumbe, tihinye kuvika, sa Yohana ahinyizevyo wahina wakwe! 
LUK.11.2	Azawati: Mkivika mγambe: Tate yweshu we uko mwe lwingu! Zina jako jigimbikwe! Uzumbe wako uize! Uvyokunda vibontoke kunu shi sa uko mwe lwingu! 
LUK.11.3	Utinke mishi yoshe nkande yetu yetiagiza! 
LUK.11.4	Utiushilize masa yetu! Hambu hata ishwi tamwushiliza kila muntu atibanilevyo. Ushetiingize mwe miγezo! Miya utivunile mwe vibada! 
LUK.11.5	Azawati: kuna muntu, ana mbuyae, yuja akiiza na kilo kikulu azamuti: Mbuyangu, ninka migate mitatu! 
LUK.11.6	Kwa kuti mbuyangu ashwelweye silai azafikila mwangu, kangi sina nkande za kumunka. 
LUK.11.7	Lushe yuja mwe nyumbai atamlandula kuti: Ushenipishe! Luvi lwizuγalwe, kangi wanangu nina nawo kunu sasai, sikombaγanya kuinuka nikikunka? 
LUK.11.8	Namiti: Ati asheinuka, akimunka, kwa kuti ni mbuyae, miya kwa kuti yuja nkana shoni, atainuka, amunke vyemwagiza.
LUK.11.9	Nami namiti: Lombezal! Nemwinkwe. Londai! Nemwone. Goṅondai! Nemzuγwilwe. 
LUK.11.10	Hambu kila mwelombeza ainkwa, mweionda aona, mwegoṅonda azuγwilwa. 
LUK.11.11	Kwenyu kuna ṅwana, akilombeza ishe nkande, ishe amunke iwe? Ao du akimlombeza kapala, aleke kumunka kapala, amunke nyoka? 
LUK.11.12	Ao akimlombeza tagi, amunke kisuse? 
LUK.11.13	Lushe ati inywi wabada mwadaha kuinka wana wenyu vintu vitana, ishe ywenyu ywa kilwingu asheinke mpeho ṅazi waja wemlombeza?
LUK.11.14	Azaingata mpepo, inu ne ishilonga. Miya ija mpepo ikilawa, 
LUK.11.15	yuja muntu ashilongaye azalonga, wantu wazavimaka. Miya weyae wawe kuṅwe wazalonga; 
LUK.11.16	Aingata mpepo na nguvu ya mzuka, zumbe ywa mpepo. Watuhu wazamγeza wakilonda lwitangilo lweanduka mwe lwingu. 
LUK.11.17	Miya ṅwenye azataila ntongonyezi zawe, azawati: Kila uzumbe ukipangana ṅwenye wachakuka, hata ni nyumba zitakinilana. 
LUK.11.18	Ati Satani akipanga ṅwenye, uzumbe wakwe utoγa zeze? Kwa kuti mwalonga, kuti niingata mpepo kwa nguvu ya mzuka. 
LUK.11.19	Ati imi niingata mpepo kwa nguvu ya Mzuka, wana wenyu waziingata kwa nguvu ya ndai? Kwa ivyoho waja watazamilaha. 
LUK.11.20	Miya ati niingata mpepo kwa nguvu ya chala cha Mulungu, shivyo, uzumbe wa Mulungu uzabula kwenyu. 
LUK.11.21	Muntu mnguvu akiγoja kitala chakwe aitozize mata, viya vyakwe vyaikala mpeho. 
LUK.11.22	Miya mnguvu mwemzinka akimwizila, akimvota, ataγuwa mata yakwe yoshe, ndiyo akialila, atapangila weyae mitahe yakwe. 
LUK.11.23	Ashiyeniambiza aniomanya, ashiyeunganyanya haṅwe na imi aasakanya. 
LUK.11.24	Ati mpepo ye usaba yalawa mwe muntu, yaanga mwe shi ishinayo mazi, yalonda hemelo, yashejiona. Ne ndiho ilonge kuγamba: Neniγotoke na mwe nyumba yangu, niiawilemo namo! 
LUK.11.25	Ikiiza yaibuliza, iihaγilwe, iihambiγwe. 
LUK.11.26	Ne ihohita kwa γuwa mpepo mfungate ntuhu mbada kuzinka ija ṅwenye, zitaingila, ziikale muja. Ivyoho bindilizo ja yuja muntu jitaiha kuzinka chandilo.
LUK.11.27	Aho akilonga izi mbuli kwa waja wantu, hana mvyele, azainula kanwa, azamuti: Ifu jikuvyelejo, hata matombo, uonkileyo ṅwenye, yaona nyemi. 
LUK.11.28	Angwe ndiye: Kweli, we nyemi ni waja weiva mbulingwa ya Mulungu na kuiγolokela!
LUK.11.29	Wantu wakimtimila wangi muno, azaandiila kulonga angwe: Mbali inu ni mbada; yalonda lwitangilo, kangi nkezewainkwe lutuhu, kushima luja lwa Yona. 
LUK.11.30	Hambu sa viyaho Yona aγalukilevyo Waniniwe lwitangilo, vivyoho ṅwanangwa ywa muntu neaγalukile inu mbali lwitangilo. 
LUK.11.31	Mushi wa mlaho zumbe ywa kivyele ywa ija shi ye lwazu lwegwila zuwa mishi ya vuli, atazainukila inu mbali, ailahe; hambu azalawa, ikohelela, ateγeleze viyuγo vya Salomo; kangi shivyo, kunu kuna mkulu kumzinka Salomo. 
LUK.11.32	Mushi wa mlaho wantu wa Niniwe watazainukila inu mbali, wailahe, kwa kuti wakibilikilwa ni Yona wazavoteka, kangi shivyo, kunu kuna mkulu kumzinka Yona. 
LUK.11.33	Nkakuna muntu mwekoleza taa, akiiika hantu hekifisha, kangi nkaifunikila ngahu, miya aiika he kiikilo chakwe, kangwe weingila nyumbai waone langaila.
LUK.11.34	Langaila ja ṅwili ni zisho; ati zisho jako ni jedi, ṅwili wako woshe una langaila. Miya ati ni hada, hata ṅwili wako una lwiza. 
LUK.11.35	Olelesha, langaila, ujona najo, jisheγaluke lwiza! 
LUK.11.36	Ati ṅwili wako woshe una langaila, ukisheikala na lwiza hata kafungu kaṅwe du, lushe woshe una langaila, viya utemulikilwa ni langaila ja taa.
LUK.11.37	Akilonga, Faliseyo muṅwe azamhembeleza, akishashule kwakwe. Akiingila na nyumbai azaikala ha jiila nkande. 
LUK.11.38	Yuja Faliseyo akiviona azamaka, kuti nkahakile mikono, ashizati aje. 
LUK.11.39	Zumbe azamuti: Inywi Mafaliseyo, vinywelo na vijiilo muvichunta se, miya uko ndai muigisize mumpa na ubada. 
LUK.11.40	Wadashi inywi! Aγosholeye viya vye se, siye aγosholeye viya vye ndai? 
LUK.11.41	Ati mwainkila kwa mbazi viya vye mumo, ne ndivyo vyoshe vimiγalukile kishiṅwiko. 
LUK.11.42	Miya we ukiwa ni nywiyo Mafaliseyo! Kwa kuti ngoγwe na mauzi na mboγa zoshe mwazilavya fungu ja kumi, miya milahile na mikundishize ya Mulungu mwaiomboka; anga inu mwaibasha yohena na kusheleka viya. 
LUK.11.43	We ukiwa ni nywiyo Mafaliseyo! Kwa kuti mwe mavikilo mwakundisha kuikala ha wazumbe, kangi mwakunda kuluγushiziγwa lwazoi. 
LUK.11.44	We ukiwa ni nywiyo watabaluwangwa na Mafaliseyo! Kwa kuti mwafanana na mbila zishizotailikana, wantu wazojatila, miya nkawataila, kuti ni mbila. 
LUK.11.45	Mtamulomongwa muṅwe azamlandula angwe: Mfuzi, ukilonga ivyoho, watikanka hata ishwi. 
LUK.11.46	Angwe: Hata inywi watamulomongwa nemwone ukiwal Kwa kuti mwainuza wantu miziγo ishiyoinulikana, kangi inywi wenye ija miziγo nkamwidowa na chala kiṅwe du. 
LUK.11.47	We ukiwa ni nywiyo! Kwa kuti mwazenga mbila za wateγanyingwa, kangi waishe zenyu wazawakoma. 
LUK.11.48	Ivyoho mu waona, kangi mwaivana na miγoshwele ya waishe zenyu, hambu waja wazawakoma, inywi mwazenga mbila zawe. 
LUK.11.49	Kwa ivyoho viyuγo vya Mulungu vyalonga: Neniwatumile wateγanyi na ntuṅwa, watawakoma kuṅwe na kuwaγulusha, 
LUK.11.50	kangwe inu mbali itiγilwe mpome ya wateγanyi woshe iitilweyo, vivyo inu shi ituzilwevyo, 
LUK.11.51	kuandiila kwe mpome ya Abeli mpaka kwe mpome ya Zakaliya akomiγweye haja he okelo ja ṅombe za mviko na he nyumbangwa gati. Kweli namiti: Inu mbali nezeivitiγilwe. 
LUK.11.52	We ukiwa ni nywiyo watamulomongwa! Kwa kuti mzausha lutailile; wenye nkamwingila, kangi waja wekunda kuingila mwawafingiza. 
LUK.11.53	Akilawa kuja, watabaluwangwa na Mafaliseyo wazaandiila kumupisha na kumlosa na mbuli nyingi na kumnyatila, 
LUK.11.54	ati wamwonela lushingile na mbuli, ayolonga.
LUK.12.1	Wantu wangi muno, makulija na makulija, wakiunganana wazabuza kujatilana; azaandiila kulonga na wahina wakwe angwe: Kiγojeshei kwa mbuli ya shimbi ja Mafaliseyo, ni kuhemba kwawe! 
LUK.12.2	Hambu nkakuna mbuli ifishiγweyo, ndiyo ishebunkuke; nkakuna vye njamanjama, ndivyo vishetailwe. 
LUK.12.3	Kwa ivyoho mulongilevyo he lwiza, nezeviivike he langaila; kangi viya, muvyonoṅonezanya nyumbai mwe mashikilo, nezevibilikilwe lwazoi.
LUK.12.4	Inywi wambuyangu namiti: Msheogohe waja wekoma ṅwili du! Hambu wakibinda nkawana, ndivyo wadahe kuγoshola vingi. 
LUK.12.5	Miya nitamionyesha, ndiye mumwogohe. Mwogohei yuja mwekoma, kangi akibinda ana ufuṅwa wa kushindika na kuzimu! 
LUK.12.6	Kweli namiti: Uyu mwogohei! Vikwele vishano nkaviγulwa na centinne? Kangi ṅwiyae ywawe muṅwe du nkajazilwe ni Mulungu. 
LUK.12.7	Hata swili za mitwi yenyu zoshe ziitazilwe. Msheogohe! Inywi mwazinka vikwele vingi. 
LUK.12.8	Namiti: Ndiye nezealonge cha sale kwa wantu, kuti ni ywangu, ṅwanangwa ywa muntu yohena nezealonge cha sale kwa walau wa Mulungu kuti: Uyu ni ywangu. 
LUK.12.9	Miya ndiye nezeanitowe hulu kwa wantu, atazatowiγwa hulu kwa walau wa Mulungu.
LUK.12.10	Kila ndiye nezeamubishize ṅwanangwa ywa muntu nkani, atadaha kuviushiliziγwa; miya ndiye aeze Mpeho mṅazi, nkezeaushiliziγwe. 
LUK.12.11	Aho ndiho wamiingize mwe mavikilo na mwe vitala na bomani, msheone sungu kwa mbuli ya mikanile na ya milandwile! 
LUK.12.12	Hambu Mpeho mṅazi atamihinya ija minga milongele yeagiza.
LUK.12.13	Waja wantu we haja muṅwe azamγamba: Mfuzi, mulonge mkulu, apange ufa na imi! 
LUK.12.14	Miya azamuti: Ṅwiyangu, anigimbikeye mlaha masa na mupanga ufa ni ndai? 
LUK.12.15	Azawati: Kiolelei na kuγojesha kwa mbuli ya mumelo woshe! Hambu ugima wa muntu nkauanduka mwe kuγenyeza kitende. 
LUK.12.16	Azawazisa lushimo angwe: Kuna muntu mzuli, mbuwa zakwe zizalozoka. 
LUK.12.17	Azafanyanya mwe moyo wakwe kuγamba: Nitende zeze? Hambu sina, ndimo niumbikile nkande zangu. Azaγamba: Niγoshole ivyoho: 
LUK.12.18	Nichakule maikilo yangu ya nkande, nizenge makulu kuzinka aya! Ne ndimo niumbikile ngano zangu na vitana vyangu vyoshe; 
LUK.12.19	niuγambe moyo wangu: Moyo wangu, una vitana vingi, viikilwe vya mavuii mangi; unahema, uje, unywe, utamilwe! 
LUK.12.20	Miya Mulungu azamut: U mdashi iwe! Kilo cha lelo neuhokwe moyowako! Lushe, viya uliγanyevyo, nevihite na ndai? 
LUK.12.21	Ne mbuli ya muntu mwekiumbikila ṅwenye ivyoγenda, ashiye mzuli kwa Mulungu.
LUK.12.22	Azalonga wahina wakwe angwe: Ne vyeleka nikimiti: Msheje sungu kwa mbuli ya ugima wenyu kuγamba: Tijei? ao kwa mbuli ya mili yenyu kuγamba: Tizwikei? 
LUK.12.23	Hambu ugima ni ukulu kuzinka nkande, ṅwili ni mkulu kuzinka shuke. Olelai makungulu! 
LUK.12.24	Nkayahanda, nkayaluka, nkayaika mako ao ntiγili, kangi Mulungu ayashuγa yoshe. 
LUK.12.25	Inywi nkamzinka madeγe hakulu? Kwenyu kuna muntu mwedaha kuongeza mishi yakwe kahindi kaṅwe du na kupikapika kwakwe? 
LUK.12.26	Ati ivi vidashi ṅwenye nkamvidaha, viya vituhu muvipikilai? 
LUK.12.27	Olelai vititi vivyokula! Nkavihanda makonge, nkaviluka shuke nayo; miya namiti: Hata Salomo aγenyezeye utana weinga haja nkavutile sa ivi ṅwiyae ywawe muṅwe. 
LUK.12.28	Ati Mulungu avutila ivyoho mani ya tunduwi yeikala lelo, kangi keloi yaashiγwa mwe moto, asheisiize kumivutila inywi? Nini mkishetozesha vyedi? 
LUK.12.29	Inywi mshelonde, ndivyo muje, kangi ndivyo munywe! 
LUK.12.30	Kangi mshetendwe ni wasiwasi! Hambu ivi vyoshe wamzimu wa inu shi ne wevilonda, miya ishe ywenyu ataila, kuti mwaagiziγwa ndivyo. 
LUK.12.31	Miya londai uzumbe wakwe! Ne ndivyo mwinkwe viya vyoshe. 
LUK.12.32	Usheogohe, iwe kafyo kadodo! Hambu ishe ywenyu atamilwa ni kuminka uja uzumbe.
LUK.12.33	Taγai viya, muvyona navyo, muviinkile kwa mbazi du! Kiγoshwelei misipi ishiyoshakala, mtende mali mwe lwingu ishiyobaiγwa, hambu ne kushikobulwa ni mubavi, ne kushikojiγwa ni visaga. 
LUK.12.34	Hambu mali yenyu iliho, ne myoyo yenyu iliho.
LUK.12.35	Ikalai mwikikantile! Kangi lekai, taa zenyu ziake! 
LUK.12.36	Hambu mwafanana na wantu wemwafiza zumbe ywawe, ndiho auye kwe nteγuzi, kangwe, ahoizila akigoṅonda, wafikemzuγwila. 
LUK.12.37	Waja wapuna wataona nyemi, zumbe awozabwila, wakigona mesho. Kweli namiti: Atakikanta, miya waja atawaikaza ha jiila nkande, aize, awatumikile. 
LUK.12.38	Ati aiza na luγojo lwa mbili ao lwa ntatu lwa kilo, ati awabwila ivyoho, waja wataona nyemi. Miya ivi vitailei! 
LUK.12.39	Ati ṅwenye nyumba ataila, mubavi ndiho aizile, anga nkaleka, nyumbai mwakwe mukibaiγwa. 
LUK.12.40	Hata inywi kiteγei! Hambu ṅwanangwa atazaizila, mshihomwafiza.
LUK.12.41	Angwe ni Petelo: Ulu lushimo ululonga ishwi, hambu wantu woshe? 
LUK.12.42	Angwe ni Zumbe: Mγolokezi mkweli mwena viyuγo, baba yakwe akimgimbika mγolokezi ywa wandima wakwe, awainke nkande, zihokateγana naho ni yuhi? 
LUK.12.43	Mupuna mwena nyemi ni yuja, baba yakwe ayemubwila, akiγoshola ivyoho, ndiho alawile. 
LUK.12.44	Kweli namiti: Atamgimbika, aγolokele viya vyakwe vyoshe, avyona navyo. 
LUK.12.45	Miya ati yuja mupuna afanyanya mwe moyo wakwe kuγamba: Baba yangu nkeaize nguzu, kangi akiandiila kutowa waja wabwanga na wandele, akija, akinywa, mpaka atengele, 
LUK.12.46	baba ya yuja mupuna atazalawila mushi, ashiwomwafiza, atazaiza, ashihotaila, ne atamkoma na shime, amlavye nyazu mbili, amunke upokezi wakwe haṅwe na waja washitozeshawo. 
LUK.12.47	Yuja mupuna ataileye, baba yakwe avyokunda, kangi nkakihimile kuviγoshola, nkavibontole, yuja avyokunda, atatowiγwa vibonko vingi. 
LUK.12.48	Miya yuja ashitaileye akiγoshola vyeagiza kutowiγwa, atatowiγwa vibonko viγeke. Kila ainkiγweye vingi, atazatiγilwa vingi, kangi alaγiliziγweye vingi yuja ataisiiza kuuziγwa. 
LUK.12.49	Niizile, nitunge moto mwe inu shi, kangi sina nivyokundisha kuzinka ukifikabililika. 
LUK.12.50	Nina ubatizi, ndiwo nibatize nawo, kangi nalumila vyeinga aha, mpaka ukibontoka.
LUK.12.51	Muγamba: Ṅiizile kwa gwisha utondolo kunu shi? Sivyo, namiti: Neniγenyeze mipangano. 
LUK.12.52	Hambu kuandiila ivi lushe wantu washano we mwe nyumba ṅwenga newapangane, watatu newapangane na weyae wawe waili, waili newapangane na weyae wawe watatu. 
LUK.12.53	Hata ishe na ṅwanae ywa kiγoshi, kangi ṅwana ywa kiγoshi na ishe, nine na ṅwanae ywa kivyele, kangi ṅwana ywa kivyele na nine, nine vyala na mkaza ṅwanae, kangi mkaza ṅwana na nine vyala watapangana. 
LUK.12.54	Waja wantu woshe azawati: Ndiho mwone, zunde jikikwela kuja, zuwa jikoingila, mwatikalonga kuti: Fula yaiza, kangi vyabontoka vivyoho. 
LUK.12.55	Ndiho hakunte mpeho yelawa na kuja, kwegwila zuwa mishi ya vuli, mwaγamba: Nekuake zuwa, kangi vyabontoka vivyoho. Mwahemba inywi! 
LUK.12.56	Vya inu shi na vya lwingu vivyobontoka, mwataila kuvibunkula, miya ni vivihi, mkishebunkula, vya mishi inu vivyobontoka? 
LUK.12.57	Wenye nkamlaha masa yeagiza? 
LUK.12.58	Hambu ukihita kwa zumbe haṅwe na ṅwiyao mwekuifya, uko silai upishe, ndivyo uivane naye, kangwe ashezakuhuna kwa mlaha masa, yuja mlaha masa akikuinkila kwa mshilikali, yuja mshilikali akikugela mwe chumba! 
LUK.12.59	Nakuti: Nkezeumulawe muja, shuti uneliha hata senti ya kubindiliza.
LUK.13.1	Mishi ija kuna wamγambilewo mbuli ya waja Wagalileya, Pilato aγwilewo mpome yawe akiivanganya na ija ya ṅombe za mviko. 
LUK.13.2	Azawalandula angwe: Kumbe muγamba: Waja Wagalileya ni wahuza kuzinka Wagalileya woshe, kwa kuti wazaγoshwelwa ivyoho? 
LUK.13.3	Namiti: Sivyo! Miya mkishehitula ntongonyezi zenyu, nyoshe nezemubanike sa viyaho. 
LUK.13.4	Hambu waja kumi na mnane washuntiγwewo ni mnala kuja Silowa na kukoṅwa, muγamba kuti: Ni wamasa kuzinka wantu woshe weikala Yelusalemu? 
LUK.13.5	Namiti: Sivyo! Miya mkishehitula ntongonyezi zenyu, nyoshe nezemubanike sa viyaho.
LUK.13.6	Azawalonga ulu lushimo: Kuna muntu ahandileye mkuyu mwe mγunda wakwe, aakahita kwa londa nkuyu, miya nkaonela. 
LUK.13.7	Ne ahomlonga mulima mγunda: Olela! Mavuli matatu nizaiza nikilonda nkuyu mwe unu mkuyu, miya siziona; uukele! Ufinta wai mγunda? 
LUK.13.8	Yuja azamlandula angwe: Zumbe, uuleke iji vuli du, niutibwile, niugele masinku, ati inga uvyale mishi ye nyuma! 
LUK.13.9	Ati washevyala vivyoho, utadaha kuukela.
LUK.13.10	Azaikala akifuza vikiloi mushi wa sabato. 
LUK.13.11	Ne mwina mvyele mwena mpepo imhumizeyo mavuli kumi na mnane, azakikunga, nkadahile kuγolokela hata. 
LUK.13.12	Yesu akimwona azamlonga angwe: Mlala, uzabinda kuukilwa ni utamu wako; 
LUK.13.13	azamubadikila mikono, viya du lushe mγongo uzaγolokela, azamtogola Mulungu. 
LUK.13.14	Mkulu ywa vikilo azalandula; hambu azaihilwa, kuti Yesu azamhonya mushi wa sabato, azawati waja wantu: Kuna mishi mtandatu yeagiza kuγoshola ndima; mishi ija izai, muhonyiγwe, muvileke mushi wa sabato! 
LUK.13.15	Zumbe azamlandula, azamuti: Mwahemba inywi! Nkamshungula inywi nyoshe mushi wa sabato ṅombe na mpunda zenyu he lubala lwa jiila, mkiziiγala kwa zinywesha? 
LUK.13.16	Uyu mvyelengwa ni ṅwana Abulahamu, Satani azamshunga mavuli kumi na mnane, lushe nkaviagiza, luja luγole akilushungwilwa mushi wa sabato? 
LUK.13.17	Akilonga ivyoho, woshe wamkezilewo nkani wazabulwa ni shoni, miya wantu woshe wazatamilwa ni viya vitana viγosholwevyo ndiye.
LUK.13.18	Ne aholonga: Uzumbe wa Mulungu ufanana na mbwai? 
LUK.13.19	Niufanyanye na mbwai? Ufanana na kahuluzi ka ntunda ya mvumo, muntu akikaγuwa, akikahanda mwe mγunda wakwe, kakula, kaγaluka muti, hata madeγe yeanga ulanga yaiza, yazenga mwe matambi yakwe.
LUK.13.20	Vituhu azalonga: Uzumbe wa Mulungu niu 
LUK.13.21	fanyanye na mbwai? Ufanana na shimbi, mvyele akijiγuwa, akijigela mwe ngahu ntatu za mushu wa ngano, kangi mushu woshe wajikolela.
LUK.13.22	Azaanga mwe mizi mikulu, hata mwe mizi tanga na kubilikila, ni aho akiiamba na Yelusalemu. 
LUK.13.23	Kuna amlongileye: Zumbe, kumbe wevunilwa ni waγeke du? Azawati: Gombai, mwingile mwe ija nkili finyu! 
LUK.13.24	Hambu namiti: Wangi newalonde ha ingiila, miya nkewahakombaγanye. 
LUK.13.25	Aho ndiho ṅwenye nyumba abindile kuinuka na kuzuγala luvi, ne ndiho nezemwandiile kuγoloka se na kugoṅonda kuti: Zumbe, tizuγwile! Miya atamilandula, atamiti: Simitaila, mkoanduka nako. 
LUK.13.26	Ne ndiho nezemwandiile kulonga kuti: Tizaja, tizanywa, uitiolele, kangi uzatifuza lwazoi kwetu. 
LUK.13.27	Atamilandula kuti: Sitaila, mkoanduka nako. Ukai kwangu nyoshe! Mu wandima wawiwi! 
LUK.13.28	Ne ndiho mulilile na kukemeza meno mkizamwona Abulahamu na Isaka na Yakobo na wateγanyingwa woshe, wai mwe uzumbe wa Mulungu, miya wenye nemshindikwe na se! 
LUK.13.29	Kangi kutaiza wantu weanduka kwelawa zuwa na kweingila zuwa na kwegwila zuwa mishi ya nyota na kwegwila zuwa mishi ya vuli, waikale, waje nkande mwe uzumbe wa Mulungu. 
LUK.13.30	Kangi kuna washilikizewo, ndiwo walongole; kangi kuna walongolewo, ndiwo washilikize.
LUK.13.31	Ija minga kuzaiza Mafaliseyo kuṅwe, wazamuti: Lawa kunu, uhite! Hambu Helode akunda kukukoma. 
LUK.13.32	Azawati: Hitai, mkaγambile jiya gogo: Olela! Nikeingata mpepo, nikebindiliza ndima ya kuhonya watamu lelo na keloi, miya mushi wa ntatu mbuli zangu zabontoka. 
LUK.13.33	Kangi lelo na keloi na kishindo shuti nitambe! Kangi nkavidahikana, mteγanyingwa akikoṅwa kutuhu, kushima Yelusalemu.
LUK.13.34	Yelusalemu! Yelusalemu! Wakoma wateγanyingwa, watumiγwewo na kwako, wawahomela mawe! Ni kangahi, nikikunda kuunganyanya wanawo, sa viyaho nguku ivyounganyanya visiyo mwe mawawa yakwe, miya inywi mzalemela! 
LUK.13.35	Shivyo, nyumba zenyu neziashiγwe mahuzu! Namiti: Nkezemunione, mpaka ndiho nezemulonge: Atogolwe mweiza mwe zina ja Zumbe!
LUK.14.1	Mishi ija akiingila mwe nyumba ya mkulu ywa Mafaliseyo mushi wa sabato, aje nkande, waja wazamγojaγoja. 
LUK.14.2	Muja alimo muna muntu mwehuma bumbwazi. 
LUK.14.3	Yesu azawalonga watamulomongwa na Mafaliseyo, azawati: Vina ṅwiko kuhonya mushi wa sabato, hambu nkavina? Waja wazaleka lwashu. 
LUK.14.4	Azamγuwa, azamhonya, azamshungula. 
LUK.14.5	Waja azawati: Kwenyu kuna mwena ṅwanae ao du ṅombe, ikikina mwe kishima, ndiye ashefikeilavya, hata ni mushi wa sabato? 
LUK.14.6	Aho nkawadahile kumlandula.
LUK.14.7	Waja walalikwewo azawazisa lushimo akiona, wavyokundisha kuikala hantu ha kushimilwa, azawati: 
LUK.14.8	Ukilalikwa nimuntu kwe nteγuzi usheikale hantu ha kushimilwa, kangwe kusheoneke alalikweye mweagiza kugimbikwa kukuzinka iwe, 
LUK.14.9	kangwe kusheize yuja akulalikeye iwe na yuja ṅwiyawo akikuti: Mhakanye uyu! Ne utaandiila kuikala na shoni hantu ha shilikiza. 
LUK.14.10	Miya ukilalikwa hita, uikale ha shilikiza, kangwe kukiiza akulalikeye akuγambe: Ṅwiyangu, shweza na kenya! Ne utagimbikwa, woshe waikalewo haja waiolele. 
LUK.14.11	Hambu kila mwekikuza ṅwenye atazapunguziγwa kangi mwekipunguza ṅwenye atazakuziγwa.
LUK.14.12	Azamγamba yuja amlalikeye: Iwe ukikaliγanya nkande za waγeni, ati ni za makelo, ati ni za ṅwiyaγulo, ushelalike wambuyawo na wanduγu wako na wazuli weyawo, kangwe wohe washekulalike vingi, ukilihiγwa ndiwo! 
LUK.14.13	Miya ukikaliγanya nkande za waγeni lalika wakiwa na wavilema na washiγendawo na matuntu! 
LUK.14.14	Nezeuone nyemi, kwa kuti nkawana vya kukuliha; hambu utazalihiγwa mwe ufufuki wa watanda. 
LUK.14.15	Waja waikalewo haṅwe naye ṅwiyae ywawe muṅwe akiiva izi mbuli azamγamba: Mwe nyemi ni yuja, ndiye aje nkande mwe uzumbe wa Mulungu!
LUK.14.16	Azamuti: Muntu azaliγanya nkande nyingi za waγeni, azalalika wangi. 
LUK.14.17	Ha jiila nkande hakikinta, azatuma mubwanga ywakwe, alonge waja walalikwewo kuti: Izai! Hambu vyoshe viiliγanile. 
LUK.14.18	Woshe kiṅwe wazaandiila kulandula; ywa bosi azamuti: Nizaγula γisa, shuti nihite, nijiolele; nakuhembeleza, ushenikaalize! 
LUK.14.19	Ṅwiyae azalonga: Nizaγula ṅombe kumi za hunila magali, nahita, niziolele; nakuhembeleza: Ushenikaalize! 
LUK.14.20	Mtuhu azaγamba: Nizaγuwa mvyele; kwa ivyoho sidaha kuiza. 
LUK.14.21	Yuja mubwanga azauya, azavimwukwila baba yakwe. Ne yuja zumbe ahokwelwa ni maya, azamγamba mubwanga ywakwe: Lawa nguzu, uhite kwe nyazo na kwe ndumi za muzi, ulete wakiwa na wavilema na matuntu na washiγendawo na kunu! 
LUK.14.22	Vikibontoka, yuja mubwanga azamlonga: Zumbe, ulaγilizevyo vizabontoka, miya nyumba nkaimemile. 
LUK.14.23	Yuja zumbe azamγamba mubwanga ywakwe: Lawa, uhite kwe sila na nkoi, uwakungumize, waingile, kangwe nyumba yangu imeme! 
LUK.14.24	Hambu namiti: Waja waγoshi, ndiwo wakilalikwa, nkakuna ndiye aje nkande zangu.
LUK.14.25	Wantu wangi muno wazahita naye, azawahitukila, azawati: 
LUK.14.26	Ati muntu aiza kwangu akishemshwika ishe na nine na muke na wanae na wakuluwe na wanduγuze na walumbuze, haṅwe na kukishwika ṅwenye, nkadaha kuγaluka mhina ywangu. 
LUK.14.27	Ashiyeinula muti wakwe wa kukomelwa akinitongela, nkadaha kuγaluka mhina ywangu. 
LUK.14.28	Hambu kwenyu kuna muntu mwekunda kuzenga geleza, ashineikala akitala mali yakwe, ati ana ya kujibindila? 
LUK.14.29	Kangwe akibinda kukontela shikamilo lushe akishedaha kubontola, woshe weviona washezaandiila kumluvya kuti: 
LUK.14.30	Uyu muntu azaandiila kuzenga, miya nkadaha kubindiliza. 
LUK.14.31	Hambu kuna zumbe mwekunda kumwiγaila zumbe mtuhu nkondo, ashineikala na kufanyanya, ati wantimizi wakwe makulija kumi adaha kumwomanya nawo yuja mwemtimila na wantimizi makulija milongo mili? 
LUK.14.32	Ati nkadaha, atamtumila yuja, ake hale, walau amhembeleze, waivane. 
LUK.14.33	Vivyoho hata inywi nyoshe, ndiye ashetowe hulu viya vyakwe vyoshe, nkadaha kuγaluka mhina ywangu. 
LUK.14.34	Munyu ni mtana; miya ati munyu wabanika, utazifiγwa na mbwai? 
LUK.14.35	Nkautama, ukigelwa mwe lubuwa ao du mwe masinku, utaashiγwa du. Mwena mashikilo yeiva neaive!
LUK.15.1	Wangelu na wahuza woshe wazamtimila, wamteγeleze. 
LUK.15.2	Mafaliseyo na watabaluwangwa wazaṅuna angwe: 
LUK.15.3	Uyu ahokela wahuza, aja nkande nawo. Azawalonga ulu lushimo angwe: 
LUK.15.4	Kwenyu kuna muntu mwena ngoto gana akiaza ṅwenga, asheashe ziya milongo kenda na kenda tundui, akihita kwa londa ija iaγileyo, mpaka akiiona? 
LUK.15.5	Akiiona aiika mwe maeγa yakwe na nyemi; 
LUK.15.6	akibula kaya aitanga wambuyae na weyae, awoikala nawo, awati: Tamilwai haṅwe na imi! Hambu nizaona ngoto yangu iaγileyo. 
LUK.15.7	Namiti: Vivyoho kwa mbuli ya mhuza muṅwe mwehitula ntongonyezi zakwe kutagwa nyemi mwe lwingu yekula kuzinka nyemi yegwa kwa mbuli ya watanda milongo kenda na kenda washiwoagiziγwa ni kuhitula ntongonyezi zawe.
LUK.15.8	Hambu kuna mvyele mwena shilingi kumi akiaza shilingi ṅwenga, ndiye ashekoleze taa na kuhaγila nyumba akilondeza na utanda, mpaka akiiona? 
LUK.15.9	Akibinda kuiona aitanga wambuyae na weyae, awoikala nawo, awati: Tamilwai haṅwe na imi! Hambu nizaona shilingi yangu iaγileyo. 
LUK.15.10	Namiti: Vivyoho nyemi itagwa kwa walau wa Mulungu kwa mbuli ya mhuza muṅwe mwehitula ntongonyezi zakwe.
LUK.15.11	Azalonga: Ne kwina muntu mwena wana waili. 
LUK.15.12	Yuja mdodo azamlonga ishe angwe: Tate, ninka fungu ja mali jenitaia! Yuja azawapangila kitende. 
LUK.15.13	Mishi miγeke ikizinka, yuja mdodo azashunganya vyakwe vyoshe, azahita mwe shi ye hale, kuja ne abanileko mali yakwe na kuija kimumpa. 
LUK.15.14	Yuja akiibinda yoshe, kuzagwa sala ndala mwe ija shi, yohe azaandiila kushowa vya ja. 
LUK.15.15	Azahita, azatongelatongela ṅwenyezi ywa ija shi, yuja azamtuma kwe maγisa yakwe, alishe nguluwe. 
LUK.15.16	Azakunda kumemeza ifu jakwe na yaja magoko, nguluwe ziyoja, miya nkakuna ayamunkileye. 
LUK.15.17	Azakiuyiya ṅwenye angwe: Wandima wa tate wana nkande, ni nyingi, kangi ni wangi ivyoho! Lushe imi nafa sala kunu! 
LUK.15.18	Niinuke, nihite kwa tate, nimγambe: Nizakola masa mwe lwingu na kwako. 
LUK.15.19	Nkaviniagiza, nikiitangwa ṅwanawo vivyoho, leka, niγaluke viya ni mndima ywako! 
LUK.15.20	Azainuka azahita kwa ishe. Ake hale, ishe azamwona, azabulwa ni utungu naye, azamγulukila, azamkinila mwe shingo, azafyosana naye milomo. 
LUK.15.21	Miya yuja ṅwana azamuti: Tate, nizakola masa mwe lwingu na kwako, nkaviniagiza, nikiitangwa ṅwanawo vivyoho. 
LUK.15.22	Miya ishe azalonga wapuna wakwe angwe: Fikaileta shuke zezinka zoshe utana, mumzwike! Kangi mumgele mpete mwe chala chakwe na vilatu mwe milundi yakwe! 
LUK.15.23	Vikibinda letei ndama yegimbala, mwikome, tije, titamilwe! 
LUK.15.24	Hambu uyu ṅwanangu ne aifile, miya ateuya moyo, ne aiaγile, miya aleoneka. Wazaandiila kuja nyemi. 
LUK.15.25	Miya ṅwanae mkulu ne ai nkoi; akiiza, akibula hehi na kaya azaiva ngoma na mawila. 
LUK.15.26	Azaitanga mubwanga muṅwe, azamwuza, ati viya ni vyai. 
LUK.15.27	Yuja azamuti: Nduγuyo azaiza, isho azakoma ija ndama yegimbala, kwa kuti azamwinkwa, ni mgima. 
LUK.15.28	Azakwelwa ni maya, nkakundile kuingila; miya ishe azalawa, azamhembeleza. 
LUK.15.29	Miya yuja azamlandula ishe angwe: Olela! Mavuli yeinga aha nakuγoshweia ndima, nkakuna mlaγilizo wako, nizinkanewo nawo, kangi nkwaninkile kabuzi, nikija nyemi na wambuyangu. 
LUK.15.30	Miya uyu ṅwanawo abindileye mali yako na wandele wahuza akiiza, uzamkomela ija ndama yegimbala. 
LUK.15.31	Ishe azamuti: Ṅwanangu, iwe mishi yoshe u haṅwe na imi, kangi vyangu vyoshe ni vyako. 
LUK.15.32	Vyakuagiza kuja nyemi na kutamilwa, hambu uyu nduγuyo ne aifile, miya ateuya moyo, ne aiaγile, miya ateoneka.
LUK.16.1	Azalonga kwa wahina wakwe angwe: Ne kwina muntu mzuli mwena mγolokezi ywa mali, uyu azafyaliṅwa kwakwe, kuti abana mali yakwe. 
LUK.16.2	Azamwitanga, azamuti: Inu mbuli niikuiva zeze? Netitale vyoshe, ndivyo ukiγolokela! Hambu nkudaha kuγolokela mah yangu vivyoho. 
LUK.16.3	Yuja mγolokezi ywa mali azafanyanya mwe moyo wakwe kuγamba: Nitende zeze? Hambu zumbe ywangu anihoka ufuṅwa wangu; kulima sidaha, kulombeza nina shoni nako. 
LUK.16.4	Nataila, ndivyo niγoshole, kangwe, nikibushiγwa mwe ufuṅwa wangu, wanihokele mwe nyumba zawe. 
LUK.16.5	Wadeni wa zumbe ywakwe azawaitanga woshe muṅwe muṅwe; ywa bosi azamγamba: Zumbe ywangu umkopilei? 
LUK.16.6	Angwe: Ni matanaki gana ya mavuta. Yuja azamuti: Γuwa baluwa yako! Ikala, ufikegonda milongo mishano! 
LUK.16.7	Vikibinda azalonga mluhu: Iwe nawe ukopilei? Angwe: Ni maguniya gana ya mshele. Azamuti: Γuwa baluwa yako, ugonde milongo mnane! 
LUK.16.8	Zumbe azamlogola yuja mγolokezi muwiwi, kuti azaγoshola vya minyanyi; hambu wana wa inu shi wakiangilana mwe mbali yawe wenye na wenye ni wanyanyi kuzinka wana wa langaila.
LUK.16.9	Kangi imi namiti: Kiloṅdelel wambuya wenyu na kuinkila mali ya kiinushi, kuti ni ya uhuza, kangwe muhozakosa wamihokele mwe mafikilo yena ukalami! 
LUK.16.10	Mwena utanda na viya viγeke, haia viya vingi ana utanda navyo; kangi mwena uhuza na viya viγeke, hata viya vingi ana uhuza navyo. 
LUK.16.11	Ati nkamtendile utanda na mali ya kiinushi ishiyo ya kweli, viya vya kweli ndiye aviminke, muviγolokele, ni ndai? 
LUK.16.12	Ati viya vishivyo vyenyu nkamtendile utanda navyo, viya vyenyu ndiye aviminke, muviγolokele, ni ndai? 
LUK.16.13	Mwikala hangwa nkakuna mwedaha kutumikila wazumbe waili; hambu atashuka yuja muṅwe, akundishe yuja mtuhu; ao akianga na yuja ywa bosi, atamubela yuja mtuhu. Nkamdaha kumtumikila Mulungu, kangi mali ya kiinushi.
LUK.16.14	Izi mbuli zoshe Mafaliseyo wetamilwa ni feza wazaziiva, ne wahomfyulila. 
LUK.16.15	Azawati: Inywi ni nywiyo mwekikanila wenye kwa wantu, miya Mulungu ataila myoyo yenyu; hambu vyegimbikwa ni wantu vyamubuza Mulungu useli. 
LUK.16.16	Mulomongwa na mbuli za wateγanyingwa zizabilikilwa mpaka mishi ya Yohana; kuandiila haja uzumbe wa Mulungu wabilikilwa, kangi kila, muntu aukundila kwa nguvu yakwe. 
LUK.16.17	Ati lwingu na inu shi zabanika, ntoγo izo nkaziinga sa ziya, kagonde kaṅwe ka mulomongwa kakiaγa. 
LUK.16.18	Kila mwelekana na muke akiγuwa mtuhu atenda kilanga, hata mweγuwa mvyele alekwaye ni mγoshi atenda kilanga.
LUK.16.19	Ne kwina mzuli, azazwika shuke za langi na halili, azaja ulembo kila mushi vitana ivyo. 
LUK.16.20	Kangi ne kwina mkiwa, zina jakwe ndiye Lazalo, ailele he kifiγwe cha yuja mzuli, aigisize vilonda. 
LUK.16.21	Azakunda kuiγushiγwa ni mpuγutishi zegwa he meza ya yuja mzuli; hata makuli yazaiza kwa sona vilonda vyakwe. 
LUK.16.22	Yuja mkiwa akifa azaiγalwa ni walau kwa Abulahamu, aambatwe ndiye; yuja mzuli yohena azafa, azazikwa. 
LUK.16.23	Uko kuzimu azainula mesho yakwe, hambu aswilimiziγwa, ne ahomwona Abulahamu uko hale na Lazalo, aiambatwe ndiye. 
LUK.16.24	Ṅwenye azakema lushe angwe: Tate Abulahamu! Nifa mbazi, umtume Lazalo, kangwe agele mpembo ya chala chakwe mwe mazi, aize, ayanidodeze mwe lulimi lwangu! Hambu naisa kulumiziγwa ni unu moto. 
LUK.16.25	Angwe ni Abulahamu: Ṅwanangu, fukila, kuti uzaja vitana vyako ukiikala uko shi! Kangi uyu Lazalo ne akija vibada. Lushe uyu ahembuliziγwa, miya iwe walumiziγwa. 
LUK.16.26	Kangi kushima viya vyoshe, aha gati na gati kwetu na kwenyu kwiatile lwatu lukulu, kangwe wekunda kusheela na uko kwenyu washedahe, vivyoho we uko kwenyu washedahe kuomboka na kwetu. 
LUK.16.27	Angwe: Lushe nakuhembeleza, tate, umtume yuja mwe nyumba ya tate! 
LUK.16.28	Hambu nina wenetu washano; awaγambile uwona, kangwe wohe washezaiza na aha hantu ha kulumiziγwa. 
LUK.16.29	Angwe ni Abulahamu: Wana Mose na wateγanyingwa, newawaive! 
LUK.16.30	Angwe: Do, tate Abulahamu, miya muntu mwelawa kwa wafilewo akibula kwawe, watahitula ntongonyezi zawe. 
LUK.16.31	Azamuli: Ati Mose na wateγanyingwa nkawawaiva, hata muntu akifufuka kwa wafilewo nkewavoteke.
LUK.17.1	Azawati wahina wakwe: Nkavidahikana, vyeihiza wantu vikisheiza; miya yuja mweleka, vikiiza, akatafa! 
LUK.17.2	Ati agelwa mwe shingo nolo gima akitambikwa mwe bahali, vyamwagiza kuzinka viya vyeanduka aho, akiihiza awa wadodo ṅwiyae ywawe muṅwe du.
LUK.17.3	Kiγojeshei kwa mbuli yawe! Ati mnduγu ywako akubanila, mshunde! Ati ahitula ntongonyezi zakwe, vimwushilize! 
LUK.17.4	Ati mushi muṅwe akubanila kamfungate, kangi akikutimila kamfungate akikuti: Navoteka, vimwushilize!
LUK.17.5	Ntuṅwa zizamγamba: Zumbe, tiγenyezeze mitozesheze! 
LUK.17.6	Angwe ni Zumbe: Ati kitozesheze chenyu ni kidodo du sa kahuluzi kadashi, kangi mkiulonga unu msoso: Nofuka, ukitulize mwe bahali!, anga utamiitika. 
LUK.17.7	Ati kwenyu muntu ana mupuna mwemlimila ao du mwemlishiza, yuja akiγotoka kwe ndima, atamγamba: Fikaiza, uikale, uje!? 
LUK.17.8	Nkeamγambe: Liγanya, ndivyo nije lwa ṅwiyaγulo! Kikante, uniγoshwele ndima, mpaka nibinde kuja na kunywa! Nikibinda, nawe utadaha kuja na kunywa? 
LUK.17.9	Yuja mupuna atamlaviliza ntogolo, kuti azaγoshola alaγiliziγwevyo? 
LUK.17.10	Vivyoho hata inywi, mkiγoshola vyoshe mulaγiliziγwevyo, longai: Ti wapuna tishinawo ndima, tizaγoshola viya du vyetitala kuviγoshola!
LUK.17.11	Akihita Yelusalemu ṅwenye azadwisha shi za Samaliya na za Galileya gati. 
LUK.17.12	Akiingila mwe muzi, silai azakintana na waγoshi kumi, ni wakoma, waiγoloke hale. 
LUK.17.13	Waja wazainula vyanwa vyawe angwe: Mfuzi Yesu! Tife mbazi! 
LUK.17.14	Azawaolela, azawati: Hitai, mulawile wavikizi! Aho wakihita, ukoma uzauka. 
LUK.17.15	Ṅwiyae ywawe muṅwe akiona, kuti azahona, azauya akimtogola Mulungu na kanwa kikulu, 
LUK.17.16	azamkinila funi he milundi yakwe, amlavilize ntogolo. Kangi uyu ni Msamaliya. 
LUK.17.17	Yesu azamlandula, azamuti: So kumi wahonilewo? Waja kenda wa kuhi? 
LUK.17.18	Nkawaoneke watuhu wauzilewo, wamunke Mulungu ntogolo, kushima uyu mγeni du? 
LUK.17.19	Azamuti: Inuka, uhite! Mitozesheze yako izakuhonya.
LUK.17.20	Azauziγwa ni Mafaliseyo: Uzumbe wa Mulungu uiza lini? Azawalandula angwe: Uzumbe wa Mulungu ukiiza nkauoniγwa na mesho. 
LUK.17.21	Wantu nkewalonge: Shunu!, ao: Shuuja! Hambu uzumbe wa Mulungu u gatigati kwenyu. 
LUK.17.22	Azawati wahina wakwe: Kuna mishi, ndiyo iize, ne ndiho mwingilwe ni luzwi lwa kuona mushi muṅwe du wa ṅwanangwa ywa muntu, miya nkezemwuwone. 
LUK.17.23	Ne ndiho nezewamili: Shuyuja! Shuyu! Miya mshehite, mshewatongele! 
LUK.17.24	Hambu sa viyaho lumuli luvyolawa mwe lwingu uko cha uko lukimulikila vyoshevye kunucha kunu mwe lwingu, ne ndivyo ṅwanangwa ywa muntu atende uja mushi wakwe. 
LUK.17.25	Miya shuti anelumiziγwa vikulu, shuti anetowiγwa hulu ni inu mbali. 
LUK.17.26	Sa mbuli ziγendilevyo mwe mishi ya Nowa, ne ndivyo ziγende mwe mishi ya ṅwanangwa ywa muntu. 
LUK.17.27	Wazaja, wazanywa, wazateγula, wazateγulwa, mpaka uja mushi, Nowa akiingila mwe chiya kibweta, mlaho wa mazi ukigwa na kuwabinda woshe. 
LUK.17.28	Vivyoho mbuli zizaγenda mwe mishi ya Loti, wazaja, wazanywa, wazaγula, wazataγa, wazahanda, wazazenga; 
LUK.17.29	miya uja mushi Loti akilawa Sodoma, moto uzalawa mwe lwingu, uzagwa na mawe ya vibiliti, uzawabinda woshe. 
LUK.17.30	Ne ndivyo mbuli ziγende uja mushi, ṅwanangwa ywa muntu ahozalawila. 
LUK.17.31	Mushi uja mweikala mwe nyumba yakwe ulanga, ati ntanu zakwe zi nyumbai, asheshindeingila kwa ziγuwa! Vivyoho mwe nkoi ashezauya na nyuma! 
LUK.17.32	Fukilai mkaza Loti! 
LUK.17.33	Ndiye alonde, ndivyo akihonye, atazakiaza; kangi ndiye akiaze atazakihonya, aone nkalamo. 
LUK.17.34	Namiti: Chiya kilo waili wegona mwe lusazi lunwe muṅwe aiahokelwa, muṅwe ataashiγwa. 
LUK.17.35	Waili webunduγa haṅwe, muṅwe atahokelwa, muṅwe ataashiγwa. 
LUK.17.36	Waili we haṅwe nkoi muṅwe atahokelwa, muṅwe ataashiγwa. 
LUK.17.37	Wazamlandula aṅgwe: Kuhi, Zumbe? Azawati: Hena vundile ne ngwilizi zihokaungananilana.
LUK.18.1	Azawaγambila lushimo lwa kuγamba: Shuti wavike, washedile, washetibuke! 
LUK.18.2	Angwe: Kuna muzi, muja muna mlaha masa ashiyemwogoha Mulungu, hata muntu nkana shoni naye. 
LUK.18.3	Mwe uja muzi ne mwina mvyelengwa afilweye ni mulume, uyu azamtimila, azamuti: Nivunila mwe masa, ṅwiyangu ayonigela! 
LUK.18.4	Mishi mingi nkakundile. Vikibinda azafanyanya mwe moyo wakwe kuγamba: Ati Mulungu nashemwogoha, ati sina shoni na muntu, 
LUK.18.5	miya yuja mvyele, kwa kuti aisa kunipisha, nenimvunile, kangwe ashezaiza akinitula vuzo. 
LUK.18.6	Zumbe azawati: Teγelezai, yuja mlaha masa muwiwi avyolonga! 
LUK.18.7	Mulungu ashevunile washaγulwewo ndiye, wemkemela kilo na mushi? Atazunganya mbuli yawe? 
LUK.18.8	Namiti: Atafikawavunila kinyanyi. Kumbe ṅwanangwa ywa muntu akizaiza neaone wemtozesha kunu shi?
LUK.18.9	Wantu kuṅwe wakifanyanyizewo wenye, kuti ni watanda, haṅwe na kubela waja watuhu azawazisa ulu lushiino angwe: 
LUK.18.10	Wantu waili wazakwela vikiloi, wavike; muṅwe ni Faliseyo, muṅwe ni mngelu. 
LUK.18.11	Yuja Faliseyo azaγoloka, azavika mwe moyo wakwe angwe: Mulungu, nakulaviliza ntogolo kuti: Sifanana na wantu watuhu, ati ni wampoko, ati ni watungulu, ali ni watesi, hata ni uyu mngelu. 
LUK.18.12	Kila juma nifunga kaili, vyoshe nivyoonela navilavya fungu ja kumi. 
LUK.18.13	Miya yuja mngelu azaγoloka hale, mesho du nkakundile kuyainula na kwe lwingu, miya azatowa kifuwa chakwe angwe: Mulungu, nifa mbazi imi mhuza! 
LUK.18.14	Namiti: Uyu asheele na kaya kwakwe ai mtanda kumzinka yuja. Hambu kila mwekikuza ṅwenye atazapunguziγwa, kangi mwekipunguza ṅwenye atazakuziγwa.
LUK.18.15	Wazamletela hata vizana, kangwe avibadikile mikono; wahina wakwe wakiona wazawavaila. 
LUK.18.16	Miya Yesu azaviitanga angwe: Lekai, vizana viize kwangu, mshevifingize! Hambu we ivyoho uzumbe wa Mulungu ni wawe. 
LUK.18.17	Kweli namiti: Ndiye ashehokele uzumbe wa Mulungu, viya ni kazana, nkezeauingile.
LUK.18.18	Kuna mfuṅwa, azamwuza angwe: Mfuzi mtana, nitende zeze, kangwe nezenipale nkalamo ya kale na kale? 
LUK.18.19	Yesu azamuti: Nini ukiniitanga mtana? Nkakuna mtana kushima Mulungu ike du. 
LUK.18.20	Milomongwa waitaila ija ya kuγamba: Ushetende kilanga! Ushekome! Ushebawe! Ushemshinge ṅwiyawo ukilonga uwona wa lulimi! Gimbika isho na nyokwe! 
LUK.18.21	Angwe ndiye: Ivi vyoshe nizaviγolokela, vivyo nikuzilevyo. 
LUK.18.22	Yesu akiviiva azamuti: Ukeshiγaze mbuli ṅwenga; vyoshe, uvyona navyo, vitaγe, ukavipangile wakiwal Ne ndivyo utende mali mwe lwingu; ukibinda uize, unitongele! 
LUK.18.23	Yuja akiiva izi mbuli azaona ukiwa ukulu, hambu ne ai mzuli kabisa.
LUK.18.24	Yesu azamwolela, azalonga: Wena kitende wana ntoγo nyingi za kuingila mwe uzumbe wa Mulungu. 
LUK.18.25	Ngameya ntoγo zakwe za kuingila mwe kihula cha singano nkaziinga sa ziya, mzuli azoona za kuingila mwe uzumbe wa Mulungu. 
LUK.18.26	Waviivilewo wazalonga: Lushe ndiye adahe kuzahona, ni ndai? 
LUK.18.27	Angwe: Vishivyodahikana kwa wantu vyadahikana kwa Mulungu.
LUK.18.28	Angwe ni Petelo: Olela! Ishwi tizaasha vyetu, tizakutongela. 
LUK.18.29	Azawati: Kweli namiti: Mweasha nyumba yakwe ao muke ao wakuluwe ao wanduγuze ao wavyazi wakwe ao wanae kwa mbuli ya uzumbe wa Mulungu, 
LUK.18.30	nkakuna ndiye asheviuziziγwe kangi muno mwe mishi inu, kangi mishi ija, ndiyo nezeibule, atazainkwa nkalamo ya kale na kale.
LUK.18.31	Azaγuwa waja kumi na waili azawati: Olelai! Takwela Yelusalemu, vyoshe ṅwanangwa ywa muntu agondelwavyo ni wateγanyingwa nevibontoke. 
LUK.18.32	Hambu neainkilwe kwa wamzimu, afyulilwe, akankwe, ashwelwe mate; 
LUK.18.33	vikibinda watamtowa, watamkoma, miya mushi wa ntatu atafufuka. 
LUK.18.34	Waja izi mbuli nkawaziivile hata ṅwenga, ziifishiγwe, washezione bontokelo, nkawataile walongiγwevyo.
LUK.18.35	Akibula hehi na Yeliko, kuna muntu afileye mesho, azaikala silai, aakalombeza. 
LUK.18.36	Akiiva shindo ya wantu wangi weomboka azauza, ati kuna mbwai. 
LUK.18.37	Wazamwukwila, kuti Yesu ywa Nazaleti aomboka. 
LUK.18.38	Azakema angwe: Yesu, ṅwana Dawidi, nifa mbazi! 
LUK.18.39	Waja walongolewo wazamvaila, kangwe aleke lwashu; miya azaisiiza kukema vivyoho: Yesu, ṅwana Dawidi, nifa mbazi! 
LUK.18.40	Yesu azaγoloka, azalaγiliza, aletiγwe na haja, aliho. Akibula, azamwuza: 
LUK.18.41	Ukunda, nikuγoshwele mbwai? Angwe: Zumbe, nakunda, nione! 
LUK.18.42	Yesu azamuti: Ona! Mitozesheze yako izakuhonya. 
LUK.18.43	Viya du lushe azaona, azamtongela akimtogola Mulungu. Hata wantu woshe wavienewo wazamunka Mulungu ntogolo.
LUK.19.1	Azaingila Yeliko, azazunguluka mumo. 
LUK.19.2	Ne mwina muntu mweitangwa Zakeyo, ni mkulu ywawangelu, kangi ni mzuli. 
LUK.19.3	Azalonda, ndivyo amwone Yesu alivyo, miya nkadahile kwa mbuli ya wantu wakiγeneia, hambu ni mzihi. 
LUK.19.4	Azaγuluka na mazu, azakwela mwe msoso, kangwe amwone, hambu haja Yesu azakunda kuhaomboka. 
LUK.19.5	Yesu akibula haja hantu azaolela na ulanga, azamuti: Zakeyo, fikasheela! Hambu lelo nenifikile kwako. 
LUK.19.6	Azafikasheela, azamhokela na nyemi. 
LUK.19.7	Woshe wavienewo wazaṅuna angwe: Azafikila mwa muntu mhuza. 
LUK.19.8	Zakeyo azainuka, azamγamba Zumbe: Zumbe, hindi gima ja viya, nivyona navyo, niyakajiinkila kwa wakiwa; ati kuna nimfutileye, navimwuziza kane. 
LUK.19.9	Yesu azamuti: Lelo uvunizi uzaoneka umu nyumbai, kwa kuti uyu ṅwenye yohe ni ṅwana Abulahamu. 
LUK.19.10	Hambu ṅwanangwa ywa muntu aizile kwa londa na kuvunila viya viaγilevyo.
LUK.19.11	Waja wakiteγeleza izi mbuli, azabadika ntuhu, azawazisa lushimo, hambu kwa viya ṅwenye abuzizevyo hehi na Yelusalemu, waja wazafanyanya kuti: Uzumbe wa Mulungu nunga kulawila ivi lushe aha. 
LUK.19.12	Azawati: Kuna mkilindi, azahita mwe shi hale, akaγuwe uzumbe γuko, akibinda, aγotoke. 
LUK.19.13	Azaitanga wapuna wakwe kumi, azawainka magana kumi ya shilingi azawati: Chuluzai nazo, mpaka ndiho niuye! 
LUK.19.14	Waja wakaya wazaihilwa ndiye, uko nyuma wazamtumila walau angwe: Nkatikunda, uyu akitoza uzumbe kwetu. 
LUK.19.15	Akibinda kuγuwa uja uzumbe azaγotoka, azalaγiliza, waja wapuna, ainkilewo feza, waitangwe na kwakwe, ataile, kila achuluzevyo. 
LUK.19.16	Yuja ywa bosi akibula azamuti: Zumbe, gana jako ja shilingi jizamota magana kumi. 
LUK.19.17	Azamuti: Hongela! U mupuna mtana iwe! Kwa kuti uzasimamiza viya viγeke, utainkwa uzumbe wa mizi kumi. 
LUK.19.18	Kuzaiza yuja ywa mbili angwe: Zumbe, gana jako ja shilingi jizamota magana mashano. 
LUK.19.19	Azamuti: Iwe nawe uγaluke zumbe ywa mizi mishano! 
LUK.19.20	Kuzaiza mtuhu angwe: Zumbe, shiji gana jako ja shilingi! Nizajikanta na mhaluma, nizajiika. 
LUK.19.21	Hambu nizakuogoha, kwa kuti u muntu muwiwi, uhaγuwa ushiikilevyo, uhaγobola ushihandilevyo. 
LUK.19.22	Azamuti: Nikulaha na viya, uvyolonga, mupuna mubada iwe! Ati uzataila kuti: Ni muntu muwiwi imi, nihaγuwa nishiikilevyo, nihaγobola nishihandilevyo, 
LUK.19.23	nini ukisheinkila feza zangu kwa wachuluzi wa feza, lushe imi nikiiza, anga nizaziγuwa na kuwo? 
LUK.19.24	Waja waγolokewo azawati: Muhokei jiya gana ja shilingi, mujimunke yuja mwena magana kumi! 
LUK.19.25	Wazamuti: Zumbe, kangi ana magana kumi? 
LUK.19.26	Angwe: Namiti: Kila mwena kitende atainkwa, miya ashinaye hata viya, avyona navyo, atavihokwa. 
LUK.19.27	Lushe waja wankulu wangu washikundilewo, nikitoza uzumbe kwawe, waletei na kunu, muwakome, niiolele!
LUK.19.28	Akibinda kuvilonga azahita sila yakwe, akwele Yelusalemu. 
LUK.19.29	Akibula kuja Betifage na Betaniya he mulima weitangwa wa miziyaγembe, azatuma wahina wakwe waili 
LUK.19.30	angwe: Hitai mwe kaja kazizi haja sheja! Mkikaingila mtaona ṅwana mpunda ashungiγweye, ashizatiye apandwe; mdoholei, mumlete! 
LUK.19.31	Ati muntu amiuza: Nini mkimdohola?, mtamuti: Zumbe aagiziγwa ndiye! 
LUK.19.32	Waja watumiγwewo wazahita, wazaona sa viyaho, awaγambilevyo. 
LUK.19.33	Wakidohola yuja ṅwampunda, waja wenye wazawati: Nini mkidohola uyo ṅwampunda? 
LUK.19.34	Wazawati: Zumbe aagiziγwa ndiye. 
LUK.19.35	Wazamwiγala kwa Yesu, wazamtandika shuke zawe, vikibinda wazamkweza Yesu. 
LUK.19.36	Akihita, wazatandika shuke zawe silai. 
LUK.19.37	Akibula haja ha kusheela he mulima wa miziyaγembe, bumba joshe ja wahina wakwe jizaandiila kuona nyemi na kumtogola Mulungu na vyanwavikulu kwa ziya nguvu zoshe, waenezo, 
LUK.19.38	angwe: Zumbe atogolwe mweiza mwe zina ja Zumbe! Mwe lwingu ni utondolo, hata utana u kuja ulanga! 
LUK.19.39	Mafaliseyo kuṅwe we haṅwe na waja wantu wazamuti: Mfuzi, shunda wahina wako! 
LUK.19.40	Azawalandula angwe: Namiti: Awa wakileka lwashu, mawe yatakema.
LUK.19.41	Akibula hehi, akiolela muzingwa, 
LUK.19.42	azaulilila angwe: Anga iwe nawe uzataila mishi inu vyekunka utondolo, miya lushe vizafishiγwa he mesho yako! 
LUK.19.43	Hambu mishi neiize, ndiho wankulu wako wakuzengele boma, jikudenganile, wakufinte koshe koshe, 
LUK.19.44	wakuchakule iwe na wanawo, uwona nawo, nkewaleke, iwe jikiandakana na ṅwiyae vivyoho, kwa kuti nkutaile mishi, ufilweho mbazi.
LUK.19.45	Azaingila mwe vikilongwa, azaandiila kuγulushawajaweγuzanyanawetaγizanyamuja, 
LUK.19.46	azawati: Kuigondiγwe: Nyumbayangu ni nyumba ya vikila! Miya inywi mzaiγalusha mpanga ya wampoko. Kila mushi azaikala mwe vikilongwa akifuza, 
LUK.19.47	miya wavikizi wakulu na watabaluwangwa na wafuṅwa wambalingwa wazamlondela lukomele, miya nkawaene sila; 
LUK.19.48	hambu wantu wosheni wazamtongelatongela, wamwive.
LUK.20.1	Mushi siku akifuza wantu vikiloi na kuwabilikila, kuzainuka wavikizi wakulu na watabaluwangwa haṅwe na waγolokezi, 
LUK.20.2	wazamuti: Tiγambile: Ivi uviγoshola kwa nguvu ani? Akunkileye unu ufuṅwa ni ndai? 
LUK.20.3	Azawalandula angwe: Nami nimiuze mbuli ṅwenga, mwiniγambile: 
LUK.20.4	Ubatizi wa Yohana uanduke mwe lwingu, hambu kwa wantu? 
LUK.20.5	Waja wazafanyanya mwe myoyo yawe kuγamba: Ati tamuti: Mwe lwingu, atatiti: Nini mkishemtozesha? 
LUK.20.6	Ati tamuti: Kwa wantu, wantu wosheni watatihomela mawe, hambu wazaisa kutozesha kuti: Yohana ni mteγanyingwa. 
LUK.20.7	Wazalandula: Nkatitaila, ukoanduka nako. 
LUK.20.8	Yesu azawati: Lushe nami simiγambila, ati niviγoshola kwa nguvu ani.
LUK.20.9	Azaandiila kulonga wantu lushimo ulu: Muntu azahanda mizabibu, azaiinkila kwa walimi, ṅwenye azahita mwe shi ntuhu mishi mingi. 
LUK.20.10	Mishi ikitimiza, azatuma mubwanga kwa waja walimi, kangwe wamunke mazabibu. Miya waja walimi wazamluta, vikibinda wazamγotosha mikono du. 
LUK.20.11	Azatuma vituhu mubwanga mtuhu, miya waja wazamluta yohena, wazamkanka, wazamγotosha mikono du. 
LUK.20.12	Azauγiza kutuma ywa ntatu, miya uyu yohena waja wazamγulusha na kumlavya vilonda. 
LUK.20.13	Ne yuja ṅwenye mizabibu ahoγamba: Nitende zeze? Nenimtume ṅwanangu, niyemkundisha, minga uyu newaingilwe ni shoni naye. 
LUK.20.14	Miya waja walimi wakimwona wazafanyanya, kangi wazaγambilana: Uyu ni mupazi; ndokoi, timkome, kangwe ufa uγaluke wetu! 
LUK.20.15	Wazamluγusha, alawe mwe mizahibu, wazamkoma. Lushe yuja ṅwenye mizabibu atawatenda zeze? 
LUK.20.16	Atabita, akome waja walimi, ainkile ija mizabibu kwa watuhu. Wakiviiva wazaγamba: Vikashetaγosholwa kwetu! 
LUK.20.17	Azawaolela, azawati: He ija mbuli igondiγweyo kuγamba: Iwe, wazengo wabentilejo, jizaγaluka shikizi ja heta? 
LUK.20.18	Kila ndiye akine mwe iji iwe, atabanika, kangi ndiye jinikinile, jitamtiγinta. 
LUK.20.19	Ija ngela watabaluwangwa na wavikizi wakulu wazalonda, ndivyo wamgwile, miya wazaogoha wantu; hambu wazataila, kuti luja lushimo alulongile kwa mbuli yawe.
LUK.20.20	Wazamγoj aγoja, wazatuma, ndiwo wamnyatile, wekionyaonya viya watatozesha, kangwe wamgwize na mbuli, ndiyo alonge, wadahemwinkila kitala na bomani kwa mtoza shi. Wazamwuza angwe: 
LUK.20.21	Mfuzi, tataila kuti: Ulonga na kufuza vyeγolokela, nkuolela vyeni vya wantu, miya ufuza sila ya Mulungu, ilivyo kweli. 
LUK.20.22	Vina ṅwiko, tikimunka Kaiza kodi, hambu nkavina? 
LUK.20.23	Miya azataila ubada wawe, azawati: Nini mkiniγeza? 
LUK.20.24	Nionyeshai sumni! Ina chapa na ugonde wa ndai? Angwe: Wa Kaiza. 
LUK.20.25	Azawati: Kwa ivyoho munkei Kaiza viya vya Kaiza, kangi Mulungu mumunke viya vya Mulungu! 
LUK.20.26	Nkawadahile kumgwila na inu mbuli yakwe, wantu wai hsho, wazamaka milandwile yakwe, wazaleka lwashu.
LUK.20.27	Masadukeyo wazamwizila, ni waja wekela nkani kuti: 
LUK.20.28	Nkahana ufufuki, wazamwuza angwe: Mfuzi, Mose azatigondela kuγamba: Mkuluwe ja muntu akifa aina mvyele na kusheasha ṅwana, shuti nduγuye amupale yuja muke, amwinulile mkuluwe mbeleko! 
LUK.20.29	Ne kwina wanduγu mfungate; yuja ywa bosi azaγuwa mvyele, azafa aishina ṅwana. 
LUK.20.30	Yuja ywa mbili azamupala, yohe azafa aishina ṅwana. 
LUK.20.31	Hata yuja ywa ntatu azamupala, vivyoho waja woshe mfungate, niiya wakifa nkawaashize wana. 
LUK.20.32	Kushilikiza yuja mvyele yohena azafa. 
LUK.20.33	Lushe mwe ufufuki neaγaluke ywa ndai? 
LUK.20.34	Hambu woshe mfungate, ne waina naye. Yesu azawati: Wana wa inu shi waγuwa kangi waγwiγwa. 
LUK.20.35	Miya ndiwo wakundiziγwe kuikala mwe ija shi, ndiyo nezeilawile, wafilewo wahozafufuka, waja nkawaγuwa, nkawaγwiγwa. 
LUK.20.36	Hambu nkezewafe vingi, wafanana na walaungwa, kangi ni wana Mulungu, kwa kuti ni wanangwa wa ufufuki. 
LUK.20.37	Inu mbuli kuti: Wafilewo wafufuka, hata Mose azabuliza kuilonga haja he jiya shafi, akimwitanga Zumbe: Mulungu ywa Abulahamu na Mulungu ywa Isaka na Mulungu ywa Yakobo. 
LUK.20.38	Kangi Mulungu SO ywa wafilewo, ni ywa we moyo. Hambu kwakwe woshe wa moyo. 
LUK.20.39	Watabaluwangwa kuṅwe wazamwitikila angwe: Mfuzi, uzalonga vitana. 
LUK.20.40	Nkawaγezize vituhu kumwuza mbuli.
LUK.20.41	Azawati: Wantu walonga zeze kuti: Kilisito ni ṅwana Dawidi? 
LUK.20.42	Hambu Dawidi ṅwenye azalonga mwe kitabu cha mazumo kuti: Zumbe azamlonga Zumbe ywangu: Ikala kulume kwangu, 
LUK.20.43	mpaka ndiho nezeniike wankulu wako shi he milundi yako! 
LUK.20.44	Dawidi ṅwenye amwitanga Zumbe, lushe ni ṅwanae vivihi?
LUK.20.45	Wantu woshe wakimteγeleza, azalonga wahina wakwe: Kiγojeshei kwa mbuli ya watabaluwangwa! 
LUK.20.46	Watamilwa ni kuanga waizwikile shuke za kizumbe, watamilwa ni kuluγushiγwa lwazoi, mwe mavikilo waikala mwe viti vya wazumbe, hata wakilalikwa kwe nkande waikala ha wafuṅwa. 
LUK.20.47	Waaja nyumba za wavyelengwa wafilwewo ni waγoshi, kangi wakionyaonya, viya wataisiiza kuwahembelezeza. Awa watazalahwa masa yezinka ya weyae wawe.
LUK.21.1	Azainula mesho, azaolela, wazuli wavyoika matulo yawe mwe chiya kisanduku cha ntogolo. 
LUK.21.2	Azaona mvyele mkiwa afilweye ni mγoshi ywakwe, avyogela visenti vili. 
LUK.21.3	Ne aholonga: Kweli namiti: Uyu mvyelengwa mkiwa azagela vikulu kuzinka wosheni. Hambu awa wosheni wazausha mahela kuṅwe mwe mali yawe nyingi, wazayagela mwe ntogolo, 
LUK.21.4	wantu wazomunka Mulungu, miya uyu ṅwenye ni mkiwa vikulu, kangi nkande zakwe zoshe, azona nazo, azazigela.
LUK.21.5	Kuṅwe wakilonga kuti: Vikilongwa jihambiγwe na mawe matana na luhambo lutuhu, azalonga: 
LUK.21.6	Ivi muvyoona, kuna mishi, ndiyo iize, ne ndiho hashelekwe iwe, jikiandakana na ṅwiyae vivyoho, jikishechakulwa. 
LUK.21.7	Wazamwuza angwe: Mfuzi, ni lini, ziya mbuli zikizabontoka? Kangi lwitangilo ni luhi, viya vikiunga kubontoka? 
LUK.21.8	Azawati: Oleleshai, mshezaazaγanyiγwa! Hambu wantu wangi watazalawila mwe zina jangu wakiγamba: Imi ndiye; vituhu wataγamba: Mishi izatimiza; miya mshewatongele! 
LUK.21.9	Miya ndiho nezemwivile, kuti kuna nkondo na kiva, msheingilwe ni woγa! Hambu viya shuti vinebontoka, miya hata vivyo bindilizo nkajizati jibule. 
LUK.21.10	Akibinda azawati: Mbali na mbali zitazainukilana, hata uzumbe utazainukila uzumbe ṅwiyae. 
LUK.21.11	Shi zitazadidima kabisa, kangi hantu haṅwe na haṅwe kutagwa sala na humpa; hata kwe lwingu kutaoneka vilozo vikulu vyegwiza woγa. 
LUK.21.12	Viya vyoshe vishizati vibule, watamigwila, wamiγulushe, waleke, mshungwe mwe mafyomelo, mgelwe mwe vyumba, mwiγalwe kwa wazumbe ṅa kwa watoza shi kwa mbuli ya zina jangu. 
LUK.21.13	Ivi nevimiγalukile uwona! Toγwai ni myoyo! 
LUK.21.14	Msheandiile kuja sungu kwa viya, ndivyo mkikanile navyo! 
LUK.21.15	Hambu imi neniminke milongele yena viyuγo, ndiyo waja woshe wemikeleza nkani washedahe kuikeleza nkani na kuilandula. 
LUK.21.16	Inywi nezemwinkilwe ni wavyazi na wakuluwe wenyu na wanduγuze wenyu na wanduγu wenyu na wambuya wenyu; wenyu kuṅwe watawakoma. 
LUK.21.17	Nezemshukiziγwe ni wantu woshe kwa mbuli ya zina jangu. 
LUK.21.18	Kangi luzwili luṅwe du mwe mitwi yenyu nkelubaniγwe. 
LUK.21.19	Mkizizimiza, ne ndivyo muhonye myoyo yenyu.
LUK.21.20	Ndiho nezemwone, Yelusalemu mkidenganyiziγwa ni ntimizi, aho mtataila kuti: Kuchakulwa kwakwe ku hehi. 
LUK.21.21	Mishi ija we mwe shi ya Yudeya wanyilike kwe milima! We muja kaya wamlawe! 
LUK.21.22	We tanga washeuye na muja! Hambu mishi ija ni mishi ya mlaho, vibontoke vyoshe vigondiγwevyo. 
LUK.21.23	Wena nda na weonkeza nezewaone ukiwa mishi ija; hambu kutaoneka nkondo nkulu mwe inu shi, mayangwa yakilawila inu mbali; 
LUK.21.24	watakoṅwa ni shime zekolesha, watuhu watatahiγwa na kwa wamzimu woshe, Yelusalemu mtajatiγwa ni wamzimu, mpaka ndiho mishi ya wamzimu itimize.
LUK.21.25	Kutazaoneka ntangilo he zuwa na he ṅwezi na he ntondwe; kunu shi wantu watavivilwa wakishetaila, ndivyo vibontoke, hambu hata bahali itavumila na kuvuwanika. 
LUK.21.26	Wantu watafanana, viya watefa, kwa woγa na kwa kuafiza viya, ndivyo vilawile uko, wakoikala; hambu hata nguvu za lwingu zitavuwanika. 
LUK.21.27	Ne ndiho wamwone ṅwanangwa ywa muntu, avyoiza mwe zunde na nguvu nyingi na utana ungi. 
LUK.21.28	Viya vikiandiila kulawila, olezai mesho yenyu na ulanga haṅwe na kuinula mitwi yenyu, kwa kuti ukombozi wenyu u hehi!
LUK.21.29	Azawazisa lushimo angwe: Olelai mkuyu na miti yoshe! 
LUK.21.30	Ndiho iandiile kushuka, mkiviona mwataila wenye kuti: Vuli ji hehi. 
LUK.21.31	Vivyoho hata inywi mkizaona, viya vikibontoka, tailai kuti: Uzumbe wa Mulungu u hehi! Kweli na 
LUK.21.32	miti: Inu mbali nkeibanike, mpaka mbuli zoshe zinebontoka. 
LUK.21.33	Lwingu nezelubanike, hata inu shi, miya mbuli zangu nkezezihanike. 
LUK.21.34	Kiγojeshei, myoyo yenyu ishezatoγeshiγwa ni kujilisha na kunywelesha na sungu za kiinushi, uja mushi ukizamitutukanya! 
LUK.21.35	Hambu viya ni mteγo, utazawagwila woshe weikala koshe koshe kunu shi. 
LUK.21.36	Gonai mesho, muvike na kushedila, kangwe nezemdahe kunyilika viya vyoshe vyeunga kulawila, kangi mdaheγoloka he mesho ya ṅwanangwa ywa muntu!
LUK.21.37	Mishi ija azafuza vikiloi na mushii, miya na kilo azakulawa, azagona he mulima weitangwa wa miziyaγembe. 
LUK.21.38	Wantu woshe wazachainuka, wazamtimiia, wamteγeleze muja vikiloi.
LUK.22.1	Mviko wa migate ishigezilweyo shimbi weitangwa Pasa uzabula hehi. 
LUK.22.2	Wavikizi wakulu na watabaluwangwa wazapisha, ndivyo wamkome; hambu wazaogoha wantu.
LUK.22.3	Satani azamwingila Yuda mweitangwa Isikaliyota, waja kumi na waili ni ṅwiyae ywawe. 
LUK.22.4	Azahita, azalonga na wavikizi wakulu na wafuṅwa wa washilikali, ndivyo amwinkile na kwawe. 
LUK.22.5	Wazatamilwa, wazamwikila msuhi wa kumunka feza. 
LUK.22.6	Azaivana nawo, akibinda azalonda lwinkilile lushinalo vuzo.
LUK.22.7	Mushi wa migate ishigezilweyo shimbi uzabula, ni uja weagiza kukoma ngoto ya Pasa. 
LUK.22.8	Azamtuma Petelo na Yohana angwe: Hitai, mtiliγanyize ngolo ya Pasa, tiije! 
LUK.22.9	Wazamuti: Ukunda, tiliγanyize hi? 
LUK.22.10	Azawati: Olelai! Mkiingila mwe uja muzi nemkintane na muntu ainuleye iγa ja mazi; mtongelei na mwe iyo nyumba, ndiyo aingile! 
LUK.22.11	Mulongei ṅwenye nyumba kuti: Kangwe ni mfuzi: Fikilo ni jihi, ndijo nijiile ngoto ya Pasa haṅwe na wahina wangu? 
LUK.22.12	Lushe yuja atamionyesha chumba kikulu chibindilecho kutandikwa; ne ndicho mtiliγanyize! 
LUK.22.13	Wakihita wazaona sa viyaho, awaγambilevyo, wazaliγanya ngoto ya Pasa. 
LUK.22.14	Ha jiila hakibula, azaikala haṅwe na ziya ntuṅwa kumi na mbili. 
LUK.22.15	Azawati: Nizaheheleziγwa ni kihelehele cha kuja inu ngoto ya Pasa haṅwe na inywi, nishizati nilumiziγwe.
LUK.22.16	Hambu namiti: Sezenikeija, mpaka vihozatimiza mwe uzumbe wa Mulungu. 
LUK.22.17	Azaγuwa kinywelo, azalavya ntogolo, angwe: Chiγuwei, mupangilane! 
LUK.22.18	Hambu namiti: Kuandiila ivi lushe sezeninywe lute lwa mazabibu, mpaka uzumbe wa lwingu uhozaizila. 
LUK.22.19	Vikibinda azaγuwa mgate, azalavya ntogolo, azaubendula, azawainka angwe: Unu ni ṅwili wangu weinkilwa kwa mbuli ya inywi, γosholai ivyoho, kangwe mkenifukila! 
LUK.22.20	Wakibinda kuja azawainka kinywelo chohe vivyoho, angwe: Ichi kinywelo ni kilaγa kihya che mwe mpome yangu yeitilwa kwa mbuli ya inywi. 
LUK.22.21	Miya olelai! Mkono wa yuja mweniinkila u haṅwe na imi aha he meza. 
LUK.22.22	Kweli ṅwanangwa ywa muntu ahita sila yakwe, sa afanyanyiziγwevyo, miya yuja muntu mwemwinkila nezeaone ukiwa. 
LUK.22.23	Waja wazaandiila kuuzanya wenye na wenye, ati yuja mweunga kuγoshola viya ni ṅwiyae ywawe yuhi.
LUK.22.24	Kuzaoneka nkumbizi kwawe kuγamba: Mkulu ywawe ni yuhi? 
LUK.22.25	Azawati: Wazumbe wa mbali za wantu wawatoza kinguvu, kangi waja wewatoza na nguvu wainkwa mazina ya shima. 
LUK.22.26	Miya inywi, mshekaγoshola ivyoho! Miya mkulu ywenyu aγaluke, viya ni mdodo, kangi kilongolezi chenyu aγaluke, viya ni mutakutumikila. Hambu mkulu ni yuhi? 
LUK.22.27	Mweikala he meza, hambu mweγoshola ndima? So yuja mweikala he meza? Kangi kwenyu imi nifanana, viya ni muntu ywa ndima. 
LUK.22.28	Miya inywi, ndiwo mwihumule kwangu, 
LUK.22.29	nikiγezwa, nami neniminke uzumbe, sa Tate aninkilevyo uzumbe. 
LUK.22.30	Kangwe muje, munywe he meza yangu mwe uzumbe wangu, kangwe mwikale mwe viti, mulahe ziya mbali kumi na mbili za wana Isilayeli.
LUK.22.31	Zumbe azalonga: Simoni! Simoni! Olela: Satani azamikunda, amihete, viya mu ngano. 
LUK.22.32	Miya imi nizakuhembelezeza, mitozesheze yako isheaγe; kangi iwe aho, ndiho nezeuhitukile, ugele wanduγu wako nguvu! 
LUK.22.33	Yuja azamuti: Zumbe, niikiteγile kuhita na iwe, ati ni mwe chumba, ati ni kwa fa. 
LUK.22.34	Angwe: Nakuti Petelo: Lelo soγolo nkeikeme, uishikezile nkani katatu, kuti nkunitaila.
LUK.22.35	Azawati: Nihokamituma, mwishina misipi na mabene na vilatu, muna mukosizevyo? Angwe: Nkatina. 
LUK.22.36	Azawati: Miva ivi lushe mwena msipi auinule! Vivyoho mwena bene! Kangi ashinaye ataγe nkazu yakwe, akiγulile shime! 
LUK.22.37	Hambu namiti: Viya vigondiγwevyo shuti vinibontokele, viya vya kuγamba: Azatalwa mwe wahambanyi; hambu mbuli yenitala yabontoka. 
LUK.22.38	Angwe ndiwo: Zumbe, olela: Shime mbili zi haha! Azawati: Vyabesha.
LUK.22.39	Azamlawa, azahita, sa avyozwela, kwe mulima wa miziyaγembe; wahina wakwe wazamtongela. 
LUK.22.40	Akibula haja hantu azawati: Vikal, kangwe msheingile mwe miγezo! Ṅwenye azauka 
LUK.22.41	haja, waliho, azahita na mazu, sa muntu ahodaha kutambika kawe, azaginta mazwi, azavika angwe: Tate, ati wakunda, leka, ichi kinywelo 
LUK.22.42	chinizinke! Ntoγo vishebontoke nivyokunda imi, miya iwe uvyokunda vibontoke! 
LUK.22.43	Kuna mlau alawileye mwe lwingu, azamlawila, azamgela nguvu. 
LUK.22.44	Aho akigomba iyo nkondo azakihimisha kuvika, suγuti zakwe zizaγaluka, viya ni madodwe ya mpome yegwa na shi. 
LUK.22.45	Akibinda kuvika azainuka, azahita kwa wahina wakwe, azawabwila, waisisile kwa ukiwa, 
LUK.22.46	azawati: Musisilai? Inukai, muvike, kangwe msheγeziγwe!
LUK.22.47	Akelonga, akiolela, azaona wantu; kangi yuja mweitangwa Yuda, ṅwiyae ja waja kumi na waili, aiwalongwele, azamubasha Yesu, afyosane naye milomo. 
LUK.22.48	Yesu azamuti: Yuda, umwinkila ṅwanangwa ywa muntu na kufyosana naye? 
LUK.22.49	Waja, awona nawo, wakiona, mbuli ndivyo iγende, wazamγamba: Zumbe, wakunda, tiwashenge na shime? 
LUK.22.50	Ṅwiyae ywawe muṅwe azatowa mupuna ywa mvikizi mkulu, azamshenga shikilo ja kulume, jizadwika. 
LUK.22.51	Miya Yesu azamlandula angwe: Lekai du! 
LUK.22.52	Azadowa jiya shikilo, azajihonya. Miya waja wamubashizewo, wavikizi wakulu na wafuṅwa wa vikilongwa na waγolokezi, Yesu azawati: Mulawile mwitozize shime na vigongo, viya mtabasha mumpoko, munigwile imi. 
LUK.22.53	Mishi yoshe nizaikala kwenyu vikiloi, miya nkamkusule mikono, mkinigwila; miya ivi lushe aha ne saa yenyu, ne lwiza luhotoza uzumbe.
LUK.22.54	Wazamgwila, wazamwiγala, wazamwingiza mwe nyumba ya mvikizi mkulu; miya Petelo azatongela hale hale. 
LUK.22.55	Wakiasha moto gatigati mwe chengo, wakiikala haṅwe, Petelo yohena azaikala gatigati kwawe. 
LUK.22.56	Kuna mndelengwa, akimwona, aiikale he moto, azamdulila, azaγamba: Hata uyu ne akianga naye. 
LUK.22.57	Miya yuja azakela nkani angwe: Simtaila, mlala. 
LUK.22.58	Kafunda kadodo kakizinka, kuna mtuhu, azamwolela angwe: Iwe nawe u ṅwiyae ywawe. Angwe ni Petelo: Ṅwiyangu, si miyo. 
LUK.22.59	Saa ṅwenga ikizinka, mtuhu azalongesha angwe: Kweli uyu yohena ne akianga naye, hambu ni Mgalileya. 
LUK.22.60	Angwe ni Petelo: Ṅwiyangu, sitaila uvyolonga. Akelonga, viya du lushe soγolo izakema. 
LUK.22.61	Zumbe azahituka, azamwolela Petelo; ne Petelo ahofukila ija mbuli ya Zumbe amlongileyo kuti: Soγolo nkeikeme lelo, uishikezile nkani katatu, kuii nku ywangu. 
LUK.22.62	Azalawa na se, azalilisha.
LUK.22.63	Waja wantu wamtozizewo Yesu wazamfyulila haṅwe na kumluta; 
LUK.22.64	wazaγubika cheni chakwe, wazamwuza angwe: Teγanya! Akutowileye aha ni ndai? 
LUK.22.65	Hata mbuli nyingi ntuhu za kumkanka wazamlonga.
LUK.22.66	Kukicha waγolokezi wa mbalingwa wazaunganana na wavikizi wakulu na watabaluwangwa, wazamwiγala na muja, wamokalongela masa. Wazamuti: 
LUK.22.67	Tiγambile, ati iwe u Kilisito! Azawati: Ati namiγambila, kangi nkamtozesha; 
LUK.22.68	ati namiuza, kangi nkamunilandula. 
LUK.22.69	Miya kuandiila ivi lushe ṅwanangwa ywa muntu neaikale kulume kwe nguvu ya Mulungu. 
LUK.22.70	Woshe wazamwuza: Lushe iwe u ṅwana Mulungu? 
LUK.22.71	Azawati: Mzalonga, hambu imi ndiye. Waja wazalonga: Tishindalondelai uwona? Wenye tizaiva na mashikilo yetu, avyolonga.
LUK.23.1	Wazainuka wosheni haṅwe, wazamwiγala kwa Pilato, 
LUK.23.2	wazaandiila kumfyalima angwe: Uyu tizamwona, akitunya wantu wa mbali yetu, akiwalemeza, washemunke Kaiza kodi, akiγamba: Imi ṅwenye Kilisito ni Zumbe. 
LUK.23.3	Pilato azamwuza angwe: Iwe u zumbe ywa Wayuda? Azamwitikila angwe: Uzalonga. 
LUK.23.4	Miya Pilato azawalonga wavikizi wakulu na wantu we haja angwe: Uyu muntu siona masa yakwe. 
LUK.23.5	Miya waja wazalongesha angwe: Atunya wantu akifuza mwe shi ngima ya Wayuda; aandiile Galileya, mpaka akiiza na kunu. 
LUK.23.6	Pilato akiviiva azauza, ati ni muntu ywa Galileya.
LUK.23.7	Akitaila, kuti aanduka mwe uzumbe wa Helode, azamtuma kwa Helode, yohena mishi ija a Yelusalemu. 
LUK.23.8	Helode akimwona Yesu azatamilishiγwa; hambu mishi mingi azakunda kumwona kwa viya, aivilevyo mbuli zakwe, kangi azaalila kuona lwitangilo, lukiγosholwa ndiye. 
LUK.23.9	Azamwuza mbuli nyingi, miya yuja nkamlandule hata ṅwenga. 
LUK.23.10	Miya wavikizi wakulu na watabaluwangwa waiγoloke haho, wakihima kumfyalima. 
LUK.23.11	Helode na ntimizi zakwe wazamubela, wazamfyulila na kumzwika shuke yeṅalisha, vikibinda azamtuma vituhu kwa Pilato. 
LUK.23.12	Helode na Pilato uja mushi wazaivana na kushoγana; mishi izinkileyo ne wakiikilana nkulu.
LUK.23.13	Pilato azaitanga wavikizi wakulu na wafuṅwa na wantu, waliγanile, 
LUK.23.14	azawati: Mzaniletela uyu muntu, kuti azatunya wantu, kangi mzaona, mzaiva, nikimlaha, miya viya, muvyomfyalima, imi siviene, kuti uyu muntu azavibana; 
LUK.23.15	Helode yohena nkaviene. Hambu azamwuza na kwetu, hambu nkakima viγosholwevyo ndiye vyeagiza, akikoṅwa. 
LUK.23.16	Lushe nitamluta, vikibinda nimshungule. 
LUK.23.17	Hambu ne aina msimo wa kuwashungwila muntu muṅwe mishi ya uja mviko mkulu.
LUK.23.18	Miya wantu woshe wazakema na kanwa kiṅwe: Mwushe uyu, utishungwile Balaba! 
LUK.23.19	Yuja agezilwe mwe chumba kwa mbuli ya kugwisha kiva muja kaya na kukoma wantu. 
LUK.23.20	Pilato azawalonga vituhu, hambu azakunda kumshungula Yesu. 
LUK.23.21	Miya waja wazamkemela angwe: Mkontele mwe muti! Mkontele mwe muti! 
LUK.23.22	Azawalonga ka ntatu: Uyu abanilei? Siene, kuti azaγoshola vyeagiza, akikoṅwa; nenimtowe, nimshungule! 
LUK.23.23	Miya wazaisiiza kumupisha na kutula vuzo jingi wakimhembeleza, yuja akontelwe mwe muti, mikemele yawe na ya wavikizi wakulu izaisiiza.
LUK.23.24	Ne Pilato ahoitikila viya, wavyokunda, vibontoke. 
LUK.23.25	Yuja agezilweye mwe chumba kwa mbuli ya kiva na kukoma wantu, ndiye wakimlombeza, azamshungula, miya Yesu azamwinkila, wamγoshwele, wavyokunda.
LUK.23.26	Wakimwiγala, Simoni, muntu ywa Kilene, alawa nkoi, wazamwinuza muti wa kukomelwa, aumwinwile Yesu, amtongele. 
LUK.23.27	Wantu wangi muno kabisa wazatongela, hata wavyele wetowa vifuwa na kumlilila. 
LUK.23.28	Yesu azawahitukila, azawati: Wandele wa Yelusalemu, mshenililile imil Kilililei wenye na wana wenyu! 
LUK.23.29	Hambu mishi yaiza, ndiho wantu nezewalonge: We nyemi ni waγumba na waja washivyelewo wana na waja washionkezewo na matombo yawe. 
LUK.23.30	Ne ndiho waandiile kulonga milima: Tigwelei! Hata vituli newavilonge: Tiγubikei! 
LUK.23.31	Hambu muti mwishi ukiγoshwelwa ivyoho, uja mkazu utazatendwa zeze? 
LUK.23.32	Hata watuhu waili wahambanyi wazaiγalwa, wakoṅwe haṅwe naye.
LUK.23.33	Wakibula haja hantu heitangwa He mazutwi wazamkontela haja mwe muti, hata waja wahambanyi muṅwe kulume, muṅwe kumosho kwakwe. 
LUK.23.34	Yesu azalonga: Tate, uwaushilize! Hambu nkawataila wavyoγoshola. Wazapangilana shuke zakwe na kuzitowela lusolo. 
LUK.23.35	Wantu wazaγoloka wakiolela; miya waja wafuṅwa wazamfyulila angwe: Watuhu azawahonya; neakihonye ṅwenye, ati ndiye Kilisito ywa Mulungu ashaγulweye! 
LUK.23.36	Washilikali wohe wazamvuluγila, wazamubasha, wazamwiγaila mazi ya nyongo, 
LUK.23.37	angwe: Ati u zumbe ywa Wayuda, kihonye! 
LUK.23.38	Haja ulanga hazagondwa Kigiliki na Kiloma na Kiebuleyo masa yakwe kuγamba: Uyu ni zumbe ywa Wayuda. 
LUK.23.39	Waja wahambanyi waholeziγwewo haṅwe naye muṅwe azamkanka angwe: Kumbe iwe u Kilisito? Kihonye! Hata ishwi tihonye! 
LUK.23.40	Ṅwiyae azamlandula na kumshunda angwe: Iwenawe nkumwogoha Mulungu, kangi mlaho uinkiγwewo ni wuwo? 
LUK.23.41	Kangi ishwi watitala, hambu titahokela vyeagiza viya, tiγosholevyo, miya uyu nkana abanilevyo. 
LUK.23.42	Vikibinda azamγamba: Yesu, nifukila, ndiho uingile mwe uzumbe wako! 
LUK.23.43	Angwe: Kweli nakuti: Lelo u haṅwe na imi mwe Paladiso. 
LUK.23.44	Vikibula saa mtandatu, kuzagwa lwiza mwe shi ngima mpaka saa kenda, kwa kuti zuwa jizaleka kuaka; 
LUK.23.45	hata jiya shuke kulu muno ja zuγaila haṅazi ṅwenye muja vikiloi jizatatuka gati. 
LUK.23.46	Yesu azakema na kanwa kikulu angwe: Tate, nainkila mpeho zangu mwe mikono yako. Akibinda kulonga ivyoho azadwika moyo. 
LUK.23.47	Yuja mγolokezi ywa washilikali akiona viya vibontokevyo, azamtogola Mulungu angwe: Kweli uyu muntu ne ai mtanda. 
LUK.23.48	Hata wantu woshe waungananewo haja wakiolela, wakiona viya vibontokevyo, wazatowa vifuwa, wazaγotoka. 
LUK.23.49	Woshe wamtailewo wazaγoloka hale wakiolela, hata waja wavyele wamtongelewo, akilawa Galileya.
LUK.23.50	Ne kwina mγoshi, zina jakwe ndiye Yosefu, ni mfuṅwa, kangi ni muntu mtana na mtanda. 
LUK.23.51	Uyu nkaivane na weyae mitongonyezeze na miγoshwele yawe; ni ywa muzi wa Yudeya weitangwa Alimatiya, kangi yohe azaafiza uzumbe wa Mulungu. 
LUK.23.52	Uyu azahita kwa Pilato, azamlombeza kimba cha Yesu. 
LUK.23.53	Azachisheleza, azachikanta shuke yeṅala, azachiika mwe mbila ibongiγweyo mwe kungu, mushizatimo mwikwe muntu. 
LUK.23.54	Uja mushi ni wa kuliγanya Pasa kangi mushi wa sabato uzaandiila. 
LUK.23.55	Waja wavyele waizilewo haṅwe naye, akilawa Galileya, wazatongela na kuja, wazaolela iyo mbila, kangi kimba chakwe chiikiγwevyo. 
LUK.23.56	Wakibinda wazauya, wazamaliγanya miti yehumpuntika vitana na mafutilo ya mluziluzi; miya mushi wa sabato wazatongomala kaya kwa kitigo chawe.
LUK.24.1	Miya mhitu wa bosi wa sabato, makelokelo kabisa wazahita kwe mbila, waiinule ija miti yehumpuntika vilana, waliγanyeyo. 
LUK.24.2	Wazabwila jiya iwe, jiishindikwe haja he mbila, 
LUK.24.3	wazaingila, miya kimba cha Yesu nkawachiene. 
LUK.24.4	Wakiaγilwa ni inu mbuli wazaona waγoshi waili, waiγoloke haja, waliho, waizwikile shuke zenamanika, viya ni lumuli; 
LUK.24.5	wakishentuka, wazaoleza vyeni na shi; waja wazawati: Nini mkimlonda yuja mwe moyo kwa wafilewo? 
LUK.24.6	Nkaho aha, azafufuka. Fukilai, amilongilevyo ake Galileya, 
LUK.24.7	akimiti: Ṅwanangwa ywa muntu shuti ainkilwe mwe mikono ya wantu wahuza, akontelwe mwe muti; vikibinda mushi wa ntatu afufuke! 
LUK.24.8	Wazafukila ziya mbuli zakwe. 
LUK.24.9	Wazahauka haja he mbila, wazaukwila waja kumi na muṅwe na woshe watuhu izo mbuli zoshe. 
LUK.24.10	Ni Maliya Magadalene na Yohane na Maliya, nine ja Yakobo, na waja watuhu we haṅwe nawo; wazaukwila ntuṅwa izi mbuli. 
LUK.24.11	Waja wakiiva izi mbuli wazafanyanya kuti: Ni ulongo, nkawazitozeshe. 
LUK.24.12	Miya Petelo azainuka, azaγuluka kwe mbila, azainama, ashungile na muja, miya azaona ziya shuke du; azahita na kaya azavimaka viya viγosholekevyo.
LUK.24.13	Mushi uja weyae wawe waili wazahita kwe muzi tanga, ni luγendo lwa saa mbili, muntu akilawa Yelusalemu, zina jakwe ndiho Emawo. 
LUK.24.14	Wazaγenda wakishimwelana, ziya mbuli zoshe ziγendilevyo. 
LUK.24.15	Wakishimwelana ivyoho na kuuzanya, Yesu ṅwenye azawalawila, azaγesanya nawo. 
LUK.24.16	Miya mesho yawe yaitoziγwe, washemtaile. 
LUK.24.17	Azawati: Ni mbuli ani izo, mzoγenda mkizitambikilana? Wazaγoloka na kununa. 
LUK.24.18	Muṅwe mweitangwa Kiliyofa azamuti: Iwe u mγeni ike muja Yelusalemu, ukishetaila viya viγosholekevyo muja mishi inu? Azawati: Vihi? 
LUK.24.19	Angwe ndiwo: Viya vya Yesu ywa Nazaleti; yuja ne ai mteγanyingwa, miγoshwele na milongele yakwe ne iina nguvu kwa Mulungu na kwa wantu. 
LUK.24.20	Yuja azainkilwa ni wavikizi wakulu na wafuṅwa wetu, alahwe masa ya kukoṅwa, azakontelwa mwe muti. 
LUK.24.21	Miya ishwi ne tikimwalila kuti: Ne ndiye nezeavunile Waisilayeli. Kushima ivi vyoshe lelo ni mushi wa ntatu kuandiila uja mushi, viya vibontokeho. 
LUK.24.22	Miya kuna wavyele weanga na ishwi, wazatishentusha, hambu wazahita makelokelo kwe mbila, nkawaene kimba chakwe, 
LUK.24.23	miya wazaiza, wazatiγambila, kuti wazaona walau wawalawilewo na kuwati: A moyo. 
LUK.24.24	Hata weshu kuṅwe, tiwoanga nawo, wazahita kwe mbila, wazaona sa viyaho, waja wavyele walongilevyo, miya ṅwenye nkawamwene. 
LUK.24.25	Lushe ṅwenye azawati: Inywi mushinawo viyuγo, myoyo yenyu yazuzulika kutozesha viya vyoshe, wateγanyingwa walongilevyo! 
LUK.24.26	Viya vyoshe nkavimtazile Kilisito, avilumiziγwe adaheingila mwe utana wakwe? 
LUK.24.27	Azaandusha kwa Mose na kwa wateγanyingwa wosheni kuwafumbwila mbuli zoshe, agondelwezo mwe baluwangwa zoshe. 
LUK.24.28	Wakibula kwe kaja kazizi, wakohita, ṅwenye azakionyaonya, viya atahita sila yakwe. 
LUK.24.29	Wazamkungumiza angwe: Ikala kwetu! Hambu kuzashwa, zuwa jizabinda kugongoloka. Azaingila, agone nawo. 
LUK.24.30	Akiikala haṅwe nawo, wakija nkande, azaγuwa mgate, azalavya ntogolo, azaubendula, azawainka. 
LUK.24.31	Ne mesho yawe yahoγubulwa, wazamtaila. Ṅwenye nkaoniγwe lushe haja, waliho. 
LUK.24.32	Wazaγambilana: Myoyo yetu uko ndai nkaifanane, viya iteashiγwa moto, akilonga na ishwi kuja silai na kutifumbwila baluwangwa? 
LUK.24.33	Ija minga wazainuka, wazauya Yelusalemu; waja kumi na muṅwe na weyae wawe weanga nawo wazawabwila, 
LUK.24.34	waiunganane wakilonga: Zumbe azafufuka kweli, azamlawila Simoni. 
LUK.24.35	Wohena wazashimwela viya vya silai na viya, avyotailwa ndiwo akiwabendwila mgate.
LUK.24.36	Wakilonga izi mbuli, ṅwenye azaγoloka gatigati kwawe, azawati: Mpeho na inywi! 
LUK.24.37	Miya wazashentuka, wazaingilwa ni woγa. Wazaγamba, wateona mzimu. 
LUK.24.38	Azawati: Nini mkishentuka? Nini ntongonyezi ze ivyoho zikimuka mwe myoyo yenyu? 
LUK.24.39	Olelai mikono yangu na milundi yangu, kuti ni miyo ṅwenye! Nihahashai! Olelai! Hambu mzimu nkana nyama na mavuha, sa muvyoniona, kuti nina nayo. 
LUK.24.40	Akilonga ivyoho azawaonyesha mikono na milundi yakwe. 
LUK.24.41	Miya waja wakekizilwe ni kutozesha kwa nyemi na kumaka, ne ahowati: Muna vya kuja aha? 
LUK.24.42	Waja wazamunka kabendo ka kapala kaokiγweko. 
LUK.24.43	Azaγuwa, azaja, waiolele. 
LUK.24.44	Azawati: Izi ne ziya mbuli, nimilongilezo nike kwenyu kuti: Shuti zibontoke mbuli zoshe zigondiγwezo za imi mwe mulomongwa wa Mose na mwe baluwa za wateγanyingwa na mwe mazumongwa. 
LUK.24.45	Haja ne awafumbwileho mitailile ya kutaila ugondengwa, 
LUK.24.46	azawati: Ivyoho ne vigondiγwevyo, kangi ivyoho vizamtala Kilisito kulumiziγwa na kufufuka mushi wa ntatu kwa wafilewo, 
LUK.24.47	kuunga mwe zina jakwe mbali zoshe zibilikilwe, wahitule ntongonyezi zawe, kangwe masa yawe yadaheushiγwa; inu ndima iandiilwe Yelusalemu! 
LUK.24.48	Inywi mu waona wa izi mbuli. 
LUK.24.49	Olelai: Msuhi wa tate ywangu naumitumila inywi! Inywi humulai umu kaya, mpaka ndiho mgelwe nguvu yelawa uko ulanga!
LUK.24.50	Azawalavya, azawaiγala Betaniya, azainula mikono yakwe, azawaṅaza mesho. 
LUK.24.51	Aho akiwaṅaza mesho, azaushiγwa haja, waliho, azainulwa na mwe lwingu. 
LUK.24.52	Waja wazagwa na shi na kumvika, wakibinda wazauya Yelusalemu na nyemi nkulu. 
LUK.24.53	Wazaikala vikiloi mishi yoshe na kumtogola Mulungu.
JHN.1.1	Kuandiila mbulingwa ne ii haho, iyo mbulingwa ne ii kwa Mulungu, kangi Mulungu ne mbulingwa. 
JHN.1.2	Iyo kuandiila ne ii kwa Mulungu; 
JHN.1.3	vyoshe viumbiγwe ndiyo; iishiho nkahana chiumbiγwecho hata kiṅwe. 
JHN.1.4	Mwe iyo mbulingwa nkalamo ne ii mumo, kangi iyo nkalamo ne ii langaila ja wantu. 
JHN.1.5	Langaila jaaka mwe lwiza, miya lwiza nkalujitozize. 
JHN.1.6	Ne kwina muntu atumiγweye ni Mulungu, zina jakwe ndiye Yohana. 
JHN.1.7	Uyu aizile kwa longa uwona alongele jiya langaila uwona, kangwe jileke, woshe watozeshe. 
JHN.1.8	Yuja siye langaila, miya kangwe jiya langaila ajilongele uwona. 
JHN.1.9	Langaila ja kweli jepwinkukila kila muntu ne jikiiza mwe inu shi. 
JHN.1.10	Ne jii mumo mwe inu shi, kangi inu shi iumbiγwe ndijo, miya inu shi nkaijitaile. 
JHN.1.11	Aizile na mwakwe, miya wantu wakwe nkawamhokele. 
JHN.1.12	Miya woshe wamhokelewo azawainka ufuṅwa wa kuγaluka wanangwa wa Mulungu, ni waja watozeshewo zina jakwe. 
JHN.1.13	Awa nkawavyelwe ni mpome ao kwa mikundile ya kimuntu ao kwa ntongonyezi za mγoshi, miya wavyelwe ni Mulungu. 
JHN.1.14	Mbulingwa izaγaluka muntu, izaikala kwetu; tizaona utana wakwe, ni utana viya wa ṅwana avyelweye ike ni ishe, hambu aigisize mbazi na kweli. 
JHN.1.15	Yohana azamlongela uwona akibilikila angwe: Uyu ni yuja, nilongileye kuti: Yuja mwenitongela nyuma a haho, imi nishizati, hambu ni mkulu ywangu. 
JHN.1.16	Hambu mwe viya, avyoγenyeza, ishwi toshe tizaγuwa vya mbazi vivyoho vivyoho. 
JHN.1.17	Mulomongwa uzaiza na Mose, miya mbazi na kweli izalawila na Yesu Kilisito. 
JHN.1.18	Muntu nkamwene Mulungu kale hoshe; ṅwanangwa avyelweye ike, ndiye akiikala na kukaambatwa ni ishe, ne atiγambileye.
JHN.1.19	Uwona wa Yohana shunu: Wayuda we Yelusalemu ne wakituma kwakwe wavikizi na Walewi, kangwe wamwuze kuti: Iwe ni weyo ndai? 
JHN.1.20	Aho azalonga na kulaviliza, nkafishize, azalonga cha sale kuti: Imi si Kilisito. 
JHN.1.21	Wazamwuza: Lushe mbuli i zeze? U Eliya? Angwe: Imi siye. Angwe: U mteγanyingwa? Azalandula: Do. 
JHN.1.22	Wazamuti: U ndai? Kangwe tilandule waja watitumilewo. Ṅwenye uγambai, kuti iwe u ndai? 
JHN.1.23	Angwe: Imi ni kanwa cha mtakubilikila mwe nyika kuti: Liγanyai sila ya Zumbe, sa mteγanyi Yesaya alongilevyo! 
JHN.1.24	Waja watumiγwe ni Mafaliseyo. 
JHN.1.25	Wazamwuza, wazamuti: Ubatiza ywai, ati nku Kilisito ao du Eliya ao du mteγanyingwa? 
JHN.1.26	Yohana azawalandula angwe: Imi nibatiza na mazi; miya kuna mweγoloka kwenyu gati, mushiyemtaila; 
JHN.1.27	ni yuja mwenitongela, kwa udodo wangu nkaviniagiza, nikimzaγawila mikowa ya vilatu. 
JHN.1.28	Ivi vizabontoka Betabala sheja ja Yolodani, ndiho Yohana akiikala akibatiza.
JHN.1.29	Keloi jakwe Yohana azamwona Yesu, akiiza kwakwe, ne aholonga: Shuyu ṅwangoto ywa Mulungu mweusha masa ya ngulu ngima! 
JHN.1.30	Uyu ne ndiye nikilonga kuti: Kuna mγoshi mwenitongela, mwe haho, imi nishizati, hambu ni mkulu ywangu. 
JHN.1.31	Nami ne nishimtaila, miya kangwe ataiiwe ni Waisilayeli, ne niizilevyo imi nikibatiza na mazi. 
JHN.1.32	Yohana azalongauwonakuti: Imi nizaona, mpehongwa ikilawa mwe lwingu, ifanana na suwa, izamshelela, izamwikaila. 
JHN.1.33	Nami ne nishimtaila, miya yuja anitumileye, nibatize namazi, azaniti: Ndiye uone, mpeho ikimshelela, ikimwikaila, uyu ne mwebatiza na mpeho ṅazi. 
JHN.1.34	Nami nizaviona, ne nilongelevyo uwona kuti: Uyu ni ṅwana Mulungu.
JHN.1.35	Mhitu wakwe Yohana azaγoloka vituhu na wahina wakwe waili. 
JHN.1.36	Akimwona Yesu, avyoanga, azalonga: Shuyu ṅwangoto ywa Mulungu! 
JHN.1.37	Waja wahina waili wakimwiva, avyolonga, wazamlongela Yesu. 
JHN.1.38	Yesu azahituka, azawaolela, wavyomtongela, azawati: Mulondai? Wazamuti: Labi, (bontokelo jakwe ni kuγamba: Mfuzi) uikala hi? 
JHN.1.39	Azawati: Izai, mkaolele! Wazahita, wazaona, ahoikala, wazaikala kwakwe uja mushi; miya ni saa kumi. 
JHN.1.40	Waja wahina waili waivilewo, kangi waγambilwewo ni Yohana, wakimtongela, muṅwe ywawe ni Andeleya, nduγuye ja Simoni Petelo. 
JHN.1.41	Uyu akiandiila kumwona mkuluwe Simoni, amuti: Tizamwona Mesiya, ni kuγamba: Kilisito. 
JHN.1.42	Azamwiγala kwa Yesu. Yesu azamwolela angwe: Iwe u Simoni, ṅwana Yohana, neuitangwe Kefa, ni kuγamba Petelo (ao kungu).
JHN.1.43	Keloi jakwe Yesu akikunda kuhalawa, ahite Galileya, azamwona Filipo, azamuti: Nitongela! 
JHN.1.44	Yuja Filipo ni ywa Betisayida, Andeleya na Petelo wamoanduka namo. 
JHN.1.45	Filipo azamwona Natanayeli, azamuti: Mose na wateγanyingwa wamteγanyeye mwe mulomongwa, tizamwona, ni Yesu, ṅwana Yosefu ywa Nazaleti. 
JHN.1.46	Natanayeli azamlandula angwe: Kumbe kuna vitana vyeanduka Nazaleti? Angwe ni Filipo: Iza, ukaolele! 
JHN.1.47	Yesu akimwona Natanayeli, akiiza kwakwe, azalonga mbuli yakwe kuγamba: Shuyu Mwisilayeli mkweli ashinaye mambeza! 
JHN.1.48	Angwe ni Natanayeli: Unitaile na hi? Yesu azamhitula, azamuti. Filipo ashizati akulonge, nizakuona, wiikale he mkuyu. 
JHN.1.49	Angwe ni Natanayeli: Mkulu, iwe u ṅwana Mulungu, iwe u Zumbe ywa Isilayeli! 
JHN.1.50	Yesu azamwitikila, azamuti: Watozesha, kuti nizakulonga kuti: Nizakuona haja he mkuyu, neuone vyekula kuzinka viya. 
JHN.1.51	Amuti: Kweli namiti: Nemwone, lwingu luvyozuγuka na walau wa Mulungu wavyokwezanya na wavyoshelezanya, wakimtimila ṅwanangwa ywa muntu!
JHN.2.1	Mushi wa ntatu kuna nteγuzi uko Kana ya Galileya, hata nine ja Yesu a haho. 
JHN.2.2	Yesu yohena na wahina wakwe wazalalikwa kwe iyo nteγuzi. 
JHN.2.3	Mvinyo ukishoweka, Yesu azaγangwa ni nine: Nkawana mvinyo. 
JHN.2.4	Yesu azamlandula: Mlala, nina mbuli ani na iwe? Hambu hangu nkahazati habule. 
JHN.2.5	Yuja azalonga wafunguwo angwe: Ndivyo amilonge, viγosholei! 
JHN.2.6	Haja ne haina viγa mtandatu vya mawe, viikiγwe kwa vitigo vya Wayuda vya kukihaka, kila kiγa chiingila nange mbili ao ntatu. 
JHN.2.7	Yesu azawati Ivi viγa vimemezei mazi! 
JHN.2.8	Wazavimemeza mpaka ulanga. Azawati: Tekai lushe, mumwiγaile mzuγa mviγa! Wazaiγala. 
JHN.2.9	Yuja mzuγa mviγa azadomela yaja mazi yaγalamushiγweyo mvinyo, miya nkataile, ukoanduka, waja wafunguwo du watekilewo wazataila; yuja mzuγa mviγa azamwitanga ṅwenye nteγuzi, 
JHN.2.10	azamuti: Kila muntu aandiila kuinkila mvinyo mtana, wantu wakizatengela, ainkila ushitamawo vyedi; miya iwe uzaika mvinyo mtana mpaka ivi lushe. 
JHN.2.11	Ichi ni chandilo cha ntangilo, Yesu aγosholecho kuja Kana ya Galileya na kuonyesha, utana wakwe ulivyo; wahina wakwe wazamtozesha. 
JHN.2.12	Vikibinda azasheela Kapelinaumu, ṅwenye na nine na wanduγuze na wahina wakwe, wazaikala kuja, miya so mishi mingi.
JHN.2.13	Pasa ya Wayuda ikibula hehi, Yesu azakwela Yelusalemu. 
JHN.2.14	Muja mwe vikilongwa azaona wetaγa ṅombe na ngoto na visuwa manga, hata weγuzanya feza na senti waiikale haho. 
JHN.2.15	Azaγuwa ngole, azaziluka mkambala, azawaγulusha woshe muja mwe vikilongwa haṅwe na ngoto na ṅombe zawe, senti za waja weγuzanya azazikupula, meza zawe azazifununkula; 
JHN.2.16	waja wetaγa visuwa manga azawati: Viushei aha! Nyumba ya Tate msheiγalushe nyumba ya uchuluzi! 
JHN.2.17	Wahina wakwe wazafukila, kuti kuigondiγwe: Maya yanija kwa mbuli ya nyumba yako. 
JHN.2.18	Wayuda wazamlandula angwe: Utionyesha lwitangilo ani, kuti waviγoshola? 
JHN.2.19	Yesu azawahitula, azawati: Chakulai iji vikilongwa! Nenijizenge mishi mitatu! 
JHN.2.20	Wayuda wazamlandula angwe: Iji vikilongwa jizengiγwe mavuli milongo mine na mtandatu, iwe ujizenge mishi mitatu? 
JHN.2.21	Miya yuja alongile mbuli ya vikilongwa ja ṅwili wakwe. 
JHN.2.22	Akibinda kufufuka kwa wafilewo, wahina wakwe wazakumbuka, kuti azalonga inu mbuli, wazatozesha ugondengwa na iyo mbuli, Yesu alongileyo. 
JHN.2.23	Akiikala Yelusalemu mishi ya mviko wa Pasa, wangi wazatozesha zina jakwe wakiona ziya ntangilo, azoγoshola. 
JHN.2.24	Miya Yesu ṅwenye nkaalile, kuti wamtozesha, kwa kuti aiwataile woshe; 
JHN.2.25	hambu nkaagiziγwe ni kulongwa uwona kwa mbuli ya muntu, hambu ṅwenye aitaile vye mwe moyo wa muntu.
JHN.3.1	Ne kwina muntu, ni ywa Mafaliseyo, zina jakwe ndiye Nikodemo, ni mfuṅwa ywa Wayuda. 
JHN.3.2	Uyu azahita kwa Yesu na kilo, azamuti: Mfuzi, tataila kuti: Iwe u mfuzi ulawileye kwa Mulungu; hambu nkakuna mwedaha kuγoshola ziya ntangilo, uzoγoshola iwe, ati nkaanga na Mulungu. 
JHN.3.3	Yesu azamhitula, azamuti: Kweli nakuti: Muntu akishevyalwa ka mbili nkadaha kuona uzumbe wa Mulungu. 
JHN.3.4	Nikodemo azamuti: Muntu adaha zeze kuvyalwa ai mdala? Atadaha kuingila vituhu mwe ifu ja nine, avyalwe? 
JHN.3.5	Angwe ni Yesu: Kweli nakuti: Muntu akishevyalwa mwe mazi na mpehongwa, nkadaha kuingila mwe uzumbe wa Mulungu. 
JHN.3.6	Vivyelwevyo ni muntu, ni muntu vivyoho; vivyelwevyo ni mpehongwa, ni mpeho vivyoho. 
JHN.3.7	Ushemake, nikikuti: Shuti muvyalwe ka mbili! 
JHN.3.8	Mpeho ikunta ihokunda; waiva kuvumila kwakwe, miya nkutaila, ikoanduka ao ikohita kwa helela; ne kila avyelweye ni mpehongwa alivyo. 
JHN.3.9	Nikodemo azamhitula, angwe: Ivi vidahikana zeze? 
JHN.3.10	Yesu azamhitula, azamuti: Iwe u mfuzi ywa Kiisilayeli, kangi ivi nkuvitaila? 
JHN.3.11	Kweli nakuti: Tibilikila tivyotaila; tienevyo tavilongela uwona, miya uwona wetu nkamwuhokela. 
JHN.3.12	Vya inu shi nikivimiγambila, mkishevitozesha, mtozesha zeze, nikimiγambila viya vya lwingu? 
JHN.3.13	Nkakuna akwezileye mwe lwingu kushima yuja asheeleye mwe lwingu, ni ṅwanangwa ywa muntu. 
JHN.3.14	Sa Mose akwezizevyo nyoka mwe nyika, ṅwanangwa ywa muntu yohe nezeakweziγwe sa viyaho, 
JHN.3.15	kangwe kila mwemtozesha ainkwe nkalamo ya kale na kale. 
JHN.3.16	Hambu Mulungu azaikundisha inu shi, akimwinkila ṅwanae mwe ike, kangwe ndiye amtozeshe ashezaaγa, miya nezeainkwe nkaiamo ya kale na kale. 
JHN.3.17	Hambu Mulungu nkamtumile ṅwanae mwe inu shi, ailahe inu shi, miya inu shi ivunilwe ndiye. 
JHN.3.18	Mwemtozesha nkalahwa, ashitozeshaye aibindile kulahwa, kwa kuti nkatozeshe zina ja ṅwanangwa ywa Mulungu mwe ike. 
JHN.3.19	Mlaho ni unu kuti: Langaila jizaingila mwe inu shi, miya wantu wazakundisha lwiza kuzinka langaila, hambu miγoshwele yawe ni mibada. 
JHN.3.20	Hambu kila mweγoshola vibada aihilwa ni langaila kangi nkabula he langaila, kangwe ndima zakwe zishebunkuke. 
JHN.3.21	Miya mweγoshola vye kweli ahita kwe langaila, kangwe ndima zakwe zimanyike, kuti ziγosholwe na Mulungu.
JHN.3.22	Vikibinda Yesu na wahina wazahita mwe shi ya Yudeya, azanyamala nawo uko, akibatiza. 
JHN.3.23	Yohana yohe azaikala na kubatiza kuja Enoni hehi na Salemu, hambu kuja mazi ni mangi, hata wantu wazaiza, wazabatizwa ndiye. 
JHN.3.24	Hambu Yohana ne ashizati agelwe mwe chumba. 
JHN.3.25	Wahina wa Yohana ne waina mkanano na Muyuda kwa mbuli ya kukihaka. 
JHN.3.26	Wazahita kwa Yohana, wazamuti: Mfuzi, aizileye kwako kuja sheja ja Yolodani, umlongeleye uwona, yuja abatiza, kangi wantu woshe wahita kwakwe. 
JHN.3.27	Yohana azawalandula, azawati: Muntu nkana achodaha kuhaγuwa, ati nkachiinkiγwe mwe lwingu. 
JHN.3.28	Inywi wenye mwanilongela uwona, kuti nizalonga: Imi si Kilisito, miya nitumiγwe, nimlongwele yuja. 
JHN.3.29	Mwena kilumbu ni ṅwenye nteγuzi; miya mbuyae ja ṅwenye nteγuzi aikala nkandai, amteγeleza, atamilwa ni kanwa cha yuja ṅwenye nteγuzi. Inu nyemi yangu izabontoka lushe. 
JHN.3.30	Yuja shuti akule, imi shuti nipunguke. 
JHN.3.31	Mwelawa uko mwe lwingu ni mkulu kuzinka woshe; yuja ywa kiinushi aanduka mwe inu shi, alonga viya vya inu shi. Mwelawa mwe Iwingu ni mkulu kuzinka wosheni. 
JHN.3.32	Aenevyo na aivilevyo, avilongela uwona, kangi uwona wakwe nkakuna mweuhokela. 
JHN.3.33	Mwehokela uwona wakwe, avilongela uwona, kuti Mulungu ni mkweli. 
JHN.3.34	Hambu yuja, Mulungu amtumileye, alonga mbuli za Mulungu, hambu nkainkila mpehongwa na kuihima. 
JHN.3.35	Tate amkundisha ṅwanae, azainkila vyoshe mwe mkono wakwe. 
JHN.3.36	Mwemtozesha ṅwanangwa ana nkalamo ya kale na kale; mwemupapalika ṅwanangwa nkeaone nkalamo, miya maya ya Mulungu yatamwikaila.
JHN.4.1	Zumbe azaukwilwa, kuti Mafaliseyo wazaiva kuti: Yesu aγenyeza wahina, kuti: Abatiza kumzinka Yohana; 
JHN.4.2	kangi Yesu ṅwenye ne ashibatiza, ni wahina wakwe. 
JHN.4.3	Azalawa Yudeya, azahita viluhu Galileya. 
JHN.4.4	Haja shuti adwishe Samaliya. 
JHN.4.5	Azabula he muzi wa Samaliya weitangwa Sikali, ni hehi na jiya γisa, Yakobo amunkilejo ṅwanae Yosefu; kuja kuna kishima cha Yakobo. 
JHN.4.6	Yesu aitibuke kwa kuγenda, ne ahoikala he chiya kishima; ni saa mtandatu. 
JHN.4.7	Kuzaiza mvyele ywa Kisamaliya kwa teka mazi. Yesu amuti: Ninka mazi, ninywe! 
JHN.4.8	Hambu wahina wakwe ne waihitile na muja kaya kwa γula nkande. 
JHN.4.9	Yuja mvyele ywa Kisamaliya amuti: Iwe u Muyuda, imi ni mvyele ywa Kisamaliya, unilombeza zeze, nikunke vya nywa? Hambu Wayuda wana ṅwiko na viya vya Wasamaliya. 
JHN.4.10	Yesu azamhitula, azamuti: Ati wataila, Mulungu avyowainka wantu, ati wataila, kuti ni ndai uyu mwekuti: Ninka vya nywa!, wangamlombeza iwe, akakunka mazi ye moyo. 
JHN.4.11	Amuti: Zumbe, nkuna vya tekela, kangi kishima chaleha, yaja mazi ye moyo uyalavya na hi? 
JHN.4.12	U mkutu kumzinka tate yweshu Yakobo atinkileye ichi kishima? Kangi ṅwenye azanywa mumo na wanae na ṅombe zakwe. 
JHN.4.13	Yesu azalandula, azamuti: Kila mwenywa aya mazi ataona nkilu vituhu. 
JHN.4.14	Ndiye anywe mazi, niyomunka imi, nkezeaone nkilu kale na kale, miya yaja mazi, niyomunka, yataγaluka mwe ṅwili wakwe shoko ya mazi yehita kwa bula kwe nkaiamo ya kale na kale. 
JHN.4.15	Yuja mvyele amuti: Zumbe, ninka ayo mazi, kangwe nishezaona nkilu, nikiiza na kunu kwa teka! 
JHN.4.16	Azamuti: Hita, umwitange mulumewo, uize naye na kunu! 
JHN.4.17	Yuja mvyele azalandula angwe: Sina mγoshi. Yesu amuti: Uzalonga vitana, ukiγamba: Sina mγoshi. 
JHN.4.18	Hambu ne uina waγoshi washano, kangi yuja uyena naye ivi lushe, so mulumewo; aho uzalonga kweli. 
JHN.4.19	Angwe ni yuja mvyele: Zumbe, naona, kuti u mteγanyingwa. 
JHN.4.20	Watate zeshu wazavika mwe unu mulima, kangi inywi mwaγamba: Hantu ha kuvikila heagiza ni kuja Yelusalemu. 
JHN.4.21	Yesu azamuti: Mlala, tozesha, nikiγamba kuti: Hazabula, ndiho mshemvike Tate mwe unu mulima ao uko Yelusalemu! 
JHN.4.22	Inywi muvika mushivyotaila, ishwi tivika tivyotaila, kwa kuti uvunizi uanduka kwa Wayuda. 
JHN.4.23	Miya nehabule, kangi ivi lushe ha haha, ndiho waja wevika kweli wamvike Tate kimpeho na kikweli; hambu Tate yohe alonda wemvika ivyoho. 
JHN.4.24	Mulungu ni mpeho; kwa ivyoho waja wemvika shuti wamvike kimpeho na kikweli! 
JHN.4.25	Angwe ni yuja mvyele: Nataila, kuti Mesiya aiza mweitangwa Kilisito; ndiho yuja aize, atatibilikila vyosheni. 
JHN.4.26	Yesu azamuti: Ni miyo nelonga na iwe.
JHN.4.27	Vikibula aho, wahina wakwe wazaiza, wazamaka, kuti alonga na mvyele; miya nkakuna alongileye kuti: Ulondai ao ulongai naye? 
JHN.4.28	Yuja mvyele azaasha iγa jakwe, azahita na kaya, azawati waja wantu: 
JHN.4.29	Izai, mwolele muntu aniγambileye vyoshe, naγosholavyo, ati siye Kilisito! 
JHN.4.30	Wazalawa muja kaya, wazamubasha. 
JHN.4.31	Wahina wakwe wazamhimila angwe: Mfuzi, ja! 
JHN.4.32	Azawati: Imi nina vya kuja, inywi mshivyotaila. 
JHN.4.33	Wahina wazaγambilana: Kuna amleteleye vya kuja? 
JHN.4.34	Yesu azawati: Nkande yangu ni kuγoshola, yuja anitumileye avyokunda, nibontole ndima yakwe. 
JHN.4.35	Inywi nkamlonga: Kukeshiγale myezi mine, uluki ukibula? Namiti: Inulai mesho yenyu, mwolele mbuwa, kuti ziikalaγale, zizabuza uluki lushe! 
JHN.4.36	Muluki ainkwa kitumulo chakwe, ni nkalamo ya kale na kale, aiumbikila kuwo, kangwe mwehanda na mweluka waone nyemi kiṅwe. 
JHN.4.37	Hambu iyo mbuli ni ya kweli kuγamba: Kuna mwehanda, kuna mweluka. 
JHN.4.38	Imi nizamituma, muluke, mshiγosholeho ndima; watuhu wazaγoshola ndima, inywi mzaingila mwe ndima yawe. 
JHN.4.39	Wasamaliya wangi wa uja muzi wazamtozesha kwa mbuli ya yuja mvyele, akiwalonga uwona kuti: Azaniγambila vyoshe naγosholavyo. 
JHN.4.40	Wasamaliya wakiiza kwakwe wazamhembeleza, aikale kwawe, azaikala kuja mishi mili. 
JHN.4.41	Waja watozeshewo kwa mbuli yakwe ṅwenye wazaisiiza kuγenela, 
JHN.4.42	wazamuti yuja mvyele: Lushe nkatitozesha kwa viya, ulongilevyo; hambu wenye tizaiva, tizataila kuti: kweli uyu ni mvunizi ywa inu shi.
JHN.4.43	Mishi mili ikizinka, azakulawa kuja, azahita Galileya. 
JHN.4.44	Kangi Yesu ṅwenye azavilongela uwona kuti: Mteγanyi nkagimbikwa kaya kwakwe ṅwenye. 
JHN.4.45	Akibula Galileya, Wagalileya wazamhokela, hambu wazaona vyoshe, aγosholevyo Yelusalemu mishi ya uja mviko; hambu wohe waihitile kwe uja mviko. 
JHN.4.46	Azaingila vituhu Kana ya Galileya, aγalamushizemo mazi mvinyo. Kuna mfuṅwa ywa zumbe, ṅwanae ni mtamu uko Kapelinaumu. 
JHN.4.47	Yuja akiiva, kuti Yesu azalawa Yudeya, azabula Galileya, azamubasha, azamhembeleza, asheele, amhonye ṅwanae, hambu azaunga kufa. 
JHN.4.48	Yesu azamuti: Mkisheona ntangilo na vimaka nkemtozeshe. 
JHN.4.49	Angwe ni yuja mfuṅwa ywa zumbe: Zumbe, sheela, ṅwanangu ashizati afe! 
JHN.4.50	Yesu munti: Hita! Ṅwanawo a moyo. Yuja muntu azatozesha inu mbuli, Yesu amlongileyo, azahita. 
JHN.4.51	Akesheela azakintana na wapuna wakwe, wazamuti: Ṅwanawo a moyo. 
JHN.4.52	Azawauza, ati ni lini, aeneho lubaluba; wazamuti: Γulo saa mfungate kiluke chizamleka. 
JHN.4.53	Ishe azataila, kuti ni haja, Yesu amlongileho: Ṅwanawo a moyo. Ne ahotozesha na chengo chakwe kigima. 
JHN.4.54	Ulu lushe ni lwitangilo lwa mbili, Yesu aγosholelo akilawa Yudeya, akihila Galileya.
JHN.5.1	Mishi ikizinka kuna mviko wa Wayuda, Yesu yohe azahita Yelusalemu. 
JHN.5.2	Kuja Yelusalemu he nkili yeitangwa ya ngoto hana ziwa, Kiebuleyo jiitangwa Betesida, jina makumbi mashano. 
JHN.5.3	Muja mwilele watamu wangi, washiwoona, washidahawo kuγenda, waholozewo mili, wazaafiza, mazi yakivuviγwa; 
JHN.5.4	hambu mlau ywa Zumbe aakasheela na muja mwe ziwa, avuvye yaja mazi; lushe mazi yakibinda kuvuviγwa, mwelongola kuingila atahona, hata ni utamu ani umtozizewo. 
JHN.5.5	Kuna muntu kuja, atoziγweye ni utamu wakwe mavuli milongo mitatu na mnane. 
JHN.5.6	Yesu akimwona uyu, avyolala, azataila, kuti azabinda mishi mingi, azamuti: Wakunda kuhona? 
JHN.5.7	Yuja mtamu azamlandula: Zumbe, sina muntu, ndiye anigele mwe iji ziwa, mazi yakivuviγwa; nikidema ṅwenye, mtuhu aingila, nishizati nibule. 
JHN.5.8	Yesu azamuti: Inuka, uinule lusazi lwako, uhite! Viya du lushe yuja muntu azahona, 
JHN.5.9	azainula lusazi lwakwe, azahita. Miya mushi uja ni sabato. 
JHN.5.10	Wayuda wazamγamba yuja ahonyiγweye: Ni sabato, vina ṅwiko, ukiinula lusazi. 
JHN.5.11	Angwe ndiye: Yuja anihonyizeye azaniti: Inula lusazi lwako, uhite! 
JHN.5.12	Wazamwuza: Uyo akuγambileye kuti: Inula lusazi lwako, uhite!, ni ndai? 
JHN.5.13	Yuja ahonyiγweye nkataile, ati ni ndai; hambu Yesu azahauka, kwa kuti haja hantu hana wantu wangi. 
JHN.5.14	Vikibinda Yesu azamwona mwe vikilongwa, azamuti: Olela! Uzahona. Ushezabana vituhu, kangwe usheone vyeiha kuzinka viya! 
JHN.5.15	Yuja muntu azahita, azawalonga waja Wayuda, kuti ahonyiγwe ni Yesu. 
JHN.5.16	Ne vilekilevyo, Wayuda wakimlonda Yesu, kuti azaviγoshola mushi wa sabato.
JHN.5.17	Yesu azawalandula angwe: Tate aγoshola ndima mpaka ivi lushe, nami naγoshola ndima. 
JHN.5.18	Kwa ivyoho Wayuda wazaisiiza kulonda ndivyo wamkome, kwa kuti nkabanile kitigo cha Sabato du, miya kwa kuti azamwitanga Mulungu, kuti ni ishe ṅwenye, kwa kuti azakiliγanyanya na Mulungu. 
JHN.5.19	Yesu azawalandula angwe: Kweli namiti: Nkakuna mbuli, ṅwanangwa ayodaha kuγoshola ṅwenye du, ati nkamwene ishe, akiiγoshola; hambu yuja ndivyo aγoshole, ṅwanangwa yohe ataviγoshola vivyoho. 
JHN.5.20	Hambu ishe amkundisha ṅwanae, amwonyesha ndima, ṅwenye azoγoshola, hata zekula kuzinka izi neazimwonyeshe, kangwe mshemake. 
JHN.5.21	Hambu Tate avyoinula wafilewo na kuwauza moyo, vivyoho ṅwanangwa yohe auza moyo, awokunda. 
JHN.5.22	Hambu Tate nkana ayelaha, miya milahile yoshe azaiinkila kwa ṅwanae, 
JHN.5.23	kangwe woshe wamgimbikaye ṅwanangwa, sa wavyomgimbika Tate. Ashimgimbikaye ṅwanangwa, Tate yohena amtumileye nkamgimbika. 
JHN.5.24	Kweli namiti: Mweiva mbuli yangu na kumtozesha anitumileye, ana nkalamo ya kale na kale, nkaingila mwe masa, miya kwe kifa azakulawa, azabula kwe nkalamo. 
JHN.5.25	Kweli namiti: Nehabule, kangi ivi lushe haibuzile, ndiho wafilewo waive kanwa cha ṅwana Mulungu, kangi ndiwo waive watatenda nkalamo. 
JHN.5.26	Hambu sa Tate avyona nkalamo ṅwenye, vivyoho azaimunka ṅwanae, yohe lushe ana nkaiamo ṅwenye. 
JHN.5.27	Kangi azamunka ufuṅwa wa kulaha masa, kwa kuti ni ṅwanangwa ywa muntu. 
JHN.5.28	Mshemake iyo mbuli kuti: Nehabule, ndiho woshe we mwe mbila waive kanwa chabwe, 
JHN.5.29	walawe waja waγosholawo vitana kwe ulufubi wa nkalamo, waγosholawo vihada kwe ufufuki wa mlaho. 
JHN.5.30	Nkakuna nichodaha kuγoshola ṅwenye. Nivyoiva ne nivyolaha, kangi milahile yangu ni ya utanda, kwa kuti silonda, nivyokunda ṅwenye, nilonda, anitumileye avyokunda.
JHN.5.31	Ati nakilongela uwona ṅwenye, uwona wangu so wa kweli. 
JHN.5.32	Ni mtuhu mwenilongela nwona, nataila kuti: Uwona, awonilongela, ni wa kweli. 
JHN.5.33	Inywi ne mkituma kwa Yohana; vye kweli azavilongela uwona. 
JHN.5.34	Imi silongelwa uwona ni muntu, nilonga ivyoho, kangwe mhonyiγwe. 
JHN.5.35	Yuja ne ai taa yeaka na kugwisha langaila; inywi mzakunda kuja nyemi hadodo ani he langaila jakwe. 
JHN.5.36	Miya imi nilongelwa nwona wekula kuzinka uja wa Yohana; hambu ziya ndima, Tate aninkilezo, nizibontole, zanilongela uwona, kuti Tate azanituma.
JHN.5.37	Tate anilumileye yuja azanilongela uwona. 
JHN.5.38	Kanwa chakwe nkamwachiivile, alivyo nkamwaviene; mbuli yakwe nkamna nayo, ikiikala kwenyu, kwa kuti yuja, amtumileye, inywi nkamumtozesha. 
JHN.5.39	Londezai mwe vitabungwa! Hambu inywi wenye mwafanyanya, kuti nkalamo muna nayo muja, kangi viya ne vyenilongela uwona. 
JHN.5.40	Nkamkunda kuiza kwangu, kangwe mwone nkalamo. 
JHN.5.41	Sigimbikwa ni wantu; miya nizamitaila kuti: 
JHN.5.42	Lukundisho lwa Mulungu nkamna nalo kwenyu. 
JHN.5.43	Imi niizile mwe zina ja Tate, miya nkamunihokela; ati mtuhu azaiza mwe zina jakwe ṅwenye, yuja nemumhokeie. 
JHN.5.44	Inywi mdahe zeze kutozesha mkigimbikana? Kangi ija migimbikilwe yeanduka kwa Mulungu ike nkamwilonda. 
JHN.5.45	Mshefanyanye, kuti nenimifyalime kwa Tate! Kuna mwemifyalima, ni Mose, muyemwalila. 
JHN.5.46	Hambu ati mwamtozesha Mose, mwanganitozesha nami, hambu azagonda mbuli yangu. 
JHN.5.47	Miya mkishetozesha, yuja agondilevyo, nemtozeshe zeze, nivyomilonga?
JHN.6.1	Mishi ikizinka, Yesu azaomboka bahali ya Galileya yeitangwa ya Tibeliya. 
JHN.6.2	Wantu wangi wazamtongela, kwa kuti wazaona ntangilo, aγosholezo na kuhonya watamu. 
JHN.6.3	Yesu azakwela mwe mulima, kuja azaikala na wahina wakwe. 
JHN.6.4	Uja mviko mkulu wa Wayuda wa Pasa ne ui hehi.
JHN.6.5	Yesu akiinula mesho yakwe, akiona, kuti wantu wangi waiza kwakwe, azamγamba Filipo: Tikaγule hi nkande, awa waje? 
JHN.6.6	Azalonga ivyoho na kumγeza; hambu ṅwenye aitaile, ndivyo aγoshole. 
JHN.6.7	Filipo azamlandula angwe: Nkande za shilingi magana maili nkazibesha, kila muntu akiγuwa vidashi du. 
JHN.6.8	Mhina ywakwe muṅwe, ni Andeleya, nduγuye ja Simoni Petelo, amuti: 
JHN.6.9	Kuna kabwanga kunu kena migate mishano ya ngano na vikapala vili, miya ivi ni mbwai kwa wantu weinga aha? 
JHN.6.10	Angwe ni Yesu: Lekai, wantu waikale ndala ndala! Haja hantu hana lwanda lukulu. Wazaikala ndala ndala, waγoshi du wazaγelemuka makulija mashano. 
JHN.6.11	Yesu azaγuwa ija migate, azalavya ntogolo, azaiinkila kwa waja waikalewo, vivyoho hata viya vikapala, sa wavyokuna. 
JHN.6.12	Wakiiγuta, azawaγamba wahina wakwe: Dodolai mpuγutishi zishiγalezo, kangwe kusheoneke vyebanika! 
JHN.6.13	Wazadodola, wazamemeza ngahu kumi na mbili na mpuγutishi za ija migate mishano ya ngano; ne zishiγalezo, waja wakija. 
JHN.6.14	Wantu wakiona lwitangilo, aγosholeio, wazaγamba: Kweli uyu ni mteγanyingwa mweunga kuiza mwe inu shi. 
JHN.6.15	Yesu akitaila, kuti waunga kuiza, wamwinule, wamγalushe zumbe, azahita vituhu kwe uja mulima ṅwenye ike.
JHN.6.16	Kukishwa wahina wakwe wazasheela na kwe bahali, 
JHN.6.17	wazaingila mwe chombo, waomboke baliali na sheja na kuja Kapelinaumu. Lwiza lwigwele. Miya Yesu nkazati abule kwawe. 
JHN.6.18	Bahali izainulwa maimbi, mpeho ikiisa kukunta, 
JHN.6.19	wakibinda kuiγala chombo chawe luγendo lwa hindi ja saa ao kuzinka hadodo, wazamwona, avyoγenda mwe bahali ulanga; akibula hehi na chombo, wazaogoha. 
JHN.6.20	Yuja azawati: Ni miyo, msheogohe! 
JHN.6.21	Wazakunda kumhokela mwe chombo, viya du lushe chombo chiibuzile mwe ija shi, wabashizeyo. 
JHN.6.22	Keloi jakwe wantu wazaγoloka sheja he bahali, wazaona chombo kiṅwe du, nkawaene chombo kituhu kuja, kangi waiene, kuti Yesu nkaingile haṅwe na wahina wakwe mwe chombo, wazaona, kuti waja wazahita wenye du. 
JHN.6.23	Kuzaiza vyombo vya Tibeliya hehi na haja hantu, wajileho nkande, Zumbe akilavya ntogolo. 
JHN.6.24	Wantu wakiona, kuti Yesu nkaho, hata wahina wakwe nkawaho, wenye wazaingila mwe viya vyombo, wazahita Kapelinaumu kwa mlonda Yesu. 
JHN.6.25	Wakimwona sheja ja bahali, wazamuti: Mkulu, uizile zeze na kunu?
JHN.6.26	Yesu azawahitula angwe: Kweli namiti: Mkinilonda, so kwa kuti mzaona lwitangilo, ni kwa kuti mzaja nkande, mzaiγuta. 
JHN.6.27	Tendai nkande! Miya ija yebanika siyo, ni ija yeikala mpaka kwe nkalamo ya kale na kale, ṅwanangwa ywa muntu ayominka, ija ndiyo. Hambu uyu Mulungu Tate azamshungula ivyoho. 
JHN.6.28	Wazamuti: Titende zeze, kangwe tiγoshole ndima za Mulungu? 
JHN.6.29	Yesu azawahitula angwe: Inu ni ndimaya Mulungu, mkimtozesha yuja, amtumileye. 
JHN.6.30	Wazamuti: Uγoshole lwitangilo ani, tiluone, tikutozeshe? Una ndima ani? 
JHN.6.31	Watate zeshu wazaja mana mwe nyika, sa vigondiγwevyo: Azawainka nkande ilawileyo mwe lwingu, waje. 
JHN.6.32	Yesu azawati: Kweli namiti: Mose siye aminkileye ija nkande ilawileyo mwe lwingu, ni Tate mweminka nkande ya kweli ilawileyo mwe lwingu. 
JHN.6.33	Hambu nkande ya Mulungu ni yuja asheeleye mwe lwingu, ne mweinka inu shi nkalamo. 
JHN.6.34	Wazamuti: Zumbe, tinke mishi yoshe iyo nkande!
JHN.6.35	Yesu azawati: Imi ni nkande ya nkalamo; mweiza kwangu nkezeaone sala, mwenitozesha nkezeaone nkilu. 
JHN.6.36	Miya nizamiti: Mzaniona, kangi nkamunitozeshe. 
JHN.6.37	Vyoshe, Tate avyoninka, vyaiza kwangu, kangi mweiza kwangu, senimubente na se. 
JHN.6.38	Hambu nizasheela mwe lwingu, so kuγamba: Niγoshole nivyokunda imi, miya yuja anitumileye avyokunda. 
JHN.6.39	Ivi ne yuja anitumileye avyokunda: Vyoshe, avyoninka, nishevimwazize, miya nivifufule mushi wa bindilizo. 
JHN.6.40	Hambu ivi ne Tate avyokunda: Kila mwemwona ṅwanangwa akimtozesha ainkwe nkalamo ya kale na kale, kangi imi nitamfufula mushi wa bindilizo.
JHN.6.41	Wayuda wazaṅuna, kwa kuti azalonga: Imi ni nkande ilawileyo mwe lwingu, 
JHN.6.42	wazaγamba: Uyu siye Yesu, ṅwana Yosefu? Ishwi nkatimtaila ishe na nine? Lushe alonga ywai kuti: Nizasheela mwe lwingu? 
JHN.6.43	Yesu azawalandula angwe: Msheṅunane! 
JHN.6.44	Nkakuna mwedaha kuiza kwangu, ati Tate anitumileye ashemhuna, nami nikimfukila mushi wa bindilizo. 
JHN.6.45	Kwa wateγanyingwa kuigondiγwe: Woshe nezewaikale waihinyiγwe ni Mulungu. Kila mweiva mbuli zelawa kwa Tate na kuzihina aiza kwangu. 
JHN.6.46	Muntu nkamwene Tate, amweneye ni yuja, ndiye akiikala kwa Mulungu; uyu ne amweneye Tate. 
JHN.6.47	Kweli namiti: Mwetozesha ana nkalamo ya kale na kale. 
JHN.6.48+JHN.6.49	Imi ni nkande ya nkalamo. Waishe zenyu wazaja mana uko nyika, wazafa. 
JHN.6.50	Shinu nkande ilawileyo mwe lwingu, kangwe ndiye aije, ashefe.
JHN.6.51	Imi ni nkande ya moyo ilawileyo mwe lwingu; ati muntu aja inu nkande, atatenda nkalamo ya kale na kale. Nkande, ndiyo niminke, ni ṅwili wangu weinkilwa, kangwe inu shi itende nkalamo. 
JHN.6.52	Wayuda wazakanana lushe kuγamba: Uyu adaha zeze kutinka ṅwili wakwe, tiuje? 
JHN.6.53	Yesu azawati: Kweli namiti: Ati nkemuje ṅwili wa ṅwanangwa ywa muntu, ati nkemunywe mpome yakwe, nkamna nkalamo kwenyu. 
JHN.6.54	Mweja ṅwili wangu, mwenywa mpome yangu, ana nkalamo ya kale na kale, nami nitamfufula mushi wa bindilizo. 
JHN.6.55	Ṅwili wangu ni uje we kweli, mpomeyangu ni unywewe kweli. 
JHN.6.56	Mweja ṅwili wangu, mwenywa mpome yangu ana imi, nami nina naye. 
JHN.6.57	Sa Tate mwe moyo anitumilevyo, sa nivyona nkalamo kwa mbuli ya Tate, vivyoho yuja, ndiye anije, atatenda nkalamo kwa mbuli ya imi. 
JHN.6.58	Inu ni nkande ilawileyo mwe lwingu, so sa viyaho vya waishe zenyu wajilevyo, kangi wazafa. Ndiye aje inu nkande, atatenda nkalamo ya kale na kale. 
JHN.6.59	Ivi azavilonga akifuza vikiloi kuja Kapelinaumu.
JHN.6.60	Wahina wakwe wangi wakiviiva wazaγamba: Mbuli inu ni ndala, mwedaha kuiiva ni ndai? 
JHN.6.61	Yesu akitaila ṅwenye, kuti wahina wakwe wamṅuna, azawati: Ivi vyamiihila? 
JHN.6.62	He ati mwamwona ṅwanangwa ywa muntu, akikwela na kuja, ndiko akiikala? 
JHN.6.63	Mpehongwa ne yeinka wantu nkalamo, ṅwili siwo, nkauna bontokelo. Mbuli ziya, nimiγambilezo, ni za kimpeho, ni za nkalamo. 
JHN.6.64	Miya kuna wenyu washitozeshawo. Hambu Yesu aho kivoko aitaile waja, ndiwo washetozeshe, aimtaile yuja, ndiye nezeamwinkile. 
JHN.6.65	Azalonga: Kwa ivyoho nitamiγamba kuti: Nkakuna mwedaha kuiza kwangu, ati nkashungulwe ni Tate. 
JHN.6.66	Haja wahina wakwe wangi wazauya na nyuma, wazaleka kuanga naye.
JHN.6.67	Ne Yesu ahowati waja kumi na waili: Kumbe hata inywi mwakunda kuhita? 
JHN.6.68	Simoni Petelo azamlandula angwe: Zumbe, tihite na kwa ndai? Hambu mbuli uzolonga ni za nkalamo ya kale na kale. 
JHN.6.69	Kangi ishwi tiitozeshe, tiitaile kuti: Iwe u mṅazi ywa Mulungu. 
JHN.6.70	Yesu azawahitula angwe: Imi simishaγule kumi na waili? Kangi ṅwenyu muṅwe ni ṅwenye leba. 
JHN.6.71	Miya azamlonga Yuda, ṅwana Simoni, yuja Isikaliyota. Hambu yuja ne amwinkileye uko nyuma, waja kumi na waili ni ṅwiyae ywawe.
JHN.7.1	Vikibinda Yesu azaanga kuja Galileya, hambu nkakundile kuanga uko Yudeya, kwa kuti Wayuda wazalonda, ndivyo wamkome. 
JHN.7.2	Miya uja mviko wa Wayuda weikailwa mwe makumbi ne ui hehi. 
JHN.7.3	Wanduγuze wazamuti: Uka kunu, uhite Yudeya, wahina wako waone ndima, uzoγoshola. 
JHN.7.4	Hambu nkakuna mweγoshola mbuli na kuzifisha akikunda kutailikana. Ati viya waviγoshola, lawila inu shi ṅwenye! 
JHN.7.5	Hambu wanduγuze ne washizati wamtozeshe. 
JHN.7.6	Yesu azawati: Mishi yangu nkainati, miya mishi yenyu i haho mishi yoshe. 
JHN.7.7	Inywi inu shi nkaidaha kumishuka, miya imi yanishuka, kwa kuti nailonga uwona, kuti miγoshwele yakwe ni mibada. Inywi hitai kwe uwo mviko! 
JHN.7.8	Imi seninekwela kwe unu mviko, hambu mishi yangu nkainati itimize. 
JHN.7.9	Akibinda kuwalonga ivyoho azananyamala Galileya. 
JHN.7.10	Wanduγuze wakibinda kukwela kwe uja mviko, yohena azakwela, miya nkalawile cha sale, atekifishafisha. 
JHN.7.11	Wayuda wazamlonda mishi ya uja mviko, wazaγamba: Yuja a kuhi? 
JHN.7.12	Hambu kwa wantu kuna nkanani nyingi kwa mbuli yakwe, kuṅwe wazaγamba: Ni muntu mtana, kuṅwe wazaγamba: Sivyo, aazaγanya wantu. 
JHN.7.13	Miya nkakuna alongileye mbuli yakwe cha sale kwa kuogoha Wayuda.
JHN.7.14	Mishi ya uja mviko ikibula gati, Yesu azakwela mwe vikilongwa, azafuza. 
JHN.7.15	Wayuda wazamaka angwe: Uyu ataila zeze ugondengwa, kangi nkaufuziγwe? 
JHN.7.16	Yesu azawahitula, azawati: Mifuzize yangu so yangu, ni ya yuja anitumileye. 
JHN.7.17	Ati muntu akunda kuγoshola, yuja avyokunda, atataila mifuzize yangu, ati ianduka kwa Mulungu, ati nilonga yangu ṅwenye. 
JHN.7.18	Mwelonga vyakwe ṅwenye alonda, agimbikwe ṅwenye; miya mwelonda, yuja amtumileye agimbikwe, uyu ni mkweli, kangi ubada nkana nawo. 
JHN.7.19	So Mose aminkileye vitigo? Kangi inywi nkakuna mweγoshola vitigo. Mulondelai kunikoma? 
JHN.7.20	Wantu wazamlandula, wazamuti: Una mzimu! Mwelonda kukukoma ni ndai? 
JHN.7.21	Yesu azawalandula angwe: Ndimaṅwenga nizaiγoshola, mzaimaka nyoshe. 
JHN.7.22	Mose akimilaγiliza kushenga wana, so kwa kuti ni mbuli ya yuja Mose, ni ya wakale; kangi inywi mushi wa sabato mwashenga muntu. 
JHN.7.23	Ati ṅwana ashengwa mushi wa sabato, kangwe kitigo cha Mose chishebaniγwe, lushe ni zeze, mkikwelwa ni maya na imi, kuti nizahonya muntu mgima mushi wa sabato? 
JHN.7.24	Mshehakilahila kwa viya, muvyoona! Miya lahai masa yeagiza!
JHN.7.25	Wayelusalemu kuṅwe wazaγamba: Uyu so yuja, wayelonda kumkoma? 
JHN.7.26	Kangi shivyo: Alonga cha sale, kangi nkawamlandula. Wafuṅwa watetaila kweli kuti: Uyu ni Kilisito? 
JHN.7.27	Miya uyu tamtaila, akoanduka nako, miya Kilisito ahozaizila, nkakuna mwetaila, akoanduka nako. 
JHN.7.28	Yesu azabilikila mwe vikilongwa na kufuza angwe: Kweli imi mwanitaila, mwataila, nikoanduka nako! Siizile kwa mbuli yangu, kuna mkweli anitumileye, mushimtailaye. 
JHN.7.29	Imi namtaila, hambu nianduka kwakwe, yuja ne anitumileye. 
JHN.7.30	Wazalonda ndivyo wamgwile, miya nkakuna amtozizeye na mkono, kwa kuti haja hakwe nkahazati habule.
JHN.7.31	Miya wantu wangi wazamtozesha angwe: Kilisito ahozaizila neaγoshole ntangilo zekula kuzinka ziya, uyu azoγoshola? 
JHN.7.32	Mafaliseyo wazaiva, kuti wantu wanoṅonezanya mbuli yakwe ivyoho, ne wavikizi wakulu na Mafaliseyo wahotuma waluγojo, kangwe wamgwile. 
JHN.7.33	Yesu azalonga: Mishi miγeke nike kwenyu, vikibinda nahita kwa yuja anitumileye. 
JHN.7.34	Nemunilonde, miya nkemunione; hambu ndiko niikale, inywi nkamdaha kukubula. 
JHN.7.35	Wayuda wazalonga mwe myoyo yawe angwe: Uyu aunga kuhita nahi, ndiko ishwi tishemwone? Akunda kuhita kwa weshu waasakanewo kwa Wagiliki, afuze Wagiliki wohe? Inu mbuli alongileyo, ina bontokelo ani? 
JHN.7.36	Kuti: Nemunilonde, miya nkemunione, kangi: Ndiko niikale, nkamdaha kukubula?
JHN.7.37	Mushi wa bindiliziza uja mviko ni mkulu kuzinka weyae; sho Yesu azaγoloka akibilikila angwe: Mwena nkilu aize kwangu, anywe! 
JHN.7.38	Mwenitozesha, sa ugondengwa uvyolonga, mwe ṅwili wakwe mtalawa mito migima ya mazi ye moyo. 
JHN.7.39	Ivyoho alongile kwa mbuli ya mpehongwa, ndiyo wakiunga kuinkwa waja wemtozesha. Hambu mpehongwa ne ishizati ioneke, kwa kuti Yesu nkazati agimbikwe.
JHN.7.40	Wantu kuṅwe wakiiva izi mbuli wazaγamba: Uyu ni mteγanyingwa kweli. 
JHN.7.41	Watuhu wazaγamba: Uyu ndiye Kilisito; watuhu wazaγamba: Kumbe Kilisito aanduka Galileya? 
JHN.7.42	Ugondengwa nkauγamba kuti: Mwe mbeleko ya Dawidi na mwe muzi wa Betelehemu ne Kilisito amoanduka namo? Ivyoho wantu wazapangana kwa 
JHN.7.43	mbuli yakwe. 
JHN.7.44	Waja kuṅwe wazakunda kumgwila. Miya nkakuna amtozizeye na mikono.
JHN.7.45	Waja waluγojo wazauya kwa wavikizi wakulu na kwa Mafaliseyo; waja wazawati: Nini mkishemleta? 
JHN.7.46	Angwe ni waluγojo: Kale hoshe nkakuna muntu alongileye ivyoho, sa uyu muntu avyolonga. 
JHN.7.47	Mafaliseyo wazawalandula: Kumbe hata inywi mzaazaγanyiγwa? 
JHN.7.48	Wafuṅwa ao Mafaliseyo kuna mwemtozesha? 
JHN.7.49	Ni waja wakiwa du washitailawo mulomongwa, wailaniγwe. 
JHN.7.50	Nikodemo, yuja shitileye kwakwe aho kale, ni ṅwiyae ywawe, awati: 
JHN.7.51	Kumbe milomo yetu yamlaha muntu, aishiuziγwe bosi, aishibunkuke aγosholevyo? 
JHN.7.52	Wazamlandula angwe: Kumbe iwe nawe u Mgalileya? Dosa baluwangwa, neuone kuti: Galileya nkakulawa mteγanyingwa! 
JHN.7.53	Ne wahohita kila muntu na kwakwe kaya.
JHN.8.1	Yesu azahita kwe mulima wa miziyaγembe. 
JHN.8.2	Kukicha azahita vituhu mwe vikilongwa, wantu woshe wazamtimila, azaikala akiwafuza. 
JHN.8.3	Watabaluwangwa na Mafaliseyo wazaleta mvyele agwizilweye akiγoshola kilanga. 
JHN.8.4	Wazamuti: Mfuzi, uyu mvyele agwizilwe aho akiγoshola kilanga. 
JHN.8.5	Miya Mose azatilaγiliza mwe mulomongwa, we ivyoho tiwakome na kuwahomela mawe. 
JHN.8.6	Lushe iwe uγambai? Ivyoho wazavilonga na kumγeza, kangwe waone ndivyo wamfyalime. Miya Yesu azainama na shi, azagonda na chala mwe shanga. 
JHN.8.7	Miya wakishedila kumwuza, azainuka, azawati: Inywi ashiye mhuza aandiile kumhomela iwe! 
JHN.8.8	Azainama vituhu akigonda haja shi. 
JHN.8.9	Waja wakiviiva wazalawa muṅwe muṅwe, waivotiγwe mwe myoyo yawe; waandiilewo ni waγolokezi; azaashiγwa ike, kangi yuja mvyele a haja gati. 
JHN.8.10	Yesu azainuka, azamuti: Mlala, waja wakufyalimewo wa kuhi? Nkakuna akulahileye? 
JHN.8.11	Angwe: Nkakuna, Zumbe. Angwe ni Yesu: Imi nami sikulaha; hita! Miya lushe hela kuγoshola uhuza!
JHN.8.12	Yesu azawalonga vituhu angwe: Imi ni langaila ja inu shi. Mwenitongela nkeaange mve lwiza, miya ataona langaila ja nkalamo. 
JHN.8.13	Mafaliseyo wazamuti: Ukilongela uwona ṅwenye, uwona wako so wa kweli. 
JHN.8.14	Yesu azawalandula angwe: Hata nikikilongela uwona ṅwenye, uwona wangu ni wa kweli, kwa kuti nataila, nikoanduka nako, kangi nikohita nako; miya inywi nkamtaila, nikoanduka nako, kangi nikohita nako. 
JHN.8.15	Inywi mulaha kimuntu, miya imi sina, niyelaha. 
JHN.8.16	Ati imi nalaha, anga milahile yangu ni ya kweli, kwa kuti si ike, miya ni haṅwe na yuja anitumileye. 
JHN.8.17	Kangi mwe milomo yenyu mwigondiγwe kuti: Uwona wa wantu waili ni wa kweli. 
JHN.8.18	Imi nakilongela ṅwenye uwona, kangi Tate anitumileye anilongela uwona. 
JHN.8.19	Wazamuti: Isho a kuhi? Yesu azawalandula angwe: Imi nkamunitaila, hata Tate nkamumtaila; ati mwanitaila imi, Tate yohe mwangamtaila. 
JHN.8.20	Izi mbuli azilongile akifuza mwe vikilongwa he kisanduku cha ntogolo. Nkakuna amgwizileye, hambu hakwe nkahazati hakinte.
JHN.8.21	Azawalonga vituhu angwe: Imi nahita, inywi nemunilonde, miya nemufe na uhuza wenyu. Nikohita nako imi, inywi nkamdaha kukubula. 
JHN.8.22	Wayuda wazaγamba: Atakikoma ṅwenye, kwa kuti aγamba: Nikohita nako, inywi nkamdaha kukubula? 
JHN.8.23	Azawati: Inywi mwanduka uko shi, imi nianduka uko ulanga; inywi mwaanduka mwe inu shi, imi sianduka mwe inu shi. 
JHN.8.24	Kwa ivyoho nizamiti: Nemufe na uhuza wenyu! Hambu mkishetozesha, kuti ni miyo, nemufe na uhuza wenyu. Wazamuti: Iwe u ndai? 
JHN.8.25	Angwe ni Yesu: Ṅwande nizavimiγambila, kuti ni miyo ndai. 
JHN.8.26	Mbuli zenyu nyingi nina nazo za kulonga na za kulaha, miya yuja anitumileye ni mkweli; nami viya, niivilevyo kwakwe, navilonga kunu shi. 
JHN.8.27	Nkawataile, kuti azawalonga mbuli ya ishe. 
JHN.8.28	Yesu azawati: Aho ndiho nezemumkweze ṅwanangwa ywa muntu, ne ndiho mtaile, kuti ni miyo; imi ṅwenye sina nivyoγoshola, Tate anihinyizevyo, navilonga. 
JHN.8.29	Yuja anitumileye a haṅwe na imi, nkaniashize ike, hambu mishi yoshe naγoshola vyemtamila.
JHN.8.30	Akilonga izi mbuli, wangi wazamtozesha. 
JHN.8.31	Yesu azawaγamba waja Wayuda wamtozeshewo: Ati inywi mwaikala na mbuli yangu, mu wahina wangu kweli; 
JHN.8.32	nemtaile vye kweli, kangi viya vye kweli vitamikombola. 
JHN.8.33	Wazamlandula angwe: Ti mbeleko ya Abulahamu, nkatina tiyemwikaila utuṅwa kale hoshe, lushe ulonga ywai kuti: Nezemkombolwe? 
JHN.8.34	Yesu azawalandula angwe: Kweli namiti: Kila mweγoshola uhuza ni mluṅwa ywa uhuza. 
JHN.8.35	Kangi mtuṅwa nkaikala kale na kale mwe iyo nyumba ṅwenga, ṅwana vyale aikala mumo kale na kale. 
JHN.8.36	Ati ṅwana vyale amikombola, ne mtakombolwa kweli. 
JHN.8.37	Nataila kuti: Mu mbeleko ya Abulahamu, miya mwalonda kunikoma, kwa kuti mbuli yangu nkaiikala kwenyu. 
JHN.8.38	Nienevyo kwa Tate, ne nivyolonga; lushe inywi mwivilevyo kwa Tate, viγosholei! 
JHN.8.39	Wazamlandula angwe: Tate yweshu ni Abulahamu. Yesu azawati: Ati mu wana Abulahamu, γosholai ndima za Abulahamu! 
JHN.8.40	Miya lushe mwalonda kunikoma imi muntu nimiγambileye vye kweli, niivilevyo kwa Tate. Abulahamu nkaγoshoh ivyoho.
JHN.8.41	Inywi mwaγoshola ndima za ishe ywenyu. Angwe ndiwo: Nkativyelwe kihuza, tina tate yweshi muṅwe, ni Mulungu. 
JHN.8.42	Yesu azawati: Ati Mulungu ni ishe ywenyu, mwanganikunda. Hambu imi nilawile kwa Mulungu, ne nikoanduka; 
JHN.8.43	hambu siizile kwa mbuli yangu, yuja atenituma. 
JHN.8.44	Nini mkishetaila milongele yangu? Kwa kuti nkamdaha kuiva mbuli yangu. Inywi mwaanduka kwa ishe ywenyu, ni yuja ṅwenye leba, kangi mwakunda kuγoshola, ishe ywenyu avyoheheleziγwa ndivyo; yuja ne mkoma wantu hata kale, na viya vye kweli nkaikala navyo, kwa kuti ṅwenye vye kweli nkana navyo. Akilonga vye mambeza, alonga vyeanduka kwakwe ṅwenye, hambu ni mumambeza, ni ishe ja mambeza. 
JHN.8.45	Miya kwa kuti imi nilonga vye kweli, nkamunitozesha. 
JHN.8.46	Kwenyu kuna mwenibunkula uhuza? Ati nilonga vye kweli, nini inywi mkishenitozesha? 
JHN.8.47	Mweanduka kwa Mulungu aiva mbuli za Mulungu; kwa ivyoho inywi nkamziiva, kwa kuti nkamwanduka kwa Mulungu.
JHN.8.48	Wayuda wazamlandula angwe: So kweli, tikilonga kuti: U Msamaliya, una mzimu? 
JHN.8.49	Yesu azawahitula angwe: Imi sina mzimu, miya nimgimbika Tate, miya inywi mwanieza. 
JHN.8.50	Imi silonda, nigimbikwe, kuna mwenilonda na kulaha. 
JHN.8.51	Kweli namiti: Ati muntu aγoja mbuli yangu, kifa nkeachione kale na kale. 
JHN.8.52	Wayuda wazamuti: Lushe tizataila kuti: Una mzimu. Abulahamu azafa, hata wateγanyingwa, kangi iwe waγamba: Ati muntu aγoja mbuli yangu, nkezeaone kifa kale na kale. 
JHN.8.53	Kumbe iwe u mkulu kumzinka tate yweshu Abulahamu afileye? Kangi wateγanyingwa wazafa; ukiγalusha ndai? 
JHN.8.54	Yesu azalandula: Ati imi nakigimbika ṅwenye, anga utana wangu ni wa bule; miya ni Tate mwenigimbika imi, ni yuja, muyelonga, kuti ni Mulungu ywenyu. 
JHN.8.55	Miya nkamumtaila, miva imi namtaila; ati naγamba: Simtaila, anga ni mumambeza sa inywi. Miya namtaila, kangi naγoja mbuli yakwe. 
JHN.8.56	Ishe ywenyu Abulahamu azatowa zumo, akiγambilwa, kuti neaone mushi wangu, kangi azauona, azatamilwa. 
JHN.8.57	Wayuda wazamuti: Nkuzati ubinde mavuli milongo mishano, uγambe, uzamwona Abulahamu? 
JHN.8.58	Yesu azawati: Kweli namiti: Abulahamu ashizati avyalwe, imi ni haho. 
JHN.8.59	Ne wahododola mawe, kangwe wamhomele, miya Yesu azafishiγwa, azalawa mwe vikilongwa.
JHN.9.1	Yesu akianga azaona muntu avyelweye tuntu. 
JHN.9.2	Wahina wakwe wazamwuza angwe: Mfuzi, abanileye ni ndai, ni uyu, hambu ni wavyazi wakwe, akivyalwa tuntu? 
JHN.9.3	Yesu azalandula: Uyu nkabanile, hata wavyazi nkawabanile, miya kangwe mwe ṅwili wakwe mtailikane, ndima za Mulungu zilivyo. 
JHN.9.4	Ishwi shuti tiγoshole ndima za yuja anitumileye, kuke mushi, hambu kilo chaiza, ne nkahana ndiye adahe kuγoshola ndima. 
JHN.9.5	Nike mwe inu shi, ni langaila ja inu shi. 
JHN.9.6	Akibinda kulonga ivyoho azashwa mate na shi, azaγoshola ntaγata na mate, azamubadika iyo ntaγata mwe mesho angwe: 
JHN.9.7	Hita, ukahake mwe ziwa ja Silowa! Bontokelo ja iji zina ni kuγamba: Ntuṅwa. Azahita, azahaka, azauya na mesho yeona. 
JHN.9.8	Wahundo weyae na waja wamwenewo kale, kuti aakalombeza, wazaγamba: Uyu so yuja, ndiye akiikaia na kukalombeza weyae? 
JHN.9.9	Kuṅwe wazaitikila: Ndiye, kuṅwe wazakela nkani kuti: Siye, atafanana naye du. 
JHN.9.10	Yuja ṅwenye azaγamba: Ni miyo. Wazamuti: Mesho yako yaγubulwe zeze? 
JHN.9.11	Yuja azawahitula: Yuja muntu mweitangwa Yesu azaγoshola ntaγata, azaishishila mwe mesho yangu angwe: Hita kwe ziwa ja Silowa, ukahake! 
JHN.9.12	Nizahita, nizahaka, ne nihoona. Wazamuti: Yuja a kuhi? Angwe: Sitaila.
JHN.9.13	Yuja, ndiye ai tuntu, wazamwiγala kwa Mafaliseyo. 
JHN.9.14	Uja mushi, Yesu aγosholewo nawo ija ntaγata akiγubula mesho ya yuja muntu, ni mushi wa sabato. 
JHN.9.15	Mafaliseyo wazamwuza vituhu, vilekilevyo, akidaha kuona; azawati: Azabadika ntaγata mwe mesho yangu, nizahaka, ne nihoona. 
JHN.9.16	Mafaliseyo kuṅwe wazalonga: Yuja muntu nkaanduka kwa Mulungu, kwa kuti nkagimbika sabato. Watuhu wazaγamba: Muntu mhuza adaha zeze kuγoshola ntangilo zeinga aho? 
JHN.9.17	Ne wavyopangana. Yuja tuntu wazamuti vituhu: Iwe uγambai, kuti ndiye ndai, kuti azakuγubwila mesho yako? Angwe: Ni mteγanyingwa. 
JHN.9.18	Wayuda nkawatozeshe mbuli yakwe kuti: Ne ai tuntu, ateona lushe, mpaka wakiilanga wavyazi wa yuja aγubwilweye mesho, 
JHN.9.19	wazawauza angwe: Uyu ni ṅwana ywenyu, muyelonga kuti: Avyelwe tuntu? Ivi aona zeze? 
JHN.9.20	Wavyazi wakwe wazawahitula angwe: Tataila kuti: Uyu ni ṅwana ywetu, avyeiwe tuntu. 
JHN.9.21	Miya vilekilevyo, akiona lushe, nkativitaila, hata amγubwileye mesho nkatimtaila ishwi. Mwuzei ṅwenye! Ni muntu mgima, ṅwenye adaha kulonga mbuli zakwe. 
JHN.9.22	Wavyazi wakwe walongile ivyoho, kwa kuti wazaogoha Wayuda. Hambu mishi ija Wayuda waiivane kuγamba: Ndiye alonge cha sale kuti: Yesu ni Kilisito, alemeziγwe miviko! 
JHN.9.23	Kwa ivyoho wavyazi wakwe wazaγamba: Ni muntu mgima, mwuzei ṅwenye! 
JHN.9.24	Yuja muntu, ndiye ai tuntu, wazamwitanga vituhu, wazamuti: Mgimbike Mulungu! Ishwi tataila kuti: Yuja muntu ni mhuza. 
JHN.9.25	Yuja azawalandula, azawati: Ati yuja ni mhuza, sitaila, nataila mbuli ṅwenga du kuti: Imi ndiwo nii tuntu, naona lushe. 
JHN.9.26	Wazamuti: Akutendile vivihi? Akuγubwile zeze mesho yako? 
JHN.9.27	Azawahitula angwe: Kangi nizabinda kuvimiγambila, nkamwivile, lushe mukundilai kuviiva vituhu? Hambu hata inywi mwakunda kuγaluka wahina wakwe? 
JHN.9.28	Wazamkanka, wazamuti: Iwe u mhina ywakwe, ishwi ti wahina wa Mose. 
JHN.9.29	Ishwi tataila kuti: Mose ne alongileye na Mulungu, miya uyu nkatitaila, akoanduka nako. 
JHN.9.30	Yuja muntu azawalandula angwe: Inu mbuli ni ya kumaka kuti: Inywi nkamtaila, akoanduk? nako, kangi azaniγubwila mesho yangu. 
JHN.9.31	Tataila kuti: Mulungu nkaiva wahuza; miya muntu akimwogoha Mulungu, akiγoshola avyokunda, uyu atamwiva. 
JHN.9.32	Kale hoshe nkakuivike, kuti kuna amγubwileye muntu mesho avyelweye tuntu. 
JHN.9.33	Ati uyu nkaanduke kwa Mulungu, anga nkakuna adahilecho kuγoshola. 
JHN.9.34	Wazamlandula angwe: Iwe ṅwili wako woshe uvyelwe na uhuza, lushe iwe utifuze? Ne wahomshindika na se.
JHN.9.35	Yesu azaiva, kuti wazamshindika na se; akimwona amuti: Iwe wamtozesha ṅwanangwa ywa muntu? 
JHN.9.36	Yuja azahitula angwe: Zumbe, ni ndai, nimtozeshe? 
JHN.9.37	Yesu azamuti: Uzamwona, mwelonga na iwe ndiye. 
JHN.9.38	Angwe: Natozesha, Zumbe. Ne ahomkinila na kumvika. 
JHN.9.39	Yesu azalonga: Ṅiizile mwe inu shi kwa gwisha masa, kangwe washionawo waone, kangi waja weona waγaluke matuntu. 
JHN.9.40	Mafaliseyo kuṅwe, awona nawo, wakiiva izi mbuli wazamuti: Kumbe hata ishwi ti matuntu? 
JHN.9.41	Yesu azawati: Ati mu matuntu, anga nkamna masa; miya lushe mwalonga kuti: Taona, ne masa yenyu yahoikala.
JHN.10.1	Kweli namiti: Ashiyeingila mwe dewa ja ngoto he kifiγwe, akikwela na hatuhu, yuja ni mubavi na mumpoko. 
JHN.10.2	Miya mweingila he kifiγwe ni mulishi ywa ngoto. 
JHN.10.3	Uyu azuγwilwa ni muluγojo; ngoto zaiva kanwa chakwe, ngoto zakwe ṅwenye aziitanga na mazina yawe, azilavya. 
JHN.10.4	Akibinda kulavya ziya zakwe ṅwenye azilongwela, ngoto zakwe zamtongela, kwa kuti zataila kanwa chakwe. 
JHN.10.5	Mtuhu nkazimtongela, miya zitamnyilika, kwa kuti nkazitaila vyanwa vya watuhu. 
JHN.10.6	Ulu lushimo Yesu azaluwaγambila, miya waja nkawataile bontokelo ja viya, awalongilevyo.
JHN.10.7	Yesu azalonga vituhu angwe: Kweli namiti: Imi ni kifiγwe cha ngoto. 
JHN.10.8	Woshe wanilongwelewo ni wabavi na wampoko; miya ngoto nkaziwaivile. 
JHN.10.9	Imi ni kifiγwe; ati muntu aingila hangu, atavunilwa, ataγenda akihaingila, kangi akihalawa, aone vya ja. 
JHN.10.10	Mubavi nkahaiza, aiza du, abawe, afuwe, akome; imi niizile, wainkwe nkalamo, waγenyeze vyoshe.
JHN.10.11	Imi ni mulishi mtana; mulishi mtana akiinkila kwa mbuli ya ngoto. 
JHN.10.12	Mndima ashiye mulishi, ashiye ṅwenye ngoto, akiona, shuwi jikiiza, aasha ngoto, aoyilika, shuwi japakula ngoto na kuziasakanya. 
JHN.10.13	Hambu ni mndima, nkana sungu kwa mbuli ya ngoto. 
JHN.10.14	Imi ni mulishi mtana, nalaila ngoto zangu, zohe zanitaila, sa Tate avyonitaila, nami nivyomtaila Tate; 
JHN.10.15	nakiinkila kwa mbuli ya ngoto. 
JHN.10.16	Kangi nina ngoto ntuhu zishizo za iji dewa, zoshe shuti nizilete, ziive kanwa changu, ziγaluke ifyo iṅwe, mulishi muṅwe. 
JHN.10.17	Ne vyeleka, Tate akinikundisha, kwa kuti nakiinkila, kangwe niuye moyo vituhu. 
JHN.10.18	Nkakuna mwevinikundila, miya imi nikiinkila ṅwenye. Niishungulwe Kukiinkila, kangi niishungulwe kuuya moyo vituhu. Unu ni mulomo, nihokelewo kwa Tate. 
JHN.10.19	Vituhu Wayuda wazapangana kwa izi mbuli. Hambu weyae 
JHN.10.20	wawe wangi wazaγamba: Ana mzimu, alaluka, mumteγeleza ywai? 
JHN.10.21	Watuhu wazaγamba: Inu so milongele ya muntu mwelaluka, kuna mzimu wedaha kuγubwila matuntu mesho?
JHN.10.22	Mishi ija Yelusalemu kuna nyemi ya kufukila, vikilongwa jizengiγwevyo vituhu, ni mishi ya nyota. 
JHN.10.23	Yesu azaanga mwe vikilongwa mwe banda ja Salomo. 
JHN.10.24	Wayuda wazamdenganila angwe: Utizunganya mpaaa lini? Tiγambile na kulaviliza, ati iwe u Kilisito! 
JHN.10.25	Yesu azawahitula angwe: Nizavimiγambila, kangi nkamtozesha. Ziya ndima, nizoγoshola mwe zina ja Tate, zanilongela uwona, 
JHN.10.26	miya inywi nkamtozesha, kwa kuti nkamu ngoto zangu. 
JHN.10.27	Ngoto zangu zaiva kanwa changu, naml nazitaila, zanitongela; 
JHN.10.28	naziinka nkalamo ya kale na kale, nkezeziaγe kale na kale, nkakuna ndiye azipakule mwe mkono wangu. 
JHN.10.29	Tate azininkileye ni mkulu kuzinka wosheni, nkakuna ndiye adahe kuzipakula mwe mkouo wa Tate. 
JHN.10.30	Imi na Tate ti haṅwe.
JHN.10.31	Wayuda wazainula vituhu mawe, kangwewamhomele. 
JHN.10.32	Yesu azawalandula angwe: Nizamionyesha ndima ntana nyingi ziandukezo kwa Tate, ni ndima ani yeleka, mkinihomela mawe? 
JHN.10.33	Wayuda wazamlandula, wazamuti: Nkatikuhomela mawe kwa kuti uzazifya ndima, miya kwa kuti wamweza Mmungu, hambu u muntu, kangi wakiγalusha Mulungu. 
JHN.10.34	Yesu azawalandula angwe: Nkavigondiγwe mwe milomo yenyu kuti: Imi nizaionga: Mu walungu? 
JHN.10.35	Ati waja walongiγwawo na mbuli ya Mulungu azawaitanga walungu — kangi vigondiγwevyo nkavidaha kuushiγwa — lushe imi, 
JHN.10.36	Tate aniṅazizeye, anitumileye mwe inu shi, inywi mtanilonga kuti: Wamweza Mulungu, kuti nizalonga: Ni ṅwana Mulungu? 
JHN.10.37	Ati nasheγoshola ndima za Tate, mshenitozeshe! 
JHN.10.38	Ati naziγoshola, mkishenitozesha imi, tozeshai ziya ndima, kangwe mtailishe mwive kuti: Tate a haṅwe na imi, kangi imi ni haṅwe na Tate!
JHN.10.39	Wazalonda vituhu kumgwila, miya azalawa mwe mikono yawe. 
JHN.10.40	Azahita vituhu na sheja jiya ja Yolodani haja hantu, ndiho Yohana akibatiza bosi, azahaikala. 
JHN.10.41	Wangi wazamubasha, wazalonga: Yohana nkana lwitangilo, aγosholelo, mbuli zoshe Yohana alongilezo za uyu, ni za kweli. 
JHN.10.42	Wangi wazamtozesha kuja.
JHN.11.1	Ne kwina muntu mwehuma, ndiye Lazalo ywa Betaniya, ni uja muzi wa Maliya na mkuluwe Malita. 
JHN.11.2	Maliya ni yuja amshishizeye Zumbe mafutilo ya mluziluzi haṅwe na kuhonola meshozi mwe milundi yakwe na swili zakwe; uyu lumbuje Lazalo azahuma. 
JHN.11.3	Waja walumbuze wazamtumiza angwe: Zumbe, olela! Yuja, uyemkundisha, ahuma. 
JHN.11.4	Yesu akiviiva azalonga: Unu utamu so wa kufa, ni wa kumgimbika Mulungu, kangwe ṅwana Mulungu agimbikwe ndiwo. 
JHN.11.5	Yesu azamkundisha Malita na nduγuye na Lazalo. 
JHN.11.6	Akiiva, kuti ahuma, azanaikala haja hantu, aliho, mishi mili. 
JHN.11.7	Vikibinda azaγamba wahina wakwe: Netiliite vituhu Yudeya! 
JHN.11.8	Waja wahina wamuti: Mfuzi mkulu, zuzi Wayuda wazalonda kukuhomela mawe, kangi vituhu wahita na γuko? 
JHN.11.9	Yesu azalandula angwe: Mush: nkauna saa kumi na mbili? Ati muniu aanga mushii, nkakikwila, hambu aona langaila ja inu shi. 
JHN.11.10	Ati muntij aanga na kilo, akikwila, hambu langaila nkana najo. 
JHN.11.11	Akilonga ivyoho, akibinda awati: Mumbuya ywetu Lazalo aisisile; miya nahita, nikamwinule mwe usisiza. 
JHN.11.12	Angwe ni wahina: Zumbe, ati aisisile, inga ahone. 
JHN.11.13	Miya Yesu alongile mbuli ya kufa kwakwe, miya waja wafanyanye, kuti atelonga kusisila ṅwenye. 
JHN.11.14	Ne Yesu aholonga na kulaviliza: Lazalo azafa; 
JHN.11.15	miya natamilwa kwa mbuli ya inywi, kangwe mtozeshe, kwa kuti ne niishiho; miya netihite na uko, aliko! 
JHN.11.16	Toma mweitangwa Mpasha azawati wahina weyae: Netihite neshwi, tikakoṅwe haṅwe naye!
JHN.11.17	Yesu akibula azamubwila, a mwe mbila mishi mine. 
JHN.11.18	Miya Betaniya ni hehi na Yelusalemu, ni luγendo lwa kahindi ka saa. 
JHN.11.19	Wayuda wangi waiizile kwa Malita na Maliya, wawahongeze kwa mbuli ya lumbu jawe. 
JHN.11.20	Malita akiiva kuti: Yesu aiza, azamγendela singili, Maliya azanyamala kaya. 
JHN.11.21	Malita azamγamba Yesu: Zumbe, ati ne ui haha, anga lumbu jangu nkafile. 
JHN.11.22	Hata ivi lushe nataila kuti: Vyoshe, ndivyo umlombeze Mulungu, Mulungu neavikunke. 
JHN.11.23	Yesu azamuti: Lumbujo neafufuke. 
JHN.11.24	Angwe ni Malita: Nataila, kuti neafufuke mwe ufufuki mushi wa bindilizo. 
JHN.11.25	Yesu amuti: Imi ni ufufuki na nkalamo; mwenitozesha neakalame, hata akifa. 
JHN.11.26	Kangi kila mwe moyo akinitozesha nkezeafe kale na kale. Wavitozesha ivi? 
JHN.11.27	Angwe: Ehe, Zumbe; imi niitozeshe kuti: Iwe u Kilisito, ṅwana Mulungu, aizileye mwe inu shi. 
JHN.11.28	Akibinda kulonga ivyoho azahita, azamwitanga nduγuye Maliya, azamlonga he njama, azamuti: 
JHN.11.29	Mtuzi a haha, akuitanga. Yuja akiviiva azafikainuka, azamtimila; miya 
JHN.11.30	Yesu nkazati aingile mwe uja muzi, ake haja hantu, Malita akintaneho naye. 
JHN.11.31	Wayuda, ndiwo waina naye muja nyumbai wakimhongeza, wakimwona Maliya, kuti azafikainuka, akilawa, wazamtongela, hambu wazafanyanya kuti: Azahita kwe mbila, akalilile γuko. 
JHN.11.32	Maliya akibula, Yesu aliho, akimwona azamkinila he milundi, azamuti: Zumbe ati ne ui haha, anga lumbu jangu nkafile. 
JHN.11.33	Yesu akimwona, avyolila, hata waja Wayuda waizilewo haṅwe naye wavyolila, azaihilwa mwe moyo wakwe, azaona futofuto, 
JHN.11.34	azalonga: Mumwikile hi? Angwe: Zumbe, so, ukaolele! 
JHN.11.35	Yesu azalila. 
JHN.11.36	Wayuda wazaγamba: Olelai, ndivyo akimkundisha!
JHN.11.37	Weyae wawe kuṅwe wazaγamba: Yuja aγubuleye mesho ya jiya tuntu nkadahile kufingiza, uyu yohena ashefe? 
JHN.11.38	Yesu azaihilwa vituhu mwe moyo wakwe, ne ahobula he mbila; ni mpanga izuγalweyo na iwe. 
JHN.11.39	Yesu azalonga: Ushai iji iwe! Malita, lumbuje ja yuja afileye, amuti: Zumbe, aanunka, hambu lelo ni mushi wakwe wa ne. 
JHN.11.40	Yesu amuti: Sikuγambile kuti: Ati watozesha, neuone utana wa Mulungu? 
JHN.11.41	Wazausha lushe jiya iwe. Yesu azainula mesho na ulanga, azalonga: Tate nakutogola kuti: Uzaniiva. 
JHN.11.42	Miya niitaile kuti: Waniiva mishi yoshe; miya nivilongile kwa mbuli ya awa wantu weγoloka aha na kunidenganila, kangwe watozeshe, kuti uzanituma. 
JHN.11.43	Akibinda kulonga ivyoho azaitanga na kanwa kikulu: Lazalo, lawa! 
JHN.11.44	Yuja afileye azalawa, aikantiγwe milundi na mikono na shuke, hata cheni chakwe chiiγubikwe na mhaluma. Yesu awati: Mshungulei, mumleke, ahite! 
JHN.11.45	Wayuda wangi waizilewo kwa Maliya wakiona, aγosholevyo, wazamtozesha.
JHN.11.46	Miya weyae wawe kuṅwe wazahita kwa Mafaliseyo, wazawaγambila, Yesu aγosholevyo. 
JHN.11.47	Wavikizi wakulu na Mafaliseyo wazaunganyanya wafuṅwa woshe, wazaγamba: Titende zeze? Hambu uyu muntu aγoshola ntangilo nyingi. 
JHN.11.48	Ishwi likimleka vivyoho, wosheni watazamtozesha; bindilizo Waloma wataiza, watatihoka shi haṅwe na wantu. 
JHN.11.49	Kuna ṅwiyae ywawe muṅwe, ni Kayafa, ni mvikizi mkulu jiya vuli, yuja awati: Inywi nkamna mchotaila! 
JHN.11.50	Kangi nkamtongonyeza, kuti vyaagiza, muntu muṅwe akifa kwa mbuli ya mbalingwa, kangwe mbali ngima ishebanike. 
JHN.11.51	Ivyoho nkalongile ṅwenye, miya kwa kuti ni mvikizi mkulu jiya vuii, azateγanya; hambu Yesu aifanyanyiziγwe, afe kwa mbuli ya mbalingwa, 
JHN.11.52	kangi so kwa mbuli ya mbalingwa du, miya hata kwa mbuli ya wana Mulungu waasakanyiγwewo wohena awaunganyanye hantu haṅwe. 
JHN.11.53	Mushi uja wazaandiila kufanyanya, ndivyo wamkome. 
JHN.11.54	Yesu azaleka lushe kuanga kwa Wayuda cha sale, miya azahauka, azahita mwe shi ye hehi na nyika, ni muzi weitangwa Efulayimu, azaikala mumo na wahina wakwe. 
JHN.11.55	Miya mviko wa Pasa wa Wayuda ne ui hehi, wangi wazakwela Yelusalemu wakilawa kwawe, uwo mviko wa Pasa ushizati ukinte, kangwe wakihoze. 
JHN.11.56	Wazamlonda Yesu, wazaγambilana, waiγoloke mwe vikilongwa: Muγambai? Nkeaize kwe unu mviko? 
JHN.11.57	Wavikizi wakulu na Mafaliseyo wailavize milomo kuγamba: Ati muntu ataila aliho, shuti alonge, kangwe wamgwile.
JHN.12.1	Kukeshiγale mishi mtandatu, mviko wa Pasa ukibula; Yesu azahita Betaniya, Lazalo akoikala, ni yuja, Yesu amfufuleye kwa wafilewo. 
JHN.12.2	Kuja wazamzuγila nkande, Malita azaγoshola ndima, Lazalo aiikale nawo he nkande. 
JHN.12.3	Maliya azaγuwa kakomba ka mavuta ya muti weitangwa Nalada yavanganyiγweyo na mafutilo ya mluziluzi, yeγulwa na mali nyingi muno, azashisha nayo milundi ya Yesu, akiheza azahonola ija milundi yakwe na swili zakwe. Nyumba yoshe izagisa mhempe wa yaja mavuta. 
JHN.12.4	Waja wahina wakwe ṅwiyae ywawe muṅwe, ni Yuda Isikaliyota, ni yuja amwinkileye uko nyuma, azaγamba: 
JHN.12.5	Nini aya mavuta yakishetaγwa kwa shilingi magana maili, zikainkilwa kwa wakiwa? 
JHN.12.6	Nkalongile ivyoho, kuti atapikila wakiwa, miya ni mubavi, aitozize mfuko wa senti, aiinule wavyokainkwa. 
JHN.12.7	Angwe ni Yesu: Muleke! Kangwe ayaikile mushi wa kuzikwa kwangu. 
JHN.12.8	Hambu wakiwa muna nawo kwenyu mishi yoshe, miya imi nkamna na imi mishi yoshe. 
JHN.12.9	Wantu wangi wa Kiyuda wakitaila, kuti a γuko, wazaiza, miya so kwa mbuli ya Yesu ike, miya kangwe wamwone Lazalo yohena, amfufuleye kwa wafilewo. 
JHN.12.10	Wavikizi wakulu wazaivana kumkoma Lazalo yohe, 
JHN.12.11	kwa kuti Wayuda wangi wazahita kwa mbuli yakwe, ne wahomtozesha Yesu.
JHN.12.12	Keloi jakwe wantu wangi waizilewo kwe uja mviko wakiiva kuti: Yesu aiza Yelusalemu, 
JHN.12.13	wazaγuwa masala, wazamγendela nayo singili wakiimba: Hoziyana! Atogolwe mweiza mwe zina ja Zumbe! Ni Zumbe ywa Isilayeli! 
JHN.12.14	Yesu azaona ṅwampunda, azamupanda, sa vigondiγwevyo kuγamba: 
JHN.12.15	Usheogohe, mndele Siyoni! Shuyu Zumbe ywako! Aiza, aipandile ṅwana njowe. 
JHN.12.16	Iviwahinawakwe bosi nkawavitaile, miya Yesu akibinda kuinkwa utana, wazafukilakuti: Neagondelweye izo mbuli, kangi wenye wazazimγoshwela. 
JHN.12.17	Waja wantu, ndiwo aina nawo, akimwitanga Lazalo, alawe mwe mbila, akimfufula kwa wafilewo, wazavibilikila. 
JHN.12.18	Kwa ivyoho wantu wazamγendela singili, kwa kuti wazaiva, kuti azaγoshola luja lwitangilo. 
JHN.12.19	Mafaliseyo wazaγambilana: Olelai kuti: Nkamγesa! Shivyo: Wantu woshe wamtongela.
JHN.12.20	Mwe waja wakwezilewo kwa binda mviko kuna Wagiliki kuṅwe. 
JHN.12.21	Waja wazamwizila Filipo ywa Betisayida ya Galileya, wazamhembeleza angwe: Zumbe! Takunda kumwona Yesu. 
JHN.12.22	Filipo azahita, azavimγambila Andeleya. Andeleya na Filipo wazavimγambila Yesu. 
JHN.12.23	Yesu azawalandula angwe: Haibuzile, ṅwanangwa ywa muntu agimbikwe.
JHN.12.24	Kweli namiti: Ati mpuluzi ya ngano yashegwa mwe shanga ikifa, yaikala ṅwenye ike; miya ikifa yalavya kuwo jingi. 
JHN.12.25	Mwekikundisha ṅwenye akiaza; mwekishuka ṅwenye mwe inu shi atakihonya, abule kwe nkalamo ya kale na kale. 
JHN.12.26	Ati muntu anitumikila, shuti anitongele! Hambu niliho imi, mndima ywangu yohe aikale haho! Ati muntu anitumikila, Tate atamgimbika. 
JHN.12.27	Ivi lushe moyo wangu una futofuto. Kangi niγambeze? Tate, nihonya, hashenibwile? Kangi ne vilekilevyo, nikihatimila!
JHN.12.28	Tate, gimbika zina jako! Kuzalawa kanwa mwe lwingu angwe: Naajigimbika, kangi nenijigimbike vituhu! 
JHN.12.29	Wantu waγolokewo haja wakiviiva wazaγamba: Kuzaγuγumuka; watuhu wazaγamba: Mlau azalonga naye. 
JHN.12.30	Yesu azalandula angwe: Ichi kanwa nkachilawile kwa mbuli ya imi, miya ni kwa mbuli ya inywi. 
JHN.12.31	Ivi lushe ni mishi ya kulaha inu shi; ivi lushe zumbe ywa inu shi inga ashindikwe na se.
JHN.12.32	Nami ndiho nikweziγwe ṅa kuushiγwa kunu shi, woshe nitawahuna na kwangu. 
JHN.12.33	Ivi avilongile, awaonyeshe mifiile, ndiyo afe. 
JHN.12.34	Wantu wazamlandula: Ishwi tizaiva mwe mulomongwa kuti: Kilisito akalama kale na kale, iwe ulonga ywai kuti: Ṅwanangwa ywa muntu shuti akweziγwe? Uyu ṅwanangwa ywa muntu ni ndai? 
JHN.12.35	Yesu azawati: Langaila jike kwenyu mishi miγeke; angai, kwa kuti langaila mkena najo, kangwe lwiza lushemigweele! Kangi mweanga na lwiza nkataila, akohita nako. 
JHN.12.36	Kwa kuti langaila muna najo, jiya langaila jitozeshei, kangwe mγaluke wana wa langaila! Yesu akibinda kulonga ivyoho, azahita, azakifisha, asheoniγwe ndiwo.
JHN.12.37	Kangi aiγoshole ntangilo zeinga haja, waja waiolele, miya nkawamtozeshe, 
JHN.12.38	kangwe mbuli ya mteγanyi Yesaya iwabontokele, akiγamba: Zumbe, mwetozesha ulau wetu ni ndai? Mwefumbwilwa viya vya mkono wa Mulungu ni ndai? 
JHN.12.39	Kwa ivyoho nkawadahile kutozesha, kuti Yesaya azalonga hatuhu: 
JHN.12.40	Mesho yawe azayakoma, myoyo yawe azaitoγesha, kangwe washeone na mesho yawe, washetaile na myoyo yawe, wakihituka, nikiwahonya. 
JHN.12.41	Ivyoho Yesaya alongile, kwa kuti azaona utana wakwe, kangi azalonga mbuli yakwe. 
JHN.12.42	Vivyoho wafuṅwa wangi wazamtozesha, miya kwa mbuli ya Mafaliseyo nkawavilavilize, washezalemeziγwa miviko; 
JHN.12.43	hambu kushimilwa ni wantu wazakukunda kuzinka kushimilwa ni Mulungu. 
JHN.12.44	Yesu azabilikila angwe: Mwenitozesha nkanitozesha imi, miya amtozesha yuja anitumileye; 
JHN.12.45	kangi mweniona amwona yuja anitumileye. 
JHN.12.46	Imi ni langaila, nizaiza mwe inu shi, kangwe kila mwenitozesha asheange mwe lwiza. 
JHN.12.47	Ati muntu aiva mbuli zangu, miya akisheziγoja, imi simlaha, hambu siizile kwa laha inu shi, miya kwa vunila inu shi. 
JHN.12.48	Mwenibela na kushehokela mbuli zangu ana mwemlaha; mbuli, nilongileyo, ija nezeimlahe mushi wa bindilizo. 
JHN.12.49	Hambu imi silongile vyangu ṅwenye, miya Tate anitumileye ne anilaγilizeye, ndivyo nibilikile, ndivyo nilonge. 
JHN.12.50	Nataila, kuti mlaγilizo wakwe ni nkalamo ya kale na kale. Nivyolonga, nivilonga sa viyaho Tate anilaγilizevyo.
JHN.13.1	Mviko wa Pasa ushizati ukinte, Yesu aitaile, kuti hakwe hazabula, alawe mwe inu shi, ahite kwa ishe; lushe waja wakwe we mwe inu shi, awakundishevyo, azawakundisha vivyoho shuti bindilizo. 
JHN.13.2	Wakija nkande za ṅwiyaγulo, yuja ṅwenye leba aikundile moyo wa Yuda Simoni Isikaliyota, kangwe amwinkile. 
JHN.13.3	Yesu aitaile, kuti ishe azainkila vyoshe mwe mikono yakwe, kuti azalawa kwa Mulungu, kutiauya kwa Mulungu; ne ahoinuka haja, wahojiila nkande, 
JHN.13.4	azaika shuke zakwe, azaγuwa demu, azajikanta; 
JHN.13.5	akibinda azagela mazi mwe bakuli, azaandiila kuhaka milundi ya wahina na kuihonola na jiya demu, akantilejo. 
JHN.13.6	Akiiza kwa Simoni Petelo azamuti: Zumbe, iwe unihake milundi? 
JHN.13.7	Yesu azamlandula angwe: Imi nivyoγoshola, iwe nkuvitaila ivi lushe, miya nezeuvitaile mishi ya nyuma. 
JHN.13.8	Angwe ni Petelo: Nkezeunihake milundi kale na kale! Yesu azamlandula: Ati nashekuhaka, nku ṅwiyangu. 
JHN.13.9	Ne Simoni Petelo ahomuti: Zumbe, ushenihake milundi du! Nihaka hata mikono na mutwi! 
JHN.13.10	Yesu azamuti: Ahakiγweye mazi nkashindahaka kushima milundi, hambu aiṅazile. Mwiṅazile, miya so nyoshe. Hambu ai 
JHN.13.11	mtaile yuja, ndiye amwinkile; ne vyeleka, akilonga kuti: So nyoshe muṅazilewo. 
JHN.13.12	Akibinda kuwahaka milundi azaγuwa shuke zakwe, azaikala vituhu haja ha jiila, azawati: Kumbe, mwataila nimiγoshwelevyo? 
JHN.13.13	Mwaniitanga mfuzi na Zumbe, kangi mwazifya mkilonga ivyoho, hambu ni miyo. 
JHN.13.14	Lushe kwa kuti imi Zumbe na mfuzi nizamihaka inilundi, hata inywi vyamitala kuhakana milundi. 
JHN.13.15	Nizaminka mbuli ya hinila, kangwe nimiγoshwelevyo inywi, vivyoho mγoshole nenywi. 
JHN.13.16	Kweli namiti: Mupuna so mkulu kumzinka baba yakwe, atumiγweye so mkulu kumzinka yuja amtumileye. 
JHN.13.17	Ati mwavitaila ivyoho muna nyemi mkiviγoshola. 
JHN.13.18	Silonga kwa mbuli ya inywi nyoshe; imi nataila, nishaγulewo, miya kangwe ugondengwa ubontoke uja wa kuγamba: Mweja nkande zangu anishindika na kunishampa. 
JHN.13.19	Nivimiγambila ivi lushe, vishizati vibontoke, kangwe ndiho vibontoke, mtaile, kuti ni miyo. 
JHN.13.20	Kweli namiti: Mwehokela ndiye nimtume, anihokela imi; kangi mwenihokela imi amhokela yuja anitumileye.
JHN.13.21	Yesu akibinda kulonga ivyoho azaona futofuto mwe moyo wakwe, azalonga uwona angwe: 
JHN.13.22	Kweli namiti: Ṅwenyu muṅwe neaniinkile. Wahina wazaolelana, hambu nkawataile, kuti amlonga ndai. 
JHN.13.23	Wahina wakwe ṅwiyae ywawe muṅwe aiikale hehi na Yesu, kangi Yesu azamkundisha. 
JHN.13.24	Simoni Petelo azamkonyeza, kangwe amwuze ati ni ndai, ayemlonga. 
JHN.13.25	Yuja aikaleye hehi na Yesu azamuti: Zumbe, nindai? 
JHN.13.26	Yesu azamwitikila angwe: Ni yuja, ndiye nimunke tonge nikibinda kujiginta mwe mshozi. Azaginta tonge mwe mshozi, azajimunka Yuda Isikaliyota, ṅwana Simoni. 
JHN.13.27	Akibinda kuγuwa jiya tonge, Satani azamwingila. Yesu azamuti: Uvyoγoshola, ufikevibontola! 
JHN.13.28	Waja waikalewo haja he nkande nkakuna ataileye, ati amlongelai ivyoho. 
JHN.13.29	Hambu kuṅwe wazafanyanya kuγamba: Kwa kuti atoza mfuko wa shilingi, Yesu atemuti: Γula tivyoagiziγwa mishi ya mviko, ao ainkile kuṅwe kwa wakiwa! 
JHN.13.30	Yuja akibinda kumeza jiya tonge azafikamulawa; miya ni kilo.
JHN.13.31	Akibinda kumlawa, Yesu aγamba: Lushe ṅwanangwa ywa muntu azagimbikwa, kangi Mulungu azagimbikwa ndiye. 
JHN.13.32	Mulungu akigimbikwa ndiye, Mulungu yohe amgimbika ṅwenye, kwa kuti ana naye, kangi neamgimbike nguzu. 
JHN.13.33	Wanangu, mishi miγeke nike kwenyu; nemunilonde, kangi sa nilongilevyo waja Wayuda kuti: Imi nikohita, inywi nkamdaha kukubula, lushe hata inywi namilonga ivyoho.
JHN.13.34	Naminka mlaγilizo muhya, mkundishane! Sa iml nimikundishevyo, nenywi kundishanai ivyoho! 
JHN.13.35	Na inu mbuli woshe watataila kuti: Mu wahina wangu, ati mwakundishana wenye na wenye.
JHN.13.36	Simoni Petelo amuti: Zumbe, uhita nahi? Angwe ni Yesu: Nikohita nako ivi lushe, nkudaha kunitongela, nezeunitongele mishi ya nyuma. 
JHN.13.37	Petelo amuti: Zumbe, nini nikishedaha kukutongela lushe? Nenikiinkile kwa mbuli ya iwe! 
JHN.13.38	Yesu azamlandula: Ukiinkile kwa mbuli ya imi? Kweli nakuti: Soγolo nkeikeme, uishikezile nkani katatu, kuti nku ywangu!
JHN.14.1	Azawati wahina wakwe: Myoyo yenyu ishetendwe ni futofuto! Mtozeshei Mulungu! Kangi imi nami nitozeshai! 
JHN.14.2	Mwe nyumba ya Tate muna uikazi ungi; ati sivyo, nangamiti. Nahita, nimiliγanyize henyu! 
JHN.14.3	Kangi aho, ndiho nihitile kwa miliγanyiza henyu, neniuye vituhu, nimiγuwe na kwangu, kangwe niliho imi, hata inywi muhaikale. 
JHN.14.4+JHN.14.5	Nikohita nako, sila mwaitaila. Toma amuti: Zumbe, nkatitaila, ukohita nako, lushe sila tiitaile zeze? 
JHN.14.6	Angwe ni Yesu: Imi ni sila na ukweli na nkalamo; nkakuna ndiye abule kwa Tate, akishenitongela. 
JHN.14.7	Ati muzanitaila, mwangamtaila Tate yohe; lushe mwamtaila, mzamwona. 
JHN.14.8	Filipo amuti: Zumbe, tionyeshe Tate! Ne ndivyo vitibesheeze.
JHN.14.9	Yesu amuti: Filipo, mishi yekuinga haja nizaanga na inywi, kangi nkunitaila? Anieneye imi azamwona Tate; ulonga ywai kuti: Tionyeshe Tate! 
JHN.14.10	Nkutozesha kuti: Imi niyaangilana na Tate, kangi Tate aangilana na imi? Mbuli, nizomilonga, sizilonga kwa imi ṅwenye. Tate mweikala kwangu yuja aγoshola ndima zakwe. 
JHN.14.11	Nitozeshai kuti: Imi nina Tate, kangi Tate ana imi; ati mwashenitozesha, tozeshai kwa mbuli ya ziya ndima!
JHN.14.12	Kweli namiti: Mwenitozesha, ziya ndima, nizoγoshola, yohena ataziγoshola, hata zekula kuzinka ziya ataziγoshola, kwa kuti imi nahita kwa Tate. 
JHN.14.13	Ndivyo mulombeze mwe zina jangu, neniviγoshole, kangwe Tate agimbikwe mwe ṅwanae. 
JHN.14.14	Ndivyo mulombeze mwe zina jangu, neniviγoshole.
JHN.14.15	Ati mwanikundisha, tozeshai milaγilizo yangu! 
JHN.14.16	Imi nami nenimhembeleze Tate, aminke mulongezi mtuhu, aikale na inywi kale na kale; ni mpeho ye kweli; 
JHN.14.17	inu shi nkaidaha kuihokela, kwa kuti nkaiiolela, nkaiitaila. Inywi mwaitaila, hambu iikala kwenyu, kangi neiikale kwenyu vivyoho. 
JHN.14.18	Sezenimiashe wenye du, neniize kwenyu! 
JHN.14.19	Kukeshiγale hadodo, ne ndiho inu shi ishenione, miya inywi mwaniona, hambu imi ni moyo, kangi hata inywi mu moyo. 
JHN.14.20	Uja mushi inywi mtataila, kuti imi nina Tate, kangi inywi muna imi, imi nami nina inywi. 
JHN.14.21	Mwena milaγilizo yangu na kuiγolokela ne mwenikundisha; kangi mwenikundisha nezeakundishiγwe ni Tate, nami nitamkundisha, nimwonyeshe nilivyo. 
JHN.14.22	Angwe ni Yuda, miya siye yuja Isikaliyota: Zumbe, ni zeze, ukikunda kutionyesha ishwi, ulivyo, ukishevionyesha inu shi? 
JHN.14.23	Yesu azalandula, azamuti: Ndiye anikundishe, atatoza mbuli yangu, ne Tate atamkundisha, titaiza, tiikale kwakwe. 
JHN.14.24	Ashiyenikundisha nkatoza mbuli yangu; kangi mbuli, muyoiva, so yangu, ni ya Tate anitumileye.
JHN.14.25+JHN.14.26	Ivi nizavimiγambila nike kwenyu. Miya yuja mulongezi, yuja Mpeho mṅazi, ndiye Tate amtume mwe zina jangu, uyu atamifuza mbuli zoshe na kumikumbusha vyoshe, nimiγambilevyo.
JHN.14.27	Namiashiliza mpolele, mpolele yangu naiminka; kangi imi siminka, sa inu shi ivyominka; myoyo yenyu ishetende futofuto, Ishevivilwe! 
JHN.14.28	Mzaiva, kuti nizamiγamba: Nahita, kangi nauya kwenyu. Ati mwanikundisha, mwangatamilwa, kuti nahita kwa Tate, hambu Tate ni mkulu kunizinka imi. 
JHN.14.29	Kangi lushe nizavimiγambila, vishizati vibontoke, kangwe mtozeshe, ndiho vibontokele. 
JHN.14.30	Senilonge na inywi mbuli nyingi, hambu zumbe ywa inu shi aiza, kangi nkana nguvu na imi, 
JHN.14.31	miya kangwe inu shi itaile, kuti namkundisha Tate, kangi viya, Tate anilaγilizevyo, naviγoshola: Inukai, tihauke!
JHN.15.1	Imi ni mzabibu wa kweli, Tate ni mulimi. 
JHN.15.2	Kila tambi jangu jishijovyala ajiusha, kangi kila tambi jevyala ajishengela, jiisiize kuvyala. 
JHN.15.3	Inywi mwishengelwe kwa ija mbuli, nimiγambileyo. 
JHN.15.4	Ikalai kwangu, nami niikale kwenyu! Sa tambi jishivyodaha kuvyala kwa nguvu yakwe ṅwenye, ati jasheikala mwe nkolo, vivyoho hata inywi, ati mwasheikala na imi. 
JHN.15.5	Imi ni mzabibu, inywi mu matambi; mweikala kwangu, nami nikiikala kwakwe, yuja aleta kuwo jingi, kwa kuti mwishina imi, nkakuna muvyodaha kuγoshola. 
JHN.15.6	Ati muntu asheikala kwangu, aashiγwa, sa tambi jivyoashiγwa jikikalaγala, vikibinda wantu wayaumbika haṅwe, wayaasha mwe moto, yahye. 
JHN.15.7	Mkiikala kwangu, hata mbuli zangu zikiikala kwenyu, lushe ndivyo mkunde kulombeza, vitamibontokela. 
JHN.15.8	Na inu mbuli Tate agimbikwa, mkilavya kuwo jingi, mkiniγalukila wahina.
JHN.15.9	Sa Tate anikundishevyo, ne nivyomikundisha nami; ikalai na kunikundisha! 
JHN.15.10	Ati mwaγolokela milaγilizo yangu, mtaikala na kunikundisha, sa imi niγolokelevyo milaγilizo ya Tate, nikiikala na kumkundisha. 
JHN.15.11	Izi mbuli nizazimiγambila, kangwe nyemi yangu iikale kwenyu, nyemi yenyu iisiize kuγenela. 
JHN.15.12	Unu ni mlaγilizo wangu, mkundishane, sa imi nimikundishevyo. 
JHN.15.13	Nkakuna mwekundisha kuzinka aho, akikiinkila kwa mbuli ya wambuyae. 
JHN.15.14	Inywi mu wambuyangu mkiγoshola, nivyomilaγiliza. 
JHN.15.15	Senikemiitanga wapuna, hambu mupuna nkataila, baba yakwe avyoγoshola; miya inywi nizamiitanga wambuyangu, hambu vyoshe, niivilevyo kwa Tate, nizavimiγambila. 
JHN.15.16	Si nywiyo munishaγulewo, ni miyo nimishaγulewo, nizamiika, muhite, mulavye kuwo jingi, kuwo jenyu jiikale, kangwe ndivyo mumlombeze Tate mwe zina jangu, aviminke. 
JHN.15.17	Inu mbuli naimilaγiliza, mkundishane.
JHN.15.18	Ati inu shi yamishuka, tailai kuti: Imi izaandiila kunishuka, inywi mshizati mshukwe ndiyo. 
JHN.15.19	Ati mwanduka mwe inu shi, anga inu shi izakundisha weyae; kwa kuti nkamwanduka mwe inu shi, kangi nizamishaγula na kumilavya mwe inu shi, kwa ivyoho inu shi yamishuka. 
JHN.15.20	Fukilai ija mbuli, nimiγambileyo kuti: Mupuna so mkulu kumzinka baba yakwe! Ati imi wazaniγulusha, hata inywi newamiγuiushe! Ati wazatoza mbuli yangu, hata yenyu newaitoze! 
JHN.15.21	Miya ivi vyoshe newavimiγoshwele kwa mbuli ya zina jangu, hambu nkawamtaila anitumileye. 
JHN.15.22	Ati siizile nikiwaγambila, anga nkawana uhuza, miya ivi lushe nkawana lukanile kwa mbuli ya uhuza wawe. 
JHN.15.23	Mwenishuka imi amshuka hata Tate. 
JHN.15.24	Ati siγoshole kwawe ziya ndima, mtuhu ashiγosholezo, anga nkawana uhuza; miya lushe wazaziona, kangi wanishuka imi, hata Tate; 
JHN.15.25	ni kangwe ija mbuli ibontoke igondiγweyo mwe milomo yawe kuγamba: Wanishuka bule.
JHN.15.26	Ndiho aizile yuja irulongezi, ndiye nimtume nii kwa Tate, ni mpehoye ukweliyelawa kwa Tate, yuja neanilongele uwona. 
JHN.15.27	Hatamywi mwalonga uwona, hambu mzaanga na imi, vivyo niandiilevyo kulawila.
JHN.16.1	Ivyoho nizamiγambila, kangwe mshezaaγilwa. 
JHN.16.2	Newamilemeze miviko, kangi nehabule, kila mwemikoma ahofanyanya, kuti atamγoshwela Mulungu ndima. 
JHN.16.3	Ivyoho newaγoshole, hambu nkawamtaila Tate, hata imi. 
JHN.16.4	Ivi nizamiγambila ivyoho, kangwe aho vihozabula, mkumbuke, kuti nizavimiγambila. Aho bosi similongile ivyoho, hambu ne nii haṅwe na inywi.
JHN.16.5	Miya lushe nahita kwa yuja anitumileye, kangi inywi nkakuna mweniuza kuti: Uhita nahi? 
JHN.16.6	Miya kwa kuti nizamilonga ivyoho, ukiwauzagisa myoyo yenyu. 
JHN.16.7	Nivyomilonga ni kweli, kuti: Ni vitana vyenyu, nikihita. Hambu ati sihita, anga yuja mulongezi nkaiza kwenyu; miya nikihita nitamtuma kwenyu. 
JHN.16.8	Yuja akiiza atabunkula inu shi kwa mbuli ya uhuza na kwa mbuli ya utanda na kwa mbuli ya mlaho; 
JHN.16.9	kwa mbuli ya uhuza, kwa kuti nkawanitozeshe; 
JHN.16.10	kwa mbuli ya utanda, kwa kuti nahita kwa Tate, nkezemkeniona; 
JHN.16.11	kwa mbuli ya mlaho, kwa kuti zumbe ywa inu shi ailahiγwe. 
JHN.16.12	Nina mbuli nyingi za kumiγambila, miya nkemdahe kuzibuza ivi lushe. 
JHN.16.13	Miya yuja akizaiza, ija mpeho ye kweli, neyamiiγale kwe vyoshe vye kweli; hambu nkealonge viya vyakwe ṅwenye, miya vyoshe, avyoiva, atavilonga, kangi viya vyeunga kulawila atavimiukwila. 
JHN.16.14	Yuja atanigimbika, hambu ataγuwa viya vyangu, avimiukwile. 
JHN.16.15	Vyoshe, Tate avyona navyo, ni vyangu; kwa ivyoho nizamiγambila kuti: Aγuwa viya vyangu, avimiukwile.
JHN.16.16	Mishi miγeke ikizinka, nkemunione; vituhu hakizinka mishi miγeke, nemunione. 
JHN.16.17	Wahina kuṅwe wazaγambilana: Inu mbuli i zeze, akitiγamba: Mishi miγeke ikizinka, nkemunione; vituhu hakizinka mishi miγeke, nemunione? Kangi akiγamba: Nahita kwa Tate? 
JHN.16.18	Wazaγamba: Ni zeze, akiγamba: Mishi miγeke ikizinka? Nkatitaila, avyolonga. 
JHN.16.19	Yesu akitaila, kuti wazakunda kumwuza, azawati: Mwuzanya kwa inu mbuli, kuti nizalonga: Mishi miγeke ikizinka, nkemunione; vituhu hakizinka mishi miγeke, nemunione?
JHN.16.20	Kweli namiti: Inywi nemulile na kukemesha, miya inu shineitamilwe; inywi nemwone ukiwa, miya ukiwa wenyu neuhituke nyemi! 
JHN.16.21	Mvyele akivyala ana ukiwa, kwa kuti haja hakwe hazabula; miya akibinda kuvyala ṅwana, lushe nkafukila uja ukiwa kwa mbuli ya nyemi, kuti muntu azavyalwa, aikale kunu shi. 
JHN.16.22	Hata inywi muna ukiwa ivi lushe; miya nenimione vituhu, ne ndiho myoyo yenyu itamilwe, kangi iyo nyemi nkakuna ndiye aimihoke. 
JHN.16.23	Mushi uja nkemuniuze mbuli; kweli namiti: Ndivyo mumlombeze Tate, ataviminka kwa mbuli ya zina jangu. 
JHN.16.24	Mpaka lelo nkamna mulombezevyo mwe zina jangu; miya lombezai, nemwinkwe, kangwe nyemi yenyu iisiize! 
JHN.16.25	Izi mbuli nizazimiγambila kilushimo; miya nehabule, ndiho nishelonge na inywi kilushimo, ndiho nimibilikile mbuli za Jate na kuzilaviliza.
JHN.16.26	Mushi uja nemulombeze mwe zina jangu, kangi similonga kuti: Imi nenimihembelezeze kwa Tate. 
JHN.16.27	Hambu Tate ṅwenye amikundisha, kwa kuti inywi mzanikundisha, mzatozesha, kuti imi nilawile kwa Tate. 
JHN.16.28	Nizalawa kwa Tate, nizaiza mwe inu shi; vituhu naasha inu shi, nahita kwa Tate. 
JHN.16.29	Angwe ni wahina wakwe: Olela! Lushe walonga na kulaviliza, nkulonga Iushimo. 
JHN.16.30	Lushe tataila, kuti iwe wataila mbuli zoshe, muntu nkashindakuuza; kwa inu mbuli tatozesha, kuti uzalawa kwa Mulungu. 
JHN.16.31	Yesu azawalandula angwe: Ivi lushe mwatozesha; 
JHN.16.32	miya nehabule, kangi haibuzile, mwasakanyiγwe kila na hantu hakwe, muniashe ike; kangi si ike, hambu Tate nina naye. 
JHN.16.33	Izi mbuli nizazimiγambila, kangwe mwonele mwangu mpolele. Mwe inu shi munaukiwa, miyatoγwai nimyoyo! Hambu nizaivota inu shi.
JHN.17.1	Yesu akibinda kulonga ziya mbuli azaoleza mesho yakwe na kwe lwingu, azalonga: Tate, haja hantu hazabula; mgimbike ṅwanawo, kangwe ṅwanawo yohe akugimbike! 
JHN.17.2	Sa viyaho umunkilevyo ufuṅwa wa vyoshe vye moyo, kangwe viya vyoshe, umunkilevyo, aviinke nkalamo ya kale na kale! 
JHN.17.3	Inu ni nkalamo ya kale na kale wakikutaila, kuti u Mulungu ike, kangi wakimtaila yuja, anitumileye, kuti ndiye Yesu Kilisito. 
JHN.17.4	Nizakugimbika kunu shi, nizabontola ija ndima, uninkileyo, niibontole. 
JHN.17.5	Lushe iwe Tate, nigimbika, niikale kwako na uja utana, ndiwo niina nawo kwako, ngulu ngima ishizati itulwe!
JHN.17.6	Zina jako nizajiwafumbwila waja wantu, uninkilewo kunu shi; ne wai wako, imi utewaninka, mbuli yako wazaiγolokela. 
JHN.17.7	Lushe wazataila kuti: Vyoshe uninkilevyo, vianduka kwako. 
JHN.17.8	Hambu ziya mbuli, uninkilezo, nizaziwainka, wazazihokela, wazataila kweli, kuti nilawile kwako, wazatozesha, kuti iwe uzanituma. 
JHN.17.9	Imi nawahembelezeza, sihembelezeza inu shi, miya waja, uninkilewo, hambu ni wako. 
JHN.17.10	Vyangu vyoshe ni vyako, kangi vyako ni vyangu, kangi niigimbikwe ndiwo. 
JHN.17.11	Imi lushe simo mwe inu shi, miya waja wake mumu, imi naiza na kwako. Tate mṅazi, uwaγolokele waikale na zina jako, uninkilejo, kangwe waγaluke muṅwe, sa ishwi tivyo muṅwe! 
JHN.17.12	Aho ndiho nikiikala nawo, nizawaγolokela, waikale na zina jako, uninkilejo, nizawaγoja, nkakuna ṅwiyae ywawe aaγileye kushima ṅwanangwa ywa mubaniko, kangwe ugondengwa ubontoke. 
JHN.17.13	Lushe naiza na kwako, kangi nilonga ivyoho inu shi, kangwe nyemi yangu waikale nayo, waigise. 
JHN.17.14	Imi nizawainka mbuli yako, kangi inu shi yawashuka, kwa kuti nkawaanduka kunu shi, sa imi nishivyoanduka kunu shi. 
JHN.17.15	Sikuhembeleza, uwaushe mwe inu shi, miya uwaγolokele, yuja mubada ashewadahe. 
JHN.17.16	Kunu shi nkawakuanduka, sa imi nishivyoanduka kunu shi. 
JHN.17.17	Uwaṅaze, watende wakweli! Mbuli yako ni ya kweli. 
JHN.17.18	Sa unitumilevyo mwe inu shi, vivyoho nizawatuma mwe inu shi. 
JHN.17.19	Kwa mbuli yawe nakiṅaza ṅwenye, kangwe waikale, waiṅaziγwe ni viya vye kweli.
JHN.17.20	Miya siwahembelezeza awa du, miya hata waja, ndiwo wanitozeshe wakibilikilwa ndiwo, 
JHN.17.21	kangwe woshe waγaluke muṅwe, sa iwe Tate uvyoikala na imi, nami nivyoikala na iwe, kangwe wohe waikale na ishwi, kangwe inu shi itozeshe, kuti uzanituma! 
JHN.17.22	Nami uja utana, uninkilewo, nizauwainka, waγaluke muṅwe, sa ishwi tivyo muṅwe. 
JHN.17.23	Imi naikala nawo, nawe waikala na imi, kangwe mbuli yawe ibontoke, wakiγaluka muṅwe kweli, kuti uzawakundisha, sa unikundishevyo imi. 
JHN.17.24	Tate, nakunda, waja uninkilewo, wohe waikale haṅwe na imi haja, niliho, kangwe waone utana wangu, uninkilewo, hambu uzanikundisha, ngulu ngima ishizati itulwe. 
JHN.17.25	Tate mtanda, walaha masa yeagiza, inu shi nkaikutaile, imi nizakutaila, awawohewazataila, kuti uzanituma. 
JHN.17.26	Nizawaonyesha viya vya zina jako, kangi neniwaonyeshe vivyoho, kangwe luja lukundisho, unikundishelo nalo, luikale nawo, nami niikale nawo.
JHN.18.1	Yesu akibinda kulonga izi mbuli azakulawa haṅwe na wahina wakwe, azahita na sheja jiya ja kazuto ka Kidoloni, hana mγunda haho, ne aingileho naho na wahina wakwe. 
JHN.18.2	Yuja Yuda mweunga kumwinkila yohe aahataila haja hantu, hambu Yesu haja azahaunganana kangi muno na wahina wakwe. 
JHN.18.3	Yuja Yuda azaγuwa bumba ja washilikali na wafunguwo wa wavikizi wakulu na wa Mafaliseyo, waiza haja, waitozize taa na maγala ya moto haṅwe na mata. 
JHN.18.4	Yesu kwa viya, avyotaila vyoshe, ndivyo vimubwile, azalawila, azawati: Mumlonda ndai? 
JHN.18.5	Angwe: Yesu ywa Nazaleti. Azawati: Ni miyo. Hata yuja Yuda mwemwinkila aiγoloke haṅwe nawo. 
JHN.18.6	Akiwati: Ni miyo, wazauya na nyuma, wazakina na shi. 
JHN.18.7	Azawauza vituhu: Mumlonda ndai? Angwe: Yesu ywa Nazaleti. 
JHN.18.8	Angwe ni Yesu: Nizamiγambila kuti: Ni miyo. Ati munilonda imi, lekai awa, wahite! 
JHN.18.9	Kangwe ibontoke ija mbuli, alongileyo kuti: Waja, uninkilewo, sina ṅwiyae ywawe niazizeye. 
JHN.18.10	Simoni Petelo ne aina shime, azaisholola, azatowa nayo mupuna ywa mvikizi mkulu, azamshenga shikilo ja kulume, jizadwika; yuja mupuna zina jakwe ndiye Maliko. 
JHN.18.11	Yesu azamγamba Petelo: Uza shime na mwe luwo! Kinyweio, Tate aninkilecho, nishechinywe?
JHN.18.12	Waja washilikali na mγolokezi ywawe na waja wafunguwo wa Kiyuda wazamgwila Yesu, wazamshunga. 
JHN.18.13	Wazamwiγala bosi kwa Ana; ni mkwee ja Kayafa, uyu ne mvikizi mkulu jiya vuli. 
JHN.18.14	Miya Kayafa ni yuja alongileye Wayuda kuti: Vyaagiza, muntu muṅwe akifa kwa mbuli ya mbalingwa.
JHN.18.15	Simoni Petelo na mhina mtuhu wazamtongela Yesu; yuja mhina aatailana na mvikizi mkulu, azaingila haṅwe na Yesu na muja chengoi mwa mvikizi mkulu. 
JHN.18.16	Miya Petelo azaγoloka haja se he nkili. Yuja mhina mtuhu mwetailana na mvikizi mkulu azalawa, azalonga na muluγojo ywa nkili ywa kindele, azamwingiza Petelo 
JHN.18.17	Yuja mndele mweγoja nkili azamγamba Petelo: Kumbe iwe nawe nku mhina ywa yuja muntu? Angwe ndiye: Si miyo. 
JHN.18.18	Wapuna na wafunguwo waiγoloke haho waiashize moto, kwa kuti kuna mpeho, wazauotela. Petelo yohena aiγoloke nawo akiotela moto. 
JHN.18.19	Yuja mvikizi mkulu azamwuza Yesu kwa mbuli ya wahina wakwe na ya mifuzize yakwe. 
JHN.18.20	Yesu azamlandula: Imi nizalonga cha sale kunu shi; imi mishi yoshe nizafuza vikiloi na mwe vikilongwa, Wayuda woshe wamoungananilana, sina mbuli, nilongileyo na kufishafisha. Uniuza ywai? 
JHN.18.21	Uza waja waivilewo, niwalongilevyo! Oleia! Waja ne wetaila, imi nilongilevyo. 
JHN.18.22	Akilonga ivyoho, kuna mfunguwo aγolokeye nkandai azamtowa Yesu kibao angwe: Ne uvyomlandula mvikizi mkulu? 
JHN.18.23	Yesu azamlandula: Ati nizalonga vibada, vibunkule, kuti ni vibada! Ati nizalonga vitana, unitowelai? 
JHN.18.24	Ana azamtuma kwa mvikizi mkulu, aishungiγwe. 
JHN.18.25	Simoni Petelo aiγoloke haho akiotela moto; wazamuti: Kumbe iwe nawe u mhina ywakwe? 
JHN.18.26	Yuja azakela nkani angwe: Si miyo. Waja wapuna wa mvikizi mkulu ṅwiyae ywawe muṅwe, ni mnduγu ywa yuja, Petelo amshengileye shikilo, amuti: Imi sikuene kuja kwe mγunda, wina naye? 
JHN.18.27	Petelo azakela nkani vituhu, ne soγolo ihokema viya du lushe.
JHN.18.28	Wazamlavya Yesu kwa Kayafa, wazamwiγala bomani; miya ne kui makelokelo. Kangi wenye nkawaingile bomani, kangwe washeγuwe kisitama, wadaheja ngoto ya Pasa. 
JHN.18.29	Pilato azawalawila angwe: Uyu muntu mumfyalima mbwai? 
JHN.18.30	Wazamhitula angwe: Ati uyu so mhambanyi, tangashemwinkila na kwako. 
JHN.18.31	Pilato azawati: Mγuwei inywi, mkamlahe kwa vitigo vyenyu! Wayuda wazamuti: Ishwi nkatishungulwe kumkoma muntu. 
JHN.18.32	Kangwe ibontoke ija mbuli ya Yesu, alongileyo akiwaonyesha mifiile, ndiyo afe. 
JHN.18.33	Pilato azaingila vituhu bomani; azamwitanga Yesu, azamuti: Iwe u zumbe ywa Wayuda? 
JHN.18.34	Angwe ni Yesu: Ulonga ivyoho kwa mbuli yako ṅwenye, hambu watuhu watekuγambila mbuli zangu? 
JHN.18.35	Pilato azalandula: Imi ni Muyuda? Waja wa mbali yako na wavikizi wakulu wazakuinkila na kwangu. Ubanilei? 
JHN.18.36	Angwe ni Yesu: Uzumbe wangu nkauanduka na kunu shi; ati uzumbe wangu uanduka na kunu shi, anga waluγojo wangu wazaomana nkondo, nisheinkilwe kwa Wayuda, miya lushe uzumbe wangu nkauanduka na kunu. 
JHN.18.37	Pilato azamuti: Lushe iwe u zumbe zeze? Angwe ni Yesu: Uzalonga, kuti ni zumbe. Imi ne nivyelwevyo, ne niizilevyo mwe inu shi, nilongele vye kweli uwona. Kangi kila muntu mweanduka mwe kweli aiva kanwa changu. 
JHN.18.38	Pilato amuti: Vye kweli ni mbwai? Akilonga ivyoho azalawila Wayuda vituhu, azawati: Imi sina masa, nieneyo kwakwe. 
JHN.18.39	Miya kuna msimo, mishi ya Pasa niyakamishungwila muntu muṅwe. Mwakunda, nimishungwile zumbe ywa Wayuda? 
JHN.18.40	Wazakema vituhu angwe: Uyu do! Timkunda Balaba! Miya yuja Balaba ni mumpoko.
JHN.19.1+JHN.19.2	Ne Pilato ahomγuwa Yesu, azamtowa. Waja washilikali wazaluka bundu ja miwa, wazajimubadika mwe mutwi, tikibinda wazamzwika guni ja kizumbe, 
JHN.19.3	wazamwizila angwe: Mpongezi, zumbe ywa Wayuda! Wakibinda wazamtowa vibao. 
JHN.19.4	Pilato azalawa vituhu na uko se, azawati: Olelai! Namlavya na kunu se kwenyu, kangwe mtaile kuti: Sina masa, niyoona kwakwe. 
JHN.19.5	Yesu azalawila na kuja se aizwikile jiya bundu ja miwa na jiya guni ja kizumbe. Awati: Shuyu muntungwa! 
JHN.19.6	Wavikizi wakulu na wafunguwo wawe wakimwona wazakema angwe: Mkontele mwe muti! Mkontele mwe muti! Pilato awati: Mγuwei inywi, mkamkontele mwe muti! Hambu imi siona masa yakwe. 
JHN.19.7	Wayuda wazamlandula: Ishwi tina kitigo chetu, kwa ichi kitigo shuti akoṅwe, hambu azakiγalusha ṅwana Mulungu. 
JHN.19.8	Pilato akiiva inu mbuli azaisiiza kubulwa ni woγa, 
JHN.19.9	azaingila vituhu bomani, azamwuza Yesu: U ywa hi? Miya Yesu nkamlandule hata. 
JHN.19.10	Pilato azamγamba: Nkunilandula? Nkutaila kuti: Nina ufuṅwa wa kukushungula, kangi wa kukukontela mwe muti? 
JHN.19.11	Angwe ni Yesu: Anga nkuna ufuṅwa wa kunilaha, ati nkuuinkiγwe uko ulanga. Kwa ivyoho yuja aniinkileye na kwako ana masa yekula kuzinka yako. 
JHN.19.12	Ne Pilato aholonda, ndivyo amshungule. Miya Wayuda wazakema angwe: Ati watamshungula uyu, nkukundwa ni Kaiza. 
JHN.19.13	Pilato akiiva izi mbuli azamlavya Yesu na chengoi, azahita kwa ikala he kiti cha lahila masa hantu heitangwa Lukontelo lwa mawe, Kiebuleyo ndiho Gabata. 
JHN.19.14	Miya ne mushi wa kuliγanya Pasa saa mtandatu. Awaγamba Wayuda: Shuyu zumbe ywenyu! 
JHN.19.15	Waja wazakema angwe: Mwushe! Mwushe, umkontele mwe muti! Pilato awati: Nimkontele zumbe ywenyu mwe muti? Wavikizi wakulu wazalandula: Nkatina zumbe kushima Kaiza. 
JHN.19.16	Ne ahomwinkila na kwawe, kangwe akontelwe mwe muti. Wazamγuwa Yesu, wazamwiγala.
JHN.19.17	Azainula ṅwenye muti wakwe wa kukomelwa, azahita na haja hantu heitangwa He mazutwi, Kiebuleyo ndiho Gologota. 
JHN.19.18	Haja wazamkontela mwe muti haṅwe na watuhu waili, muṅwe kulume, muṅwe kumosho, Yesu gati. 
JHN.19.19	Pilato azagonda kabala, azakaika mwe uja muti, kaigondiγwe: Yesu ywa Nazaleti, zumbe ywa Wayuda. 
JHN.19.20	Unu ugonde Wayuda wangi wazaufyoma, hambu haja hantu, Yesu akontelweho mwe muti, ni hehi na kaya, kangi ugondiγwe Kiebuleyo, Kiloma, Kigiliki. 
JHN.19.21	Wavikizi wakulu wa Wayuda wazamγamba Pilato: Ushegonde: Zumbe ywa Wayuda, ugonde, kuti yuja azalonga: Imi ni zumbe ywa Wayuda! 
JHN.19.22	Angwe ni Pilato: Nigondilevyo ne nizabinda. 
JHN.19.23	Waja washilikali wakibinda kumkontela Yesu mwe muti wazaγuwa shuke zakwe, wazazilavya mafungu mane, kila mshilikaii fungu iṅwe, kuzashiγala nkazu yakwe; miya ija nkazu nkaina lushumo kuandiila ulanga mpaka shi, yoshe ngima nkaina. 
JHN.19.24	Wazaγambilana: Tisheipange! Miya tiitowele lusolo, ati neiγaluke ya ndai! Kangwe ugondengwa ubontoke uja wa kuγamba: Wazapangilana shuke zangu, nkazu yangu wazaitowela lusolo. Ne waja washilikali waγosholevyo.
JHN.19.25	Haja he muti haiγoloke nine ja Yesu na nduγuye ja nine mweitangwa Maliya, mkaza Kalofa, na Maliya Magadalene. 
JHN.19.26	Yesu akimwona nine na yuja mhina, ayemkundisha, aiγoloke haho, amγamba nine: Mlala, ṅwanao shuyu! 
JHN.19.27	Vikibinda azamγamba yuja mhina: Nyokwe shuyu! Haho ne yuja mhina ahomγuwa na kwakwe. 
JHN.19.28	Vikibinda Yesu akitaila, kuti vyoshe vizabontoka, kangwe ugondengwa uhontoke, aγamba: Nina nkilu. 
JHN.19.29	Kuna iγa jiikiγwejo, jiimemile mazi yenyeγela. Wazaγuwa fuli, wazajigisa yaja mazi yenyeγela wazajitunga mwe lasi, wazajikweza na kwe kanwa chakwe. 
JHN.19.30	Yesu akiγuwa yaja mazi yenyeγela azaγamba: Vizabontoka. Ne ahoinamya mutwi, azadwika moyo.
JHN.19.31	Kwa kuti ni mushi wa kuliγanya Pasa kangi nyemi ya ija sabato ni nkulu, kangwe viya vimba visheikale mwe miti mushi wa sabato, Wayuda wazamhembeleza Pilato, wahondwe viγa, wadaheushiγwa. 
JHN.19.32	Washilikali wazaiza, yuja ywa bosi wazamubonda viγa, hata yuja mtuhu akomiγweye haṅwe naye. 
JHN.19.33	Wakibula kwa Yesu, wakiona, kuti aibindile kufa, nkawamuhondile viγa, 
JHN.19.34	miya mshilikali muṅwe azamtunga na guha lie luhazu, viya du lushe mzalawa mpome na mazi. 
JHN.19.35	Yuja avieneye azalonga uwona, kangi uwona wakwe ni wa kweli, yuja ataila, kuti alonga vye kweli, kangwe hata inywi mtozeshe. 
JHN.19.36	Ivi vizaγosholwa, kangwe ugondengwa ubontoke uja wa kuγamba: Nkezeahondwe vuha! 
JHN.19.37	Vituhu ugonde utuhu waγamba: Newamwone, wamshomileye!
JHN.19.38	Yosefu ywa Alimatiya, ndiye ai mhina ywa Yesu, miya aivifishize kwa mbuli ya woγa na Wayuda, viya vikibontoka, azamhembeleza Pilato, amshungule kusheleza kimba cha Yesu. Pilato azamkundiza. Azahita, azasheleza chiya kimba chakwe. 
JHN.19.39	Nikodemo yohena azaiza, ni yuja ahitaye kwakwe kale na kilo, azaleta mafutilo ya mluziluzi yavanganyiγweyo na luza, ni ya shilingi magana maili. 
JHN.19.40	Wazaγuwa kimba cha Yesu, wazachikanta na shuke zeṅala, waimshishize yaja mafutilo, sa Wayuda wavyozwela kuzika. 
JHN.19.41	Haja hantu akontelweho mwe muti hana mγunda, mwe uja mγunda muna mbila mpya, mushilelemo muntu hata kale. 
JHN.19.42	Kwa kuti uja mushi Wayuda wakiteγa kwe mviko wa Pasa, wazamwika Yesu muja, hambu ija mbila i hehi.
JHN.20.1	Mhitu wa hosi wa juma Maliya Magadalene azahita makelokelo kwe mbila, kukena lwiza; akibula azaona, kuti jiya iwe jiiushiγwe he mbila. 
JHN.20.2	Ne ahofikahita na kuγuluka kwa Simoni Petelo na kwa yuja mhina, Yesu amkundisheye, awati: Wazamwinula Zumbe mwe ija mbila, nkatitaila, wamwikileho. 
JHN.20.3	Petelo na yuja mhina mtuhu wazalawa, wazahita kwe mbila. 
JHN.20.4	Awa waili wazaγuluka makiṅwe; yuja mhina mtuhu azamhota Petelo na kuγuluka, azalongola kuhula kwe mbila, 
JHN.20.5	akishungila azaona ziya shuke, ziiikonyiγwe, miya nkaingile. 
JHN.20.6	Simoni Petelo azashilikiza kuhula, azaingila mwe mbila, azaona ziya shuke, 
JHN.20.7	ziikiγwe, kangi uja mhaluma, akantiγwewo nawo mutwi, nkauikiγwe haṅwe na ziya shuke, miya uikonyiγwe, uiikiγwe hantu hakwe nkandai. 
JHN.20.8	Hatayuja mhina mtuhu alongoleye kubula kwe mbila, azaingila yohena, azaviona, azatozesha. 
JHN.20.9	Hambu nkawazati wataile uja ugondengwa wa kuγamba: Shuti afufuke kwa wafilewo. 
JHN.20.10	Waja wahina wazauya na kwawe.
JHN.20.11	Maliya aiγoloke se he mbila, alila. Aho akilila azashungila mwe mbila, 
JHN.20.12	azaona walau waili wazwikilewo shuke zeṅala, waiikale, muṅwe haja he mutwi, muṅwe haja he milundi, ndiho kimba cha Yesu chiikiγwe. 
JHN.20.13	Waja wamuti: Mlala, ulilai? Awati: Kwa kuti wazamwinula Zumbe ywangu, kangi sitaila, wamwikileho. 
JHN.20.14	Akilonga ivyoho azahituka na nyuma, azamwona Yesu, aiγoloke, kangi nkataile, kuti ni Yesu. 
JHN.20.15	Yesu amuti: Mlala, ulilai? Umlonda ndai? Yuja azafanyanya kuti: Ni mγolokezi ywa mγunda, amγamba: Zumbe, ati iwe uzamwinula, niγambila, umwikileho, nikamwinule imi! 
JHN.20.16	Yesu amuti: Maliya! Yuja azahituka, amlonga Kiebuleyo angwe: Labuni!, ni kuγamba: Mfuzi. 
JHN.20.17	Yesu amuti: Ushenidowe! Hambu sizati nikwele kwa Tate. Miya hita kwa wanduγu wangu, uwaγambile kuti: Nakwela kwa Tate na kwa ishe ywenyu, kwa Mulungu ywangu na kwa Mulungu ywenyu! 
JHN.20.18	Maliya Magadalene azahita, azaviukwila waja wahina angwe: Nizamwona Zumbe, kangi azaniγambila visiku.
JHN.20.19	Lwa ṅwiyaγulo uja mushi wa bosi wa sikunkulu wahina wazaunganana, miya nyuvi ziizuγalwe muja, walimo, kwa mbuli ya woγa na Wayuda. Aho Yesu azaiza, azaγoloka gati, azawati: Mpeho na inywi! 
JHN.20.20	Akilonga ivyoho azawaonyesha maγasa na luja lubazu lwakwe. Waja wahina wakimwona Zumbe wazatamilwa. 
JHN.20.21	Yesu azawati vituhu: Mpeho na inywi! Sa Tate anitumilevyo, ne imi nami nivyomituma. 
JHN.20.22	Akibinda kulonga ivyoho azawavuzila angwe: Hokelai Mpeho mṅazi! 
JHN.20.23	Ndiwo muwaushilize uhuza, ne wazauushiliziγwa; ndiwo mshewauushilize, ne nkawauushiliziγwa.
JHN.20.24	Waja kumi na waili ṅwiyae ywawe muṅwe ni Toma mweitangwa Mpasha, ne aishi haṅwe nawo, Yesu akiiza. 
JHN.20.25	Waja wahina watuhu wazamuti: Tizamwona Zumbe! Miya azawati: Nikisheona nkozu za misumali mwe maγasa yakwe, nikishegela chala changu mwe izo nkozu za misumali, nikishegela mkono wangu haja he luja lubazu lwakwe, senitozeshe! 
JHN.20.26	Mishi mnane ikizinka, wahina wakwe wazaunganaha vituhu mwe ija nyumba, hata Toma a haṅwe nawo; nyuvi ziizuγalwe vivyoho, ne Yesu ahoiza, azaγoloka gati angwe: Mpeho na inywi! 
JHN.20.27	Vikibinda azamγamba Toma: Lete chala chako na kunu, uolele maγasa yangu! Lete mkono wako, uugele mwe lubazu lwangu! Usheγaluke muntu ashiyetozesha, uγaluke muntu mwetozesha! 
JHN.20.28	Toma azahitula angwe: Zumbe ywangu na Mulungu ywangu! 
JHN.20.29	Yesu amuti: Kwa kuti uzaniona, ne uhotozesha. We nyemi ni waja wetozesha na kusheona!
JHN.20.30	Ntangilo nyingi ntuhu Yesu azaziγoshola, wahina wakwe waiolele, zishigondiγwezo mwe ichi kitabu. 
JHN.20.31	Izi zigondiγwe, kangwe mtozeshe kuti: Yesu ni Kilisito, ṅwana Mulungu, kangwe kuja kutozesha kwenyu mwonele nako nkalamo ye mwe zina jakwe.
JHN.21.1	Ziya mbuli zikibontoka, Yesu azalawila waja wahina vituhu he bahali ya Tibeliya. Awalawilevyo ni iviho: 
JHN.21.2	Simoni Petelo na Toma mweitangwa Mpasha na Natanayeli ywa Kana ya Galileya na wana Zebedeyo na wahina wakwe watuhu waili ne wai haṅwe. 
JHN.21.3	Simoni Petelo awati weyae: Nahita kwa lowa. Wazamwitikila: Hata ishwi tihite haṅwe na iwe! Wazalawa, wazaingila mwe chombo, miya chiya kilo nkawana wagwizilevyo. 
JHN.21.4	Kukicha Yesu azaγoloka mpwai, miya waja wahina nkawataile, kuti ni Yesu. 
JHN.21.5	Yesu awati: Wanangu, nkamna vya ja? Wazamlandula: Do. 
JHN.21.6	Azawati: Gelai lwavu lwazu lwa kulume lwa chombo, nemwonele! Wazalugela, miya nkawadahile kuluhuna kwa ungi wa nyama za bahali. 
JHN.21.7	Yuja mhina, Yesu amkundisheye, azamuti Petelo: Ni Zumbe yuja! Simoni Petelo akiiva, kuti ni Zumbe, azakanta nkazu yakwe, hambu ne ai bule, azalumbila na mwe bahali. 
JHN.21.8	Miya waja wahina watuhu wazahita na chombo, hambu ne waishi hale na mpwai, ni mikono magana maili, wazahuna lwavu na ziya nyama. 
JHN.21.9	Wakibula kuja mpwai wazaona makala ya moto yaikiγweyo na makapala muja zikoi na vimande. 
JHN.21.10	Yesu awati: Letei makapala kuṅwe, mugwizileyo ivi lushe! 
JHN.21.11	Simoni Petelo azahita, azahuna lwavu na mpwai, luna nyama nkulu muno gana na milongo mishano na ntatu; hata zikiγenela ivyoho, lwavu nkaludwikile. 
JHN.21.12	Yesu awati: Izai na kunu, mkishashule! Waja wahina nkakuna atozizeye moyo kumwuza: Iwe u ndai? Hambu wazataila, kuti ni Zumbe. 
JHN.21.13	Yesu aiza, aγuwa kimande, awainka, hata kapala vivyoho. 
JHN.21.14	Ako ni ka ntatu, Yesu akilawila waja wahina akibinda kufufuka.
JHN.21.15	Wakibinda kukishashula, Yesu amγamba Simoni Petelo: Simoni, ṅwana Yohana, wanikundisha kuzinka awa? Angwe: Ehe, Zumbe! Iwe wataila, kuti nakukundisha. Angwe: Lisha viγoto vyangu! 
JHN.21.16	Vituhu amγamba Petelo ka mbili: Simoni, ṅwana Yohana, wanikundisha? Angwe: Ehe, Zumbe! Iwe wataila, kuti nakukundisha. Amuti: Γolokela ngoto zangu! 
JHN.21.17	Amγamba ka ntatu: Simoni, ṅwana Yohana, wanikundisha? Petelo azaona ukiwa, kuti amwuza ka ntatu: Wanikundisha?, azamuti: Zumbe, wataila mbuli zoshe, iwe wataila, kuti nakukundisha. Yesu amuti: Lisha ngoto zangu! 
JHN.21.18	Kweli nakuti: Aho, ndiho ui mubwanga, uzakikanta ṅwenye, uzaanga, ukundileko. Miya ndiho udalahale, neukusule mikono yako, kangi mtuhu atakukanta, akuiγale ushikundako. 
JHN.21.19	Inu mbuli ailongile, kangwe amwonyeshe mifiile, ndiyo amgimbike Mulungu nayo. Akibinda kulonga ivi, amti: Nitongela! 
JHN.21.20	Petelo azahituka, azamwona yuja mhina, Yesu amkundisheye, kuti amtongela; ni yuja ndiye akiikala hehi na Yesu wakija nkande za ṅwiyaγulo, akimwuza: Zumbe, ni ndai mwekuinkila? 
JHN.21.21	Petelo akimwona uyu amγamba Yesu: Zumbe, uyu ana mbwai? 
JHN.21.22	Yesu amuti: Ati imi nakunda, aikale, mpaka nikizaiza, iwe una mbwai navyo? 
JHN.21.23	Iwe nitongela du! Ne iyo mbuli iandukeho, wanduγu wakihalonga: Yuja mhina nkafa. Miya Yesu nkalongile kuti: Nkafa, miya alongile: Ati nakunda, aikale, mpaka nikizaiza, iwe una mbwai navyo?
JHN.21.24	Uyu ni yuja mhina mwelongela izi mbuli uwona, ne azigondileye, kangi tataila, kuti uwona wakwe ni wa kweli.
JHN.21.25	Miya kuna mbuli nyingi ntuhu, Yesu aγosholezo; ati ziya zagondwa ṅwenga ṅwenga, nanga naγamba: Hata mwe ngulu ngima nkeviγendwe viya vitabu, ndivyo vizigondwe.
ACT.1.1	Ṅwiyangu Teyofilo, kitabu cha bosi nizachibinda cha viya, Yesu aandilevyo kuγoshola na kufuza 
ACT.1.2	mpaka uja mushi, ahoinulwa na mwe lwingu; ne abindileho kulaγiliza ziya ntuṅwa, ashaγulezo, viya vya mpeho ṅazi. 
ACT.1.3	Kangi ni waja, aonyeshewo na ntangilo nyingi haja akibinda kulumiziγwa, kuti a moyo; aakawalawila mishi milongo mine akiwaukwila viya vya uzumbe wa Mulungu. 
ACT.1.4	Akiwaunganyanya azawalaγiliza: Msheuke kuja Yelusalemu, miya mwafize uwo msuhi wa Tate, mwivilewo kwangu! 
ACT.1.5	Hambu Yohana ne akibatiza na mazi, miya inywi nemubatizwe na mpeho ṅazi, kukizinka mishi miγeke du. 
ACT.1.6	Miya waungananewo wazamwuza angwe: Zumbe, mishi ija ne ndiho ushimikile Waisilayeli uzumbe? 
ACT.1.7	Azawaγamba: So mbuli yenyu kutaila, mishi ija ihozabula, Tate aikileyo kwa nguvu yakwe ṅwenye; 
ACT.1.8	komo mhokele nguvu ya mpeho mṅazi aho ndiho nezeimiizile, mγaluke waona wangu uko Yelusalemu na mwe shi ngima ya Yudeya na ya Samaliya na kosheni mpaka kwe mihelo ya shi. 
ACT.1.9	Akiwaγambila izi mbuli, wakiolela, azainulwa, zunde jizamγuwa, jizamwusha, waiolele. 
ACT.1.10	Waja wakiolela, avyohita na mwe lwingu, ne waγoshi waili wahoγoloka haja, waliho, wazwikilewo shuke zeṅala, 
ACT.1.11	wazawati: Waγoshi wa Galileya inywi, nini mkiγoloka na kuolela na kwe lwingu? Uyu Yesu sa iviho avyoinulwa na mwe lwingu akiushiγwa kwenyu, ne ndivyo nezeaize, sa iviho mumwenevyo, akihita na mwe lwingu. 
ACT.1.12	Haho wakihauka he uja mulima wa miziyaγembe wazauya Yelusalemu; unu mulima u hehi na Yelusalemu, ni kadambo kashinako ṅwiko na sabato. 
ACT.1.13	Wakibula kaya wazakwela mwe tala ja ija nyumba, wamoikala, ni Petelo na Yohana na Yakobo na Andeleya na Filipo na Toma na Balitolomeyo na Mateyo na Yakobo, ṅwana Alifeyo, na Simoni Zelote na Yuda, ṅwana Yakobo. 
ACT.1.14	Awa woshe wazatenda moyo muṅwe wakishindiza vika haṅwe na wavyelengwa na Maliya, nine ja Yesu, na wanduγuze wa Yesu.
ACT.1.15	Mishi ija Petelo azawalawila waja wanduγu; kangi jiya bumba joshe jiungananejo muja jizaγelemuka mazina gana na milongo mili, azawati: 
ACT.1.16	Waγoshi kangi wanduγu wangu, vizaagiza, kunebontoka ugondengwa, sa mpeho ṅazi ilongilevyo na kanwa cha Dawidi kale kwa mbuii ya Yuda; uyu azawalongwela waja wamgwizilewo Yesu. 
ACT.1.17	Kangi ne akitalwa haṅwe na ishwi, yohe azapangilwa unu ufuṅwa wetu. 
ACT.1.18	Uyu azamota luja lubuwa na kitumulo cha ubada wakwe; azakina funi, ne ahotumbuka ṅwili gati, matumbo yakwe yoshe yazalawa. 
ACT.1.19	Inu mbuli izamanyika kwa wantu woshe weikala Yelusalemu, wazaitanga Iuja lubuwa na milongele yawe: Akelidama, ni kuγamba: Lubuwa lwe mpome. 
ACT.1.20	Hambu mwe kitabu cha mazumo kuigondiγwe: Nyumba yakwe nezeiγaluke huzu, nkezekuoneke mwemwikala, kangi: Uolezi wakwe shuti uhile na mtuhu! 
ACT.1.21	Lushe kuna waγoshi waangilewo na ishwi mishi yoshe, Zumbe Yesu akiingila kwetu mpaka akikulawa, 
ACT.1.22	kuandiila akibatizwa ni Yohana mpaka uja mushi akiinulwa, akiushiγwa kwetu, waja vyaagiza, ṅwiyae ywawe muṅwe alongele ufufuki wakwe uwona haṅwe na ishwi. 
ACT.1.23	Wazaγolosha waili, Yosefu mweitangwa Balisaba, vituhu aitangwa Yusito, na ṅwiyae Matiya. 
ACT.1.24	Wazavika angwe: Iwe Zumbe, wataila myoyo ya wantu woshe, awa waili tionyeshe yuja, 
ACT.1.25	umshaγuleye, aγuwe unu ufuṅwa na ntuṅwa, Yuda aashizewo, kangwe ahite na haja hantu hakwe ṅwenye. 
ACT.1.26	Wazawatowela lusolo; lusolo luzagwa na kwa Matiya, ne ahogimbikwa haṅwe na ziya ntuṅwa kumi na muṅwe.
ACT.2.1	Mushi wa milongo mishano ukitimiza, woshe wa kiṅwe hantu haṅwe. 
ACT.2.2	Ne kuholawa vuzo kwe lwingu, viya ni ja mpeho yekunta na nguvu, jizamema muja nyumbai moshe, waikalemo. 
ACT.2.3	Kuzalawila nyimi zepangana, viyani zamoto, zizawaikaila kila muntu. 
ACT.2.4	Woshe wazagisa mpeho ṅazi, wazaandiila kulonga na vilosi viγeni, kila sa Mpehongwa ivyomshungula kubilikila. 
ACT.2.5	Miya kuja Yelusalemu kuikala Wayuda wemwogoha Mulungu waandukewo mwe mbali zoshe kimu shi. 
ACT.2.6	Lushe jiya vuzo jikiiviγwa, wantu wangi wazaunganana, wazaatukwa ni matumbo, hambu kila muntu azawaiva waja, wakilonga kilosi chakwe ṅwenye. 
ACT.2.7	Wazashentuka, wazamaka angwe: Kaulai! Awa woshe welonga siwo Wagalileya? 
ACT.2.8	Lushe ishwi tiiva zeze kila muntu kilongele chakwe ṅwenye, avyelwecho nacho? 
ACT.2.9	lshwi Wapalito na Wamediya na Waelami na ishwi teikala Mesopotamiya na Yudeya na Kapadokiya na Ponto na Asiya 
ACT.2.10	na Fuligiya na Pamufiliya na Egiputa na lwazu lwa Libiya lweolela na Kilene na ishwi Waloma teikala uγeni kunu, ishwi Wayuda na wahina, 
ACT.2.11	Wakaleta na Waalabu, toshe tiyawaiva, wakibilikila na vilosi vyetu viya vikulu, Mulungu aγosholevyo! 
ACT.2.12	Woshe wazashentuka, wazaaγilwa, wazaγambilana kila muntu na ṅwiyae: Inu mbuli neihite kwa bontokela hi? 
ACT.2.13	Miya kuṅwe wazabela angwe: Watetengeziγwa ni mpombe!
ACT.2.14	Petelo azainuka haṅwe na waja weyae kumi na muṅwe, azainula kanwa chakwe, azawabilikila angwe: Inywi waγoshi wa Kiyuda na inywi nyoshe mweikala Yelusalemu, inu mbuli shuti mwitaile, mteγeleze mbuli zangu! 
ACT.2.15	Hambu awa nkawatengele, sa muvyofanyanya, hambu ivi lushe ni saa ntatu za makelo, 
ACT.2.16	miya aha habontoka viya vyalongwavyo ni mteγanyi Yoweli akiγamba: 
ACT.2.17	Kangwe ni Mulungu: Mishi ija ya shilikiza nezeniitiile wantu woshe mpeho yangu, wana wenyu wa kiγoshi na wa kivyele nezewabilikile mbuli za uteγanyi, wabwanga wa kwenyu nezewaone sozi, hata waγundu wa kwenyu nezewaloshiγwe vivyoho. 
ACT.2.18	Wabwanga wangu na wandele wangu ne ndiwo niitiile mpeho yangu mishi ija, ne ndiwo wabilikile mbuli za uteγanyi. 
ACT.2.19	Nezenigwishe vilozo mwe lwingu ulanga na vimaka uko shi, vye mpome, vye moto, vye moshi moshi. 
ACT.2.20	Zuwa jiγalamuke lwiza, ṅwezi uγalamuke mpome, kushizati kulawile uja mushi mkulu wa Zumbe weafiziγwa. 
ACT.2.21	Kangi aho kila, ndiye nezeakemele zina ja Zumbe, atahona. Inywi waγoshi wa Kiisilayeli, 
ACT.2.22	ivai izi mbuli: Yesu ywa Nazaleti azatailikana kwenyu, kuti aanduka kwa Mulungu, kwa viya vye nguvu na viya vilozo na viya vimaka, aγosholevyo, kangi ni Mulungu ṅwenye aviγosholeye naye he mesho yenyu, sa muvyotaila wenye. 
ACT.2.23	Uyu Mulungu azamfanyanyiza aho kale ndimayakwe na kumshengela mhaka kwaviya, avyotaila mbuli zoshe; kwa ivyoho muzamγuwa mkimwinkwa ni mikono ya wahambanyi, muzamkontela mwe muti, muzamkoma. 
ACT.2.24	Miya Mulungu azamfufula, akiusha milumilwe ya kifa, hambu nkavidahikane, yuja akitoziγwa ndicho. 
ACT.2.25	Hambu Dawidi azamfanyanya uyu akiγamba: Hoshe hoshe naiṅwolela Zumbe; akiγoloka kulume kwangu, senivuwe! 
ACT.2.26	Kwa inu mbuli moyo wangu waona nyemi, lulimi lwangu lwatowa zumo, hata ṅwili wangu waikala mpolele kwa mbuli ya kialilo changu. 
ACT.2.27	Hambu nkuasha mpeho zangu kuzimu, nkuleka, yuja uyemkundisha akibanika. 
ACT.2.28	Wanionyesha sila ya nkalamo, waniiγusha na nyemi ye he cheni chako. 
ACT.2.29	Inywi waγoshi, wanduγu wangu, lekai, nimiγambile na kulaviliza mbuli ya baba yetu Dawidi kuti: Yuja azafa, azazikwa, mbila yakwe i kunu kwetu mpaka unu mushi wa lelo. 
ACT.2.30	Miya kwa kuti ni mteγanyi, azataila, kuti Mulungu azamunka kilaγa na kukilisha akiγamba: Waja wavyelwewo ndiye nezekuoneke ndiye aikale mwe kiti chakwe. 
ACT.2.31	Akiviona aho kale azalonga ziya mbuli na kuteγanya ufufuki wa Kilisito kuti: Nkaashiγwa kuzimu, kuti: Ṅwili wakwe nkaubanika. 
ACT.2.32	Uyu Yesu Mulungu azamfufula, kangi ishwi toshe ti waona wa inu mbuli. 
ACT.2.33	Lushe akibinda kuinulwa na kulume kwa Mulungu, azashungulwa ni ishe, abontole uja msuhi wa mpeho mṅazi, ne ahoitila viya inywi muvyoona na muvyoiva. 
ACT.2.34	Hambu Dawidi nkakwezile na mwe lwingu, miya ṅwenye azalonga kuγamba: Zumbe azamlonga Zumbe ywangu: 
ACT.2.35	Ikala kulume kwangu, mpaka ndiho nezeniike wankulu wako shi he milundi yako! 
ACT.2.36	Lushe chengo kigima cha Isilayeli chitailishe kuti: Yuja Yesu, mumkonteleye mwe muti, ne Mulungu amγalusheye Zumbe na Kilisito.
ACT.2.37	Wakiviiva, vizaingila mwe myoyo yawe, wazamγamba Petelo na ziya ntuṅwa ntuhu: Waγoshi, wanduγu wetu, tiγoshole vivihi? 
ACT.2.38	Petelo azawati: Hitulai ntongonyezi zenyu! Kila ṅwenyu abatizwe mwe zina ja Yesu Kilisito, masa yenyu yaushiγwe, mdaheinkwa Mpeho mṅazi kwa mbazi du! 
ACT.2.39	Hambu uja msuhi wamitala inywi na wana wenyu na woshe we hale, ndiwo Zumbe, Mulungu ywetu, nezeaitange na kwakwe. 
ACT.2.40	Azawabilikila mbuli nyingi ntuhu, azawahimila kuγamba: Kundai kuvunilwa mwe inu mbali yeγangwa: Siyo! 
ACT.2.41	Waja wahokelewo mbuli yakwe wazabatizwa; wagezilwewo mwe bumbangwa uja mushi wazaγelemuka makulija matatu.
ACT.2.42	Wazakihima kufuziγwa ni ntuṅwa, wazaangilana na kubendwilana migate na kuvika. 
ACT.2.43	Woshe wazaingilwa ni woγa mwe myoyo yawe, hambu vimaka na vilozo vingi vizaγosholwa ni ntuṅwa. 
ACT.2.44	Miya woshe waandiilewo kutozesha wazaangilana haṅwe, kangi vyawe vyoshe wazaviγamba kuti: Ni vya bumbangwa. 
ACT.2.45	Kitende chawe na viya, wavyona navyo, wazavitaγa, wazavipangila woshe, kila muntu sa avyokakosa. 
ACT.2.46	Kwa kuti ne wai moyo muṅwe, nkawadizile kuunganana kila mushi mwe vikilongwa, hata kwe nyumba zawe wazabendwilana migate, 
ACT.2.47	wazaja nkande zawe na nyemi na myoyo yeṅala; ivyoho wazamtogola Mulungu, kangi wazakundwa ni wantu woshe. Zumbe azakuza jiya bumba akiingiza kila mushi wekunda kuvunilwa.
ACT.3.1	Petelo na Yohana wazakwela haṅwe mwe vikilongwa saa kenda, wantu wahokavikila. 
ACT.3.2	Kuna muntu ashidahaye kuγenda, vivyo avyelwevyo, aakaletiγwa akiikiγwa kila mushi he kifiγwe cha vikilongwa cheitangwa kitana, alombeze vya mbazi kwa waja weingila vikiloi. 
ACT.3.3	Uyu akimwona Petelo na Yohana, wakiunga kuingila mwe vikilongwa, azawahembeleza, wamunke cha mbazi. 
ACT.3.4	Miya Petelo haṅwe na Yohana 
ACT.3.5	wazamdulila angwe: Tiolele! Azawashungila, azaafiza, ndivyo wamunke. 
ACT.3.6	Miya Petelo azamuti: Feza na zahabu sina, miya nivyona navyo, navikunka: Mwe zina ja Yesu Kilisito ywa Nazaleti inuka, uhite! 
ACT.3.7	Azamtoza na mkono wakwe wa kulume, azamwinula. Viya du lushe milundi na nkungu zakwe zizatenda nguvu, azafikainuka, 
ACT.3.8	azaγoloka, azaγenda, azaingila haṅwe nawo mwe vikilongwa, azahita na kuvinavina na kumtogola Mulungu. 
ACT.3.9	Wantu woshe wazamwona, avyoγenda na kumtogola Mulungu, kangi wazamtaila, 
ACT.3.10	kuti ni yuja, ndiye akiikala he kifiγwe kitana cha vikilongwa, akilombeza vya mbazi, wazamakisha na kushentuka kwa viya, aγoshwelwevyo.
ACT.3.11	Yuja mkilema ahonyiγweye azamtongela Petelo na Yohana, ne wantu woshe wahowaγulukila na kwe ija halaza yeitangwa ya Salomo, hambu wazamakisha. 
ACT.3.12	Petelo akiwaona azawalonga waja wantu angwe: Waγoshi wa Kiisilayeli, nini mkimaka inu mbuli? Kangi nini mkitidulila, viya titeleka kwa nguvu yetu wenye ao kwa mivikile yetu, uyu akiγenda? 
ACT.3.13	Mulungu ywa Abulahamu na ywa Isaka na ywa Yakobo, Mulungu ywa wababa zetu azamgimbika ṅwanae Yesu; kweli inywi mzamwinkila, muzamtowa hulu kwa Pilato, yuja akikunda kumshungula. 
ACT.3.14	Miya inywi muzamhetela leba yuja mṅazi na mtanda, mzahembeleza, mwinkwe mkoma wantu. 
ACT.3.15	Zumbe ywa nkalamo muzamkoma; Mulungu azamfufula uyu kwa wafilewo, waona ni shwiyo. 
ACT.3.16	Kwa viya atozeshevyo zina jakwe, jiya zina jakwe jizamgela nguvu uyu, muyemwona, kangi muyemtaila; mitozesheze yakwe ainkiγweyo ndiye ne imunkileyo uyu unu ugima, muwoona nyoshe. 
ACT.3.17	Lushe wanduγu, nataila, kuti muviγoshole kwa kushetaila kwenyu, sa viyaho vya wazumbe wenyu. 
ACT.3.18	Mulungu azabontola viya, abilikilavyo aho kale na vyanwa vya wateγanyi woshe, kuti Kilisito ywakwe nezealumiziγwe. 
ACT.3.19	Lushe hitulai ntongonyezi zenyu, kangi hitukai, uhuza wenyu uushiγwe, kangwe mishi idahekinta, wantu wahohemela he cheni cha Zumbe! 
ACT.3.20	Ne ndiho nezeamtumile Yesu Kilisito, muyemuliγanyiziγwa kale. 
ACT.3.21	Uyu vyamtala kunaγuwa uzumbe wa lwingu mpaka mishi ija, vintu vyoshe vihozauya kwe chandusho chawe, sa Mulungu alongilevyo kale hoshe na vyanwa vya wateγanyi wakwe waṅazi. 
ACT.3.22	Mose azalonga kuγamba: Zumbe Mulungu nezeamifufwile mwe wanduγu wenyu mubilikizi mweinga sa imi; ne ndiye nezemumwive mbulizoshe, ndizo amilonge. 
ACT.3.23	Miya kila muntu, ndiyc ashemwive yuja mubilikizi, atakoṅwa, auke mwe mbalingwa. 
ACT.3.24	Wateγanyi woshe, kuandiila kwa Samweli na waja woshe we nyuma walongilewo, wazabilikila mbuli za mishi imi. 
ACT.3.25	Inywi mu wauangwa wa waja wateγanyi na wa chiya kilaγa, Mulungu aikilecho na wababa zenyu akimγamba Abulahamu: Mwe mbeleko yako mbali zoshe za shi nezeziṅazwe mesho. 
ACT.3.26	Bosi ni nywiyo, Mulungu afufwilewo ṅwanae, azamtuma, amiṅaze mesho, kangwe kila muntu ahiluke, akileka mbuli zakwe mbada.
ACT.4.1	Waja wakilonga na wantu, wavikizi na mγolokezi ywa vikilongwa na Masadukeyo wazalawila. 
ACT.4.2	Hambu wazaihilwa, kuti waja wafuza wantu na kuwabilikila ufufuki wa wafilewo kwa viya, Yesu afufukevyo. 
ACT.4.3	Wazawagwila na mikono yawe, wazawagela mwe chumba mpaka mhitu wa uja mushi, hambu ne kwishwele. 
ACT.4.4	Miya wangi waivilewo ija mbuli wazatozesha, waγoshi du wazaγelemuka makulija mashano.
ACT.4.5	Kukicha wazumbe wawe na watawa na watabaluwangwa wazaunganana Yelusalemu. 
ACT.4.6	Hata wavikizi wakulu wa haho, wakina Ana na Kayafa na Yohana na Alekisando na waja woshe weanduka mwe mbali ya wavikizi wakulu. 
ACT.4.7	Wazawaγolosha gati, wazawauza: Viya muviγoshole kwa nguvu ya ndai ao mwe zina ja ndai? 
ACT.4.8	Ne Petelo ahogisa mpeho ṅazi, azawati: Inywi wazumbe wa mbalingwa na inywi waγolokezi! 
ACT.4.9	Ati ishwi lelo talahiγwa, kwa kuti muntu mnyonge azazifiγwa, mkitiuza: Uyu ahonyiγwe ni nguvu ya ndai?, 
ACT.4.10	tailai inywi nyosheni haṅwe na mbali ngima ya Isilayeli kuti: Viγosholwe mwe zina ja Yesu Kilisito ywa Nazaleti, mumkonteleye mwe muti, Mulungu amwinuleye kwa wafilewo! Kwa nguvu yakwe uyu aγoloka aha, muliho, ai mgima. 
ACT.4.11	Yuja ni jiya iwe jibezilwejo ni inywi wazengo, miya vikibinda jizaγaluka iwe ja heta. 
ACT.4.12	Kuluhu akakuoneka uvunizi, kangi ishwi wantu kunu shi nkatiinkiγwe zina tuhu, ndijo tihonywiγwe najo.
ACT.4.13	Wakiteγeleza ija milongele ya Petelo na ya Yohana, ivyona nyemi, kangi wakifanyanya kuti: Waja so mafundi ya ugondengwa, kangi so wavikizi, wazamaka, wazataila, kuti wana Yesu. 
ACT.4.14	Kangi wakimwolela yuja muntu ahonyiγweye, akiγoloka haṅwe nawo, nkawaene vya landula. 
ACT.4.15	Wazawalaγiliza, wamlawe muja mwe lahilo ja masa, 
ACT.4.16	wazatambikilana inu mbuli angwe: Awa wantu tiwatende zeze? Hambu kilozo chetailikana chizaγosholwa ndiwo, chizalawila woshe weikala Yelusalemu, hata ishwi nkatidaha kukela nkani. 
ACT.4.17	Miya kangwe inu mbuli isheisiize kugisa wantu woshe, tiwavaile, washezamubilikila muntu iji zina vituhu. 
ACT.4.18	Wazawaitanga, wazawashunda, kangwe washezalonga hata na kubilikila mwe zina ja Yesu.
ACT.4.19	Miya Petelo na Yohana wazawalandulaangwe: Fanyanyai wenye, ati kwa Mulungu ni utanda kumiitika kumzinka Mulungu! 
ACT.4.20	Nkatidaha kuleka kulonga viya, tienevyo, kangi tiivilevyo. 
ACT.4.21	Miya waja wazawavaila, wakibinda wazawashungula, hambu nkawaene mbuli ya kuwalaha kwa mbuli ya wantu, hambu woshe wazamtogola Mulungu kwa viya viγosholwevyo. 
ACT.4.22	Hambu yuja muntu aγoshwelweye chiya kilozo cha kuhonyiγwa aibindile mavuli milongo mine.
ACT.4.23	Wakibinda kushungulwa wazahita kwa weyae wawe, wazawatamwila vyoshe, wavikizi wakulu na waγolokezi wawaγambilevyo. 
ACT.4.24	Waja wakiviiva, woshe wazainula vyanwa kiṅwe, wazamvika Mulungu angwe: Zumbe, iwe uzaγoshola lwingu na shi na bahali na vyoshe vye mumo. 
ACT.4.25	Uzaleka, mpeho ṅazi ilonge na kanwa cha baba ywetu, ṅwanao Dawidi, kuγamba: Nini wamzimu wakitula vuzo? Nini mbali za wantu zikipikapika bule? 
ACT.4.26	Wazumbe wa kunu shi waikazanya njama, wafuṅwa wakatozanya myoyo kwa mbuli ya Zumbe na ya Kilisito ywakwe. 
ACT.4.27	Hambu wazaunganana kweli mwe unu muzi kwa mbuli ya ṅwanawo mṅazi Yesu, ugimbikeye; Helode na Pontiyo Pilato, wamzimu na wa mbali ya Isilayeli wazaivana, 
ACT.4.28	waγoshole viya vyoshe, mkono wako na ntongonyezi zako ziteγanyevyo aho kale kuti: Nezevibontoke. 
ACT.4.29	Lushe Zumbe, olela ija mivailile yawe, uwafe wapuna wako mbazi, walonge mbuli zako na nyemi zoshe na kushetendwa ni shoni hata! 
ACT.4.30	Kusula mkono wako vivyoho, wantu wakahonyiγwe, kuγosholwe ntangilo na vimaka kwa nguvu ya zina ja ṅwanawo mṅazi Yesu! 
ACT.4.31	Wakivika ivyoho, haja hantu waungananeho hazavuwanika, wosheni wazagisa Mpeho mṅazi, wazalonga mbuli ya Mulungu na nyemi.
ACT.4.32	Jiya bumba joshe ja waja wetozesha jizatenda moyo muṅwe na mpeho ṅwenga; nkakuna hata muṅwe mweγamba viya, avyona navyo, kuti ni vyakwe ṅwenye, miya vyashe ne vii vya bumbangwa. 
ACT.4.33	Ntuṅwa zizalonga na nguvu nyingi uwona wa ufufuki wa Zumbe Yesu, kangi waja woshe wazagisa mbazi nkulu. 
ACT.4.34	Kangi nkakuna wakiwa kwawe, hambu woshe, ndiwo waina maγisa na nyumba, wazavitaγa, wazaleta ija mali, waeneyo na viya vitaγiγwevyo, wazaiika shi he milundi ya ntuṅwa; 
ACT.4.35	kila azapangilwa, sa avyokosa. 
ACT.4.36	Kuna Mulewi, mbali yakwe ianduka mwe shi ya Kipulo, ndiye Yosefu, aitangwa ni ntuṅwa Balinaba, ni kuγamba: Ṅwamhembulizo. 
ACT.4.37	Uyu ne aina γisa, azajitaγa azaleta ziya shilingi, aonelezo, azaziika shi he milundi ya ntuṅwa.
ACT.5.1	Kuna mγoshi mweitangwa Ananiya, ana muke ndiye Safila. 
ACT.5.2	Yohena azataγa jakwe γisa; miya ziya shilingi, aonelezo, azafisha kuṅwe, hata muke aitaile, azaiγala kafungu du, azakaika shi he milundi ya ntuṅwa. 
ACT.5.3	Petelo azamuti: Ananiya, nini Satani akigisa moyo wako, umhenyeze Mpeho mṅazi na kufisha shilingi kuṅwe, uonelezo na γisa jako? 
ACT.5.4	Nkudahile kujitoza? Hambu ne jii jako; hata jiibindile kutaγwa, ṅwenye uzadaha kukifanyanyiza, ndivyo uγoshole najo. Nini ukifanyanya mbuli yeinga aho mwe moyo wako? Nkumhenyeze muntu, miya umhenyeze Mulungu. 
ACT.5.5	Ananiya akiiva izi mbuli, azakina na shi, azadwika moyo. Woγa ukulu uzaingila woshe waviivilewo. 
ACT.5.6	Wabwanga wazainuka wazamwinula, wazamlavya, wazamzika. 
ACT.5.7	Saa ntatu zikizinka, muke yohena azaingila, miya nkataile viya viγosholekevyo. 
ACT.5.8	Petelo azamγamba: Niγambila, ati γisa jenyu mujitaγile ivyoho? Angwe, Ehe, ne titaγilevyo. 
ACT.5.9	Petelo azamuti: Nini mkiivana kuγeza mpeho ya Zumbe? Olela, milundi ya waja wamzikilewo mulumewo izabula haja he kifiγwe, newakulavye nawe! 
ACT.5.10	Viya du lushe azakina he milundi yakwe, azadwika moyo; waja wabwanga wakiingila, wazamwona, kuti ni kimba, wazamlavya, wazamzika haja ha mulume. 
ACT.5.11	Woγa ukulu uzaingila bumba gima na woshe waivilewo izi mbuli.
ACT.5.12	Ntangilo na vilozo vingi vizaγosholwa ni mikono ya ntuṅwa kwa wantu. Woshe wazaangilana haja he balaza ya Salomo na kutenda moyo muṅwe. 
ACT.5.13	Miya waja watuhu nkakuna agumbileye moyo na kuwatongela, hambu wantu woshe wazawatogola vikulu. 
ACT.5.14	Miya wemtozesha Zumbe wazaingila vivyoho, ni bumba kulu ja waγoshi na ja wavyele. 
ACT.5.15	Hata watamu wawe wazawalavya na se, wazawaika mwe sazi na mwe nkingo, kangwe Petelo akizinka, kizuli chakwe du chiwabwile kuṅwe. 
ACT.5.16	Hata wantu wangi wa mizi tanga ya Yelusalemu wazaunganana na kuleta watamu na waja welumiziγwa ni mpepo ze usaba, awa wosheni wazahonyiγwa.
ACT.5.17	Miya mvikizi mkulu azalawila na woshe, awona nawo, ne bumba ja Masadukeyo, woshe wana wizu ungi muno. 
ACT.5.18	Wazagwila ntuṅwa na mikono yawe, wazawagela mwe chumba cha wantu woshe. 
ACT.5.19	Miya mlau ywa Zumbe azazuγula nyuvi za chiya chumba na kilo, azawalavya, azawati: 
ACT.5.20	Hitai, mγoloke mwe vikilongwa, mubilikile mbalingwa mbuli zoshe za inu nkalamo! 
ACT.5.21	Wazaiva, wazahita mwe vikilongwa na maziyeziye, wazabilikila. Mvikizi mkulu akiiza na bumba jakwe, azaitanga wafuṅwa wakulu nawanduγu woshe wa wana Isilayeli, azatuma na kwe chumba, waja waletiγwe. 
ACT.5.22	Wafunguwo wawe wakibula nkawawaene mwe chumba; wazauya, 
ACT.5.23	wazalonga angwe: Tizaona, chumba chiizuγalwe na utanda woshe, kangi waluγojo waiγoloke kwe vifiγwe, miya tikizuγula muja ndai, nkatiene muntu. 
ACT.5.24	Mγolokezi ywa vikilongwa na wavikizi wakulu wakiiva izi mbuli, wazaaγilwa; nkawataile inu mbuli, ndivyo ibontoke. 
ACT.5.25	Miya kuzaiza muntu, azawaγambila kuti: Waja waγoshi, mugezilewo mwe chumba, wa muja mwe vikilongwa waiγoloke, wafuza mbalingwa. 
ACT.5.26	Lushe mγolokezi azahita na wafunguwo wakwe, azawaleta, miya so kwa nguvu, hambu wazaogoha wantu, washekoṅwe ndiwo na kuhomelwa mawe. Wakiwaleta wazawaika mwe kitala. 
ACT.5.27	Mvikizi mkulu azawauza angwe: 
ACT.5.28	Tizamilaγiliza uwo mulomo wa kuγamba: Mshezabilikila mbuli za iji zina! Kangi shivyo, muzi wa Yelusalemu uzagisa ubilikizi wenyu, mwakunda kutigela masa ya uyu muntu! 
ACT.5.29	Petelo na ntuṅwa weyae wazalandula, angwe: Shuti timwitibe Mulungu kuzinka wantu! 
ACT.5.30	Mulungu ywa watate zeshu azamfufula Yesu, inywi mumkomileye na kumholeza mwe muti. 
ACT.5.31	Uyu Mulungu azamgimbika, aγaluke zumbe na mhonya, ainke Waisilayeli luvotekele, waushiliziγwe mahuza. 
ACT.5.32	Kangi ishwi ti waona wa izi mbuli, hala Mpeho mṅazi, Mulungu ayoinka waja wemwitika. 
ACT.5.33	Wakiviiva wazaihilishiγwa, wazakunda kuwakoma. 
ACT.5.34	Miya kuja kitala kuzainuka Faliseyo mweitangwa Gamaliyeli, ni mfuzi ywa mulomongwa mwegimbikwa ni wantu woshe, azalaγiliza waja wantu, wanelaviγwa hadodo. 
ACT.5.35	Vikibinda azalonga weyae angwe: Waγoshi wa Kiisilayeli inywi, kiγojei kwa mbuli ya awa wantu, ndivyo mγoshole! 
ACT.5.36	Hambu mishi izinkileyo Toida azalawila, azakifanyanyiza ṅwenye, kuti ndiye, azatongelwa ni wantu weγelemuka hata magana mane; uyu azakoṅwa, ne waja woshe, ndiwo wakimwitika, wahoasakana, wazahakibanikila. 
ACT.5.37	Vikibinda kuzalawila Yuda ywa Galileya mishi ija, wantu wakigondwa kodi, uyu azabahula wantu wangi, wamtongele; yohena azabanika, kangi woshe, ndiwo wakimwitika, wazaasakana. 
ACT.5.38	Lushe namiti: Mbuli ya awa wantu ilekei, muwashungule! Ati ntongonyezi zawe na ndima zawe zianduka kwa wantu, nezichakuke. 
ACT.5.39	Miya ati zianduka kwa Mulungu, nkemdahe kuzichakula, kangwe mshezabunkuka kuti: Mwamwomanya Mulungu. Wazamwitikila.
ACT.5.40	Wazaitanga ziva ntuṅwa, wazawatowa na kuwalaγiliza, washezabilikila zina ja Yesu, vikibinda wazawashungula. 
ACT.5.41	Waja wakilawa mwe kitala wazahita na nyemi, kwa kuti wazakundiziγwa kuγoshwelwa vibada kwa mbuli ya zinangwa. 
ACT.5.42	Uja mushi mgima nkawadizile kufuza na kubilikila ulau wa nyemi wa Kilisito Yesu kuja vikiloi na kuja kaya.
ACT.6.1	Mishi ija wahina wakiγenela, Wagiliki wazaṅuna Waebuleyo, kwa kuti wavyele wawe wafilwewo ni waγoshi nkawaolelwa vyedi na kupangilwa kila mushi vyewatala. 
ACT.6.2	Waja kumi na waili wazaitanga bumba joshe ja wahina, wazawati: Nkavitama, ishwi tikiasha ndima ya mbulingwa ya Mulungu, tikitumikila he ndala. 
ACT.6.3	Wanduγu, olelai waγoshi wa kwenyu mfungate wetailikana, kuti waigisize mpehongwa na viyuγo, tiwagimbike, wamanye viya vyemiagiza! 
ACT.6.4	Ishwi tibashe ndima ya kuvika na kutumikila mbulingwa! 
ACT.6.5	Inu mbuli izawatamila woshe, wazamshaγula Sitefano, ni muntu mweisiiza kutozesha, agisizeye mpeho ṅazi, na Filipo na Pulokolo na Nikanolo na Timoni na Palimena na Nikolawo aangileye na Wayuda uko Antiyokiya; 
ACT.6.6	wazawaleta kwa ntuṅwa, awa wazawahembelezeza, wazawabadikila mikono. 
ACT.6.7	Miya mbulingwa ya Mulungu izaγenda, kangi kuja Yelusalemu wahina wazafikaisiiza kuγenela, hata bumba kulu ja wavikizi jizatozesha na kuitika.
ACT.6.8	Sitefano kwa viya, avyogisa mbazingwa na kutenda nguvu, azaγoshola vimaka na vilozo vikulu kwa wantu. 
ACT.6.9	Kuzalawila kuṅwe, ni wa bumba jeitangwa ja Walibelitini na Wakilene na Waalekisando na wa Kilikiya na wa Asiya, wauzanye na Sitefano. 
ACT.6.10	Miya nkawadahile kuikila nkani viyuγo vyakwe na mpehongwa, ayolonga nayo.
ACT.6.11	Ne wahotunya wantu, walonge kuti: Tizamwiva, akilonga mbuli za kumkanka Mose, hata Mulungu. 
ACT.6.12	Hata mbalingwa na waγolokezi na watabaluwangwa wazawavota woshe, wazahita, wazamhuna, wazamwingiza kitala. 
ACT.6.13	Wazalavya waona wa lulimi weγamba: Uyu muntu nkadila kulonga mbuli za kubela haṅazi na mulomongwa. 
ACT.6.14	Hambu tizamwiva, akilonga kuti: Yesu ywa Nazaleti nezeachakule aha hantu, ahitule ija misimo, Mose atinkileyo. 
ACT.6.15	Woshe waikalewo mwe kitala wazamdulila, wazaona cheni chakwe, kuti viya ni cha mlau.
ACT.7.1+ACT.7.2	Mvikizi mkulu azaγamba: Ni ivyoho? Yuja azahitula angwe: Waγoshi inywi, wanduγu na watate, teγelezai! Mulungu mwe utana azamlawila Tate yweshu Abulahamu, ake Mesopotamiya, ashizati aikale Halani, 
ACT.7.3	azamγamba: Lawa mwe shi yako na mwe nduγu yako! Hita mwe shi, ndiyo nikuonyeshe! 
ACT.7.4	Ne alawileho mwe shi ya Wakalideyo, akihita Halani. Kuja kohena, ishe akibinda kufa, azamshamiza na mwe inu shi, muyoikala inywi ivi lushe. 
ACT.7.5	Kangi nkamunkile tongo mumo, ati ni heinga sa lwayo luṅwe du, miya azamwikila msuhi wa kuzaimunka, iγaluke yakwe ṅwenye na ya mbeleko yakwe, ndiyo imtongele, kangi ne aishina ṅwana. 
ACT.7.6	Vikibinda Mulungu azamlonga kuγamba: Mbeleko yako nezeiikale uγeni mwe shi ngeni, kangi muja nezewaikundile upuna na kuiγoshwela vibada mavuli magana mane. 
ACT.7.7	Kangi ija mbali, ndiyo watumikile, imi nezeniilahe, ne Mulungu alongilevyo, kangi vikibontoka, nezewakulawe, wanitumikile hantu aha. 
ACT.7.8	Azamunka kilaγa cha kushenga wana, kwa ivyoho akimvyala ṅwanae Isaka azamshenga mushi wa mnane, Isaka azamγoshwela Yakobo sa ivyoho, kangi uyu Yakoho waja watate zeshu wakulu kumi na waili azawaγoshwela sa ivyoho. 
ACT.7.9	Waja watate wakulu wazaingilwa ni wizu na Yosefu, wazamtaγa na Egiputa, miya Mulungu azaanga naye, 
ACT.7.10	azamvunila mwe ukiwa wakwe woshe, azamwonela mbazi, adahelonga na viyuγo kwa Falawo, zumbe ywa Egiputa, ne uyu ahomunka ufuṅwa wa Egiputa hata wa nyumba yakwe yoshe. 
ACT.7.11	Sala izagwa mwe shi ngima ya Egiputa na ya Kanaani na ukiwa ungi, hata watate zeshu nkawaene vya ja. 
ACT.7.12	Yakobo akiiva kuti: Egiputa kuna nkande, azatuma watate zeshu ntambo ya bosi. 
ACT.7.13	Mwe ntambo yawe ya mbili Yosefu azakilaviliza kwa wakuluwe, ne nduγu ya Yosefu ihotailwa ni Falawo. 
ACT.7.14	Miya Yosefu azatuma, azamwitanga ishe Yakobo na chengo chakwe choshe, wazaγelemuka milongo mfungate na washano. 
ACT.7.15	Yakobo azasheela Egiputa, ṅwenye azafa γuko na watate zeshu; 
ACT.7.16	wazaiγalwa Sikemu, wazazikwa mwe ija mbila, Abulahamu aγuzileyo na feza kwa wana Hemoli kuja Sikemu. 
ACT.7.17	Mishi ya uja msuhi, Mulungu amunkilewo Abulahamu, ikitimiza, iyo mbali izakula, izaγenela uko Egiputa, 
ACT.7.18	mpaka kukiinuka zumbe mtuhu ywa Egiputa ashimlailaye Yosefu. 
ACT.7.19	Uyu azaγendela inu mbali yetu na minyanyi, azaγoshwela watate zeshu vibada, akiwakundila kuasha vizana vyawe tunduwi, kangwe washeikale ugima. 
ACT.7.20	Mishi ija Mose azavyalwa, Mulungu akimwolela, ni ṅwana mtana; azakuziγwa myezi mitatu mwa ishe. 
ACT.7.21	Uyu akiashiγwa, ṅwana ywa kindele ywa Falawo azamdodola, azamkuza, viya ni ṅwanae ṅwenye. 
ACT.7.22	Mose azafuziγwa utalizi woshe wa Kiegiputa, milongele yakwe na miγoshwele yakwe izatenda nguvu. 
ACT.7.23	Akibinda mavuli milongo mine azakwela ṅwenye, akaolele wana Isilayeli, wanduγu wakwe. 
ACT.7.24	Akiona, muṅwe avyoγoshwelwa vibada, azakwelwa ni maya, azamlahiziza yuja aonyiγweye lulali, azamkoma yuja Muegiputa. 
ACT.7.25	Azaγamba, wanduγu wakwe newataile, kuti Mulungu akunda kuwainka uvunizi na mkono wakwe, miya waja nkawavitaile. 
ACT.7.26	Keloi jakwe azawalawila, wakiomana wenye, azakunda kuwatanya, waivane, akiwati: Waγoshi, mu wanduγu, nini mkiifyana? 
ACT.7.27	Miya yuja mwemwifya ṅwiyae azamshindika angwe: Ni ndai akugimbikeye zumbe na mlamuzi ywetu? 
ACT.7.28	Wakunda kunikoma nami, sa viyaho umkomilevyo γulo yuja Muegiputa? 
ACT.7.29	Kwa inu mbuli Mose azanyilika, azaγaluka mγeni mwe shi ya Midiyani, ne avyailweko wana waili. 
ACT.7.30	Mavuli milongo mine yakibontoka, azalawilwa mwe nyika ya mulima wa Sinai ni mlau ywa Zumbe mwe moto uakilewo mwe shafi. 
ACT.7.31	Mose akiviolela azamaka viya, avyoona. Akibula hehi, aolele vyedi, kuzalawa kanwa cha Zumbe angwe: 
ACT.7.32	Imi ni Mulungu ywa waisho, Mulungu ywa Abulahamu na ywa Isaka na ywa Yakobo; Mose azadidima, azatoγelwa ni kuhaolela. 
ACT.7.33	Zumbe azamuti: Shungula vilatu vya milundi yako! Hambu aha hantu, uhoγoloka, ni shi ṅazi. 
ACT.7.34	Imi nizaona sungu za mbali yangu ye kuja Egiputa, nizaiva midihile yawe, nizasheela, niwavunile. Lushe iwe hita, nikutume na kuja Egiputa! 
ACT.7.35	Yuja Mose, wamwikileye nkani kuγamba: Ni ndai akugimbikeye zumbe ao mlamuzi?, uyu Mulungu azamtuma, aγaluke zumbe na mvunizi akiambiziγwa ni mkono wa yuja mlau amlawileye mwe jiya shafi. 
ACT.7.36	Uyu azawalavya na kuγoshola vimaka na ntangilo mwe shi ya Egiputa na he bahali yelungulika namwe nyikamavuli milongo mine. 
ACT.7.37	Uyu Mose ne alongileye wana Isilayeli kuti: Mulungu nezeamifufwile mwe wanduγu wenyu mubilikizi mweinga sa imi. 
ACT.7.38	Uyu ne aangileye na jiya bumba ja watate zeshu mwe nyika haṅwe na yuja mlau alongileye naye mwe mulima wa Sinai, azainkwa mbulingwa ze moyo, aziminke; 
ACT.7.39	miya watate zeshu nkawakundile kumwilika, miya wazamshindika, myoyo yawe izahituka na kuja Egiputa, 
ACT.7.40	wazamγamba Aloni: Tiγoshwele milungu, ndiyo itilongwele! Hambu yuja Mose atilavizeye mwe shi ya Egiputa nkatitaila lushe mbuli yakwe, ati aenei. 
ACT.7.41	Wazaγoshola mishi ija ndama ya nkambaku, chiya kinyuwa wazachiiγaila ṅombe ya mviko, wazatamilwa ni ndima za mikono yawe. 
ACT.7.42	Miya Mulungu azahiluka akiwaleka, watumikile ntimizi za lwingu, sa vyagondwavyo mwe kitabu cha wateγanyi kuγamba: Inywi wa chengo cha Isilayeli, kuja nyika ne mkiniletela ṅombe za kukoma na za mviko mavuli milongo mine? 
ACT.7.43	Mzainula hema ja Moloki na ntondwe ya mulungu wa Lomufa, ne muγosholezo, mzivike; nezenimishamize na hale kuzinka Babeli. 
ACT.7.44	Hemangwa ja uwona watate zeshu ne waina najo uko nyika, sa viyaho yuja mtakulonga amlaγilizevyo Mose, ajiγoshole, ija fanyanyi aeneyo ilivyo. 
ACT.7.45	Jiya watate zeshu wazajiγuwa, wazajiingiza, waina Yosuwa, mwe shingwa za wamzimu, Mulungu aγulushewo, wahakanye watate zeshu mpaka mishi ya Dawidi. 
ACT.7.46	Uyu azaonela mbazi kwa Mulungu, azamhembeleza, ashungulwe kumwonela Mulungu ywa Yakobo ikailo. 
ACT.7.47	Miya Salomo azamzengela nyumba. 
ACT.7.48	Miya yuja mwe uko ulanga nkaikala mwe nyumba zizengiγwezo ni mikono ya wantu, sa mteγanyi avyolonga: 
ACT.7.49	Lwingu ni kiti changu, shi ne nimoikila milundi yangu; munizengele nyumba ani? Ne Zumbe avyolonga. Ni hantu ani, ndiho nihemele? 
ACT.7.50	Siwo mkono wangu uγosholewo ivi vyoshe? 
ACT.7.51	Inywi watili, mshishengiγwewo myoyo na mashikilo, mishi yoshe mwamwikila Mpeho mṅazi nkani, watate zenyu walivyo, ne mulivyo nenywi. 
ACT.7.52	Ni mteγanyingwa yuhi, walate zenyu washimγulusheye? Wazawakoma waja wabilikilewo aho kale, mbuli ya uyu mtanda ndivyo ibontoke; ne yuja, mumwinkileye mishi inu, mumkomileye; 
ACT.7.53	ni nywiyo mwahokelawo mulomongwa, kuti mzaulaγiliziγwa ni walau, miya nkamwuγolokele.
ACT.7.54	Wakiiva izi mbuli wazaihilishiγwa mwe myoyo yawe, wazaluma lusaya kwa mbuli yakwe. 
ACT.7.55	Uyu azamema mpeho ṅazi, azaolela na kwe lwingu, azaona utana wa Mulungu, azamwona Yesu, aiγoloke kulume kwa Mulungu. 
ACT.7.56	Ne aholonga: Shivyo naona, lwingu lwizuγuke, kangi namwona ṅwanangwa ywa muntu, aiγoloke kulume kwa Mulungu. 
ACT.7.57	Wazakema na vyanwa vikulu, wazashita mashikilo yawe, woshe wazamγulukila haṅwe, 
ACT.7.58	wazamshindika, alawe muja kaya, wazamhomela mawe. Waona wazaika shuke zawe he milundi ya mubwanga mweitangwa Sauli. 
ACT.7.59	Wazamhomela Sitefano mawe; uyu azainula kanwa, azalonga angwe: Zumbe Yesu, hokela mpeho zangu! 
ACT.7.60	Azaginta mazwi, azakema na kanwa kikulu angwe: Zumbe, ushewaikile unu uhuza! Akibinda kulonga ivyoho, ne ahosisila.
ACT.8.1	Sauli azatamilwa ni kukoṅwa kwakwe. Mishi ija bumbangwa je kuja Yelusalemu jizaona nkondo ya kuγulushiγwa, woshe wazaasakana mwe shi za Yudeya na za Samaliya, kushima ntuṅwa. 
ACT.8.2	Wantu watozeshewo vitana wazamzika Sitefano, wazamubindila ndilo nkulu. 
ACT.8.3	Sauli azachakula bumbangwa na kuwabasha mwe nyumba zawe, azahuna waγoshi na wavyele, azawagela mwe chumba. Waja waasakanewo wazaanga na ku 
ACT.8.4	bilikila mbulingwa.
ACT.8.5	Filipo azasheela na mwe muzi wa Samaliya, azawabilikila mbuli ya nyemi ya Kilisito. 
ACT.8.6	Mabumba makulu yazateγeleza viya vyelongwa ni Filipo na kutenda moyo muṅwe kwa viya, wabilikilevyo, na kwa viya, waenevyo ntangilo, aγosholezo. 
ACT.8.7	Hambu wangi, ndiwo wakitoziγwa ni mpepo ze usaba, zizawalawa na kukema na vyanwa vikulu, kangi wangi wena pengene na washidahawo kuγenda wazahonyiγwa, 
ACT.8.8	ne muhogwa nyemi nkulu mwe uja muzi.
ACT.8.9	Muja kaya muna mγoshi, zina jakwe ndiye Simoni, ni mγanga amashizeye wantu woshe wa Samaliya, kangi ṅwenye azalonga kuti: Ni muntu mkulu; 
ACT.8.10	wantu woshe wakulu na wadodo ne wakimteγeleza angwe: Uyu ana nguvu ya Mulungu yeγangwa, kuti ni nkulu. 
ACT.8.11	Wazamteγeleza, kwa kuti mishi mingi azawashentusha na uγanga wakwe. 
ACT.8.12	Wakitozesha viya, Filipo abilikilevyo vya nyemi vya uzumbe wa Mulungu na vya zina ja Yesu Kilisito, kuzabatizwa waγoshi na wavyele. 
ACT.8.13	Yuja Simoni yohena azaandiila kutozesha, azabatizwa, azaanga na Filipo; akiona, ziya ntangilo na ziya nguvu zikiγosholwa, azashentuka. 
ACT.8.14	Ntuṅwa zikiiva uko Yelusalemu kuti: Wasamaliya wazahokela mbuli ya Mulungu, wazamtuma Petelo na Yohana na kwawe. 
ACT.8.15	Awa wakisheela wazawahembelezeza, kangwe wainkwe mpeho ṅazi. 
ACT.8.16	Hambu ne ishizati kuwagweela, hata muṅwe, wabatizwe du na mwe zina ja Zumbe Yesu. 
ACT.8.17	Vikibinda wazawabadikila waja mikono, ne wahoinkwa mpeho ṅazi. 
ACT.8.18	Simoni akiona, kuti mpeho ṅazi yainkilwa, ntuṅwa zikimubadikila muntu mikono, azawaletela feza angwe: 
ACT.8.19	Ninkai nami unu ufuṅwa, kangwe ndiye nimubadikile mikono, ainkwe mpeho ṅazi! 
ACT.8.20	Petelo azamlandula angwe: Feza yako ikatabanika haṅwe na iwe! Kwa kuti wafanyanya kuγamba: Mbazi ya Mulungu imotwa na feza! 
ACT.8.21	Inu mbuli nkuipangilwa, hata kafungu kadodo, hambu Mulungu akiolela moyo wako, nkauγolokela. 
ACT.8.22	Lushe hitula moyo wako, uleke unu ubada wako umhembeleze Zumbe, kashokaze inu ntongonyezi ye mwe moyo wako iushiγwe! 
ACT.8.23	Hambu nakuona kuti: Nezeutende vyenyeγela sa nyongo, kuti: Nezeushungwe ni uhambanyi. 
ACT.8.24	Simoni azaitikila angwe: Nihembelezezai inywi kwa Zumbe, kangwe viya, mulongilevyo, vishezaniizila! 
ACT.8.25	Waja wakibinda kulongela mbuli ya Mulungu uwona wazaγotoka na Yelusalemu, wazabilikila mizi mingi ya Samaliya mbuli za nyemi.
ACT.8.26	Mlau ywa Zumbe azalonga na Filipo, azamuti: Inuka, uhite lwazu lwegwila zuwa mishi ya vuli, utongele sila yelawa Yelusalemu, yesheela Gaza ishigwilwayo ni wantu! 
ACT.8.27	Yuja azainuka, azahita. Akiolela azaona mγoshi ywa Kietiyopo, ni mfuṅwa mkulu ywa Zumbe ywa kivyele ywa Waetiyopo mweitangwa Kandake; yuja ni mγolokezi ywa mali yakwe yoshe, aizile Yelusalemu kwa vika; 
ACT.8.28	lushe ataγotoka, aiikale mwe gali jakwe akifyoma mbuli ya mteγanyi Yesaya. 
ACT.8.29	Mpehongwa izamγamba Filipo: Hita, utimile jiya gali! 
ACT.8.30	Filipo azajiγulukila, azaiva, avyofyoma mbuli ya mteγanyi Yesaya, azamuti: Kumbe wataila, uvyofyoma? 
ACT.8.31	Angwe: Nitaile vivihi, muntu akishenionyesha sila? Azamhimila Filipo, akwele aikale naye. 
ACT.8.32	Viya afyomilevyo vya ugondengwa ni ivi: Viya ni ṅwangoto azaiγalwa kwa koṅwa, sa ngoto yetongomaila mleγuzi ywakwe, nkalandule. 
ACT.8.33	Kwa viya akipunguzevyo, masa yakwe yazaushiγwa; ni ndai, ndiye abinde kutala mbeleko yakwe? 
ACT.8.34	Hambu ugima wakwe uzaushiγwa kunu shi. Yuja mfuṅwa azamwuza Filipo kuti: Nakuhembeleza, uniγambile: Uyu mteγanyi aiongile mbuli ya ndai? Ni yakwe ṅwenye, hambu ni ya mtuhu? 
ACT.8.35	Filipo azazuγula kauwa chakwe, azaandiila na mbuli ya uja ugondengwa, azamubilikila mbuli ya nyemi ya Yesu. 
ACT.8.36	Wakihita sila du, wazabula he mazi, ne yuja mfuṅwa ahomγamba: Kaula, aha hana mazii Vyefingiza, nishebatizwe, ni mbwai? 
ACT.8.37	Filipo azamuti: Ati watozesha kwa moyo wako woshe, vitadahikana. Yuja azaitikila angwe: Natozesha kuti: Yesu Kilisito ni ṅwanangwa ywa Mulungu. 
ACT.8.38	Azalaγiliza, gali jiγoloke; woshe waili, Filipo na yuja mfuṅwa, wazasheela na mwe yaja mazi, ne ahomubatiza. 
ACT.8.39	Wakilawa mwe mazi, mpehongwa ya Zumbe izamwusha Filipo, yuja mfuṅwa nkamwene vituhu; kangi azahita sila yakwe na nyemi. 
ACT.8.40	Filipo azalawila Asidodi, azaanga γuko na kubilikila mbuli za nyemi mizi yoshe, mpaka akibula Kesaliya.
ACT.9.1	Sauli akahefeza wahina wa Zumbe na kuwaitisha na kuwakoma, azahita kwa mvikizi mkulu, 
ACT.9.2	azamhembeleza baluwa ya mavikilo uko Damasiko, ati aonela uko kuṅwe wetongela ija sila, ati ni waγoshi, ati ni wavyele, kangwe akawashunge, awalete Yelusalemu. 
ACT.9.3	Akihita, akibula hehi na Damasiko azashentushiγwa akimulikilwa ni langaila jilawilejo mwe lwingu. 
ACT.9.4	Ne ahokina na shi, azaiva kanwa chikiγamba: Sauli, Sauli, mini ukiniγulusha? 
ACT.9.5	Angwe: Zumbe, u ndai? Angwe: Imi ni Yesu, uyeγulusha. Ntoγo yako ni ukishampa vyetunga. 
ACT.9.6	Miya inuka, uingile muja kaya, ne ndimo uγambilwe ndivyo, uγoshole! 
ACT.9.7	Waja waγoshi wetamba naye wazaγoloka, nkawadahile kulonga hata, wazaiva ka nwa, miya nkawaene muntu. 
ACT.9.8	Sauli azainuka haja shi, mesho yakwe, akiyainula, nkayaona; wazamtoza mkono, wazamwingiza Damasiko. 
ACT.9.9	Azaikala mishi mitatu, nkaona, kangi nkajile, nkanywele.
ACT.9.10	Kuja Damasiko kuna mhina, zina jakwe ndiye Ananiya, uyu Zumbe azamlawila, azamuti: Ananiya! Angwe ndiye: Shimi, Zumbe! 
ACT.9.11	Angwe ni Zumbe: Inuka, uhite kwe ija sila ya muzi yeitangwa Yeγolokela! Haja umwuzize muntu mweitangwa Sauli ywa Taliso mwe nyumba ya Yuda! Hambu avika. 
ACT.9.12	Azaona mwe sozi muntu mweitangwa Ananiya, akiingila alimo na kumubadikila mikono, kangwe aone. 
ACT.9.13	Ananiya azalandula angwe: Zumbe, mbuli ya uyu mγoshi nizaiiva kwa wantu wangi, aγoshwelwevyo waṅazingwa uko Yelusalemu vibada vingi. 
ACT.9.14	Kangi kunu azashungulwa ni wavikizi wakulu kushunga woshe wekemela zina jako. 
ACT.9.15	Miya Zumbe azamuti: Hita du! Hambu uyu ni kiumbo, nishaγulecho kuiγala zina jangu kwa wamzimu na kwa wazumbe na kwa wana Isilayeli. 
ACT.9.16	Kangi imi nenimwonyeshe vyoshe, ndivyo alumiziγwe kwa mbuli ya zina jangu. 
ACT.9.17	Ananiya azahita, azaingila mwe ija nyumbangwa azamubadikila mikono, azamuti: Sauli, mnduγu ywangu, Zumbe Yesu akulawileye silai, ukiiza, azanituma, kangwe uone, kangi umemeziγwe mpeho ṅazi. 
ACT.9.18	Viya du lushe hazaγoboka he mesho yakwe, viya ni maγobele, ne ahoona, azainuka, azabatizwa. 
ACT.9.19	Akibinda azaja nkande, azatintimala.
ACT.9.20	Mishi kuṅwe azaikala na wahina kuja Damasiko; haho azabilikila mwe mavikilo mbuli ya Yesu kuti: Uyu ni ṅwanangwa ywa Mulungu. 
ACT.9.21	Miya woshe wemwiva wazashentuka angwe: Uyu so yuja achakuleye kuja Yelusalemu woshe wekemela iji zina? Kunu kohe aizile iyo mbuli, awaiγale kwa wavikizi wakulu, waishungiγwe. 
ACT.9.22	Miya Sauli azaisiiza kutenda nguvu, azaleka, Wayuda weikala Damasiko wakiaγilwa, azaonyesha kuti: Yuja Yesu ne Kilisito. 
ACT.9.23	Mishi ikizinka mingi, Wayuda wazaivana kumkoma. 
ACT.9.24	Miya inu mbuli yawe Sauli azaidonyelwa; wazaγoja nkili kilo na mushi, kangwe wamkome. 
ACT.9.25	Ne wahinawakwe wahomγuwa na kilo, wazamsheleza na ngahu mwe boma.
ACT.9.26	Akibula Yelusalemu azaγeza kuangilana na wahina, miya woshe wazamwogoha, nkawatozeshe, kuti ni mhina. 
ACT.9.27	Balinaba azamhokela, azamwiγala kwa ntuṅwa, azawashimwela, amwenevyo Zumbe silai, na alongilevyo naye, na abikilevyo chasale zina ja Yesu uko Damasiko. 
ACT.9.28	Azaangilana nawo akikaingila, kangi akikalawa nawo Yelusalemu, azabilikila chasale zina ja Zumbe. 
ACT.9.29	Hata Wayuda weanduka Giliki azatamwilana nawo na kuuzanya, miya awa wazapisha, ndivyo wamkome. 
ACT.9.30	Wanduγu wakitaila inu mbuli, wazamsheleza na Kesaliya, wazamtuma na uko Taliso.
ACT.9.31	Mwe shi ngima ya Yudeya na ya Galileya na ya Samaliya bumbangwa jizaja mpolele, wazaanga na kumwogoha Zumbe, wazagisa kishangalazo cha Mpeho mṅazi. 
ACT.9.32	Petelo akianga koshe koshe azasheela hata kwa waṅazi weikala Lida. 
ACT.9.33	Uko azaona muntu mweitangwa Eneya aleleye mavuli mnane mwe lusazi, hambu ana pengene. 
ACT.9.34	Petelo azamuti: Eneya, Yesu Kilisito akuhonya; inuka, utandike lusazi lwako! Ne ahoinuka viya du lushe. 
ACT.9.35	Woshe weikala Lida na Saloni wahitukewo na kwa Zumbe wazamwona.
ACT.9.36	Yope ne kwina mvyele mweitangwa Tabita, ni mhina; bontokelo ja iji zina ni kuγamba Mpala; uyu azaγenyeza ndima ntana na kufila weyae mbazi. 
ACT.9.37	Mishi ija azahuma, azafa. Wakibinda kumhaka wazamwika talai. 
ACT.9.38	Kwa kuti Lida ni hehi na Yope, wahina wazaiva, kuti Petelo a γuko, wazatuma waγoshi waili na kwakwe wakimhembeleza kuγamba: Ushekawe kuiza kwetu! 
ACT.9.39	Petelo azainuka, azahita nawo, akibula, wazamkweza na kuja talai; kuja wavyelengwa wafilwewo ni waγoshi wawe wazamγolokela na kuliia, wazamwonyesha shuke na nkazu, yuja Mpala ashumilezo, wakena naye. 
ACT.9.40	Petelo azawalavya woshe na chengoi, azaginta mazwi, azavika, azahituka na kwe kimba chakwe angwe: Tabita, inuka! Ne ahoinula mesho yakwe, azamwolela Petelo, azaikala. 
ACT.9.41	Uyu azamunka mkono, azamwinula; vikibinda azaitanga waja waṅazi na waja wavyelengwa wafilwewo ni waγoshi wawe, azamuwaonyesha, kuti a moyo. 
ACT.9.42	Inu mbuli izatailikana mwe muzi mgima wa Yope, ne wangi wahomtozesha Zumbe, 
ACT.9.43	Azaikala mishi mingi kuja Yope kwa mnyukula mababu mweitangwa Simoni.
ACT.10.1	Kesaliya kuna mγoshi, zina jakwe ndiye Kolineliyo, ni mkulu ywa ntimizi yeitangwa ya Italiya, 
ACT.10.2	ni muntu mwetozesha na kumwogoha Mulungu haṅwe na chengo chakwe kigima; wakiwa azawafila mbazi nyingi, nkadizile kumvika Mulungu. 
ACT.10.3	Uyu azaona ai mesho, mlau ywa Mulungu akimlawila, ni saa kenda za mushi, akiingila na mwakwe, akimγamba: Kolineliyo! 
ACT.10.4	Yuja azamdulila, azaingilwa ni woγa, azaγamba: Zumbe, ni mbuli ani? Azamuti: Mihembelezeze yako na mbazi zako zizabula kwa Mulungu, azifukila. 
ACT.10.5	Ivi lushe aha tuma wantu Yope, wamlete Simoni mweitangwa Petelo! 
ACT.10.6	Uyu afikile kwa mnyukula mababu mweitangwa Simoni, nyumba yakwe i he bahali. 
ACT.10.7	Mlau alongileye naye akibinda kuhita, azaitanga wantu waili, awoshuγa, na mshilikali muṅwe mwetozesha, ni ywa waja awoanga nawo, 
ACT.10.8	azawashimwela mbuli zoshe, azawatuma na uko Yope.
ACT.10.9	Mhitu wakwe wakiγenda silai, wakibula hehi na kaya, Petelo azakwela talai kwa vika, ni saa mtandatu. 
ACT.10.10	Akibulwa ni sala azakunda kuja. 
ACT.10.11	Wakemuliγanyiza nkande, azashentukisha, hambu azaona, lwingu lwizuγuke, kuzasheela bwesuna jefanana, viya ni shuke nkulu muno ikantiγweyo miswa mine, ikisheleziγwa na shi. 
ACT.10.12	Umo ndai muna nyama nyingi za kunu shi zena milundi na mikono na zetambala na madeγe yeanga ulanga. 
ACT.10.13	Kanwa chizamwizila angwe: Petelo, inuka, ukome, uje! 
ACT.10.14	Petelo azalandula: Zumbe, kale hoshe sajile chena kisitama ao chena ṅwiko. 
ACT.10.15	Vituhu kanwa chizamwizila ka mbili angwe: Viya, Mulungu aushizevyo ṅwiko, iwe ushevizile! 
ACT.10.16	Ivi vizaγosholwa katatu; vikibontoka, viya du lushe jiya bwesuna jizainulwa na mwe lwingu. 
ACT.10.17	Petelo akeganyaganya, ati ijambuli, aeneyo, ina bontokelo ani, ne waja waγoshi watumiγwewo ni Kolineliyo wahouza nyumba ya Simoni, wazaγoloka he kifiγwe, 
ACT.10.18	wazaitanga, wazauza, ati Simoni mweitangwa Petelo afikile mumo. 
ACT.10.19	Petelo akelongonyeza ija mbuli, aeneyo, mpehongwa izamγamba: Shawa waγoshi watatu wekulonda! 
ACT.10.20	Miya inuka, usheele, uhite nawo, ushezakalakasha! Hambu imi nizawatuma.
ACT.10.21	Petelo azasheela, azawati waja waγoshi: Shimi, muyelonda! Ni mbuli ani yeleka, mkiiza? 
ACT.10.22	Wazamγamba: Kolineliyo, mkulu ywa ntimizi, muntu mtanda mwemwogoha Mulungu, mwena kilango kitana kwe mbali ngima ya Wayuda, azalaγiliziγwa ni mlau mṅazi, akutumize, uhite mwe nyumba yakwe, akuteγeleze mbuli, ndizo ulonge. 
ACT.10.23	Azawaitanga na nyumbai, azawafikiza. Mhitu wakwe azainuka, azalawa haṅwe nawo, hata wanduγu kuṅwe we uko Yope wazahita naye.
ACT.10.24	Keloi jakwe azaingila Kesaliya; Kolineliyo ne akiwaafiza, aiunganyanye wanduγu wakwe na wambuyae watana. 
ACT.10.25	Petelo akiingila, Kolineliyo azamsingila, azamkinila he milundi, azamluγusha. 
ACT.10.26	Miya Petelo azamwinula, azamuti: Inuka! Hambu imi nami ni muntu. 
ACT.10.27	Azaingila na nyumbai akitamwilana naye, azaona wangi waungananewo mumo, 
ACT.10.28	azawati: Inywi mwataila kuti: Muntu ywa Kiyuda ana ṅwiko wa kuangilana na kuingila mwa muntu ywa mbali ntuhu, miya imi Mulungu azanionyesha, nishezaγamba: Muntu ana kisitama ao ṅwiko! 
ACT.10.29	Ne vilekilevyo, nikiiza kishi nkani aho nikitumiziγwa. Lushe namiuza: Munitumizize mbuli ani? 
ACT.10.30	Kolineliyo azaitikila angwe: Nizaikala mishi mine, niifungile mpaka ivi lushe aha, saa kenda nizavika mwe nyumba yangu, nizaona mγoshi, aiγoloke he mesho yangu, aizwikile shuke yenamanika, 
ACT.10.31	anili: Kolineliyo, mihembelezeze yako na mbazi zako zizaiviγwa, zizafukilwa ni Mulungu. 
ACT.10.32	Tuma na Yope, umwitange Simoni mweitangwa Petelo! Uyu afikile mwe nyumba ya mnyukula mababu mweitangwa Simoni, he bahali. Ne nihokutumiza viya du lushe, miya iwe uzazifya ukifikaiza. 
ACT.10.33	Lushe ishwi toshe tiiunganane he mesho ya Mulungu, tileγeleze vyoshe, ulaγiliziγwevyo ni Zumbe.
ACT.10.34	Petelo azazuγula kanwa chakwe, azaγamba: Natailisha lushe kuti: Mulungu nkaolela cheni cha muntu; 
ACT.10.35	miya mwe mbali zoshe mwemwogoha na mweγoshola utanda amtamila. 
ACT.10.36	Mbuli yakwe azaituma kwa wana Isilayeli, akiwabilikila mpolele ionekeyo mwe Yesu Kilisito, uyu ni Zumbe ywa vyoshe. 
ACT.10.37	Inywi mwataila, iyo mbuli igisizeyo shi ngima ya Yudeya izaandiila Galileya, izatongela uja ubatizi, Yohana abilikilewo, 
ACT.10.38	ni ija ya Yesu ywa Nazaleti; uyu Mulungu azamwambwila mpeho ṅazi na nguvu, azaanga na kufila wantu mbazi, azahonya woshe wavotiγwewo ni yuja ṅwenye leba, hambu Mulungu azaanga naye. 
ACT.10.39	Kangi ishwi ti waona wa viya vyoshe, aγosholevyo mwe shi ya Yudeya na Yelusalemu. Uyu wazamkoma wakimholeza mwe muti, 
ACT.10.40	miya Mulungu azamfufula mushi wa ntatu, azaleka, alawile, 
ACT.10.41	miya so wantu woshe, ni waja waona du washaγulwewo aho kale ni Mulungu, ni shwiyo tijilewo naye, kangi tinywelewo naye, akibinda kufufuka kwa wafilewo. 
ACT.10.42	Azatilaγiliza ishwi, tibilikile wantu na kuwalongela uwona, kuti uyu ne aikiγweye ni Mulungu, kangwe nezealahe we moyo na wafilewo. 
ACT.10.43	Uyu wateγanyi woshe wamlongela uwona kuti: Kila ndiye nezeamtozeshe, ataushiliziγwa uhuza kwa mbuli ya zina jakwe.
ACT.10.44	Petelo akelonga izi mbuli, Mpeho mṅazi azagwa mwe waja woshe waivilewo mbulingwa. 
ACT.10.45	Washengiγwewo wetozesha, waizilewo haṅwe na. Petelo, wazamakisha, kuti wamzimu wohena wafilwa mbazi na kuinkwa mpeho mṅazi. 
ACT.10.46	Hambu wazawaiva, wakilonga na milongele miγeni na kunitogola Mulungu. Ne Petelo aholonga: 
ACT.10.47	Kuna mwedaha kulemela na mazi, awa washebatizwe? Kangi wazainkwa mpeho mṅazi sa ishwi! 
ACT.10.48	Azalaγiliza, wabatizwe mwe zina ja Yesu Kilisito; wazamhembeleza, aikale kwawe mishi kuṅwe.
ACT.11.1	Ntuṅwa na wanduγu wa Yudeya wazaiva, kuti wamzimu wohena wazahokela mbuli ya Mulungu. 
ACT.11.2	Petelo akikwela Yelusalemu, waja washengiγwewo wazakanana naye angwe: 
ACT.11.3	Uzaingila kwa wantu washishengiγwewo, kangi uzaja nawo. 
ACT.11.4	Petelo azaandiila kuwaonyesha, ija mbuli iγendilevyo, angwe: 
ACT.11.5	Imi ne nikivika mwe muzi wa Yope, nizashentukisha, hambu nizaona, nii mesho, bwesuna jikisheela jefanana, viya ni shuke nkulu muno ikantiγweyo miswa mine, jelawa mwe lwingu; jikisheleziγwa, jizabula haja, niliho. 
ACT.11.6	Nikishungila na muja ndai, nikiolela, nizaona nyama za kunu shi zena milundi mine na makaka na zetambala shi na madeγe yeanga ulanga. 
ACT.11.7	Vikibinda nizaiva kanwa, chikiniti: Inuka, Petelo, ukome, uje! 
ACT.11.8	Miya nizaγamba: Zumbe! Kale hoshe chena kisitama ao ṅwiko nkachaingile mwe kanwa changu. 
ACT.11.9	Kanwa chizalawa mwe lwingu, chizalandula ka mbili angwe: Mulungu aushizevyo ṅwiko, ushezavizila! 
ACT.11.10	Ivi vizaγosholwa katatu, vikibinda vyoshe vizakweziγwa na mwe lwingu. 
ACT.11.11	Viya du lushe waγoshi watatu wazaγoloka he ija nyumba, nilimo, watumiγwe uko Kesaliya. 
ACT.11.12	Miya mpehongwa izaniγamba, nihite nawo, nishezakalakasha. Awa wanduγu mtandatu wazahita haṅwe na imi, tizangila mwe nyumba ya yuja mγoshingwa. 
ACT.11.13	Azatiukwila, aenevyo mlau, aiγoloke mwe nyumba yakwe, akimuti: Tuma na Yope, umtumize Simoni mweitangwa Petelo! 
ACT.11.14	Ne ndiye akuγambile mbuli, ndizo uhonyiγwe nazo ṅwenye na chengo chako kigima. 
ACT.11.15	Nikiandiila kulonga, mpeho mṅazi izagwa mwe waja, sa viyaho igwelevyo kwa ishwi haja kuandiila. 
ACT.11.16	Nizafukila mbuli ya Zumbe, akiγamba: Yohana azabatiza na mazi, miya inywi nezemubatizwe na mpeho ṅazi. 
ACT.11.17	Ati Mulungu azawafila iyo mbazi ṅwenga, atifileyo ishwi, wakimtozesha Yesu Kilisito, lushe imi nina nguvu ani za kumfingiza Mulungu? 
ACT.11.18	Wakiiva ivyoho wazaleka nkani, wazamtogola Mulungu angwe: Kumbe wamzimu wohena Mulungu awakundiza kuhitula ntongonyezi zawe, watende nkalamo!
ACT.11.19	Waja waasakanewo kwa mbuli ya uja ukiwa wa kukoṅwa kwa Sitefano, wazaangisha, wazabula Fonike na Kipulo na Antiyokiya, miya nkawaγambile muntu mtuhu mbulingwa kushima Wayuda. 
ACT.11.20	Miya weyae wawe kuṅwe, ni wa Kipulo na Wakilene, wazaiza Antiyokiya, wazailonga hata kwa Wagiliki, wazabilikila mbuli ya Zumbe Yesu. 
ACT.11.21	Mkono wa Zumbe uzaanga nawo; watozeshewo na kuhituka na kwa Zumbe wazaγelemuka talo kulu. 
ACT.11.22	Inu mbuli yawe izaivika mwe mashikilo ya bumbangwa je nko Yelusalemu, wazamtuma Balinaba, ahite Antiyokiya. 
ACT.11.23	Akibula, akiona ija mbazi ya Mulungu azatamimilwa, azawahimila woshe, waike inu mbuli mwe myoyo yawe, waandakane na Zumbe. 
ACT.11.24	Hambu ni muntu mtana agisizeye mpeho ṅazi, mwetozesha vyedi. Bumba kulu muno jizaiγalwa kwa Zumbe. 
ACT.11.25	Vikibinda azakulawa, azahita Taliso, amlonde Sauli. 
ACT.11.26	Akimwona azamwiγala Antiyokiya. Vuli gima wazaangilana na jiya bumbangwa, wazafuza wantu wangi, kwa ivyoho uko Antiyokiya wantu wazaandiila kuitanga wahina: Wakilisito.
ACT.11.27	Mishi ija wateγanyi walawilewo Yelusalemu wazahita Antiyokiya. 
ACT.11.28	Ṅwiyae ywawe muṅwe mweitangwa Agabo azainuka, azateγanya kwa mpehongwa kuti: Nezekuoneke sala nkulu mwe shi zoshe za ngulu ngima. Igwele mishi ya Kalaudiyo. 
ACT.11.29	Waja wahina wazaivana kuγamba: Kila muntu sa avyoγenyeza, ashanguze kwa mbazi, viiγailwe waja wanduγu weikala Yudeya! 
ACT.11.30	Wazaγoshola ivyoho, wazavituma kwa waγolokezi, vizaiγalwa ni Balinaba na Sauli.
ACT.12.1	Mishi ija zumbe Helode azagwila wantu kuṅwe wa bumbangwa, kangwe awaγoshwele vibada. 
ACT.12.2	Yakobo, mkuluwe ja Yohana, azamkoma na shime. 
ACT.12.3	Akiona, kuti vizatamila Wayuda, azatongela iyo mbuli vivyoho, azamgwila Petelo yohena, ni mishi ya migate ishigelwayo shimbi. 
ACT.12.4	Akimgwila azamgela mwe chumba, azamwinkila kwe mabumba mane, kila bumba jina washilikali wane wemγoja; hambu mishi ya Pasa ikizinka, azakunda kumlaviliza kwa wantu. 
ACT.12.5	Petelo azaγojiγwa muja mwe chumba; miya Mulungu azahembeleziγwa ni bumbangwa na kushedila kwa mbuli yakwe.
ACT.12.6	Helode akiunga kumlavya, kilo chiya Petelo azasisila ailele gatigati kwa washilikali waili, aishungiγwe na mazolo maili, kangi kuja kwe nyuvi waluγojo waiγojize. 
ACT.12.7	Ne kuholawila mlau ywa Zumbe, muja nyumbai mzagwa langaila kulu, azamtowa Petelo he lubazu, azamwinula angwe: Inuka nguzu! Mazolo ya mikono yazagwa. 
ACT.12.8	Yuja mlau azamuti: Kanta shuke na vilatu vyako! Azaγoshola ivyoho. Azamγamba vituhu: Kiγubike na guni jako, unitongele! 
ACT.12.9	Azamlawa, azamtongela, miya nkataile, kuti viya vyeγosholwa ni yuja mlau ni vya kweli, azaγamba, ateona sozi. 
ACT.12.10	Wazaomboka he luγojo lwa bosi na lwa mbili, wazabula he nkili ya kilama, ni ya kulawila na kaya; inu izawazuγukila ṅwenye, wazalawa, wazahita sila du, ne yuja mlau ahomwasha. 
ACT.12.11	Petelo akiviluka vyedi azaγamba: Lushe nataila kweli, kuti Zumbe azamtuma mlau ywakwe, azanivunila mwe mikono ya Helode na kwe ziya ngojo zoshe za Wayuda. 
ACT.12.12	Akitongonyeza ivyoho azahita kwe nyumba ya Maliya, nine ja Yohana mweitangwa Maliko, ne mwungananemo kabumba kedi kwa vika. 
ACT.12.13	Akigoṅonda luvi lwa nkili, kuzaiza mndele kwa teγeleza, aitangwa Lode. 
ACT.12.14	Akitaila, kuti ni kanwa cha Petelo, nkazuγule nkili kwa nyemi, azaγuluka na nyumbai, azawaukwila kuti: Petelo aiγoloke he nkili. 
ACT.12.15	Waja wazamuti: Walaluka! Miya yuja azalongesha kuti: Ni vivyo. Waja wazaγamba: Ni mlau ywakwe. 
ACT.12.16	Petelo azagoṅonda vivyoho; wakizuγula, wazamwona, wazashentuka, 
ACT.12.17	azawakonyeza na mkono, waleke lwashu; azawatamwila, Zumbe amlavizevyo mwe chumba, azawati: Vimwukwilei Yakobo na wanduγu woshe! Vikibinda azalawa, azahita na hatuhu.
ACT.12.18	Kukicha washilikali wazaingilwa ni woγa ukulu wa kuγamba: Mbuli ya Petelo iγendile vivihi? 
ACT.12.19	Helode akimlonda, akishemwona, waja waluγojo azawauza, azalaγiliza, washungwe; ṅwenye azalawa Yudeya, azahita Kesaliya, azanaikala γuko. 
ACT.12.20	Azagomba kuomanya Watilo na Wasidoni; miya woshe haṅwe wazamwizila, wazamsibila Bulasito, ni mγolokezi ywa kitala cha zumbe, wazasemba, kwa kuti nkande za shi yawe zianduka mwe shi ya zumbe. 
ACT.12.21	Mushi waivanilanewo nawo, Helode azazwika shuke za kizumbe, azaikala mwe kiti cha lahila masa, azawaγambila mbuli. 
ACT.12.22	Wantu wazaitikila angwe: Kanwa ichi ni cha Mulungu, so cha muntu. 
ACT.12.23	Viya du lushe mlau ywa Zumbe azamtowa, kwa kuti nkamgimbike Mulungu, azajiγwa ni funyo, azafa. 
ACT.12.24	Miya mbuli ya Zumbe izaγenda, izagisa kosheni.
ACT.12.25	Balinaba na Sauli wazalawa Yelusalemu, wazaγotoka, hambu wazabinda ija ndimangwa ya mbazi, wazamγuwa Yohana mweitangwa Maliko, wazahita naye.
ACT.13.1	Kuja Antiyokiya mwe bumbangwa muna wateγanyi na wafuzi, ni Balinaba na Simeyoni mweitangwa Nigeli na Lukiyo ywa Kilene na Manaye akuziγweye haṅwe na Helode, na Sauli. 
ACT.13.2	Awa wakimvika Zumbe haṅwe na kufunga, Mpeho mṅazi azawati: Niahwilai Balinaba na Sauli kwa ija ndima, niwaitangileyo. 
ACT.13.3	Ne wahofunga haṅwe na kuvika, wazawabadikila mikono, wazawashungula. 
ACT.13.4	Awa wakituṅwa ni Mpeho mṅazi wazasheela Seloikiya, uko wazahita na chombo na Kipulo, 
ACT.13.5	wakibula Salami wazabilikila mbuli ya Mulungu mwe mavikilo ya Wayuda; yuja Yohana wana naye, awaγoshwela ndima.
ACT.13.6	Wazadwisha chiya kisiwa choshe mpaka Pafo; kuja wazaona mγanga ywa Kiyuda, ni mubilikizi ywa ulongo, zina jakwe ndiye Ṅwayesu. 
ACT.13.7	Azaanga na mtoza shi Seligiyo Paulo, ni mγoshi mwena viyuγo. Uyu azamwitanga Balinaba na Sauli, azakundisha kuiva mbuli ya Mulungu. 
ACT.13.8	Mγanga Elima — ne zina jakwe jivyohitulwa — azawakeleza nkani, azaγeza kumfingiza mtoza shi, ashetozeshe. 
ACT.13.9	Miya Sauli, mweitangwa Paulo, azagisa mpeho ṅazi, azamdulila angwe: 
ACT.13.10	Iwe uigisize minyanyi yoshe na uhambanyi woshe, u ṅwana Satani, utanda woshe wakuihila, nkudila kuhotola sila za Mulungu zeγolokela. 
ACT.13.11	Lushe shivyo: Mkono wa Zumbe wakuizila, neufe mesho, nkouone zuwa mishi inu! Viya du lushe mesho yakwe yazatenda zundezunde na lwiza, azaangaanga akilonda hiuntu mwemtoza mkono. 
ACT.13.12	Yuja mtoza shi akiona viya viγosholekevyo, azatozesha, hambu azashentuka mifuzize ya Zumbe.
ACT.13.13	Paulo na weyae wazaingila mwe chombo kuja Pafo, wazahita Pelige mwe shi ya Pamufiliya; miya Yohana azawaasha, azaγotoka na Yelusalemu. 
ACT.13.14	Waja wazalawa Pelige, wazabula Antiyokiya mwe shi ya Pisidiya, wazaingila vikiloi mushi wa sabato, wazaikala. 
ACT.13.15	Mbuli za muiomongwa na za wateγanyi zikibinda kufyomiγwa, waja wakulu wa vikilo wazawatumila angwe: Wanduγu, ati muna mbuli ya kushangalaza wantu, longai! 
ACT.13.16	Paulo azainuka, azawakonyeza na mkono, azawati: Inywi waγoshi wa Kiisilayeli, mwemwogoha Mulungu, teγelezai! 
ACT.13.17	Mulungu ywa inu mbali ya Isilayeli azashaγula watate zeshu, kangi azainula mbali yetu, ikiikala uγeni mwe shi ya Egiputa, azailavya muja na mkono wakwe ukusukewo. 
ACT.13.18	Azawashuγa mavuli milongo mine mwe nyika. 
ACT.13.19	Azabinda mbali mfungate mwe shi ya Kanaani, azawainka shi yawe, waiγuwe. 
ACT.13.20	Vikibinda azawainka walamuzi mavuli magana mane na milongo mishano mpaka kwe ija mishi ya mteγanyi Samweli. 
ACT.13.21	Haja wazalombeza zumbe, ne Mulungu ahowainka Sauli, ṅwana Kisi, muntu ywa mbali ya Benyamini, mavuli milongo mine. 
ACT.13.22	Akimwusha uyu azawagimbikila zumbe Dawidi, uyu azamlongela uwona kuγamba: Nizamwona Dawidi, ṅwana Yese, ni mγoshi mwetamila moyo wangu, ne ndiye aγoshole vyoshe, nivyokunda. 
ACT.13.23	Mwe mbeleko ya uyu Mulungu azawalaviliza Waisilayeli mhonya, ndiye Yesu, sa ainkilevyo kilaγa. 
ACT.13.24	Ashizati alawile, Yohana azabilikila mbali ngima ya Isilayeli ubatizi wa kuhitula ntongonyezi zawe. 
ACT.13.25	Yohana akibontola iyo ndimangwa, ahinileyo, azaγamba: Yuja, muyefanyanya, kuti ni miyo, si miyo; yuja anitongela nyuma, kangi nkaviniagiza kumzaγawila vilatu vya milundi yakwe. 
ACT.13.26	Waγoshi, wanduγu, mu wanangwa wa chengo cha Abulahamu, kangi wemwogoha Mulungu muna nawo, lushe inywi mzatumilwa mbuli ya uja uvunizi. 
ACT.13.27	Hambu waja weikala Yelusalemu na wazumbe wawe nkawamtaila yuja, kangi mbuli za wateγanyi zefyomiγwa kila sikunkulu wazazibontola na ija milahile yawe. 
ACT.13.28	Hambu hata wakisheona mbuli ya kumkoma, wazamhembeleza Pilato vivyoho, akoṅwe. 
ACT.13.29	Wakibinda mbuli ziya zoshe zigondiγwezo za uyu wazamsheleza mwe muti, wazamwika mwe mbila. 
ACT.13.30	Miya Mulungu azamfufula kwa wafilewo. 
ACT.13.31	Lushe azakalawila waja wakwezilewo haṅwe naye Yelusalemu, wakilawa Galileya, awa ni waona wakwe mwe mbali yetu. 
ACT.13.32	Hata ishwi tamibilikila chiya kilaγa, watate zeshu wainkiγwecho, kuti: 
ACT.13.33	Mulungu azachibontwela wana wenyu aho akimfufula Yesu, sa vigondiγwevyo mwe zumo ja mbili kuγamba: Iwe u ṅwanangu, imi nizakuvyala lelo. 
ACT.13.34	Iyo mbuli ya kumfufula kwa wafilewo, kangwe ashezahita kwa banika, aailonga kuγamba: Nezeniminke viya viṅazi vya Dawidi vye kweli. 
ACT.13.35	Kangi hantu hatuhu haγangwa: Nkouleke, mṅazi ywako akibanika. 
ACT.13.36	Miya Dawidi akibinda kutumikila weyae na kuγoshola viya, Mulungu akundilevyo, azasisila, azaikwa haja ha wababa zakwe, azabanika. 
ACT.13.37	Miya yuja, Mulungu amfufuleye, nkabanike. 
ACT.13.38	Lushe wanduγu, inu mbuli mwitailishe kuti: Ni kwa mbuli ya uyu, mkibilikilwa kuti: Mahuza yazaushiγwa; hata viya vyoshe vishidahilevyo kuushiγwa ni mulomo wa Mose, 
ACT.13.39	kila mwetozesha aviushiliziγwa kwa mbuli ya uyu na kuinkwa utanda. 
ACT.13.40	Lushe olelai, viya vilongiγwevyo ni mteγanyi vishezamiizila, 
ACT.13.41	vikiγangwa: Inywi wahezi, violelei, vimakei, mkaaγe! Hambu mwe inu mishi yenyu naγoshola ndima, inu ndima, ati muntu aimishimwela du, anga nkamtozesha.
ACT.13.42	Wakilawa mwe vikilo ja Wayuda, wamzimu wazawahembeleza, wawaγambile wohe izi mbuli sikunkulu, ndiyo iize. 
ACT.13.43	Bumba jiizilejo vikiloi jikichakuka, Wayuda na wahina wemwogoha Mulungu wangi wazamtongela Paulo na Balinaba; awa wazawalonga na kuwahimila, watozeshe mbazi ya Mulungu. 
ACT.13.44	Ija sikunkulu ntuhu muzi woshe uzaunganana, kwa teγeleza mbulingwa. 
ACT.13.45	Wayuda wakiona haja mabumba makulu wazaingilwa ni wizu ungi, wazakeleza nkani viya vyelongwa ni Paulo haṅwe na kukanka. 
ACT.13.46	Miya Paulo na Balinaba wazabilikila na nyemi, wakiγamba: Bosi vizaagiza inywi, mkibilikilwa mbuli ya Mulungu; miya kwa viya muvyoibenta na kukifanyanyiza wenye, kuti nkamwagiziγwa ni nkalamo ya kale na kale, kwa ivyoho tahituka na kwa wamzimu. 
ACT.13.47	Hambu ivyoho Zumbe azatilaγiliza angwe: Nizakuika, nγaluke langaila ja wamzimu, uγaluke mhonya mpaka kwe mihelo ya shi. 
ACT.13.48	Wamzimu wakiviiva, wazatamilwa, wazatogola mbuli ya Zumbe; kuzatozesha woshe waikilwewo nkalamo ya kale na kale. 
ACT.13.49	Mbuli ya Zumbe izagisa ija shi ngima. 
ACT.13.50	Miya Wayuda wazatunya wavyele waγoh watozeshewo mivikile yawe na wakulu wa uja muzi, wazamwinwila Paulo na Balinaba nkondo, wazawaγulusha mwe shi yawe. 
ACT.13.51	Waja wazawahuγutila vumbi ja milundi yawe, wazahita Ikoniyo. Kangi waja wahina wazagisa nyemi na mpeho 
ACT.13.52	ṅazi.
ACT.14.1	Kuja Ikoniyo wantu wakiunganana mwe vikilo ja Wayuda, wazawahilikila sa viyaho, humba kulu ja Wayuda na ja Wagiliki jizatozesha. 
ACT.14.2	Miya Wayuda waja walemelewo kutozesha wazatunya na kushongeleza myoyo ya wamzimu, waomane na wanduγu wawe. 
ACT.14.3	Wazahumula γuko mishi mingi na kuhilikila mbuli ya Zumbe, kangi Zumbe azalongela mbuli ya mbazi yakwe uwona akileka, ntangilo na vimaka viγosholwe ni mikono yawe. 
ACT.14.4	Wantu wa uja muzi wazapangana, kuṅwe wazauya na kwa Wayuda, kuṅwe wazauya na kwa ntuṅwa. 
ACT.14.5	Kuzainuka nkondo nkulu ya wamzimu na ya Wayuda haṅwe na wazumbe wawe, wawasilimize na kuwahomela mawe. 
ACT.14.6	Wakivitaila wazanyilika na mwe mizi ya Likaoniya, Lisitila na Delibe na mizi yawe ye tanga. 
ACT.14.7	Kuja wazaikala na kubilikila mbulingwa.
ACT.14.8	Kuja Lisitila kuna mγoshi, ni mnyonge ywa milundi, vivyo avyelwevyo nkadahile kuγenda hata. 
ACT.14.9	Uyu azamteγeleza Paulo, akibilikila; uyu akimwolela azamwona, kuti atozesha, kangwe ahonyiγwe. 
ACT.14.10	Ne aholonga na kanwa kikulu angwe: Inuka, uγoloke na milundi yako! Ne ahoinuka akilumbila na kujatajata. 
ACT.14.11	Wantu wakiona, Paulo aγosholevyo, wazainula vyanwa vyawe, wazalonga Kilikaoniya angwe: Milungu izaγaluka sa ishwi wantu, izasheela kwetu! 
ACT.14.12	Balinaba wazamwitanga Zeu, Paulo wazamwitanga Helime, kwa kuti ne mwelonga mbuli. 
ACT.14.13	Mvikizi ywa vikilo ja Zeu je he nkili ya muzi azaiγala mpalala na malinga na kwe nkili, azakunda kubinda fika haṅwe na wantu. 
ACT.14.14	Ntuṅwa Balinaba na Paulo wakiviiva wazatatula shuke zawe, wazafikaγulukila waja wantu, wazalonga na vyanwa vikulu angwe: Waγoshi! Muγosholai aha? 
ACT.14.15	Hata ishwi ti wantu wanyonge sa inywi, kangi tamibilikila, lekai izi mbuli za bule, mhituke na kwa Mulungu mwe moyo aγosholaye lwingu na shi na bahali na vyoshe vye mumo! 
ACT.14.16	Mishi izinkileyo azaleka, wamzimu woshe watongele sila zawe. 
ACT.14.17	Kangi nkalekile ashetailikike kwenyu, hambu azamifila mbazi, aakaminka fula yeanduka mwe lwingu na mishi ya ulozo, myoyo yenyu azaiiγusha nkande na nyemi. 
ACT.14.18	Wakilonga ivyoho wazaona ntoγo nyingi kabisa kufingiza wantu, washewakomele ṅombe za mviko.
ACT.14.19	Miya kuzaiza Wayuda walawilewo Antiyokiya na Ikoniyo, wazatunya waja wantu, vikibinda wazamhomela Paulo mawe, wazamlavya mwe muzi na kumhuna, wazafanyanya kuti: Azafa. 
ACT.14.20	Miya wahina wakimdenganila, azainuka, azaingila na muja kaya; keloi jakwe azamlawa haṅwe na Balinaba, wazahita Delibe. 
ACT.14.21	Wakibilikila uja ulau wedi, wazaγalusha wangi wahina, wakibinda wazauya Lisitila na ikoniyo na Antiyokiya 
ACT.14.22	wakigela myoyo ya wahina nguvu na kuwahimila, waikale na kutozesha vivyoho, kangi wazawaonyesha kuti: Vyatitala kuona ukiwa ungi, tikiingila mwe uzumbe wa Mulungu. 
ACT.14.23	Miya mwe mabumba yoshe wazawagimbikila waγolokezi, wazawamwiγaila Zumbe, wamtozesheye, wazawahembelezeza na kufunga. 
ACT.14.24	Wakidwisha Pisidiya wazabula Pamufiliya. 
ACT.14.25	Wakibinda kubilikila mbulingwa kuja Pelige, wazasheela na Ataliya; 
ACT.14.26	uko wazaingila mwe chombo, wazahita Antiyokiya, washungwilweko kwa mbazi ya Mulungu, watimile iyo ndima, wabontoleyo. 
ACT.14.27	Wakibula kuja wazaunganyanya bumbangwa, wazawaukwila vyoshe, Mulungu aγosholevyo nawo, avyozuγwila wamzimu luvi, wohe wadahetozesha. 
ACT.14.28	Mishi wahumuleyo γuko haṅwe na wahina, so miγeke.
ACT.15.1	Kuṅwe wazalawa Yudeya, wazasheela na uko, wazafuza waja wanduγu kuγamba: Mkisheshengwa kwa msimo wa Mose nkemdshe kuvunilwa. 
ACT.15.2	Kuzaoneka nkumbizi na nkanani nyingi kwa waja na Paulo na Balinaba, ne wahomlaγiliza Paulo na Balinaba na weyae wawe watuhu kuṅwe, wakwele Yelusalemu kwa ntuṅwa na kwa watawa kwa mbuli ya unu mkanano. 
ACT.15.3	Waja watumiγwewo ni jiya bumbangwa wazadwisha Fonike na Samaliya, wazagwishiliza wanduγu woshe nyemi wakiwashimwela, wamzimu wavyohituka. 
ACT.15.4	Wakibula Yelusalemu wazahokelwa ni bumbangwa na ntuṅwa na waγolokezi, wazawashimwela vyoshe, Mulungu aγosholevyo nawo. 
ACT.15.5	Miya kuṅwe wa bumba ja Mafaliseyo wahitukewo watakutozesha wazainuka angwe: Shuti washengwe! Shuti walaγiliziγwe kutoza mulomongwa wa Mose!
ACT.15.6	Ntuṅwa na waγolokezi wazaunganana, wafanyanye inu mbuli. 
ACT.15.7	Wakiisiiza kukanana, Petelo azainuka azawati: Waγoshi, wanduγu, mwataila, kuti mishi ya kale kunu kwenyu Mulungu azashaγula kanwa changu, wamzimuwaive nacho mbuli ya ulaungwa wedi, waitozeshe. 
ACT.15.8	Kangi Mulungu mwetaila myoyoyawantu azawalongela uwona na kuwainka Mpeho mṅazi, sa amtinkilevyo ishwi, 
ACT.15.9	kangi nkakundile, tikizinkana nawo kwa viya, aṅazizevyo myoyo yawe kwa mbuliya kutozesha kwawe. 
ACT.15.10	Lushe nini mkikunda kumγeza Mulungu na kuwainuza waja wahina mziγo, watate zeshu, hata ishwi tishidahilewo kuinula? 
ACT.15.11	Miya tatozesha, kuti tihonyiγwa ni mbazi ya Yesu vivyoho, sa waja wohena. 
ACT.15.12	Ne bumba gima jiholeka lwashu, wazamteγeleza Balinaba na Paulo, wakishimwela ntangilo zoshe na vimaka vyoshe, Mulungu aγosholevyo nawo kwa wamzimu.
ACT.15.13	Wakileka lwashu, Yakobo azaγuwa mbuli angwe: 
ACT.15.14	Waγoshi wanduγu, niteγelezai! Simoni azashimwela, Mulungu aandiilevyo kuolela wamzimu, aonele zina jakwe mbali yakwe mumo. 
ACT.15.15	Hata mbuli za wateγanyi zaivana na aho, hakigondwa kuγainba: 
ACT.15.16	Vikibinda nezeniuye, nizenge nyumba ya Dawidi ichakukeyo, kuja kubanikeko nezenikuzenge vituhu, 
ACT.15.17	nikuuze uhya, kangwe wantu washiγalewo wamlonde Zumbe haṅwe na wamzimu woshe weitangilwa zina jangu. 
ACT.15.18	Ne avyolonga Zumbe alekileye, ivi vikitailikana aho kale hoshe. 
ACT.15.19	Kwa ivyoho naγamba: Waja welawa kwa wamzimu, wakihituka na kwa Mulungu, tishewainuze miziγo, 
ACT.15.20	miya tiwalaγilize du, kuti wazile fika, kwa kuti zagela muntu kisitama, na kilanga na kibudu na mpome. 
ACT.15.21	Hambu aho kale mpaka ivi lushe mwe mizi yoshe Mose ana webilikila mbuli yakwe, kangi kila sikunkulu yafyomiγwa mwe mavikilo.
ACT.15.22	Ne ntuṅwa na waγolokezi wahoivana na bumba joshe kushaγula weyae wawe kuṅwe na kuwatuma Antiyokiya haṅwe na Paulo na Balinaba, ni Yuda mweitangwa Balisaba na Sila, ni waγoshi wena kilango kitana kwa wanduγu. Wazagonda baluwa, 
ACT.15.23	waiiγale; shinu: Ishwi ntuṅwa na waγolokezi tamiluγusha inywi wanduγu mulawilewo kwa wamzimu uko Antiyokiya na Siliya na Kilikiya. 
ACT.15.24	Tizaiva, kuti weshu kuṅwe wazamiazaγanya na kugela myoyo yenyu futofuto, miya nkatiwalaγilize ivyoho. 
ACT.15.25	Ne vilekilevyo, toshe tikiivana kushaγula waγoshi na kuwatuma na kwenyu haṅwe na weshu wa Balinaba na Paulo, tiwokundisha; 
ACT.15.26	hambu awa ni wantu wakiinkilewo wenye kwa mbuli ya zina ja Zumbe ywetu Yesu Kilisito. 
ACT.15.27	Tizamtuma Yuda na Sila; awa newamiγambile viya, tivyogonda. 
ACT.15.28	Hambu Mpeho mṅazi na ishwi tizaivana, tishemiinuze mziγo mtuhu kushima izi mbuli zeagiza, 
ACT.15.29	mzile nyama za fika na mpome na kibudu na kilanga. Wenye mkikilemeza izi mbuli mtazifyal.
ACT.15.30	Awa wakibinda kushungulwa wazasheela Antiyokiya; wantu woshe wakiunganana, wazainkila ija baluwa. 
ACT.15.31	Wakiifyoma, wazatamilwa wakishangalaziγwa ivyoho. 
ACT.15.32	Yuda na Sila wenye ni wahilikizi, wazawashangalaza waja wanduγu na mbuli nyingi, wazawagela nguvu. 
ACT.15.33	Wakiikalaikala wazashungulwa na waja wanduγu, wahite mpeho kwa waja wawatumilewo. 
ACT.15.34	Miya Sila azatamilwa ni kuhumula γuko. 
ACT.15.35	Paulo na Balinaba wazaikala Antiyokiya wakifuza, kangi wakihilikila haṅwe na weyae wawe wangi mbuli ya Zumbe.
ACT.15.36	Mishi ikizinka, Paulo azamuti Balinaba: Netihite vituhu, tikaule wanduγu mwe mizi yoshe, tibilikilemo mbuli ya Zumbe, ati wa zeze! 
ACT.15.37	Balinaba azakunda kumγuwa Yohana mweitangwa Maliko, wahite naye. 
ACT.15.38	Miya Paulo azalemela kuhita naye vituhu, kwa kuti azawaasha kuja Pamufiliya, nkahitile nawo kwe ija ndimangwa. 
ACT.15.39	Ivyoho kuzaoneka mkanano, mpaka wakipangana; Balinaba azamγuwa Maliko, azaingila naye mwe chombo, wahite Kipulo. 
ACT.15.40	Paulo azamγuwa Sila; azahita naye, akihembelezeziγwa ni wanduγu, Zumbe awafe mbazi. 
ACT.15.41	Azadwisha Siliya na Kilikiya akigela mabumbangwa nguvu.
ACT.16.1	Azahita kwa bula Delibe na Lisitila; kuja kuna mhina mweitangwa Timoteyo, nine ni mvyele ywa Kiyuda mwetozesha, ishe ni Mgiliki, 
ACT.16.2	ana kilango kitana kwa wanduγu we kuja Lisitila na Ikoniyo. 
ACT.16.3	Uyu Paulo azamkunda, aange naye; azamγuwa, azamshenga kwa mbuli ya Wayuda weikala mwe ija shi, hambu woshe waitaile, kuti ishe ni Mgiliki. 
ACT.16.4	Wakianga mwe ija mizi, wazawalaγiliza, watozeshe ija miko iikiγweyo ni ntuṅwa na waγolokezi we uko Yelusalemu. 
ACT.16.5	Yaja mabumbangwa yazatenda nguvu ya kutozesha, kangi yazakula kila mushi.
ACT.16.6	Miya wakidwisha Fuligiya na Galatiya wazafingiziγwa ni Mpeho mṅazi, washelonge mbulingwa mwe shi ya Asiya. 
ACT.16.7	Wakihita Misiya wazaγeza kuhita Bitiniya, miya mpehongwa ya Yesu nkaiwakundize. 
ACT.16.8	Wazazinka Misiya, wazasheela na Tilowa; 
ACT.16.9	na kilo Paulo azaloshiγwa ni sozi: Mγoshi ywa Kimakedoniya azaγoloka, azamwitanga angwe: Omboka na Makedoniya, utiambize! 
ACT.16.10	Akibinda kuona inu sozi, ne tihouzanya, kangwe tikulawe kuja, tihite Makedoniya, hambu tizatailisha, kuti Mulungu ṅwenye azatiitanga, kangwe tibilikile waja wantu.
ACT.16.11	Ne tiholawa Tilowa na chombo, tizachigwiza na Samotilake, keloi jakwe tizachibuza Neapoli; 
ACT.16.12	tikilawa haja tizachigwiza na Filipi, ni muzi mkulu wa luja lwazu lwa Makedoniya, utuzilwe ni Waloma. Mwe unu muzi tizanaikala mishi kuṅwe. 
ACT.16.13	Mushi wa sabato tizalawa nkilii, tizahita mtoi, ne tifanyanyeho, kuti wantu wavika haho; tizaikala, tizalonga na wavyele waungananewo.
ACT.16.14	Kuna mvyele, zina jakwe ndiye Lidiya, ni mchuluzi ywa shuke ntana, aanduka mwe muzi wa Tiyatila, amwogoha Mulungu; azateγeleza, hambu Mulungu aimzuγwile moyo, atozeshe viya vyelongwa ni Paulo. 
ACT.16.15	Akibatizwa na chengo chakwe azatihimila angwe: Ati mwanifanyanya, kuti ni mvyele mwemtozesha Zumbe, ingilai mwe nyumba yangu, mwikale mumo! Azatikungumiza.
ACT.16.16	Tikihita kwa vika, tizakintana na mndele mwena mpepo ya uteγanyi; na uteγanyi wakwe azaonela wababa zakwe kuwo jingi. 
ACT.16.17	Uyu azamtongela Paulo, azatikemela angwe: Awa wantu ni wapuna wa Mulungu mwe uko ulanga, watibilikila sila ya uhonya. 
ACT.16.18	Azaγoshola mishi mingi ivyoho; miya Paulo azabulwa ni mbazi, azahituka, azalonga ija mpepo angwe: Nakulaγiliza mwe zina ja Yesu Kilisito: Lawa mwe uyu mvyele! Ne iholawa viya du lushe. 
ACT.16.19	Wababa zakwe wakiona, kuti kialilo chawe cha kuwo chizaaγa, wazamgwila Paulo na Sila, wazawahuna na lwazoi kwa wafuṅwa. 
ACT.16.20	Vikibinda wazawaiγala kwa wazumbe wenye angwe: Awa wantu waazaγanya muzi wetu, ni Wayuda, 
ACT.16.21	miya wabilikila misimo ishiyotiagiza ishwi kuihokela na kuiγoshola, hambu ti Waloma.
ACT.16.21	Paulo na Sila watowiγwa, wagelwa mwe chumba.
ACT.16.22	Bumba kulu jizawainukila, ne waja wazumbe wahowahoka shuke zawe za kukiγubika, wazalaγiliza, watowiγwe. 
ACT.16.23	Wazawatowa vibonko vingi, vikibinda wazawagela mwe chumba, wazamlaγiliza yuja mγolokezi ywa chumba awaγojeshe. 
ACT.16.24	Akiinkwa unu mulomo azawagela mwe chumba che ndai, kangi milundi yawe azaigela magogolo, washenyilike. 
ACT.16.25	Kilo kikulu Paulo na Sila wazamvika Mulungu na kumwimbila, washungiγwewo wazateγeleza. 
ACT.16.26	Haho mdidimo mkulu uzaoneka, hata mashikamilo ya nyumba yazakuchanika; viya du lushe nyuvi zoshe zizazuγuka, hata mazolo yoshe yazadwika.
ACT.16.27	Mγolokezi ywa chumba akiviluka, akiona, kuti nyuvi za chumba ziizuγuke, azasholola shime, azakunda kukikoma, hambu azafanyanya kuti: Washungiγwewo wazanyilika. 
ACT.16.28	Paulo azamkemela na kanwa kikulu angwe: Ushekiγoshwele mbuli mbada! Hambu loshe li mumu. 
ACT.16.29	Azailanga laa, azafikalumbila na kuja, azaukwa ni vizingizo, azamkinila Paulo na Sila, 
ACT.16.30	azawalavya na se, azawati: Wazumbe, nilende zeze, kangwe nezenivunilwe? 
ACT.16.31	Angwe: ndiwo: Mtozeshe Zumbe Yesu! Ne ndivyo uvunilwe lwe na chengo chako. 
ACT.16.32	Wazamtamwila haṅwe na woshe we mwe nyumba yakwe mbuli ya Mulungu. 
ACT.16.33	Azawaγuwa ija saa ya chiya kilo, azawahaka vilonda vya vibonko, azabatizwa haho ṅwenye na wantu wakwe woshe. 
ACT.16.34	Azawaingiza mwe nyumba yakwe, azawatandikila meza. Azatowa mazumo haṅwe na chengo chakwe, kuti aibindile kumtozesha Mulungu.
ACT.16.35	Kukicha wazumbe wazatuma waja wawatowilewo angwe: Shungula waja wantu! 
ACT.16.36	Mγolokezi ywa chumba azamγambila Paulo izi mbuli kuti: Wazumbe wazatuma, kangwe mshungulwe. Lushe mulawei, mhite mpeho! 
ACT.16.37	Miya Paulo azawati: Wazatitowa he wantu woshe, waishilahile masa yetu, kangi ti wantu wa Kiloma, vikibinda wazatigela mwe chumba; lushe wakunda kutilavya kinjamanjama? Sivyo shuti waize wenye, watilavye! 
ACT.16.38	Waja wawatowilewo wazaukwila wazumbe izi mbuli. Wazaingilwa ni woγa wakiiva, kuti ni wantu wa Kiloma, wazahila, wazawavotekela, 
ACT.16.39	wazawalavya na kuwahembeleza, walawe mwe uja muzi. 
ACT.16.40	Wakilawa mwe chumba wazahita kwa Lidiya. Wakibinda kuonana na wanduγu na kuwashangalaza, wazahita.
ACT.17.1	Wakibinda kuzinka Amufipoli na Apoloniya, wazahita Tesalonike; hambu kuna vikilo ja Wayuda. 
ACT.17.2	Sa Paulo avyozwela, azawabasha na muino, sabato ntatu azashimwelana nawo mbuli za ugondengwa. 
ACT.17.3	Azawafumbwila ija mbuli nal kuwalaviliza kuti: Kilisito vizamtala kulumiziγwa na kufufuka kwa wafilewo, kangi azawaonyesha kuti: Uyu Yesu, niyemibilikila mbuli yakwe, ni yuja Kilisito. 
ACT.17.4	Kuṅwe wazavotwa, wazaandakana na Paulo na Sila, kangi walawilewo kwa Wagiliki wemwogoha Mulungu ni bumba kulu, hata wavyelengwa waγoli so waγeke. 
ACT.17.5	Mayuda wazaingilwa ni wizu, wazakilondela kabumba ka wantu wabada washinawo ndima; wakibinda kutunya wantu wangi ivyoho wazagwisha nkondo, wazatimila nyumba ya Yasoni, wawalonde, kangwe wawaiγale kwa wajawantu. 
ACT.17.6	Wakishewaona wazamhuna Yasoni na wanduγu kuṅwe na kwa wazumbe wa muzi wakikema: Weazaγanya ngulu ngima shawa! Hata kunu wazabula. 
ACT.17.7	Yasoni awafikiza; kangi awa woshe waikila milomo ya Kaiza nkani na kuγamba: Zumbe ni mtuhu, ni Yesu. 
ACT.17.8	Wazatunya wantu wangi, hata wazumbe wa muzi wazaiva izi mbuli zawe. 
ACT.17.9	Miya wazaγuwa matuvo kwa Yasoni na weyae, wazawashungula.
ACT.17.10	Waja wanduγu wazawalohola Paulo na Sila na chiya kilo, wahite Beloya; wakikubula wazaingila mwe vikilo ja Wayuda. 
ACT.17.11	Wantu wa kuja ni watana kuzinka waja we Tesalonike, wazahokela mbulingwa kwa myoyo yoshe, wazafyoma ugondengwa kila mushi, waone, ati ni ivyoho. 
ACT.17.12	Weyae wawe wangi wazatozesha, hata waγoli wa Kigiliki, wavyele na waγoshi, watozeshewo so waγeke. 
ACT.17.13	Miya waja Wayuda kuja Tesalonike wakitaila, kuti Beloya kohena kwabilikilwa ni Paulo mbuli ya Mulungu, wazahita na kuja, wazatunya kuja kohe wantu wangi. 
ACT.17.14	Ne wanduγu wahofikamlohola Paulo, ahite na he bahali, Sila na Timoteyo wazahumula kuja. 
ACT.17.15	Waja wamshindikizewo Paulo wazamwiγala mpaka Atene; vikibinda wazauya na baluwa kwa Timoteyo na Sila, kangwe wahite nguzunguzu na kuja kwakwe.
ACT.17.16	Paulo akiwaafiza kuja Atene, moyo wakwe uzaihilwa, hambu azaona, kuti uja muzi uzaγenyeza vinyuwa vya kuvika. 
ACT.17.17	Vikiloi azashimwelana na Wayuda na watuhu wemwogoha Mulungu, hata kwe γulilo azawabilikila kila mushi, awokintana nawo. 
ACT.17.18	Miya kuna watalizi wa bumba ja Waepikuliyo na Wasitowiko, wazakelana nkani naye, kuṅwe wazaγamba: Uyu mweshindatilosa aunga kulongai? Kuṅwe wazaγamba: Ni mubilikizi ywa milungu miγeni, hambu azawabilikila mbuli ya Yesu na ufufuki. 
ACT.17.19	Ne wahomγuwa wakimwiγala hantu heitangwa Aliyopago angwe: Tadaha kutaila, kuti uja ufuzi uhya webilikilwa ni weyo ni ufuzi ani? 
ACT.17.20	Hambu waingiza mbuli ngeni mwe mashikilo yetu; takunda kutaila lushe izo mbuli, zihohita kwa bontokela naho. 
ACT.17.21	Waatene woshe, hata waγeni wekafikila muja nkakuna vituhu viisiizevyo kuwatamila kushima ija mbuli ya kutamwila ao du ya kuteγeleza mbuli mpya. 
ACT.17.22	Paulo azaγoloka Aliyopago gati, azalonga angwe: Waγoshi wa Atene inywi, koshe koshe naona, muvyoisa kuogoha milungu. 
ACT.17.23	Hambu nikizunguluka na kuolela mavikilo yenyu nizaona komelo ja ṅombe za mviko jigondiγwejo: Ja Mulungu ashiyetailikana; lushe viya, muvyovika na kushetaila, navimihilikila. 
ACT.17.24	Mulungu aγosholeye ngulu ngima na vyoshe vye mumu, uyu ne Zumbe ywa lwingu na ywa shi, nkaikala mwe mavikilo yazengiγweyo ni mikono ya wantu, 
ACT.17.25	kangi nkaγojiγwa ni mikono ya wantu viya ateagiziγwa ni muntu, hambu ne mweinka vintu vyoshe ugima na muhuye na vyoshe vituhu. 
ACT.17.26	Azaleka, mwa muntu muṅwe mulawe mbali zoshe za wantu, zigise kuikala shi zoshe kunu shi, azawafanyanyiza aho kale mishi yawe, ndiyo waje, na mihaka ya maikailo yawe, 
ACT.17.27	wamlonde Mulungu, ati wadaha kumnyatila, mpaka wakimwona, kangi nka hale na ṅweshu muṅwe du ywa ishwi toshe aha. 
ACT.17.28	Hambu mwe uyu ne timo moyo, ne timovuviγwa, ne tilimo, sa wenyu kuṅwe watuzilevyo maimbo wakiγamba: Ti mbah yakwe. 
ACT.17.29	Lushe kwa kuti ti mbali ya Mulungu, nkavitiagiza kufanyanya kuti: Mulungu afanana na vinyuwa vya zahabu ao vya feza aovya mawe viγosholwevyo ni mhembo wa ntongonyezi za wantu. 
ACT.17.30	Hambu Mulungu azaleka, mishi ya kuikala tuniala izinke du, ivi lushe alaγiliza wantu woshe hantu hoshe, wahitule ntongonyezi zawe. 
ACT.17.31	Kwa viya aikilevyo mushi, awounga kulaha nawo shi ngima na utanda kwa nguvu ya muntu muṅwe, amunkileye imu ufuṅwa, bosi azanawahimilawoshe, wamtozeshe, kuti azamfufula kwa wafilewo. 
ACT.17.32	Miya wakiiva mbuli ya ufufuki, kuṅwe wazafyula, kuṅwe wazaγamba: Takunda, tikuteγeleze inu mbuli mushi mtuhu. 
ACT.17.33	Ne Paulo alawilevyo haja, waliho. 
ACT.17.34	Miya waγoshi kuṅwe wazaandakana naye wazatozesha: ṅwiyae ywawe muṅwe ni Diyonisiyo ywa Aliyopago na mvyele, zina jakwe ndiye Damali, na weyae wawe watuhu.
ACT.18.1	Vikibinda azakuuka kuja Atene, azahita Kolinto. 
ACT.18.2	Kuja azaona Muyuda, zina jakwe ndiye Akila, aanduka Ponto, mishi ija azalawila Italiya, muke ndiye Pulisikila; hambu Kaiza Kalaudiyo azalavya mulomo wa kuγamba: Wayuda woshe walawe Loma! Awa azawatimila. 
ACT.18.3	Kwa kuti ufundi wawe ni uja wakwe, azaikala kwawe, azaγoshola ndima nawo, ndima yawe ni kuγoshola mahema. 
ACT.18.4	Azahilikila vikiloi kila mushi wa sabato, azavota Wayuda na Wagiliki. 
ACT.18.5	Sila na Timoteyo walawilewo Makedoniya wakibula, Paulo azatoziγwa ni iyo mbuli ya kulonga uwona kwa Wayuda kuti: Yesu ni yuja Kilisito. 
ACT.18.6	Wakimkeleza nkani na kumkanka, azawahumpuntila shuke zakwe angwe: Mpome yenyu ikataifya mitwiyenyu! Imi sina masa, ivi lushe aha nahita kwa wamzimu. 
ACT.18.7	Azahauka, azahita mwe nyumba ya muntu mweitangwa Titiyo Yusito, amwogoha Mulungu, kangi nyumba yakwe ihampikane na vikilo. 
ACT.18.8	Miya Kisipo, mkulu ywa vikilo, azamtozesha Zumbe haṅwe na chengo chakwe kigima, hata Wakolinto wangi wakiiva wazatozesha, wazabatizwa. 
ACT.18.9	Zumbe azamlawila Paulo mwe sozi na kilo, azamuti: Usheogohe! Miya bilikila, usheleke lwashu! 
ACT.18.10	Hambu imi ni haṅwe na iwe, nkakuna ndiye akutimile akikuγoshwela vihada, kwa kuti mbali yangu mwe unu muzi ni nkulu. 
ACT.18.11	Azaikala vuli gima na myezi mtandatu akiwafuza mbuli ya Mulungu.
ACT.18.12	Galiyoni akitoza shi ya Akeya, Wayuda wazaivana kumgela Paulo masa, wazamwiγala kitala, wazamshinga kuti: 
ACT.18.13	Uyu ahimila wantu, watongele mivikile ishiyoivana na mulomongwa. 
ACT.18.14	Paulo akiunga kuzuγula kanwa chakwe, Galiyoni azawati Wayuda: Ati kuna masa ao du mbuli ani mbada, anga vizaniagiza kumiteγeleza inywi Wayuda. 
ACT.18.15	Miya kwa kuti kuna mikanano ya mivikile na ya mazina na ya mulomongwa mwinkiγwewo, lushe manyai wenye inu mbuli! 
ACT.18.16	Mbuli ze ivyoho sikunda kuzilaha. Azawaγulusha kuja kitala. 
ACT.18.17	Woshe wazamgwila Sositene, mkulu ywa vikilo, wazamtowa kuja kitala, miya Galiyoni nkateγeleze inu mbuli.
ACT.18.18	Paulo akiikalaikala, azalagana na waja wanduγu, azaingila mwe chombo, azahita Siliya, ana Pulisikila na Akila; kuja Kenkileya azaleγula vunga jakwe, hambu aijile malape. 
ACT.18.19	Wakibula Efeso, azawaasha kuja, azaingila ṅwenye du vikiloi, atamwilane na Wayuda. 
ACT.18.20	Wakimhembeleza, aikale kwawe mishi kuṅwe, nkaitikile, 
ACT.18.21	miya azawalaga, azawati: Mushi wa nyemi, ndiwo ubule, shuti niubindile Yelusalemu, miya nezeniuye vituhu na kwenyu, Mulungu akinikundiza. Azaingila mwe chombo kuja Efeso, 
ACT.18.22	azahita kwa bula Kesaliya. Azaluγushana na bumbangwa, akibinda azasheela na Antiyokiya.
ACT.18.23	Akinyamalanyamala azakulawa, azaangila mwe shi ya Galatiya na ya Fuligiya, azagela wahina woshe nguvu.
ACT.18.24	Muyuda mweitangwa Apolo, mweanduka Alekisandiliya, ni muntu mwedahisha kulonga na mwetailisha mbuli za ugondengwa, azahita Efeso. 
ACT.18.25	Uyu azabinda kufuziγwa sila ya Zumbe, azahimilwa ni moyo wakwe kulonga na kubilikila na utanda mbuli za Yesu, miya ne akitaila ubatizi wa Yohana du. 
ACT.18.26	Uyu azaandiila kubilikila vikiloi; miya Pulisikila na Akila wakimwiva, wazamγuwa, wazamfumbwila vyedi sila ya Mulungu, aitailishe. 
ACT.18.27	Akikunda kuhita Akeya, wanduγu wazazumila, wazagondela wahina wa kuja baluwa, wamhokele. Akikubula azawaambiza vikulu waja watozeshewo kwa mbazi. 
ACT.18.28	Hambu azakihima kutamwilana na Wayuda hena wantu wangi na kuwavota akionyesha na viya vigondiγwevyo kuti: Yesu ni yuja Kilisito.
ACT.19.1	Apolo akiikala Kolinto, Paulo azaangila shi ze kwe milima, akibinda azabula Efeso; kuja azaona wahina kuṅwe, 
ACT.19.2	azawauza, ati wazainkwa mpeho ṅazi aho wakiandiila kutozesha. Wazamlandula kuγamba: Nkataivile, kuti kuna mpeho ṅazi. 
ACT.19.3	Azawati: Mubatizwe zeze? Angwe: Tibatizwe na ubatizi wa Yohana. 
ACT.19.4	Angwe ni Paulo: Yohana abatize ubatizi wa kuhitula ntongonyezi, kangi azaγambila wantu, wamtozeshe yuja, ndiye nezeamtongele, ni uyu Yesu. 
ACT.19.5	Wakiviiva wazabatizwa mwe zina ja Zumbe Yesu. 
ACT.19.6	Paulo akiwabadikila mikono, Mpeho mṅazi azawaizila, wazalonga na vilosi haṅwe na kuteγanya. 
ACT.19.7	Woshe waho waγoshi kumi na waili.
ACT.19.8	Vikibinda aakaingila vikiloi, akibilikila muja myezi mitatu, akitamwilana na wantu na kuwashunda na mbuli ya uzumbe wa Mulungu. 
ACT.19.9	Miya haja kuṅwe wakitoγesha myoyo haṅwe na kulemela kuitika, kangi wakifyulila silangwa kwa wantu weunganana haja, azauka kuja kwawe, hata wahina azawausha, lushe kila mushi azashimwela mwe fyomelo ja Tilano. 
ACT.19.10	Vizaγenda ivyoho mavuli maili, mpaka woshe weikala mwe ziya shi za Asiya wakiiva mbuli ya Zumbe, ati ni Wayuda, ati ni Wagiliki. 
ACT.19.11	Vimaka vikulu Mulungu azaviγoshola kuja na mikono ya Paulo, ne vilekilevyo, 
ACT.19.12	wantu wakiγuwa mihaluma na mademu azwikileyo, wakiyaiγala kwa watamu, ne waja waholekwa ni mahisho yawe, hata mpepo mbada zizalawa.
ACT.19.13	Hana wahunga mpepo wa Kiyuda, wazaanga kuja, wohe wazaγeza kuwalangila zina ja Zumbe Yesu waja wehuma mpepo mbada wakiγamba: Namilaγiliza kwa nguvu ya Yesu, Paulo ayemubilikila. 
ACT.19.14	Waja waγosholewo ivyoho ni wana mfungate wa mvikizi mkulu ywa Kiyuda mweitangwa Sikewa. 
ACT.19.15	Miya ija mpepo mbada izawalanduia: Yesu namtaila, hata Paulo namtaila, miya inywi mu wa ndai? 
ACT.19.16	Vikibinda yuja muntu mwena ija mpepo mbada azawalumbiila, azawavota, azawaγoshwela vibada kwa nguvu yakwe, mpaka wakinyilika mwe ija nyumba, waihokiγwe shuke zoshe, kangi waigisize vilonda. 
ACT.19.17	Inu mbuli izatailikana kwa Wayuda na kwa Wagiliki woshe weikala Efeso, izawagwiza waja woshe woγa, izaleka, zina ja Zumbe Yesu jikiγaluka kulu. 
ACT.19.18	Waja wahitukewo watakutozesha wangi wazaiza wakivoteka miγoshwele yawe na kuilaviliza. 
ACT.19.19	Bumba gima ja waja, ndiwo wakiγoshola vye uhambanyi, wazaleta vitabu vyawe, wazavioka he wantu wangi. Wakitala kuwo jawe wazaona kuti jizaγelemuka feza makulija milongo mishano. 
ACT.19.20	Ivyoho mbulingwa izaγenda, izatenda nguvu kwa nguvu ya Zumbe.
ACT.19.21	Izi mbuli zikibontoka, Paulo azafanyanya mwe moyo wakwe, kuangaanga kuja Makedoniya na Akeya, na kuhita Yelusalemu, akiγamba: Nikibontola inu ntambo, shuti hata kuja Loma nikuone! 
ACT.19.22	Waili wemtumikila, Timoteyo na Elasito, azawatuma Makedoniya, ṅwenye azanaikala badodo kuja Asiya.
ACT.19.23	Mishi ija kuzagwa nkondo nkulu kwa mbuli ya silangwa. 
ACT.19.24	Hambu kuna muntu mweitangwa Demetiliyo, ni mshilaγi ywa feza, ne akiγoshola fanyanyi za feza za vikilo ja Alitemi, na inu ndima azaonela mafundi weyae kuwo kulu. 
ACT.19.25	Awa azawaunganyanya haṅwe na wandima woshe, ndiwo wakiambizanya nawo, azawati: Waγoshi, mwataila kuti: Kuwo jenyu jiandukamwe inu ndima. 
ACT.19.26	Lushe mwaona, kangi mwaiva, kuti so kunu kwetu Efeso du, miya mwe shi zoshe za Asiya yuja Paulo azavota wantu wangi na kuhitula myoyo yawe akiwati: Milungu iγosholweyo ni mikono ya wantu siyo. 
ACT.19.27	Lushe nkondo so ija du, kuti ndima yetu nezeibanike, miya hata vikilo ja Alitemi, mulungu wetu mkulu wa kivyele, nezejibelwe, hata uzumbe wakwe ukulu waunga kubanika, kangi shi zoshe za Asiya na za ngulu ngima ne zikiuogoha. 
ACT.19.28	Wakiiva izi mbuli woshe wazagisa kukwelwa ni maya, wazakema angwe: Alitemi ywa Efeso ni mkulu! 
ACT.19.29	Muzi woshe uzagisa jiya vuzo, woshe wazaγuluka haṅwe na lwazoi, wazamgwila Gayo na Alisitaliko weanduka Makedoniya, kwa kuti ne wakianga haṅwe na Paulo. 
ACT.19.30	Paulo akikunda kuingila mwe jiya bumba, wahina nkawamkundize. 
ACT.19.31	Hata wafuṅwa wa Asiya kuṅwe, kwa kuti ni weyae watana, wazatuma na kwakwe, wazamhembeleza, ashezahita na kuja lwazoi. 
ACT.19.32	Kuja wazahakikemela, kila muntu mbuli ntuhu, hambu jiya bumba joshe jizaisiiza kuchakuka, wangi nkawataile, ati ni mbuli ani ilekileyo, wakiunganana. 
ACT.19.33	Miya wantu kuṅwe wazamlavya Alekisando, azawakonyeza na mkono, azakunda kukikanila kwa wantu. 
ACT.19.34	Miya wakimtaila, kuti ni Muyuda, woshe wazakema na kanwa kiṅwe saa mbili zoshe angwe: Alitemi ywa Efeso ni mkulu! 
ACT.19.35	Kalani azatongomaza jiya bumba, azawati: Inywi waγoshi wa Efeso, kuna muntuashiyetaila kuti: Muzi wa Efeso ne weγolokela vikilo ja Alitemi mkulu na chiya kinyuwa chakwe chilawilecho mwe lwingu? 
ACT.19.36	Kwa kuti ivi vyoshe nkavikeleziγwa nkani, vyamiagiza kutongomala du, msheγoshole mbuli ya ntutuntutu. 
ACT.19.37	Hambu mzaleta awa wantu, kangi nkawabaile vikiloi, nkawakankile mulungu wetu. 
ACT.19.38	Ati Demetiliyo na wafundi weyae wana mbuli na muntu, mishi ya kulonga masa i haho, hata wafuṅwa wa haho, newafyalimane! 
ACT.19.39	Miya ati muna mbuli ntuhimtuhu, itadaha kubontoka, waja wena ufuṅwa wa kulonga wakizaunganana. 
ACT.19.40	Hambu tikikunda kuifiγwa titagelwa masa kwa mbuli ya ichi kiva cha lelo, kangi nkahana mbuli ye mkombaγano, ndiyo tikikanile nayo kwa mbuli ya inu nkondo. 
ACT.19.41	Akibinda kulonga ivyoho azashungula jiya bumba.
ACT.20.1	Jiya vuzo jikihombwela, Paulo azatumizawahina, azawaṅaza mesho, azalagana nawo, azakulawa, ahite Makedoniya. 
ACT.20.2	Akianga mwe ziya shi azawashangalaza na mbuli nyingi, azahita Giliki, azanyamala kuja myezi mitatu. 
ACT.20.3	Akiunga kuingila mwe chombo, ahite Siliya, azahetelwa leba ni Wayuda, ne ahoγamba: Kesa nigwile Makedoniya niγotoke. 
ACT.20.4	Waγesanyewo naye mpaka Asiya ni Sopatilo, ṅwana Pilo ywa Beloya, na Alisitaliko na Sekundo wa Tesalonike na Gayo ywa Delibe na Timoteyo, Waasiya ni Tikiko na Tilofimo. 
ACT.20.5	Awa wazalongola, wazatiγoja Tilowa. 
ACT.20.6	Mishi ya migate ishigelwayo shimbi ikizinka, tizaingila mwe chombo kuja Tilowa, ni ntambo ya mishi mishano, tizahumula kuja mishi mfungate.
ACT.20.7	Mhitu wa sabato tikiunganana kwa bendwilana migate, Paulo azabilikila, kwa kuti keloi jakwe azakunda kuhita, miya azalonga mpaka kilo kikulu. 
ACT.20.8	Miya muja talai, tiungananemo, muna laa nyingi. 
ACT.20.9	Kuna mubwanga, zina jakwe ndiye Oitiko, aiikale mwe dilisha, azavotwa ni usisiza ungi, kwa kuti Paulo azabilikila vivyoho vivyoho; lushe akibinda kuvotwa ni usisiza azakina na shi mwe jiya tala ja ntatu, azainulwa kimba. 
ACT.20.10	Paulo azasheela, azamkinila, azamwambata angwe: Mshevunke! Hambu moyowakwe uke mumu. 
ACT.20.11	Vikibinda azakwela, azabendula mgate, azaja, azawatamwila vivyoho mbulingwa, mpaka kukicha, ne aholawa kuja. 
ACT.20.12	Miya yuja mubwanga wazamleta, a moyo, wazahembuliziγwa vikulu kwa inu mbuli. 
ACT.20.13	Miya ishwi tiilongole na chombo, tizabula Aso, ne tikundileko kumhokela Paulo; hambu azavilaγiliza ivyoho, kwa kuti ṅwenye azakunda kukuhita na milundi yakwe. 
ACT.20.14	Akibula kuja Aso, tizamγuwa, tizahita Mitilene. 
ACT.20.15	Tikilawa kuja na chombo chetu, keloi jakwe tizabula Kiyo, keloi ni Samo, keloi ni Mileto. 
ACT.20.16	Hambu Paulo azakunda kuzinka Efeso na chombo, ashekuingile, kangwe ashediziγwe kuja Asiya mishi mingi. Hambu azaγuluka, kangwe, ati vyadahikana, nyemi ya mushi wa milongo mishano akaijiile Yelusalemu.
ACT.20.17	Miya kuja Mileto azatumiza waγolokezi wa bumbangwa ja Efeso. 
ACT.20.18	Wakiiza kwakwe, azawati: Inywi mwataila kuti: Kuandiila uja mushi wa bosi, ṅiizileho Asiya, nizaangilana na inywi mishi ija yoshe. 
ACT.20.19	Nizamtumikila Zumbe mwe ntoγo zoshe, ati ni kupunguziγwa, ati ni kuliziγwa, ati ni kuja kuγezwa koshe ni Wayuda, wakinilondeleza. 
ACT.20.20	Kangi sina mbuli, nilekileyo kumibilikila yedaha kuzifya, vivyoho silekile kumifuza, wantu wakiunganana, hata nyumbai kwenyu. 
ACT.20.21	Wayuda na Wagiliki nizawaγambila uwona, wahituke na kwa Mulungu, wamtozeshe Zumbe ywetu Yesu. 
ACT.20.22	Miya ivi lushe aha kwa viya, nishungiγwevyo ni mpehongwa, nahita Yelusalemu, kangi sitaila, ndivyo nione kuja. 
ACT.20.23	Nataila du, kuti Mpeho mṅazi aniγambila uwona mwe mizi yoshe, kuti mazolo na nkondo yaniγoja γuko. 
ACT.20.24	Miya naγamba: Nkavina mbuli, ṅwenye nikibanika, ntoγo nibontoleze ntambo yangu na ija ndimangwa, niinkiγweyo ni Zumbe Yesu, nilongele ulau wedi wa mbazi ya Mulungu uwona. 
ACT.20.25	Kangi lushe natailisha, kuti nkezetionane vyeni kwa vyeni na inywi nyosheni, ndiwo nikiikala kwenyu na kumibilikila uzumbe wa Mulungu. 
ACT.20.26	Ne vyeleka, nikilonga unu mushi wa lelo na kulaviliza kuti: Inywi nyoshe nkakuna mwedaha kunilaha masa. 
ACT.20.27	Hambu silekile kumibilikila kikundile choshe cha Mulungu. 
ACT.20.28	Kiγolokelei wenye na ifyo gima, Mpeho mṅazi amigimbikilejo waolezi, mulishe bumbangwa ja Mulungu, amotilejo na mpome yakwe ṅwenye! 
ACT.20.29	Nataila kuti: Nikibinda kuhita, nekuingile mashuwi makali kwenyu yashinayo mbazi na iji ifyo. 
ACT.20.30	Hata kwenyu kuṅwe newainuke, wabilikile mbuli zishiteγanazo, wahune wahinangwa na kwawe, wawatongele. 
ACT.20.31	Kwa ivyoho γojeshai mkifukila kuti: Mavuli matatu kilo na mushi sidizile kumihembelezeza kila muntu na kulila. 
ACT.20.32	Ivi lushe namiinkila na kwa Zumbe kwa mbuli ya mbazi yakwe yedaha kumizifya na kuminka chiya kifu haṅwe na waja woshe waṅaziγwewo. 
ACT.20.33	Sikundile feza ao zahabu ao shuke ya muntu. 
ACT.20.34	Wenye mwataila, kuti inu mikono yangu izapikila viya, niagiziγwevyo ndivyo haṅwe na weyangu, niangilewo nawo. 
ACT.20.35	Vyoshe nizavimionyesha, kuti vyatiagiza kukihima ndima ivyoho, kangwe tidahe kupangila wanyonge, kuti vyatiagiza kufukila ija mbuli, Zumbe Yesu alongileyo ṅwenye, ya kuγamba: kuinkila ni nyemi kuzinka kuinkwa. 
ACT.20.36	Akibinda kulonga ivyoho azaginta mazwi haṅwe na waja woshe, azavika. 
ACT.20.37	Woshe wazalilisha, wazamkinila Paulo kwe shingo, wazafyosana naye milomo. 
ACT.20.38	Hambu wazaisa kuona ukiwa kwa ija mbuli, alongileyo, kuti nkezewaonane kwa vyeni. Wazamwelekeza na kwe chombo.
ACT.21.1	Tikikunda kulagana nawo, chombo chizahita, tizachigwiza sawasawa na Ko, tikibula keloi jakwe tizahita Lodo, tikikulawa tizahita Patala. 
ACT.21.2	Kuja tizaona chombo chehita Fonike, ne tihoingila mumo, tikihita. 
ACT.21.3	Tikiona kuja Kipulo tizakuasha kumosho, tizagwiza chombo chetu na Siliya, tizafikila Tilo, hambu ne miziγo ya chiya chombo ilaγiliziγweko nako. 
ACT.21.4	Tikiona wahina kuja, tizakuikala mishi mfungate. Waja wazamlonga Paulo kwa nguvu ya mpehongwa, ashehite Yelusalemu. 
ACT.21.5	Tikibinda ija mishi tizakulawa, tizahita, woshe wazatielekeza haṅwe na wavyele na wana wawe mpaka kuja tanga kwe muzi; tikibula mpwai, wazaginta mazwi, wazavika. 
ACT.21.6	Tikilagana nawo, tikibinda tizaingila mwe chombo, miya waja wazaγotoka na kwawe. 
ACT.21.7	Tikilawa kuja Tilo, ne tibindileho lushe kutamba mwe bahali, tizabula Putolemaye, tizaluγushana na wanduγu kuja, tizadila mushi muṅwe. 
ACT.21.8	Mhitu wakwe tizakulawa, tizabula Kesaliya, tizabula mwe nyumba ya mubilikizi Filipo, waja mfungate uyu ni ṅwiyae ywawe muṅwe, tizaikala kwakwe. 
ACT.21.9	Uyu ana wana wa kindele wane, ni wateγanyi. 
ACT.21.10	Tikiikalaikala γuko, kuzaiza mteγanyi, alawa Yudeya, zina jakwe ndiye Agabo. 
ACT.21.11	Azaiza na kuja kwetu, azaγuwa kowa ja Paulo, azakishunga milundi na mikono angwe: Kangwe ni Mpeho mṅazi: Yuja ṅwenye iji kowa Wayuda newamshunge uko Yelusalemu sa iviho, wamwinkile mwe mikono ya wamzimu. 
ACT.21.12	Tikiiva izi mbuli, ishwi haṅwe na waja wakaya tizamhembeleza, ashehite Yelusalemu. 
ACT.21.13	Ne Paulo aholandula: Muγosholai mkilila, mkinilumiza moyo? Hambu imi niikiteγile, so kushungwa du, hata kufa kuja Yelusalemu kwa mbuli ya zina ja Yesu. 
ACT.21.14	Akisheitikila, tizaleka lwashu tikiγamba: Zumbe avyokunda, nevibontoke!
ACT.21.15	Mishi ija ikizinka, tizashunga ntambo, tizakwela Yelusalemu. 
ACT.21.16	Hata wahina kuṅwe wa Kesaliya wazahita haṅwe na ishwi, wazatiiγala kwa ndiye timfikiile, ni mγoshi ywa Kipulo mweitangwa Munasoni, ni mhina ywa kale. 
ACT.21.17	Ishwi tikibula Yelusalemu, wanduγu wazatihokela na nyemi. 
ACT.21.18	Mhitu wakwe Paulo azaingila na ishwi kwa Yakobo, hata waγolokezi woshe wazaiza na haho. 
ACT.21.19	Akibinda kuluγushana nawo azawashimwela mbuli zoshe, Mulungu aγosholezo kwa wamzimu na ija ndima, atumikileyo.
ACT.21.20	Wakiviiva wazamtogola Mulungu, miya wazamuti: Mnduγu, waona, kuti makulija mangi na mangi yazaandiila kutozesha kunu kwa Wayuda, miya woshe wakihima kuitika mulomongwa. 
ACT.21.21	Kwa mbuli ya iwe wazaγambilwa kuti: Wafuza Wayuda woshe weikala kwa wamzimu kumtowa Mose hulu, ukiwaγamba, washeshenge wana wawe, washetongele misimo du. 
ACT.21.22	Lushe inu mbuli i zeze? Taγamba: Shuti bumba gima jiunganane, hambu newaive, kuti uzaiza. 
ACT.21.23	Γoshola lushe, ndivyo tikuγambile! Ishwi tina waγoshi wane wajilewo malape; 
ACT.21.24	awa uwaγuwe, ulapulwe haṅwe nawo, kangi uwalihile, wadaheleγulwa mavunga yawe! Ne ndivyo woshe wataile, kuti viya waγambilwevyo kwa mbuli ya iwe ni bule du, kangi hata ṅwenye waanga na kuitika mulomongwa. 
ACT.21.25	Kwa mbuli ya wamzimu waingilewo mwe kutozesha ishwi tizagonda baluwa tikiwalaγiliza, wazile fika na mpome na kibudu na kilanga. 
ACT.21.26	Ne Paulo ahoγuwa waja waγoshi, azalapulwa haṅwe nawo keloi jakwe, akibinda azaingila mwe vikilongwa, azaukula, mishi ya kulapulwa kwakwe ndiho nezeibontokele, ni aho kila ṅwiyae ywawe muṅwe akibinda kulaviliziγwa jiya tulo jeagiza kuja kulapulwa.
ACT.21.27	Ija mishi mfungate ikiunga kumambuka, Wayuda walawilewo Asiya wakimwona muja mwe vikilongwa wazatunya bumba joshe jiungananejo, wazamgwila na mikono yawe wakikema: Waγoshi wa Kiisilayeli, tiambizei! 
ACT.21.28	Uyu ni yuja muntu mwefuza wantu woshe wa ngulu ngima kubela mbali yetu na mulomongwa na aha hantu, kangi Wagiliki wohena azawaingiza na mumo mwe vikilongwa, azagela hantu aha haṅazi kisitama. 
ACT.21.29	Kwa kuti ne wakimwona mwe muzi, akianga na Tilofimo ywa Efeso, uyu wazaγamba: Paulo azamwingiza mwe vikilongwa. 
ACT.21.30	Muzi woshe uzainuka, wantu wangi wazahaγulukila, wazamgwila Paulo, wazamlavya mwe vikilongwa na kumhuna; vikibinda nyuvi zizazuγalwa viya du lushe.
ACT.21.31	Wakiunga kumkoma, mbuli izahita kwa mfuṅwa mkulu ywa washilikali kuγamba: Muzi woshe wa Yelusalemu uzagwa nkondo. 
ACT.21.32	Uyu azafikaγuwa washilikali na wakulu wawe, azawaγulukila. Waja wakimwona yuja zumbe na washilikali wazaleka kumtowa Paulo. 
ACT.21.33	Yuja mfuṅwa mkulu ywa washilikali akiwabwila, azamγuwa, azalaγiliza, ashungwe na mazolo maili, azauza, 
ACT.21.34	ati ndiye ndai, kangi ati abanile mbwai. Waja wangi waungananewo woshe wazalonga vituhutuhu; lushe akishedaha kutaila, mbuli ṅwenye iγendilevyo, kwa kuti vuzo jaisiiza, azalaγihza, aiγalwe bomani. 
ACT.21.35	Miya wakibula ha kukwela, azainulwa ni washilikali kwa mbuli ya wantu, wakiisiiza kumshindika. 
ACT.21.36	Hambu bumba kulu jizatongela na kukema: Mkatamkoma! 
ACT.21.37	Akiunga kuingiziγwa bomani, Paulo azamuti yuja mfuṅwa mkulu ywa washilikali: Wanikundiza kulonga na iwe? 
ACT.21.38	Angwe: Wataila Kigiliki? Iwe nku yuja Muegiputa agwishizeye kiva mishi inu akiwatunya wampoko makulija mane akiwaiγala mwe nyika? 
ACT.21.39	Paulo azamlandula angwe: Imi ni muntu ywa Kiyuda, nianduka Taliso mwe shi ya Kilikiya, ni ṅwenyezi mwe uja muzi wena kilango. Nakuhembeleza, unikundize kulonga na awawantu. 
ACT.21.40	Akimkundiza, Paulo azaγoloka haja ha kukwela na ulanga, azawakonyezawajawantu na mkono, lushe vuzo joshe jikilekwa, azalonga nawo Kiebuleyo, azawati.
ACT.22.1	Waγoshi, wanduγu na watate, niteγelezai lushe, nikikikanila kwenyu! 
ACT.22.2	Wakiiva, kuti alonga nawo Kiebuleyo wazaisiiza kuleka lwashu. 
ACT.22.3	Azawati: Imi ni mγoshi ywa Kiyuda, mvyelwe mwe muzi wa Taliso mwe shi ya Kilikiya, miya nikuziγwe mwe unu muzi he milundi ya Gamaliyeli, nizafuziγwa utanda woshe wa mulomongwa wa wahaha zetu, ne nikikihima kwa mbuli ya Mulungu, sa inywi nyoshe muvyoγoshola mpaka lelo. 
ACT.22.4	Ija sila nizaitongela vivyoho, nizahuliza hata kukoma; hambu waγoshi na wavyele nizawashunga nizawagela mwe chumba, 
ACT.22.5	sa muvikizi mkulu na watawa woshe wavyonilongela uwona. Kangi nizainkwa ndiwo baluwa kwa wanduγu, nizahita Damasiko, kangwe waja wohena we kuja niwalete na kunu Yelusalemu waishungiγwe, walahwe. 
ACT.22.6	Miya nikihita, nikibula hehi na Damasiko, ni mushi mkulu, ne kuholawila langaila kulu mwe lwingu jizaisa kunimulikila, 
ACT.22.7	nizakina na shi, nizaiva kanwa, chikiniti: Sauli! Sauli! Nini ukiniγulusha? Imi nizaitikiia: U ndai, Zumbe? 
ACT.22.8	Azaniti: Ni miyo Yesu ywa Nazaleti, uyemγulusha. 
ACT.22.9	Waja weyangu, niwona nawo, wazajiona jiya langaila, miya chiya kanwa chilongilecho na imi nkawachiivile. 
ACT.22.10	Miya nizaγamba: Zumbe, nitende zeze? Zumbe azaniti: Inuka, uhite Damasiko! Ne ndiho uγambilwe vyoshe uinkiγwevyo, uviγoshole. 
ACT.22.11	Nikishedaha kuona kwa utana ungi wa jiya langaila, nizatoziγwa mkono ni weyangu, nizahita Damasiko. 
ACT.22.12	Kuna muntu, ndiye Ananiya, ni muntu mwetozesha mulomongwa woshe, ana kilango kitana kwa Wayuda woshe weikala kuja. 
ACT.22.13	Uyu azaiza na kwangu, azaniγolokela na kuniγamba: Sauli, ona vituhu! Ne nihoona viya du lushe. 
ACT.22.14	Yuja azaniti: Mulungu ywa watate zeshu azakushaγula aho kale, utaile kikundile chakwe, umwone yuja mtanda, uive mulomo welawa mwe kanwa chakwe. 
ACT.22.15	Hambu iwe neuγaluke mwona ywakwe kwa wantu woshe, uwaγambile viya, uenevyo, na viya, uivilevyo. 
ACT.22.16	Lushe uzuzulikai? Inuka, ubatizwe, uhakwe mahuza yako, ukemele zina jakwe! 
ACT.22.17	Nikibinda kuuya Yelusalemu, mushi nikivika mwe vikilongwa nizashentukisha. 
ACT.22.18	Hambu nizamwona, akiniti: Fikainuka, ulawe nguzu kunu Yelusalemu, kwa kuti nkezewahokele uwona wako, uwonilongela! 
ACT.22.19	Nizalandula kuti: Zumbe, ṅwenye wataila kuti: Waja wekutozesha ne nikiwagela mwe chumba na kuwatowa, tikianga mwe mavikilo; 
ACT.22.20	hata haja mpome ya mwona ywako Sitefano ikiitilwa, imi niiγoloke haho nikitamilwa, kangi ne nikiγoja shuke za waja wamkomilewo. 
ACT.22.21	Azaniti: Hita! Hambu imi nenikutume na hale kwa wamzimu.
ACT.22.22	Wazamteγeleza mpaka kwe inu mbuli, ne wahoinula vyanwa vyawe angwe: Mwushei uyu kunu shi! Hambu nkavimwagiza kuikala vivyoho. 
ACT.22.23	Wakitula vuzo kulu na kutatula shuke zawe na kutambika vumbi na ulanga, 
ACT.22.24	yuja mfuṅwa mkulu ywa washilikah azalaγiliza, Paulo aingiziγwe bomani, auziγwe na kutowiγwa, kangwe ataile, ati ni kwa mbuli ani, wajawakiisa kukema ivyoho. 
ACT.22.25	Wakimkanta, atowiγwe, Paulo azamwuza mkulu ywa washilikali mweγoloka haja: Mwishungulwe kumtowa muntu ywa Kiloma, masa yakwe yaishilahiγwe? 
ACT.22.26	Yuja mkulu ywa washilikali akiviiva azahita kwa mfuṅwa mkulu azavimwukwila na kumwuza: Lushe inga utende zeze? Hambu yuja muntu ni ywa Kiloma. 
ACT.22.27	Yuja mfuṅwa mkulu ywa washilikali azaiza, azamuti: Niγambila, ati u Muloma! Angwe: Ehe. 
ACT.22.28	Angwe ni mfuṅwa mkulu ywa washilikali: Unu Uloma imi nizauγula na mali nyingi. Angwe ni Paulo: Imi nivyelwe nawo. 
ACT.22.29	Ne waja waungilewo kumwuza wahomshungula kinyanyi; miya yuja mfuṅwa mkulu ywa washilikali azaingilwa ni woγa, akitaila, kuti ni Muloma, kwa kuti azamshunga.
ACT.22.30	Keloi jakwe azakunda kubunkula vyedi viya, avyoshingwa ni Wayuda; azamlavya mwe chumba, azalaγiliza, wavikizi wakulu na wafuṅwa wawe woshe waunganane, azamwiγala Paulo na kuja, azamγolosha gati kwawe.
ACT.23.1	Paulo azadulila waja wafuṅwa, azalonga angwe: Wanduγu wangu! Mpaka unu mushi wa lelo nizaanga na moyo woshe uṅazilewo kangi na kumwolela Mulungu. 
ACT.23.2	Miya mvikizi mkulu Ananiya azalaγiliza waja weγoloka naye, wamtowe mwe kanwa. 
ACT.23.3	Ne Paulo ahomuti: Mulungu akatakutowa iwe lukando lwezifiγwa na kushishilwa! Iwe waikala, unilahe kwa mulomongwa, kangi wabana mulomongwa ukilaγiliza, nitowiγwe! 
ACT.23.4	Waja waγolokewo haja wazamuti: Utamkanka mvikizi mkulu ywa Mulungu? 
ACT.23.5	Angwe ni Paulo: Wanduγu, sitaile, kuti ni mvikizi mkulu; hambu kuigondiγwe: Zumbe ywa mbali yako ushezamlonga vibada! 
ACT.23.6	Paulo akitaila, kuti waja bumba iṅwe ni ja Masadukeyo, bumba tuhu ni ja Mafaliseyo, azawalonga waja wafuṅwa na kuinula kanwa: Wanduγu, imi ni Faliseyo, kangi ni ṅwana Faliseyo; nifyalimilwa kialilo cha ufufuki wa wafilewo. 
ACT.23.7	Akilonga ivyoho, Mafaliseyo na Masadukeyo wazaifyana, ne jiya bumba jipanganevyo. 
ACT.23.8	Hambu Masadukeyo wazalonga kuti: Nkakuna ufufuki, nkakuna walau, nkakuna mpehongwa, miya Mafaliseyo walonga na kulaviliza kuti: Viyavyoshe vi haho. 
ACT.23.9	Kuzatulika vuzo kulu; watabaluwangwa wa jiya bumba ja Mafaliseyo wazainuka, wazaomana na weyae wawe angwe: Uyu muntu nkatimwona mbuli mbada; ati mpehongwa ao du mlau azalonga naye, nketidahe kumkeleza Mulungu nkani. 
ACT.23.10	Nkumbizi zikiisa kuγenela, yuja mkulu ywa washilikali azaogoha kuγamba: Paulo neatatulwe ndiwo, azalaγiliza washilikali, washeele, warawushe na nguvu kuja gati kwawe, wamwingize bomani. 
ACT.23.11	Kilo chiya chetongela Zumbe azamγolokela, azamuti: Gumba moyo! Hambu sa viyaho ulongelevyo mbuli zangu uwona kunu Yelusalemu, vivyoho shuti uzilongele uwona hata Loma!
ACT.23.12	Kukicha Wayuda wazaunganana, wazakilisha kuγamba: Washeje, washenywe, washizati wamkome Paulo! 
ACT.23.13	Waja waivanewo ivyoho wazaγelemuka kuzinka milongo mine. 
ACT.23.14	Wazabasha wavikizi wakulu na waγolokezi, wazawati: Tizakilisha na kukilana, tishedowe nkande, tishizati timkome Paulo. 
ACT.23.15	Lushe inywi haṅwe na wafuṅwa woshe mγambilei yuja mfuṅwa mkulu ywa washilikali, amsheleze keloi na kwenyu, kuti mwakunda kubunkula vyedi mbuli zakwe! Miya ishwi tiikiteγile kumkoma, ashizati abule kwenyu. 
ACT.23.16	Ṅwana lumbuje ja Paulo akiiva inu leba azafikahita bomani, azavimwukwila Paulo. 
ACT.23.17	Paulo azaitanga mkulu muṅwe, azamuti: Uyu mubwanga mwiγale kwa mfuṅwa mkulu ywa washilikah! 
ACT.23.18	Hambu ana mbuli ya kumwukwila. Yuja azamγuwa, azamwiγala kwa mfuṅwa azamuti: Yuja Paulo azaniitanga mwe chumba, azanihembeleza, nimlete uyu mubwanga na kwako, kangwe: Ana ndivyo akuγambile. 
ACT.23.19	Yuja mfuṅwa mkulu azamtoza mkono, azamwiγala he njama, azamwuza angwe: Ni mbwai, ndivyo uniγambile? 
ACT.23.20	Azamuti: Wayuda wazaivana, wakuhembeleze, kangwe umsheleze Paulo keloi na kwa wafuṅwa, viya utakunda kuuzanya naye vyedi mbuli yakwe. 
ACT.23.21	Lushe iwe ushewaitikile! Hambu kuna wantu kuzinka milongo mine wemnyatila, wazakilisha, washeje, washenywe, washizati wamkome; awa waikiteγile, waafiza du kilaγa, ndicho uwainke.
ACT.23.22	Mfuṅwa mkulu ywa washilikali azamshungula yuja muhwanga akimlaγiliza kuγamba: Ushezamγambila muntu, kuti uzaniukwila izi mbuli! 
ACT.23.23	Azaitanga wakulu waili, azawati: Liγanyai washilikali magana maili, wahite Kesaliya, hatawepanda mafalashi milongo mfungate na wetoza maguha magana maili, wakiteγe saa ntatu ya kilo! 
ACT.23.24	Hata mafalashi wayatandike, wamkweze Paulo na mumo, wamwiγale kwa mtoza shi Feliki! 
ACT.23.25	Azagonda baluwa; mbuli agondilezo, shizi: 
ACT.23.26	Imi Kalaudiyo Lisiya, namluγusha mtoza shi Feliki mwena nguvu nyingi. 
ACT.23.27	Uyu muntu azagwilwa ni Wayuda, azaunga kukoṅwa ndiwo. Nikiviiva nizahita na bumba jawashilikali, nizamvunila, hambu nizaγambilwa, kuti ni muntu ywa Kiloma. 
ACT.23.28	Kwa kuti nizakunda kutaila, ati ni mbuli ani, wayomshinga, nizamsheleza na kwa wafuṅwa wawe. 
ACT.23.29	Ne nieneho, kuti ashingwa mbuli za mikanano ya mulomongwa, nkahana mbuli ya kumkoma ao du ya kumshunga. 
ACT.23.30	Miya nikiukwilwa, kuti uyu muntu ahetelwa leba, nizafikamtuma na kwako; hata waja wemfyalima, nizawalaγiliza, wakuγambile iwe mbuli yakwe. 
ACT.23.31	Lushe ikala mpeho! Waja washilikali wazamγuwa Paulo, sa walaγiliziγwevyo, wazamwiγala na kilo mpaka Antipatili. 
ACT.23.32	Keloi jakwe wazaleka, waja wapandilewo mafalashi wahite naye, wenye wazauya na bomani. 
ACT.23.33	Waja wakiingila Kesaliya wazainkila baluwa kwa mtoza shi, Hata Paulo wazamlaviliza kwakwe. 
ACT.23.34	Akibinda kufyoma ija baluwa azamwuza Paulo, ati aanduka mwe shi ya hi; akiiva, kuti aanduka Kilikiya, 
ACT.23.35	azamuti: Nezenikuteγeleze aho, ndiho waja wekushinga waize, azalaγiliza, agelwe mwe chumba mwe kitala cha Helode.
ACT.24.1	Mishi mishano ikizinka, mvikizi mkulu Ananiya azasheela na waγolokezi na mtakulonga mweitangwa Telitulo, awa wazamlawila mtoza shi na kumfyalima Paulo. 
ACT.24.2	Akiitangwa, Telitulo azaandiila kumshinga masa, azamγamba: Kwa nguvu yako tizaona utondolo ungi, kangi kwa viyuγo vyako inu mbali izaγoshwelwa vitana vingi; 
ACT.24.3	viya vyoshe tavihokela koshe koshe na kukulaviliza ntogolo yoshe yekuagiza iwe zumbe Feliki. 
ACT.24.4	Miya kangwe nisheisiize kukubuza futofuto, nakuhembeleza: Titeγeleze hadodo kwa ukuwi wako! 
ACT.24.5	Uyu muntu tizamwona, kuti ni mchakuzi, Wayuda woshe mwe ngulu ngima awagwishiliza nkondo, ni mkulu ywa jiya bumba ja Wanazaleti. 
ACT.24.6	Kangi azaγeza kugela vikilongwa kisitama; lushe tizamgwila, tizakunda kumlaha kwa vitigo vyetu. 
ACT.24.7	Miya Lisiya, mfuṅwa ywa washilikali, azaiza na nguvu nyingi, azamlavya mwe mikono yetu, 
ACT.24.8	azalaγiliza waja wemfyalima, waize na kwako. Lushe iwe ṅwenye wadaha kuuzanya naye ziya mbuli zoshe, tizomfyalima ishwi, uzitaile. 
ACT.24.9	Wayuda wohena wazabadikabadika mbuli, wazalonga, kuti ni vivyoho.
ACT.24.10	Mtoza shi akimkonyeza, kangwe alonge, Paulo azalandula, azaγamba: Kwa kuti nataila, kuti iwe u mlaha masa ywa inu mbali mavuli mangi, nitakikanila aya masa yangu kishiwoγa. 
ACT.24.11	Ṅwenye wadaha kulaila, kuti mishi, nikwezileyo Yelusalemu kwa vika, nkaizinka kumi na mili. 
ACT.24.12	Kangi nkawaniene muja mwe vikilongwa, nikishimwela na wantu, ao nikitunya wantu, ati ni mwe mavikilo yawe, ati ni muja kaya ṅwenye. 
ACT.24.13	Kangi nkawadaha kunivota na viya, wavyonifyalima ivi lushe.
ACT.24.14	Miya nakuγambila na kulaviliza, kuti ija silangwa, wayoitanga kilingo, ne niyomtumikila nayo Mulungu ywa watate zeshu, nitozeshe viya vyoshe vigondiγwevyo mwe mulomongwa na kwa wateγanyingwa. 
ACT.24.15	Kangi kwa Mulungu nina kialilo, awa wenye wachoafiza wohe, kuti nezekuoneke ufufuki wa watanda na wa wahuza. 
ACT.24.16	Kwa inu mbuli ṅwenye nakihima kuanga kishimasa kwa Mulungu, hata kwa wantu mwe mbuli zoshe. 
ACT.24.17	Mavuli mangi yakizinka, nizahita kwe mbali yangu, niwaiγaile mbazi na matulo ya weyae wawe watuhu. 
ACT.24.18	Aho ne wanieneho muja vikiloi, nikiiapulwa; nkawaniene, nikianga na wantu wangi, nkawaniene, nikitula vuzo. 
ACT.24.19	Miya kuna Wayuda walawilewo Asiya, anga waja wa kunu kwako wakinifyalima, ati wana masa na imi. 
ACT.24.20	Hata awa wenye newakuγambile, ati wazaona mbuli kwangu, nikilahwa ni wafuṅwa, ati so uja mulomo muṅwe du, 
ACT.24.21	nilongilewo na kanwa kikulu, niiγoloke gati kwawe nikiγamba: Ni kwa mbuli ya ufufuki wa wafilewo, nikilahwa lelo kwenyu.
ACT.24.22	Feliki akiiva ivyoho azawazunganya, hambu azataila vyedi mbuli ya ija silangwa, azawati: Aho ndiho Lisiya, yuja mfuṅwa ywa washilikali, nezeasheele, nezeniuzanye naye izi mbuli zenyu. 
ACT.24.23	Azamlaγiliza mkulu, Paulo agelwe mwe chumba, miya ashemwonye sungu, kangi weyae ashewafingize, wekunda kumγoshwela ndima. 
ACT.24.24	Mishi miγeke ikizinka, Feliki azaiza na muke Dilusila, ni Muyuda, azamtumiza Paulo, azamteγeleza, akimwonyesha mbuli ya Kilisito Yesu. 
ACT.24.25	Miya akihuliza kumshimwela mbuli ya utanda na ya kukivota na ya masa, ndiyo yalawile, Feliki azaingilwa ni woγa, azamlandula angwe: Ivi lushe aha hita du! Aho ndiho nezenikombaγane, nezenikuitange vingi. 
ACT.24.26	Miya azaafiza, ainkwe masihilo ni Paulo, ne vilekilevyo, akishedila kumwitanga, akitamwilana naye. 
ACT.24.27	Mavuli maili yakizinka, Feliki azahokelwa uzumbe ni ṅwiyae, ndiye Polikiyo Fesito. Miya Feliki azakunda kutamila Wayuda, kwa ivyoho azamwasha Paulo, aishungiγwe.
ACT.25.1	Fesito akibinda kuγuwa uzumbe, mishi mitatu ikizinka, azalawa Kesaliya, azakwela Yelusalemu. 
ACT.25.2	Wavikizi wakulu na wakulu wa Wayuda wazamlawila na kumfyalima Paulo; 
ACT.25.3	wazamhimila na kumhembeleza, awafe mbazi, akamtumize na Yelusalemu, hambu waimhetele leba, wamkome silai. 
ACT.25.4	Fesito azawalandula angwe: Paulo a mwe chumba uko Kesaliya, kangi ṅwenye nenikuhite nguzu mishi inu. 
ACT.25.5	Vituhu azawati: Ati kuna wenyu kuṅwe wekombaγana kusheela na imi, newamfyalimile γuko, ati kuna mbuli mbada, yuja mγoshi abanileyo! 
ACT.25.6	Akihumula kuja kwawe mishi mnane ao kumi, azasheela na Kesaliya, mhitu wakwe azaikala mwe kiti cha lahila masa, azalaγiliza, Paulo aletiγwe. 
ACT.25.7	Akiiza, Wayuda walawilewo Yelusalemu wazamdenganila, wazamshinga mbuli nyingi ndala, washidahilezo kuonyesha, kuti ni za kweli. 
ACT.25.8	Hambu Paulo azakikanila angwe: Sitendile uhuza wa kubela mulomongwa wa Wayuda na vikilongwa jawe na mbuli ya Kaiza. 
ACT.25.9	Miya Fesito azakunda kufila Wayuda mbazi, ne ahomlandula Paulo angwe: Wakunda kukwela Yelusalemu, ukalahiγwe γuko kwa izi mbuli zoshe, nii haho?
ACT.25.10	Angwe ni Paulo: Niiγoloke he lahilo ja masa ja Kaiza, ne heniagiza, nilahiγwe. Wayuda sina niwabanilevyo, sa iwe ṅwenye uvyotailisha. 
ACT.25.11	Ati niibanile, ati niiγoshole mbuli yeagiza kufa, sina nkani na kukoṅwa; miya ati viya vyoshe wavyonifyalima, ni vya bule du, nkakuna mwedaha kuniinkila kwawe. Nakunda, nikalahwe kwa Kaiza. 
ACT.25.12	Ne Fesito aholonga njama na wafuṅwa, akibinda azamwitikila angwe: Uzakunda masa kwa Kaiza, neuhite kwa Kaiza.
ACT.25.13	Mishi ikizinka, zumbe Agilipa na Belenike wazaiza Kesaliya kwa mluγusha Fesito. 
ACT.25.14	Wakiikala mishi mingi kuja, Fesito azamwukwila zumbe yaja masa ya Paulo, azamuti: Kuna mγoshi, azaashiγwa ni Feliki mwe chumba. 
ACT.25.15	Nikibula Yelusalemu, wavikizi wakulu na waγolokezi wa Wayuda wazanilawila kwa mbuli yakwe, wazanihembeleza, alahiγwe. 
ACT.25.16	Waja nizawalandula kuti: So msimo wa Kiloma kuhainkila muntu mwefyaliṅwa, ashizati akintanyiγwe na weyae wemfyalima, kangwe aone lukanile kwa ziya mbuli, azofyaliṅwa. 
ACT.25.17	Wakiunganana kunu, siwazunganye, viya du lushe nizaikala mwe lahilo ja masa, nizalaγiliza, yuja muntu aletiγwe. 
ACT.25.18	Waja wemfyalima wakimγolokela, viya vibada vyoshe, nifanyanyevyo, nkawavilavilize hata mbuli ṅwenga, 
ACT.25.19	wazakanana du naye mbuli kuṅwe za mivikile yawe wenye na za mbuli ya muntu afileye mweitangwa Yesu, Paulo ayelonga kuti: A moyo. 
ACT.25.20	Lushe izi nkanani zawe nikishezionela sila, nizamwuza, ati akunda kuhita Yelusalemu, akalahiγwe izi mbuli γuko. 
ACT.25.21	Miγa Paulo akilonga, kuti akunda kuikwa, mpaka masa yakwe yabontolwe ni Kaiza ṅwenye, nizalaγiliza, aikale mwe chumba, mpaka ndiho nezenimtume kwa Kaiza. 
ACT.25.22	Agilipa azamuti Fesito: Hata imi ṅwenye nakundisha kumwiva uyu muntu. Angwe: Keloi neumwive.
ACT.25.23	Keloi jakwe Agilipa azaiza na Beleniko, waikihambile kizumbe, wazaingila mwe nyumba ya masa haṅwe na wakulu wa washilikali na wafuṅwa wa muzi; lushe Fesito akilavya mulomo, Paulo azaletiγwa. 
ACT.25.24	Fesito azaγamba: Zumbe Agilipa na mywi waγoshi nyoshe mwe haha, mwolelei uyu muntu! Kwa mbuli yakwe bumba joshe ja Wayuda jizanilawila kuja Yelusalemu, hata kunu, wakikema: Nkaviagiza, uyu akiikala vivyoho. 
ACT.25.25	Miya imi siene mbuli, abanileyo, yeagiza kufa, kangi ṅwenye azaγamba: Shuti masa yangu yabontoke kwa zumbe mkulu ṅwenye, ne nikundilevyo kumtuma. 
ACT.25.26	Miya mbuli yakwe ya mkombaγano, ndiyo nimgondele zumbe, sina. Ne vyeleka, nikimleta na kunu kwenyu, miya bosi kwa iwe, zumbe Agilipa, kangwe mkibinda kuuzanya naye, nione vya kugonda. 
ACT.25.27	Hambu naγamba: Ni ubabashi ukulu kuhatuma muntu ashungiγweye na kushelaviliza masa yakwe, abanileyo.
ACT.26.1	Agilipa azamuti Paulo: Washungulwa kukikanila. 
ACT.26.2	Ne Paulo ahokusula mkono, azakikanila angwe: Zumbe Agilipa, kwa mbuli ya viya vyoshe, nivyoshingwa ni Wayuda, ṅwenye natamilishiγwa nikidaha kukikanila lelo kwako. 
ACT.26.3	Hambu iwe watailisha misimo na mikanano yoshe ya Kiyuda, ne nivyokuhembeleza, ushebulwe ni futofuto, uniteγeleze. 
ACT.26.4	Myangile yangu iandiilevyo kuγenda mwe inu mbali yangu uko Yelusalemu, nike mubwanga, Wayuda woshe wataila. 
ACT.26.5	Hambu wazanitaila aho kale; anga wenye wanikanila mwe izi mbuli, kuti ne nikitongela mbuli za jiya bumba ja mivikile yetu ja kukihimisha, hambu ne nii Faliseyo. 
ACT.26.6	Ivi lushe naγoloka aha nikilahwa kwa mbuli ya kialilo cha chiya kilaγa, watate zeshu wainkiγwecho ni Mulungu. 
ACT.26.7	Kangi ziya mbuli zetu kumi na mbili zaalila, zichibwile na kushedila kuvika kilo na mushi. Zumbe, kwa mbuli ya ichi kialilo nafyaliṅwa ni Wayuda. 
ACT.26.8	Lushe nini kwenyu kukilongwa kuti: Ni mbuli ishiyotozeshekana ija ya kuγamba: Mulungu afufula wafilewo? 
ACT.26.9	Kweli hata imi ṅwenye nizafanyanya mwe moyo wangu: Shuti nikihime kuikila zina ja Yesu ywa Nazaleti nkani! 
ACT.26.10	Nizaviγoshola uko Yelusalemu, waṅazi wangi nizawagela mwe chumba nikibinda kushungulwa ni wavikizi wakulu, kangi wakikoṅwa, nami nizauya na haja. 
ACT.26.11	Hata mwe mavikilo yoshe nizawatumiza kangi muno nikiwakundila kukanka; maya yangu yakiisiiza kukwezwa ndiwo, nizawaγulusha mpaka kwe mizi ye hale.
ACT.26.12	Kwa izi mbuli nizahita hata Damasiko niishungulwe na kulaγiliziγwa ni wavikizi wakulu. 
ACT.26.13	Na mushi mkulu, zumbe, nizaona silai langaila jilawilejo mwe lwingu, jakulisha kuzinka langaila ja zuwa, jizanimulikila imi na waja, nitambilewo nawo. 
ACT.26.14	Toshe tikikina na shi, nizaiva kanwa, chikinilonga Kiebuleyo: Sauli! Sauli! Nini ukiniγulusha? Ntoγo yako ni ukishampa vyetunga. 
ACT.26.15	Imi nizaγamba: Zumbe, u ndai? Zumbe azaniti: Ni miyo Yesu, uyemγulusha. 
ACT.26.16	Miya inuka, uγoloke na milundi yako! Hambu ne vilekilevyo, nikikulawila, nikuliγanye, utumikile na kulongela uwona viya, uenevyo, na viya, ndivyo nezeuone! 
ACT.26.17	Nezenikuvunile kwe inu mbali na kwa wamzimu, ndiwo nikutume kwawe, 
ACT.26.18	uwaγubwile mesho, walawe kwe lwiza, wahituke na kwe langaila, walawe kwe ufuṅwa wa Satani, wahituke na kwa Mulungu, waushiliziγwe mahuza yawe, wohe wapangilwe kifu cha waṅazi, wakinitozesha. 
ACT.26.19	Aho, zumbe Agilipa, silemele kuitika viya vya kilwingu, nienevyo. 
ACT.26.20	Miya nizaandiila kubilikila waja we nko Damasiko, nikibinda hata Yelusalemu na shi ngima ya Wayuda, hata wamzimu nizawabilikila, wahitule ntongonyezi zawe, wahituke na kwa Mulungu, kangi waivanye miγoshwele yawe na kuja kuhitula ntongonyezi zawe. 
ACT.26.21	Kwa ivyoho Wayuda wazanigwila muja mwe vikilongwa, wazaγeza kunikoma. 
ACT.26.22	Miya kwa viya, mambiziγwevyo ni Mulungu, mpaka unu mushi wa lelo naγoloka haha, nalonga wadodo na wakulu uwona; kangi silonga mbuli ntuhu kushima viya, wateγanyingwa na Mose walongilevyo kuti: Nezevibontoke, kuti: 
ACT.26.23	Kilisito azatalwa ni kulumiziγwa, kuti: Kilisito ni mulimbulo wa ufufuki wa wafilewo, kuti: Ne ndiye abilikile mbalingwa na wamzimu, wabule be langaila.
ACT.26.24	Akikikanila ivyoho, Fesito azalonga na kanwa kikulu angwe: Paulo, utalaluka! Utalizi wako ungi wakulalusha. 
ACT.26.25	Angwe ni Paulo: Zumbe Fesito, sitalaluka, miya nitalonga mbuli za kweli na za viyuγo. 
ACT.26.26	Hambu uyu Zumbe, niyemubilikila na nyemi, ataila izi mbuli, hambu sidaha kufanyanya kuti: Izi mbuli zoshe kuna ashizitailaye, hambu nkaviγosholwe nkandai. 
ACT.26.27	Zumbe Agilipa, watozesha mbuli za wateγanyi? Nataila, kuti wazitozesha. 
ACT.26.28	Agilipa azamuti Paulo: Hadodo ani wanganivota, niγaluke Mkilisito. 
ACT.26.29	Angwe ni Paulo: Namhembeleza Mulungu, ati ni hadodo, ati ni hakulu, si weyo ike, miya woshe weniiva lelo waγaluke wantu we ivyoho, sa imi ṅwenye nilivyo, kushima du aya mazolo. 
ACT.26.30	Ne zumbe ahoinuka na mtoza shi na Belenike na waja waikalewo nawo, 
ACT.26.31	wazahita he njama, wazalonga wenye na wenye kuti: Uyu muntu nkaγoshole mbuli yeagiza kukoṅwa ao du kushungwa. 
ACT.26.32	Agilipa azamγamba Fesito: Uyu muntu angadaha kushungulwa, ati nkaγambile: Nakunda, masa yangu yabontokele kwa Kaiza.
ACT.27.1	Mbuli ikidumulwa na kuγamba, tihite Itahya, wazamwinkila Paulo na watuhu washungiγwewo kwa mkulu ywa washilikali mweitangwa Yuliyo, ni ywa humba jemγolokela Kaiza. 
ACT.27.2	Tizaingila mwe chombo cha Adalamiti cheunga kuhita kwe mizi ya Asiya, tizainuka tiina Alisitaliko ywa Tesalonike ya Makedoniya. 
ACT.27.3	Mhitu wakwe tizafikila Sidoni, Yuliyo azamfila Paulo mbazi, azamkundiza kuhita kwa weyae watana, aneshuγwa ndiwo. 
ACT.27.4	Tikiinuka haja tizagwila nkandankanda ya Kipulo kwa mbuli ya mpeho mbada. 
ACT.27.5	Tizadwisha bahali ya Kilikiya na ya Pamufiliya, tizafikila Mila ya Likiya. 
ACT.27.6	Kuja mkulu ywa washilikali akiolela azaona chombo cha Alekisandiliya chehita Italiya, azatiingiza na mumo. 
ACT.27.7	Miya ichi nkachidahile kutambula hata, tizaγenda mishi mingi na kuchikungumiza, kangwe tibule Kinido, hambu ne tikikindiziγwa ni mpeho; vikibinda tizagwila nkandankanda ya Kaleta hehi na Salimone; 
ACT.27.8	tizapisha kabisa kushweza chombo na kwe bahali, ne tihobula hantu heitangwa Mafikilo matana, ni hehi na muzi wa Laseya.
ACT.27.9	Ivyoho mishi izaγelemuka mingi, kangi kuanga mwe bahali mishi ija kuna nkondo nyingi, hambu hata mishi ya kufunga iizinkile, ne Paulo ahowahembeleza 
ACT.27.10	akiwati: Waγoshi, naona kuti: Inu ntambo neiγende na lulali, kangi nekubanike vingi, so miziγo du na chombo miya hata ishwi wenye. 
ACT.27.11	Miya yuja mkulu ywa washilikali azamwitikila mγolokezi na ṅwenye chombo kuzinka viya vyelongwa ni Paulo. 
ACT.27.12	Kwa kuti haja wafikileho nkahatama vyedi ha bindila mishi ya kau, wangi wazakunda, wainuke haja, wapishepishe, ati wadaha kubula Fonike, wakabindile mishi ya kau γuko, kwa kuti ni fikilo ja vyombo mwe shi ya Kaleta jezuγuka na lwazu lweingila zuwa. 
ACT.27.13	Kukioneka mpeho yelawa luja lwazu lwegwila zuwa mishi ya vuh, ne wahoγamba: Viya tikundilevyo, tizavimota, wazainuka, wazaγenda hehi hehi na Kaleta.
ACT.27.14	Kafunda kakizinka, wazainukilwa ni mpeho ya kilazoni yeitangwa kiinula maimbi. 
ACT.27.15	Chiya chombo chizagwilwa ndiyo, nkachidahile kuikila ija mpeho nkani na kuihitukila, ne tihoolela du, tivyoiγalwa ndiyo. 
ACT.27.16	Tikizinka na kuγulushiγwa ni mpeho he kisiwa kidodo cheitangwa Kalauda tizapisha kahisa, tigwile chombo kidodo. 
ACT.27.17	Tikichikombaγanya, tizachiγuwa, chitiambize; tizachikanta he chombo ṅwenye na kuchikingamusha; wakiingilwa ni woγa wa kuγamba: Netikinyiγwe na haja heitangwa Siliti, wazasheleza ziya shuke zeγesa chombo, wazahita vivyoho. 
ACT.27.18	Mpeho ikiisiiza kutivengela na nguvu zoshe, mhitu wakwe wazaasha miziγo na mwe bahali, 
ACT.27.19	mushi wa ntatu tizatambika na mikono yetu ntanu za chombo na mwe bahali. 
ACT.27.20	Mishi mingi zuwa hata ntondwe zikishetilawila, kangi ija mpeho ikiisiiza vivyoho, kialilo chetu choshe cha kuhona chizaaγa.
ACT.27.21	Wantu wakisheona vya kuja mishi mingi, Paulo azainuka, azaγoloka gati kwawe, azawati: Waγoshi, ati mzaniitika na kusheinuka kuja Kaleta, anga nkatiene ulu lulali na inu mibanikile. 
ACT.27.22	Kangi ivi lushe aha namishunda, mgumbe myoyo, hambu inywi nkakuna muntu, ndiye abanike, ni chombo du. 
ACT.27.23	Hambu ichi kilo mlau ywa Mulungu ywangu, niyemtumikila, azaniγolokela, 
ACT.27.24	azaniti: Paulo, usheogohe! Iwe shuti ubule kwa Kaiza! Kangi waja woshe we haṅwe na iwe mwe chombo Mulungu azawakunka. 
ACT.27.25	Kwa ivyoho, waγoshi, gumbai myoyo! Hambu imi nina ichi kialilo kwa Mulungu kuti: Nezevibontoke ivyoho, nilongiγwevyo. 
ACT.27.26	Miya shuti tifose na kwe kisiwa.
ACT.27.27	Kilo cha kumi na ne chikibula, tikianga mwe bahali ya Adiliya, vikibula kilo kikulu, wandima wa chombo wazafanyanya, kuti wazabula hehi na shi; 
ACT.27.28	wakitambika luγole lwa kuhima na mwe bahali wazaona, kuti ni mikono milongo mtandatu; wakishweza hadodo wazahima vingi, wazaona, kuti ni mikono milongo mine na mishano. 
ACT.27.29	Wazaingilwa ni woγa wa kutambikwa na kwe mahambalawe, ne wahotambika kuja nyuma malama mane ya kutozeza chombo, wazaafiza, kuche. 
ACT.27.30	Miya waja wandima wa chonibo, wazalonda lunyilikile mwe chombo, wazasheleza chiya chombo kidodo na mwe bahali, wazaγamba: Kangwe tisheleze hata uko mazu malama ya kutozeza chombo. 
ACT.27.31	Ne Paulo ahomγamba mkulu ywa washilikali na washilikali: Awa wakishenyamala mwe chombo, inywi nkamdaha kuhonyiγwa. 
ACT.27.32	Lushe washilikali wazashenga ngole zetoza chiya chombo kidodo, wazachileka, chigwe na mwe bahali. 
ACT.27.33	Mpaka kukiunga kucha, Paulo azawahimila woshe, waje nkande, azawati: Lelo ni mushi wa kumi na ne, mkiikala na kuafiza na kusheja nkande, nkamna mjilevyo hata. 
ACT.27.34	Ne vyeleka, nikimihimila, muje nkande. Hambu inu mbuli neibontoke na kuhona kwenyu, hambu inywi nyoshe nkakuna ndiye aaγilwe ni luzwili luṅwe du lwa mutwi wakwe. 
ACT.27.35	Akibinda kulonga ivyoho, azaγuwa mgate, azamlaviliza Mulungu ntogolo, woshe waiolele, azaubendula, azaandiila kuja. 
ACT.27.36	Woshe wazatoγwa ni myoyo, wohe wazaγuwa nkande, wazaja. 
ACT.27.37	Ishwi toshe muja mwe chombo ti wantu magana maili na milongo mfungate na mtandatu. 
ACT.27.38	Wakiiγuta nkande, wazahuhiza chombo na kutambika ngano na mwe bahali.
ACT.27.39	Kukicha ija shi nkawaitaile, miya wazaona ha kuingiziza chombo, kwa kuti bana maimbi yahotulikila. 
ACT.27.40	Wazadwisha ngole za yaja malama ya kutozeza chombo, wazayaasha mwe bahali, kangi haho wazashungula ngole zitozizezo bala jegwiza chombo sila yakwe, wazakweza jiya shuke, wazajiivanya na mpeho, vikibinda wazatimila haja hantu, maimbi yahotulikila. 
ACT.27.41	Miya wazatambikwa na hantu hena mazi maγeke, ne chombo chihotoziγwa uko shi, haja mazu chizafuka mwe shanga, chizatoγa, nkachivuwa hata, miya uko nyuma chizabondwa ni nguvu ya maimbi. 
ACT.27.42	Washilikali lushe wazakunda kukoma waja washungiγwewo, kangwe kusheoneke mwenyilika na kutwela. 
ACT.27.43	Miya yuja mkulu ywawe azakunda kumhonya Paulo, ne ahowalemeza inu mbuli, wakundileyo, azalaγiliza waja wedaha kutwela, walongole kulumbila na mwe bahali, watimile kuja mpwai; 
ACT.27.44	waja watuhu waγuwe mabala ao mitimiti ya chiya chombo, wahite nayo. Ivyoho woshe wazahonyiγwa, wazabula kuja mpwai.
ACT.28.1	Tikibinda kubula kuja mpwai, tii wagima, tizaiva, kuti chiya kisiwa chiitangwa Melite. 
ACT.28.2	Waja wantungwa we kuja wazaisiiza kutifa mbazi: Wazaasha moto, wazatihokela toshe na kwawe kwa mbuli ya fula ikigwa, na kwa mbuli ya mpeho. 
ACT.28.3	Paulo akiunganyanya viγala kuṅwe, akivibadika mwe moto, kuzalawa nyoka kwa mbuli ya kiluke, izamuluma Paulo mkono. 
ACT.28.4	Waja wantungwa wakiona, ija nyama ivyoholela mwe mkono wakwe, wazaγambilana: Minga uyu muntu ni mkoma weyae, hambu akihona mwe iyo nkondo ya bahali, kangi mlahizo nkaumleka, aikale. 
ACT.28.5	Yuja azatambika ija nyama na mwe moto, kangi nkaifiγwe. 
ACT.28.6	Miya waja wazaafiza, atengeziγwe, ao akine nguzu, afe. Miya wakiafiza vivyoho, wakisheona, akiifiγwa, wazaγuwa ntongonyezi ntuhu, wazaγamba: Uyu ni mulungu.
ACT.28.7	Hehi ni haja hantu hana kilambo cha mkulu ywa chiya kisiwa mweitangwa Populiyo, uyu azatihokela, azatifikiza mishi mitatu na kishe. 
ACT.28.8	Ne ishe ja Populiyo ahohuma mbu haṅwe na ifu, Paulo azamtimila uyu na mwakwe, azavika, azamubadikila mikono, ne amhonyizevyo. 
ACT.28.9	Inu mbuli ikibontoka, hata watuhu we mwe chiya kisiwa wena manyonge wazaiza na kwakwe, wazahonyiγwa. 
ACT.28.10	Awa wazatishimila vikulu, hata tikihalawa, wazatiinuza vyoshe vyetiagiza.
ACT.28.11	Myezi mitatu ikizinka, tizahita na chombo cha Alekisandiliya chibindilecho mishi ya kau haja he chiya kisiwa, zinge yakwe ina wana mpasha. 
ACT.28.12	Tizafikila Silakusa, tizakuikala mishi mitatu. 
ACT.28.13	Tikilawa kuja na chombo tizafikila Legiyo; mushi muṅwe ukizinka, kuzalawila mpeho yelawa luja lwazu lwegwila zuwa mishi ya vuli, ne tihobula mushi wa mbili Puteyoli. 
ACT.28.14	Kuja tizaona wanduγu, tizahembeleziγwa ndiwo, tiikale kwawe mishi mfungate. Ne tibuzilevyo Loma. 
ACT.28.15	Kuja wanduγu wakiiva mbuli zetu wazatiγendela singili mpaka Apiyofolo na Tilitabelene; Paulo akiwaona azamlaviliza Mulungu ntogolo, azatoγwa ni moyo. 
ACT.28.16	Tikiingiia Loma, yuja mkulu ywa washilikali azainkila waja washungiγwewo kwa ṅwiyae mkulu, miya Paulo azashungulwa kuikala akokunda ṅwenye haṅwe na yuja mshilikali mwemγoja.
ACT.28.17	Mishi mitatu ikizinka, azaunganyanya wakulu wa Wayuda; wakiliγanila, azawati: Wanduγu wangu, imi siγoshole mbuli ishiyoivana na mbali yetu ao du na misimo ya watate zeshu; uko Yelusalemu nizashungwa, nizainkilwa mwe niikono ya Waloma; 
ACT.28.18	waja wakilaha masa yangu wazakunda kunishungula, kwa kuti nkahana mbuli, nibanileyo, yeagiza kufa. 
ACT.28.19	Miya Wayuda wakiviikila nkani, siene sila ntuhu, nizaγamba: Masa yangu shuti yabontokele kwa Kaiza, so kwa kuγamba: Nifyalime mbali yangu. 
ACT.28.20	Kwa inu mbuli nizamiitanga, nimione, nilonge na inywi. Hambu kwa mbuli ya kialilo cha Waisilayeli niishungiγwe na aya mazolo. 
ACT.28.21	Waja wazamlandula: Ishwi kwa mbuli ya iwe nkatiinkiγwe baluwa yelawa Yudeya, hata mnduγu nkaizile akitiukwila na kulaviliza 
ACT.28.22	mbuli, ubanileyo. Miya takunda kuiva kwako ṅwenye, uvyona navyo mwe moyo wako. Hambu kwa mbuli ya iji bumba hata kwetu vyatailikana, kuti koshe koshe jaikilwa nkani. 
ACT.28.23	Wakibinda kulaγana naye mushi, wangi wazaiza na kwakwe akofikila, waja azawalaviliza mbuli ya uzumbe wa Mulungu na kuulongela uwona, azaγeza kuwavota kwa mbuli ya Yesu na kuwafumbwila mbuli za mulomongwa na za wateγanyi, kuandiila makelo mpaka ushwelo. 
ACT.28.24	Kuṅwe wazaitikila mbuli zakwe, kuṅwe wazalemela kutozesha. 
ACT.28.25	Wakisheivana wenye na wenye wazashailana, aho Paulo azawaγambila inu mbuli ṅwenga kuti: Mpeho mṅazi azalonga vitana kwa watate zenyu na kanwa cha mteγanyi Yesaya akiγamba: 
ACT.28.26	Hita kwe inu mbali, uiγambe: Kuiva nezemwive vivyoho, miya nkezemvifumbule! Kuona nezemwone vivyoho, miya nkezemuvitaile. 
ACT.28.27	Hambu myoyo ya inu mbali ni mibada, mashikilo yawe yana ntoγo za kuiva, mesho yawe waiyasisize, kangwe washezaona na mesho yawe, kangwe washezaiva na mashikilo yawe, washezataila mwe myoyo yawe wakihituka na kwangu, nikiwahonya. 
ACT.28.28	Lushe inu mbuli itailei kuti: Unu uvunizi wa Mulungu uzatuṅwa na kwa wamzimu, ne ndiwo nezewaive! 
ACT.28.29	Akilonga ivyoho, Wayuda wazahita waina nkanani nyingi wenye na wenye.
ACT.28.30	Miya Paulo azaikala mavuli maili mwe nyumba yakwe, azahokela woshe waingilewo na kwakwe akiwabilikila uzumbe wa Mulungu, 
ACT.28.31	akiwafuza mbuli ya Zumbe Yesu Kilisito na kuona nyemi, kangi nkakuna amfingizeye.
ROM.1.1	Imi Paulo ni mutuṅwa ywa Kilisito Yesu, niitangwe, niγaluke ntuṅwa, nishaγulwe, nihilikile ulau wa Mulungu, 
ROM.1.2	alongilewo kale na vyanwa vya wateγanyi wakwe mwe vitabu viṅazi; ni mbuli ya ṅwanae Yesu Kilisito, Zumbe ywetu, 
ROM.1.3	azavyalwa kimuntu mwe mbeleko ya Dawidi, 
ROM.1.4	azalesiγwa na nguvu kimpeho mṅazi kuti: Ni ṅwana Mulungu, aho akifufuka mwe wafilewo. 
ROM.1.5	Uyu ne atifileye mbazi, akitigimbika ntuṅwa, kuunga tihinye wamzimu wosheni kuitika na kutozesha, kangwe zina jakwe jigimbikwe. 
ROM.1.6	Ne muvyoitangwa hata inywi ni Yesu Kilisito. 
ROM.1.7	Nyoshe mwe uko Loma, mwekundishiγwa ni Mulungu, mweitangilwa, mγaluke waṅazi: Mbazi imiikaile na mpeho yeanduka kwa Mulungu Tate na kwa Zumbe Yesu Kilisito!
ROM.1.8	Bosi namtogola Mulungu ywangu na Yesu Kilisito kwa mbuli ya inywi nyosheni, kuti mitozesheze yenyu yatogolwa mwe ngulu ngima. 
ROM.1.9	Mulungu, niyemγoshwela ndima mwe moyo wangu nikibilikila ulau wa ṅwanae, uyu Mulungu ni mwona ywangu kuti: 
ROM.1.10	Mishi yoshe nihokavikila namikumbuka nikihembeleza, ati nazashungulwa iyo ntambo ntana, nikundiziγwe ni Mulungu kuiza kwenyu. 
ROM.1.11	Hambu nina luzwi lwa kumiona, nidahe kumipangila kwa mbazi viya vya kimpeho, mtoγeshiγwe vitana, 
ROM.1.12	ni kuγamba: Tishangalazanye inywi na imi na mitozesheze yetu, tiyotozesha nayo!
ROM.1.13	Nakunda, mtaile, inywi wanduγu, kuti: Nizafanyanya kangi kuiza kwenyu, kangwe nitende kuwo kwenyu kohe sa kwe mbali ntuhu, miya nitefingiziγwa mpaka ivi lushe.
ROM.1.14	Hambu imi ni mdeniywa Wagilikinaywa waja washiwo Wagiliki, ywa wanyanyi na ywa wababashi. 
ROM.1.15	Kwa ivyoho imi niikiteγile kumibilikila hata inywi mwe uko Loma; hambu sina shoni na ulaungwa, 
ROM.1.16	kwa kuti una nguvu ya Kimulungu kuhonya kila muntu, ndiye atozeshe, bosi Wayuda, vikibinda Wagiliki wohena.
ROM.1.17	Hambu utanda wa Kimulungu wafumbwilwa mumo waja weiva mbuli za mtozesho, kangwe wazitozeshe sa vyagondwavyo: Mtanda nezeatende nkalamo na kutozesha.
ROM.1.18	Hambu maya ya Mulungu yasheela mwe lwingu, yalawila wemubela Mulungu na wapapala woshe wefingiza mbuli zoshe za kweli na upapalishi wawe, 
ROM.1.19	kwa kuti viya vya Mulungu vyetailikana, viifumbuke kwawe, hambu Mulungu azaviwafumbwila; 
ROM.1.20	hambu vyakwe vishivyooniγwa ni mesho, kuγamba nguvu yakwe ya kale hoshe na umulungu wakwe, ivi vyatailikana, kangi vyaoniγwa, ukiolela aumbilevyo atuzileho shi, kangwe washedahe kuzakikanila; 
ROM.1.21	hambu wazamtaila Mulungu, kangi nkawamgimbike, nkawamtogole viya ni Mulungu, ne ntongonyezi zawe zihoγaluka za bule, ne myoyo yawe ishiyotaila vya kweli ihogweelwa ni lwiza. 
ROM.1.22	Wekifanyanyiza, kuti ni wanyanyi, 
ROM.1.23	wazaγaluka wadashi wakihitula utana wa Mulungu ashiyebanika na mwe fanyanyi ya shula ya muntu mwebanika, hata ni shula ya madeγe ao ya mazama ao ya vizongolo. 
ROM.1.24	Kwa inu mbuli Mulungu azawainkila, watongele kihelehele cha myoyo yawe, waγoshole usaba wa kubanilana mili wenye na wenye; 
ROM.1.25	ni wawo, ndiwo wakiγalusha kweli ya Mulungu ulongo, wakiitika na kuvika kiumbo kuzinka kiumbe mweagiza kutogolwa kale na kale. Amini. 
ROM.1.26	Kwa inu mbuli Mulungu azawainkila kwe milumilwe yegwiza shoni; hambu wavyele wawe wazaleka miγwilwe yeagiza, waje misimo ishiyoagiza hata; 
ROM.1.27	vivyoho hata waγoshi wazaasha miγwile ya wavyele yeagiza, miya kwa kuhemba kwawe wazaingilanilana luzisho wenye na wenye, wazagona mγoshi na mγoshi; wakiγoshola viya viwiwi wazaona mwe mili yawe kitumulo cheagiza uja uhambanyi wawe. 
ROM.1.28	Sa walemelavyo kumtozesha Mulungu na kumtaila, vivyoho Mulungu azawainkila na kwe udashi, 
ROM.1.29	waγoshole mbuli zishizoagiza, wakiγenyeza uhuza woshe ubada na mumelo na uwiwi, wakiinema wizu na ukoma wantu na nkumbizi na luteγo 
ROM.1.30	na mambeza na lushonganyo na lushingo na lukanko na uhambanyi na utili na mahiku na mbifya 
ROM.1.31	na upapala na nkani na lwufyo na ukali na ushowa mbazi. 
ROM.1.32	Waitaile utanda wa Mulungu kuti: Weγoshola ivi wakola masa ya kufa, kangi nkawataviγoshola wenye du, hata watuhu wakiviγoshola watatamilwa ndiwo.
ROM.2.1	Kwa inu mbuli, iwe muntu welaha, nkima ndivyo ukikanile navyo, hambu viya uvyomlaha ṅwiyao navyo, ukilaha ṅwenye, hambu iwe nawe welaha weyao waviγoshola. 
ROM.2.2	Miya tataila, kuti mlaho wa Mulungu utawagweela kweli weγoshola ivyoho. 
ROM.2.3	Iwe muntu welaha waja weγoshola ivyoho, kangi ṅwenye waviγoshola, waγamba, kuti nezeunyilike mlaho wa Mulungu? 
ROM.2.4	Hambu utabela mbazi na uzizimizi na uhozu wakwe ungi? Nkutaila kuti: Uhozu wa Mulungu wakuonyesha luvotekele? 
ROM.2.5	Miya na nkani zako na moyo wako ushiwohitula ntongonyezi zakwe wakiγenyezeza ṅwenye maya mushi uja wa maya, masa yeagiza yahozafumbwilwa ni Mulungu; 
ROM.2.6	ne ndiho amwuzize kila muntu miγoshwele yakwe: 
ROM.2.7	Washiwotibuka kuzifya mbuli wakilonda utana na kugimbikwa na kushebanika, awa ne weinkwa nkalamo ya kale na kale, miya weγenyeza nkumbizi, 
ROM.2.8	washiwoitika vye kweli, weitika vye mambeza, ne weona maya na kiteya. 
ROM.2.9	Ukiwa na wasiwasi utazagweela moyo wa kila muntu mweγoshola vibada, bosi Wayuda, vikibinda Wagiliki wohena; 
ROM.2.10	kila muntu mwezifya mbuli atazainkwa ufuṅwa na utana na utondolo, bosi Wayuda, vikibinda Wagiliki wohena. 
ROM.2.11	Hambu Mulungu nkaolela cheni cha niuntu. 
ROM.2.12	Woshe wabanilewo na kushetaila mulomongwa wahekiaγila kishi mulomongwa, woshe wabanilewo na kutaila mulomongwa watazalahwa na mulomongwa. 
ROM.2.13	Hambu watanda kwa Mulungu siwo weiva mulomongwa, miya weγoshola mulomongwa, ne wezainkwa utanda; 
ROM.2.14	hambu ati wamzimu nkawataila mulomongwa, kangi waγoshola milaγihzo yakwe, awa hata nkawana mulomongwa, wenye wakiγalukiia mulomongwa, 
ROM.2.15	awa ne webunkula kuti: Miγoshwele ya mulomongwa iigondiγwe mwe myoyo yawe, kangi walongwa uwona ni viya, wavyotaila, ntongonyezi zawe zikibuiiza kuifyana, kangi kukanilana. 
ROM.2.16	Ne nihoγamba kuti: Awa wakiγalukila mulomongwa wenye uja mushi, Mulungu ahozalaha na Kilisito Yesu viya, wantu wafishizevyo, sa nivyobilikila.
ROM.2.17	Kaula, iwe wakiitanga Muyuda, wakidesa na mulomongwa, wakihikula na Mulungu, 
ROM.2.18	wataila kikundile chakwe, watanya mbuli ndala na mbuli mpuiṅ, kwa kuti uzafuziγwa ni muiomongwa, wakifanyanyiza ṅwenye, 
ROM.2.19	kuti wadahaγesa wafilewo mesho, kuti u langaila ja waja we mwe lwiza, 
ROM.2.20	kuti wadahashunda wadashi, kuti wadahahinya wankebe, kuti viya vyeonyesha unyanyi na ukweli una navyo mwe mulomongwa. 
ROM.2.21	Lushe iwe wemhinya ṅwiyao nkukihinya ṅwenye? Wabilikila, muntu ashebawe, kangi wabawa? 
ROM.2.22	Walonga: Muntu ashetende kilanga, kangi watenda kilanga? Fanyanyi za milungu wazigela kisitama, kangi wazipakula mwe mavikilo? 
ROM.2.23	Wakihikula na mulomongwa, kangi wamweza Mulungu na kuzinkana na mulomo wakwe? 
ROM.2.24	Hambu zina ja Mulungu jabeleka kwa wamzimu kwa mbuli ya inywi, sa vyagondwavyo.
ROM.2.25	Kushengwa kwatama, ati waγoshola mulomongwa, miya ati wazinkana na mulomongwa, kushengwa kutakuγalukila viya nkushengiγwe. 
ROM.2.26	Lushe ati muntu ashishengiγweye aγolokela milaγilizo ya mulomongwa, lushe hata nkashengiγwe nkezeatalwe viya aishengiγwe? 
ROM.2.27	Muntu ashishengiγweye mwe ṅwiliwakwe akibontola mulomongwa atazakulaha iwe wezinkana na mulomongwa, kangi uifuziγwe, hata kushengwa uishengiγwe. 
ROM.2.28	Hambu Muyuda siye yuja mweoniγwa se, kuti ni Muyuda, hata kushengwa siko kuja kweoniγwa se mwe ṅwili, 
ROM.2.29	miya ai Muyuda uko ndai mwe moyo, uyu ni Muyuda, kangi kushengwa kwa msimo siko, ni kuja kwa moyo, kuja kwa kimpeho kushikotogolwa ni wantu, miya kutogolwa ni Mulungu.
ROM.3.1	Lushe Muyuda azinka weyae nani? Ao kuwo ja kushengwa ni mbwai? 
ROM.3.2	Hoshe hoshe ni hakulu, bosi kuti wazainkwa mbulingwa ya Mulungu. 
ROM.3.3	Hambu muγambai? Ati kuṅwe nkawatozesha, lushe kuja kushetozesha kwawe kuushe kutozesha kwa Mulungu? 
ROM.3.4	Sivyo, shuti Mulungu amanyike, kuti ni mkweli, miya kila muntu amanyike, kuti ni mumambeza, sa vivyogondwa kuγamba: Kangwe ukanilwe na mbuli zako, kangwe uvote, ndiho walahilane na iwe. 
ROM.3.5	Ati uhuza wetu waleka, utanda wa Mulungu utailikane, tiviγambe ze? Lushe Mulungu siye mhuza akitiγendela na maya? Nalonga kimuntu. 
ROM.3.6	Sivyo, Mulungu angazalaha zeze inu shi? 
ROM.3.7	Miya ati ukweli wa Mulungu waγenyeziγwa utana wakwe ni mambeza yangu, lushe imi nilahiγwa zeze, viya ni mhuza? 
ROM.3.8	Lushe so tivyoshingwa, kuṅwe wakiγamba, kuti talonga ishwi: Tiγoshole vibada, kuunga vitana viize? Mlaho wa awa waagiza.
ROM.3.9	Lushe ni zeze? Titewazinka? Sivyo hata, hambu ṅwande tizawabunkula Wayuda haṅwe na Wagiliki kuti: 
ROM.3.10	Wosheni wahuza, savivyogoudwa; Nkakuna mtanda hata muṅwe, 
ROM.3.11	nkakuna mkiyuγo, nkakuna mwemlonda Mulungu; 
ROM.3.12	woshe wazabahuka, waiaγile haṅwe, nkakuna mwezifya mbuli bata muṅwe du. 
ROM.3.13	Mumelo wawe ufanana, viya ni mbila ye ṅwazi, wahemba kulonga, ushunguwa nyoka uikala mwe milomoyawe. 
ROM.3.14	Vyanwa vyawe vyaγenyeza lukanko na mbifya. 
ROM.3.15	Milundi yawe yaγulukila kuitila mpome za wantu. 
ROM.3.16	Sila zawe ziiγenyeze gila na luhosa, 
ROM.3.17	miya sila ya utondolo nkawaitaila. 
ROM.3.18	Mesho yawe nkayanawoγa na Mulungu. 
ROM.3.19	Miya tataila, vyoshe, mulomongwa uvyolonga, uvilonga kwawajawena nawo, kangwe kila kanwa chiuke nkani, kangwe inu shi ngima ikole masa kwa Mulungu. 
ROM.3.20	Kwa inu mbuli haja aliho nkahana muntu mwekanilwa na kuγoshola mulomongwa, hambu mulomongwa waleka, titaile uhuza.
ROM.3.21	Miya lushe hashiho mulomongwa, utanda wa Kimulungu uzalawila, kangi walongwa uwona ni mulomongwa haṅwe na wateγanyingwa. 
ROM.3.22	Ni uja utanda wa Kimulungu weinkilwa kwa waja wetozesha aho wakimtozesha Yesu Kilisito; hambu nkawazinkana, 
ROM.3.23	kwa kuti woshe wazabana, washowa utana wa Mulungu, 
ROM.3.24	wainkwa utanda bule du ni mbazi zakwe, kwa kuti Kilisito Yesu azabinda kulavya makombo. 
ROM.3.25	Mulungu azamwika uyu, mpome yakwe iγalukile hozezo waja wetozesha, aonyeshe, utanda wakwe ulivyo, akishetala mbuli zibanikezo mishi ija, Mulungu akezizimiza kubana kwa wantu, 
ROM.3.26	miya mishi inu ya ivi lushe utanda wakwe uonyesha, ṅwenye akimanyika kuti: Ni mtanda akikanila bule du woshe wemtozesha Yesu. 
ROM.3.27	Lushe kukitogola ku kuhi? Kuzaushiγwa. Ni mulomo ani ukuushizewo? Ni mulomo wa kuγamba: roshola visiku? Ivyo sivyo, miya ni mulomo wa kuγamba: Tozesha! 
ROM.3.28	Ne tivyofanyanya, kuti imintu ainkwa utanda kwa mbuli ya kutozesha kwakwe, hata akishebontola niulomongwa. 
ROM.3.29	Hambu Mulungu ni Mulungu ywa Wayuda du? So ywa mbali zoshe? Kweli ni Mulungu ywa mbali zoshe. 
ROM.3.30	Hambu Mulungu ni muṅwe du, washengiγwewo awainka utanda sho wakitozesha, washishengiγwewo wohena awainka utanda aho wakitozesha. 
ROM.3.31	Lushe tachakula mulomongwa na kuja kutozesha? Sivyo, kangi titaushimika.
ROM.4.1	Lushe tiγambe ze, kuti Abulahamu, yuja mkale ywetu ywa kimuntu, aonele mbwai? 
ROM.4.2	Hambu ati Abulahamu azainkwa utanda na miγoshwele yakwe, kweli adaha kukitogola, miya nkadaha kukitogola kwa Mulungu. 
ROM.4.3	Hambu baluwangwa iγambai? Yaγamba: Abulahamu azamtozesha Mulungu, ne avyotalilwa utanda. 
ROM.4.4	Miya mndima nkatalilwa tuvo jakwe kimbazi, miya kimaliho; 
ROM.4.5	kangi ashiye mndima, ati amtozesha yuja mwekanila wemubela Mulungu, Inu mitozesheze yakwe aitalilwa utanda. 
ROM.4.6	Sa Dawidi avyolonga: Mwe nyemi ni muntu, Mulungu ayemtala utanda, hata akishebontola mulomongwa; 
ROM.4.7	hambu aγamba: We nyemi ni waja weinulilwa ubaγibaγi, weγubikilwa uhuza. 
ROM.4.8	Mwe nyemi ni muntu, Zumbe ashimtazileye masa! 
ROM.4.9	Inu nyemi itala washengiγwewo du, hambu hata washishengiγwewo? Hambu taγamba: Abulahamu mitozesheze yakwe azaitalilwa utanda. 
ROM.4.10	Aitazilwe zeze? Aho aishengiγwe, hambu ashizati ashengwe? Ne aishizati ashengwe, ake vivyoho. 
ROM.4.11	Lwitangilo lwa kushengwa azaluγuwa, viya ni guha ja uja utanda, awona nawo haja akitozesha, ashizati ashengwe, kuunga aγaluke baba ywa waja woshe wegomba kutozesha kishikushengwa, kangwe watalwe utanda. 
ROM.4.12	Kangi awaγalukila baba ywa kushengwa waja washiwofa kushengwa du, wetongela mitozesheze ya baba yweshu Abulahamu, ndiyo akianga nayo, ashizati ashengwe. 
ROM.4.13	Hambu mulomongwa siwo umuletelewo Abulahamu ao mbeleko yakwe uja mushi, kuti ṅwenye ni mupazi ywa inu shi, miya ni uwo utanda weanduka mwe kutozesha kwakwe. 
ROM.4.14	Hambu ati waja wekihima mulomongwa ni wapazi, anga kuja kutozesha ni kwa bule, anga uja msuhi ni wa ulongo, 
ROM.4.15	kwa kuti mulomo wakweza maya, kangi hashiho mulomo, hata kuzinkana na mulomo nkakuho. 
ROM.4.16	Kwa inu mbuli kupala kimbazi waja wetozesha, kangwe uja msuhi ubontokele wanae woshe, so waja ike wekihima mulomongwa, miya waja wohena wetongela mitozesheze ya Abulahamu; uyu ne ishe ywa ishwi toshe kwa viya vyagondwavyo kuγamba: 
ROM.4.17	Nizakuγalusha ishe ja mbali nyingi; uyu ne akimtozesha Mulungu mweuza wafilewo moyo, mweitanga vishivyo haho, viya vi haho. 
ROM.4.18	Hashiho kialilo uyu ne akitozesha kialilo chakwe vivyoho, kangwe aγaluke ishe ja mbali nyingi, kwa viya alongwavyo kuti: Ne mbeleko yako ndivyo itende. 
ROM.4.19	Kangi nkavimkizile kutozesha, hata akiolela ṅwili wakwe, kuti uifile, hambu ne aibindile mavuli gana, hata ṅwili wa muke Sala akiuolela, kuti uifile vivyoho, 
ROM.4.20	miya uja msuhi wa Mulungu nkaaγilwe ndiwo na kuukalakasha, miya azakihima nguvu ya kutozesha akimgimbika Mulungu, 
ROM.4.21	akitailisha kuti: Viya alongilevyo, hata kuvibontola adaha. 
ROM.4.22	Ne vihozaleka, akitalwa utanda. 
ROM.4.23	Ivi nkavigondiγwe kwa mbuli yakwe ike, kuti azatalwa ivyoho, 
ROM.4.24	miya vigondiγwe hata kwa mbuli ya ishwi teunga kutalwa ivyoho, temtozesha yuja amfufuleye Yesu, Zumbe ywetu, kwa wafilewo, 
ROM.4.25	ndiye akiinkilwa kwa mbuli ya mabano yetu, kangi ndiye akifufulwa kwa mbuli ya utanda wetu.
ROM.5.1	Kwa kuti tiinkiγwe utanda kwa mitozesheze yetu, ne tizaivanyiγwa na Mulungu ni Zumbe Yesu Kilisito; 
ROM.5.2	tikimtozesha, ne tihozuγwilwa iyo mbazi, tiyoγoloka nayo, ne tihoitogola kuti: Yatinka kialilo cha utana wa Mulungu. 
ROM.5.3	Kangi tishefe kulogola aha du, netitogole, hata tikiona ukiwa! 
ROM.5.4	Hambu tataila kuti: Ukiwa watinka uzizimizi, uzizimizi waleka titoγe, kangi kunu kutoγa kwatinka kialilo, 
ROM.5.5	kialilo chaleka, tishevivilwe, kwa kuti myoyo yetu iigezilwe lukundisho lwa Mulungu ni mpeho ṅazi tiinkiγweyo. 
ROM.5.6	Hambu tike wanyonge, ne Kilisito afileho kwa mbuli ya wemubela Mulungu. 
ROM.5.7	Muntu aona ntoγo kukoṅwa kwa mbuli ya mtanda ṅwiyae; kwa mbuliya ṅwiyae amγoshwelaye vitana, minga muntu atakunda kufa. 
ROM.5.8	Mulungu kikundishize chakwe ṅwenye, achotikundisha nacho, achilaviliza na aho kuti: Kilisito azafa kwa mbuli ya ishwi, tike wahuza. 
ROM.5.9	He ivi lushe, tiinkiγweho utanda kwa mpome yakwe nkatitavunilwa ndiye masa ya mayangwa? 
ROM.5.10	Hambu timtemekelwe Mulungu ni kufa kwa ṅwanae, tike wankulu wakwe, lushe ivyo tatemekelwavyo, titahoufyiγwa ni nkalamo yakwe. 
ROM.5.11	Kangi so ivyoho du, titazakiombola na Mulungu kwa mbuli ya ṅwanae Yesu Kilisito, ndiye akitiγalukila temo.
ROM.5.12	Kwa viya uhuza uvyoingiziγwa mwe shi ni muntu muṅwe, kangi kifa chivyyoingiziγwa ni uhuza, ne kifa chiwabwilevyo wantu woshe, kwa kuti wantu woshe waabana. 
ROM.5.13	Haja mulomongwa ulawileho, uhuza ne ui haho kunu shi, kuti du hashiho mulomongwa, uhuza nkautalwa. 
ROM.5.14	Miya hata vivyo, vikiandiila kwa Adamu, vikihita kwa Mose, kifa chiitozize uzumbe hata kwa waja washibanilewo wakizinka mulomongwa, sa Adamu abanavyo; uyu ne fanyanyi ya yuja, ndiye akiunga kuiza. 
ROM.5.15	Kangi kubana kulivyo, so kufilwa mbazi kulivyo; hambu kwa mbuli ya kubana kwa muntu muṅwe awa wangi waafa, miya mbazi za Mulungu tizifilwe bule na yuja muntu muṅwe Yesu Kilisito, zizaisiiza kwa awa wangi. 
ROM.5.16	Kangi izi mbazi sizo viya ni za mhuza muṅwe, hambu masaya muṅweyazahosa shi ngima, miya izo mbazi zakanila mbuli nyingi za kubana. 
ROM.5.17	Hambu kwa mbuli ya kubana kwa muntu muṅwe kifa chiγwilevyo uzumbe kwa yuja muṅwe, lushe wehokela ziya mbazi nkulu za kuinkwa utanda bule du, ne wavyoγuwa uzumbe kwa mbuli ya yuja muṅwe Yesu Kilisito kuja kwe nkalamo. 
ROM.5.18	Vituhu sa wantu woshe wavyohosiγwa kwa mbuli ya uhuza wa muṅwe, ne wantu woshe wavyohonyiγwa wakiinkwa utanda wa nkalamo kwa mbuli ya utanda wa muṅwe. 
ROM.5.19	Sa awa wangi wavyoγaluka wahuza kwa mbuli ya upapala wa muntu muṅwe, ne awa wangi wavyoγaluka watanda kwa mbuli ya kuitika kwa muntu muṅwe. 
ROM.5.20	Miya mulomongwa uzaingila gati, kangwe kubana kuγenele; miya uhuza uhoγenela, ne mbazi zihoisiiza kuhaγenela, 
ROM.5.21	kangwe sa viyaho uhuza utozizevyo uzumbe kwa nguvu ya kifa, vivyoho mbazi zitoze uzumbe kwa nguvu ya utanda mpaka kwe nkalamo ya kale na kale kwa mbuli ya Yesu Kilisito, Zumbe ywetu.
ROM.6.1	Lushe tiγambe ze? Titimile uhuza vivyoho, kangwe mbazi zidaheγenela? 
ROM.6.2	Sivyo! Ishwi ndiwo tiifiile uhuza, titadaha zeze kuzaanga nawo? Hambu nkamtaila kuti: Toshe tibatiziγwewo 
ROM.6.3	na mwe Kilisito Yesu tibatizwe mwe kifa chakwe? 
ROM.6.4	Vivyoho tiizikiγwe haṅwe naye, kwa kuti tiihatizwe mwe kifa, kangwe ishwi neshwi tiange na nkalamo mpya, sa Kilisito avyoinulwa kwa wafilewo ni utana wa ishe. 
ROM.6.5	Hambu ati tifanyanyiγwe kifa haṅwe naye, ne ndivyo tifanyanyiγwe naye kufufuka kohe, 
ROM.6.6	hata tataila, kuti muntu ywetu ywa kale aikomiγwe haṅwe naye, kuunga ṅwili wa uhuza uhunkuke, kangwe tishezatumikila uhuza vituhu. 
ROM.6.7	Hambu afileye ainkwa utanda ṅa kuushiγwa uhuza. 
ROM.6.8	Ati tiifile haṅwe na Kilisito, tatozesha, kuti nezetione nkalamo haṅwe naye, kwa kuti tataila kuti: 
ROM.6.9	Viya Kilisito afufulwevyo kwa wafilewo nkazafa, kifa nkachina ufuṅwa naye lushe. 
ROM.6.10	Viya afilevyo ne azavifiila uhuza kamkaṅwe, miya avyo moyo avimtendela Mulungu moyo. 
ROM.6.11	Vivyoho hata inywi kifanyanyizei wenye, kuti mwifiile uhuza, mumwikaile Mulungu mwina Kilisito Yesu.
ROM.6.12	Lushe uhuza ushezaγuwa uzumbe mwe mili yenyu yeunga kubanika, mkiitika kihelehele chakwe, kangi mshezaleka, 
ROM.6.13	madango ya mili yenyu yakiγalukila uhuza mata ya uhezi, miya wenye kiinkilei kwa Mulungu, kuti mzauya moyo kwa wafilewo, kangi lekai, madango ya mili yenyu yamγalukile Mulungu mata ya utanda! 
ROM.6.14	Uhuza nkezeutende uzumbe na inywi, kwa kuti nkamlahwa na mulomo, miya mulahwa na mbazi.
ROM.6.15	Lushe vi zeze? Tibane vivyoho, kwa kuti nkatilahwa na mulomo, miya tilahwa na mbazi? Sivyo! 
ROM.6.16	Nkamtaila kuti: Muyekiinkila na kwakwe kumtumikila kipuna, ne mu wapuna wa yuja, muyetumikila? Ati ni uhuza, muhita kwa fa, ati ni kuitika, muhita kwa inkwa utanda. 
ROM.6.17	Mulungu atogolwe kuti: Ne mwi wapuna wa uhuza, miya mwahitula myoyo mkiitika ziya mbuli muhinyiγwezo! 
ROM.6.18	Ne muvyokombolwa mkiγaluka lushe wapuna wa utanda. 
ROM.6.19	Nalonga kimuntu kwa mbuli ya unyonge wa mili yenyu. Sa ndivyo mkiinkila madango ya mili yenyu kutumikila usaba na upapala ṅwenye vivyoho, ne ndivyo mwinkile lushe madango ya mili yenyu kutumikila utanda, kangwe yaṅaziγwe! Hambu mishi ija, 
ROM.6.20	muhotumikila uhuza, ne mwishina utanda hata. 
ROM.6.21	Lushe haja ne mwina kuwo ani? Jamibuza shoni lushe, hambu bontokelo jakwe ni kufa. 
ROM.6.22	Miya mishi inu, viya muvyokombolwa mwe uhuza, muvyomtumikila Mulungu, muna kuwo mkikiṅaza, bontokelo jakwe ni nkalamo ya kale na kale. 
ROM.6.23	Hambu upokezi wa uhuza ni kufa, miya mbazi, Mulungu azotifiila mwe Kilisito Yesu, Zumbe ywetu, ni nkalamo ya kale na kale.
ROM.7.1	Nalonga kwa wantu wetaila mulomongwa: Nkamtaila, wanduγu, kuti: Mulomongwa watoza uzumbe na muntu mishi yoshe, ai moyo? 
ROM.7.2	Hambu mvyele mnyumba, mγoshi ywakwe ai moyo, ana ṅwiko kwa mbuli ya mulomongwa; miya mulume akifa, lushe nkana ṅwiko wa mγoshi. 
ROM.7.3	Mγoshi ywakwe ai moyo, akianga na mγoshi mtuhu ataitangwa buγe, miya mγoshi ywakwe akifa, lushe azashungulwa ni mulomongwa, lushe so buγe akiγaluka ywa mγoshi mtuhu. 
ROM.7.4	Vivyoho, wanduγu wangu, inywi nenywi mzaukomelwa mulomongwa ni ṅwili wa Kilisito, kangwe mγaluke wa mtuhu, ndiye akiinulwa kwa wafilewo, kuunga timvyaile Mulungu kuwo. 
ROM.7.5	Hambu aho ndiho tikianga kimuntu, uhalami woshe wa uhuza ukiheheleziγwa ni mulomongwa, uzakihima nguvu mwe madango ya mili yetu, kuunga tivyaile kifa kuwo. 
ROM.7.6	Miya lushe tizaushiγwa he mulomongwa aho tikifiila viya, ndivyo tikitoziγwa navyo, kangwe titumike lushe na myangile mihya ya kimpeho, ija ya kale ya kiṅwiko tikiitowa hulu.
ROM.7.7	Lushe tiγambe ze? Mulomongwa ni uhuza? Sivyo!, miya uhuza anga siutaile, ati nkahana mulomongwa. Hata luzisho anga siluene, ati mulomongwa nkauγambile: Ushetende luzisho! 
ROM.7.8	Miya uhuza uzaandusha haja he mlaγilizo ukiinula luzisho lwoshe mwe moyo wangu, hambu hashiho mulomongwa, uhuza ufanana na kimba. 
ROM.7.9	Imi kale ne nikiikala kishimulomongwa; mulaγilizo uholawila, ne uhuza uhouya moyo, miya ṅwenye nizafa. 
ROM.7.10	Ivyoho mlaγilizongwa ulawilewo, kangwe unikalamye, uzamanyika kuti: Ni wuwo wenikoma. 
ROM.7.11	Hambu uhuza uzaandusha haja he mlaγilizo, uzanihufya, ne uvyobinda kunikoma nawo. 
ROM.7.12	Vivyoho mulomongwa ṅwenye ni mṅazi, hata mlaγilizo ni mṅazi, waagiza, watama. 
ROM.7.13	Kumbe ni viya vitana vyenikoma? Sivyo! Miya uhuza, kangwe ubunkuke, kuti ni uhuza, waleka, tikoṅwe ni viya vitana, kangwe uhuza uisiize uhuza kwa mbuli ya mlaγilizongwa.
ROM.7.14	Hambu tataila, kuti mulomongwa ni wa kimpeho, imi ṅwenye ni ywa kimuntu, niitaγiγwe na kwe uhuza. 
ROM.7.15	Hambu sitaila, nivyoγoshola, hambu nivyokunda siviγoshola, miya nivyoihilwa ndivyo naviγoshola. 
ROM.7.16	Ati nishivyokunda naviγoshola, naivana na mulomongwa, kuti ni mtana. 
ROM.7.17	Lushe si miyo nekabana, miya ni uja uhuza weniikaila uko ndai. 
ROM.7.18	Hambu nataila, kuti uko ndai kwangu, ni kuγamba mwe ṅwili wangu nkakuikala mbuli ntana; ati ni kukunda, nina nako, miya ati ni kuγoshola viya vitana, lushe sina nako. 
ROM.7.19	Hambu viya vitana nivyokunda siviγoshola, miya viya vibada nishivyokunda naviγoshola. 
ROM.7.20	Ati nishivyokunda naviγoshola, lushe si miyo neviγoshola, miya ni uja uhuza weniikaila uko ndai. 
ROM.7.21	Lushe imi nekunda kuyoshola viya vitana, naona nguvu yenikundila viya vibada; 
ROM.7.22	hambu mulomo wa Mulungu u uko ndai mwe moyo, niitamilwe ndiwo; 
ROM.7.23	miya naona mulomo mtuhu mwe ṅwili wangu ushiwoivana na mulomo wa moyo wangu, ni uja wenikundila nralomo wa uhuza, weikala mwe madango ya ṅwili wangu. 
ROM.7.24	A! Imi ni muntu mkiwa! Nikataona ndai, akanivunila mwe unu ṅwili wa kifa? 
ROM.7.25	Mulungu atogolwe kwa mbuli ya Zumbe ywetu Yesu Kilisito! Lushe imi ṅwenye mtumikila mulomo wa Mulungu na moyo, miya ṅwili wangu utumikila mulomo wa uhuza.
ROM.8.1	Lushe nkakuna masa kwa waja wena Kilisito Yesu; 
ROM.8.2	hambu mulomo wa mpeho ya nkalamo ye mwe Kilisito Yesu uzanikombola mwe mulomo wa uhuza na wa kifa. 
ROM.8.3	Viya mulomongwa ushidahilevyo kubontola kwa mbuli ya unyonge wa ṅwili wa kimuntu, Mulungu azavibontola akimtuma ṅwanae ṅwenye mwe shula ya ṅwili wa kihuza kwa mbuli ya uhuza, ne avyo, laha uhuza kunu shi, 
ROM.8.4	kangwe utanda wa mulomongwa ubontoke kwa ishwi tishiwoanga kimuntu, teanga kimpeho. 
ROM.8.5	Hambu waja wa kimuntu watongonyeza viya vya kimuntu, miya waja wa kimpeho watongonyeza viya vya kimpeho. 
ROM.8.6	Hambu ntongonyezi za kimuntu bontokelo ni kufa, miya ntongonyezi Za kimpeho bontokelo ni nkalamo na utondolo. 
ROM.8.7	Hambu ntongonyezi za kimuntu ni za nkulu na Mulungu, nkaziitika mulomo wa Mulungu, kangi nkazidaha kuitika. 
ROM.8.8	Ne vyeleka, awa wa kimuntu nkawadaha kumtamila Mulungu. 
ROM.8.9	Miya inywi nkamu wa kimuntu, miya mu wa kimpeho, ati mpeho ya Mulungu yaikala umo ndai mwenyu; ati muntu nkana mpeho ya Kilisito, uyu siye ywakwe. 
ROM.8.10	Miya ati Kilisito muna naye, kweli ṅwili wabanika kwa mbuli ya uhuza, miya mpeho yatenda nkalamo kwa mbuli ya utandangwa. 
ROM.8.11	Ati mpeho ya yuja, ndiye akimwinula Yesu kwa wafilewo, yaikala uko ndai kwenyu, yuja ndiye akimwinula Kilisito Yesu kwa wafilewo, hata yenyu mili nezeaiuze moyo, ikibanika, kwa kuti mpeho yakwe iikala uko ndai kwenyu.
ROM.8.12	Lushe kwa inu mbuli, wanduγu, nkati mwe udeni wa mili yetu, tiange kimuntu. 
ROM.8.13	Hambu mkianga kimuntu, mwafa; miya mkikoma kwa nguvu ya mpehongwa ndima za mili yenyu mtakalama. 
ROM.8.14	Wehimilwa ni mpeho ya Mulungu, awa ni wana Mulungu. 
ROM.8.15	Hambu nkamwinkiγwe vituhu mpeho ya kipuna, kangwe mwogohe, miya mzainkwa mpeho ya kiṅwana, ne tiyoitanga nayo: Tate ene, tiyekundisha! 
ROM.8.16	Iye mpeho yalongela mpeho zetu uwona, kuti ti wana Mulungu. 
ROM.8.17	Miya ati ti wana, ti wapazi, kweli ti wapazi wa Mulungu wepala haṅwe na Kilisito; ati talumizwa haṅwe naye, nezetigimbikwe haṅwe naye.
ROM.8.18	Hambu nafanyanya kuti: Milumilwe ya mishi inu ya ivi lushe nkaifanana na uja utana, tiwounga kufumbwilwa; 
ROM.8.19	hambu vyumbo vyoshe vyazizimiza vikiafiza mlawilo wa wana Mulungu. 
ROM.8.20	Hambu ivi vyumbo viikiγwe, vibanike, so kuti vitekunda wenye, miya ni kwa mbuli ya yuja aviinkileye, kangwe vialile ivyoho, 
ROM.8.21	kwa kuti ivi vyumbo vyohena vitazakombolwa mwe upuna wa kuhamka, viγuwe vyohe chiya kiṅwana vyale che mulile cha wana wa Mulungu. 
ROM.8.22	Hambu tataila, kuti vyumbo vyosheni vyadiha vikilumilwa haṅwe na ishwi mpaka ivi lushe. 
ROM.8.23	Kangi so ivyoho du, hata ishwi wenye tilimbulewo mpehongwa, hata ishwi wenye tadiha uko ndai mwe myoyo tikiafiza chiya kiṅwana haṅwe na ukombozi wa ṅwili. 
ROM.8.24	Hambu tihonyiγwe ni kialilo; miya kialilo cheoniγwa sicho kialilo; hambu muntu avyoona avialila zeze? 
ROM.8.25	Miya tikialila tishivyoona, lushe taafiza na kuzizimiza. 
ROM.8.26	Vivyoho hata mpehongwa yatiambiza mwe unyonge wetu, hambu wenye nkatitaila mivikile yeagiza, miya mpeho ṅwenye yatilongela na madihodiho yashiyodahikana kulongwa. 
ROM.8.27	Miya yuja mwebunkula myoyo ataila ntongonyezi za mpeho, kwa kuti yalongela waṅazi Kimulungu.
ROM.8.28	Tataila kuti: Wemkunda Mulungu vyoshe vyawabontokela na halana; ni waja, ndiwo wakiitangwa kwa kikundile chakwe cha kale! 
ROM.8.29	Hambu ndiwo akiwataila kale, ne azangilewo kale, wafanane na shula ya pwanae, kangwe ṅwenye aγalukile wanduγuze wangi ṅwana ywa nteluka. 
ROM.8.30	Kangi ndiwo akiwazanga kale, ne aitangewo; kangi aitangewo wohena ne ainkilewo utanda, kangi ainkilewo utanda ne ainkilewo utana wohe.
ROM.8.31	Lushe ivi vyoshe tiviγambe ze? Ati tina Mulungu, ndiye atidahe, ni ndai? 
ROM.8.32	Kangi nkalimbike ṅwanae, miya azamlavya kwa mbuli ya ishwi tosheni, ashetinke naye vyosheni vya mbazi? 
ROM.8.33	Ndiye afyalime wazangiγwewo ni Mulungu, ni ndai? Mulungu ne mwewakanila. 
ROM.8.34	Ndiye awalahe, ni ndai? Kilisito Yesu afileye, kangi ainulweye, mwe kulume kwa Mulungu, ne mwetilongela ishwi. 
ROM.8.35	Ndivyo vitiahule mwe lukundisho lwa Kilisito ni mbwai? Ukiwa ao wasiwasi ao lushukizo ao sala ao shakaza ao nkondo ao shime? 
ROM.8.36	Sa vivyogondwa kuγamba: Kwa mbuli ya iwe tashindakoṅwa, tatalwa sa ngoto zehita kwa koṅwa. 
ROM.8.37	Miya mwe ivi vyoshe taisa kuvota kwa mbuliyayuja mwetikundisha. 
ROM.8.38	Hambu natailisha kuti: So kifa, so ugima, sowalau, so ufuṅwa, so nguvu, sovya lelo, sovya nyuma, 
ROM.8.39	so vya ulanga, so vya kuzimu, haidu vyumbo ani vituhu vyedaha kutiahula mwe lukundisho lwa Mulungu lulawilelo mwe Kilisito Yesu, Zumbe ywetu.
ROM.9.1	Kilisito ni mwona kuti: Nilonga kweli, silonga ulongo; mwona mtuhu ni moyo wangu kwa nguvu ya mpeho ṅazi, 
ROM.9.2	kuti: Lusoyoyo lwangu ni lukulu, kuti: Moyo wangu washindalumila. 
ROM.9.3	Hambu anga nizauunda kulanwa haṅwe na kuushiγwa kwa Kilisito kwa mbuli ya wanduγu wangu, nivyelwewo nawo kimuntu. 
ROM.9.4	Kweli ni Waisilayeli, ni wanangwa, wana utana wawe, wazainkwa vilaγa na milomo na mivikile yeagiza na misuhi, 
ROM.9.5	wana wababa, hata Kilisito aanduka kimuntu mwe inu mbali; uyu ni Mulungu, ni mkulu ike, atogolwe kale na kale! Amini.
ROM.9.6	Nikilonga ivyoho, so kwa kuti mbuli ya Mulungu itebanika, hambu weanduka kwa Isilayeli siwo woshe Waisilayeli. 
ROM.9.7	Kangi kwa kuti ni mbeleko ya Abulahamu, siwo woshe wanangwa, hambu kuigondiγwe: Ndiye aitangwe mbeleko yako ni Isaka ike du, 
ROM.9.8	ni kuγamba: Wana wa kimuntu siwo wana wa Mulungu, miya ni wana wa msuhi du watalwa, kuti ni mbeleko. 
ROM.9.9	Hambu mbuli ya msuhi ni ija ya kuγamba: Mishi ija nezeniize, Sala aitozize ṅwana. 
ROM.9.10	Kangi so uyu ike, hata Lebeka akizainkwa ifu ni yuja muṅwe, 
ROM.9.11	tate yweshu Isaka, aho wana washizati wavyalwe, washizati waγoshole vitana ao vibada, 
ROM.9.12	azalongwa iyo mbuli ya kuγamba: Mkulu atamtumikila nduγuye, kangwe viya, Mulungu aikilevyo aho akizashaγula, viikale, 
ROM.9.13	vishetongele miγoshwele ya wantu, vitongele mwitango wa kweli du, sa vivyogondwa kuγamba: Yakobo nizamkunda, miya Esau nizamshuka.
ROM.9.14	Lushe tiγambe ze? Mulungu atebana? Sivyo. 
ROM.9.15	Hambu amγamba Mose: Niyekunda, namkunda kweli, niyefila mbazi, namfila mbazi kweli! 
ROM.9.16	Lushe nkavina kukunda na kukihima kwa muntu, miya vina mbazi ya Mulungu. 
ROM.9.17	Hambu ugondengwa wamlonga Falawo kuti: Ne nikuikilevyo, kangwe nilavilize nguvu zangu kwako, kangwe zina jangu jibilikilwe mwe ngulu ngima. 
ROM.9.18	Shivyo: Ayekunda, amfila mbazi; ayekunda, amtoγesha moyo. 
ROM.9.19	Utanilandula: Hana masa ani lushe? Hambu kikundile chakwe mwedaha kuchiikila nkani ni ndai? 
ROM.9.20	Ṅwiyangu, u ndai iwe ukikunda kukanana na Mulungu? Kiumbo chadaha kumγambila mwufi: Nini ukiniγoshola iviho? 
ROM.9.21	Mwufi nkana ufuṅwa wa kufanyanyiza ulongo wakwe jijo tonge iṅwe kintu kibada haidu kintu kitana? 
ROM.9.22	Kweli Mulungu azakunda kuonyesha maya, azakunda kulaviliza nguvu zakwe, kangi azavizizimiziza na uzizimizi ungi vyumbo vya maya viikiγwevyo, vibanike. 
ROM.9.23	Vituhu azalaviliza ungi wa utana wakwe na viya vyumbo vya mbazi, 
ROM.9.24	ateγavyo kale, vitame, sa avyotiitanga ishwi Wayuda, hata wamzimu. 
ROM.9.25	Saavyolonga na kanwa cha Hoseya: Washiwo mbali yangu, nitazawaitanga mbaliyangu; nishikundawo, nitazawakunda; haja wantu walongwaho kuti: 
ROM.9.26	Nkamu mbali yangu inywi, ne ndiho nezewaitangilwe wana Mulungu mwe moyo. 
ROM.9.27	Yesaya alongela Waisilayeli akiγamba: Ati ungi wa wana Isilayeli waisiiza sa mshangalaγala wa bahab, miya wevunilwa ni weshiγala du. 
ROM.9.28	Zumbe atazavibontola akiγoshola mbuli yakwe na kudwisha kunu shi. 
ROM.9.29	Hata hatuhu Yesaya alonga kuti: Ati Zumbe ywa ntimizi nkatishiγazize nkolo, anga tizaγaluka sa Sodoma, anga tizafanana na Gomola.
ROM.9.30	Lushe tiγambe ze? Kwa kuti wamzimu, ndiwo wakishetongela utanda, wazaγuwa ulanda, ni uja utanda weanduka mwe kutozesha. 
ROM.9.31	Miya Waisilayeli, ndiwo wakitongela mulomo wa utanda, nkawabuliza unu mulomo wa utanda. Kwa mbuli ani? 
ROM.9.32	Kwa kuti nkawakundile kutozesha, wazakunda kuγoshola vyawe du, jiya iwe ja kukikwila watakikwila mumo, 
ROM.9.33	sa vivyogondwa kuγamba: Olela, naika kuja Siyoni iwe, ndimo wantu wakikwile, na kungu, ndijo wantu waihilwe ndijo, miya ndiye ajitozeshe, nkezeabunkuke.
ROM.10.1	Wanduγu, nivyokundisha kwa moyo, nivyomhembeleza Mulungu, ni kuγamba: Waisilayeli wavunilwe. 
ROM.10.2	Hambu nawalongela uwona kuti: Wakihima kwa mbuli ya Mulungu, miya wakihima kishiviyuγo, 
ROM.10.3	hambu nkawataila utandawa Mulungu, wakunda kushimika utanda wawe wenye, kwa inu mbuli nkawaitika utanda wa Mulungu. 
ROM.10.4	Kangi bontokelo ja mulomongwa ni Kilisito, amγalukile kila mtakutozesha utanda.
ROM.10.5	Hambu Mose agonda kuti: Uja utanda wa mulomongwa muntu akiuγoshola atatenda nkalamo nawo. 
ROM.10.6	Miya uja utanda weanduka mwe kutozesha walonga: Ushefanyanye mwe moyo wako kuγamba: Ndiye akwele na mwe lwingu, ni ndai? Ni haṅwe haṅwe na kumsheleza Kilisito; 
ROM.10.7	ao kuγamba: Ndiye asheele kuzimu, ni ndai? Ni haṅwe haṅwe na kumkweza Kilisito kwa wafilewo. 
ROM.10.8	Lushe vya kweli ni vihi? Ni kuja kuγamba: Mbulingwa i hehi na iwe, i mwe kanwa chako, kangi i mwe moyo wako, inu ni mbuli ya kutozesha, tiyobilikila. 
ROM.10.9	Lushe ukilaviliza na kanwa chako kuti: Zumbe ni Yesu, kangi ukitozesha mwe moyo wako kuti: Mulungu azamwinula kwa wafilewo, ne ndivyo uhone. 
ROM.10.10	Ukimtozesha mwe moyo, akuγalubila utanda, ukimlaviliza na kanwa, akuγalukila uhonya. 
ROM.10.11	Hambu ugondengwa waγamba: Ndiye amtozeshe, nkezeabunkuke. 
ROM.10.12	Hambu sho nkahashaγulwa Wayuda na Wagiliki, hambu Zumbe ywa woshe ni uyu muṅwe, uyu ni mzuli kwa woshe wemkemela; 
ROM.10.13	hambu ndiye akemele zina ja Zumbe atahona.
ROM.10.14	Lushe wamkemele zeze, ati nkawamtozesha? Wamtozeshe zeze, ati nkawaivile mbuli yakwe? Wamwive zeze, ati nkawabilikilwa? 
ROM.10.15	Wabilikile zeze washitetuṅwa? Sa vivyogondwa: Milundi ya waja webilikila ubilikizi wedi yatamila. 
ROM.10.16	Miya nkawaitike woshe uja ulaungwa wedi, hambu Yesaya azaγamba: Mwetozesha ulau wetu ni ndai? 
ROM.10.17	Lushe kutozesha kuanduka kwe ubilikizi, kangi ubilikizi uletiγwa ni mbuli ya Kilisito. 
ROM.10.18	Miya niγambe: Nkawaivile? Kuiva wazaiva, nguma yawe izagisa ngulu ngima, mbuli zawe zizabula he mihelo ya shi. 
ROM.10.19	Miya niγambe: Waisilayeli nkawavitaile? Bosi Mose alonga: Nenimigele wizu na wantu washiwo mbalingwa, nenileke, mkwelwe ni maya na mbali ya wantu wababashi. 
ROM.10.20	Yesaya alonga na kulaviliza: Nitazaoniγwa ni waja washinilondilewo, nitazawalawila waja washiniuzizewo. 
ROM.10.21	Miya Waisilayeli awalonga kuγamba: Mushi mgima nizawakuswila mikono yangu wantu wenipapalika, weniikila nkani.
ROM.11.1	Lushe niγambe: Mulungu atebenta mbali yakwe? Sivyo, hambu hata imi ni Mwisilayeli, nianduka kwa Abulahamu, mwe kolwa ja Benyamini. 
ROM.11.2	Mulungu nkabentile mbali yakwe, azangileyo kale, hambu nkamtaila, ugondengwa uvyolonga na kanwa cha Eliya, uyu avyomkemela Mulungu kwa mbuli ya Waisilayeli akiγamba: 
ROM.11.3	Zumbe, wabilikizi wako wazawakoma, mavikilo yako wazayachakula, imi nizashiγala ike, kangi nami wanilonda, wanikome. 
ROM.11.4	Miya alandulwe zeze? Nizakiinkila wantu makulija mfungate, ni awa washimgintilewo Baali mazwi. 
ROM.11.5	Vivyoho hata mishi inu ya ivi lushe kuna shiγailo jishaγulwejo kwa mbazi. 
ROM.11.6	Ati washaγulwe kwa mbazi, lushe so kwa mbuli ya miγoshwele yawe, hambu anga mbazi so mbazi, ati washaγulwe kwa mbuli ya miγoshwele yawe, lushe so kwa mbazi, hambu anga miγoshwele nkaina upokezi. 
ROM.11.7	Lushe vi zeze? Waisilayeli walondilevyo nkawavibwile, washaγulwewo du ne wavibwilewo, waja watuhu wazatoγeshiγwa myoyo, 
ROM.11.8	sa vivyogondwa: Mulungu azawainka mpeho ya usisiza, mesho yasheone, mashikilo yasheive, mpaka unu mushi wa lelo. 
ROM.11.9	Kangi Dawidi aγamba: Meza yawe iwaγalukile tasi na mteγo, wagwilwe, walahiziγwe; 
ROM.11.10	mesho yawe nezeyatuntushe, kangwe yashezaona, nezewakungwe miγongo kale na kale.
ROM.11.11	Lushe niγambe: Watekikwila, kangwe wakine? Sivyo! Miya kuaγilwa kwawe kuzaleka, uhonya ukiizila wamzimu, kangwe waja wenye wagelwe wizu, wakihime! 
ROM.11.12	Lushe kuja kuaγilwa kwawe kukihonya inu shi, kuja, kubanika kwawe kukihonya wamzimu, kuitika kwawe kwa woshe nkezekuisiize kuhonya? 
ROM.11.13	Nimilonga, inywi wamzimu; kwa kuti imi ni ntuṅwa ya wamzimu, naisa kutogola unu ufuṅwa wangu, 
ROM.11.14	ati nadaha kugela wanduγu wangu wa kimuntu wizu, wakihime, kangwe kuṅwe niwahonye. 
ROM.11.15	Hambu kubentwa kwawe kukileka, inu shi itemekwe, kuhokelwa kwawe kutende mbwai, ati so nkalamo ya haja, ndiho haina kifa? 
ROM.11.16	Ati mulimbulo ni mṅazi, hata nkande zoshe ni ṅazi; ali nkolo ni ṅazi, hata matambi ni maṅazi; 
ROM.11.17	ati matambi kuṅwe yazabondwa, miya iwe ndiwo ui mshuza, uzaingiziγwa na haja, uzapangilwa nkolo ya uja mchungwa yevyaza vitana, 
ROM.11.18	iwe utahikukila lushe yaja matambi? Ati wahikuka, kangi si weyo wetoza nkolo, miya nkolo itekutoza iwe. 
ROM.11.19	Lushe utaγamba: Yaja matambi ya zanibondelwa imi, kangwe niingiziγwe na haja hawe? 
ROM.11.20	Ni vyedi; yaja yazabondeka, kwa kuti nkayatozeshe, iwe watoγa mumo, kwa kuti watozesha. Ushehikuke! Miya ingilwa ni woγa! 
ROM.11.21	Hambu Mulungu akishelimbika yaja matambi ya cha mumo, hata iwe nkeakulimbike! 
ROM.11.22	Olela lushe uhozu na shundwe za Mulungu! Shundwe kwa waja waukilewo, miya kwako uolele uhozu wa Mulungu, ati waikaila uhozu vivyoho! Ati sivyo, hata iwe nezeushengwe. 
ROM.11.23	Kangi waja, ati washeikala na kushetozesha kwawe vivyobo, watazaingiziγwa; hambu Mulungu ana nguvu ya kuwaingiza vingi. 
ROM.11.24	Ati iwe uvyelwewo ni mshuza uzashengwa mumo, kangi uzaingiziγwa mwe mchungwa ushiwo nkolo yako, awa weanduka mwe inu nkolo wana ntoγo ani ya kuuziγwa na mumo?
ROM.11.25	Hambu sikunda, wanduγu, mkishetaila ichi kihili, kangwe mshehikuke, kuti: Waisilayeli kuṅwe wazatoγeshiγwa myoyo, mpaka ungi wa wamzimu ukibinda kuingila. 
ROM.11.26	Vikibinda mbali ngima ya Waisilayeli itavunilwa, sa vyagondwavyo kuγamba: Muja Siyoni mtazalawa mvunizi, ne ndiye aushilize wana Yakobo upapala. 
ROM.11.27	Nawaikila ichi kilaγa kwangu kuti: Nezeniwaushilize uhuza wawe. 
ROM.11.28	Kwa viya wavyobela ulaungwa, ni wankulu kwa mbuli ya inywi, miya kwa viya washaγulwavyo, ni waombozi kwa mbuli ya waishe zawe, 
ROM.11.29	hambu Mulungu nkadaha kuihilwa ni mbazi, afilezo wantu akiwaitanga. 
ROM.11.30	Sa inywi: Kale ne mkimupapalika Mulungu, miya lushe mzafilwa mbazi kwa mbuli ya upapala wawe. 
ROM.11.31	Vivyoho hata awa mishi inu wazapapalika, kangwe wohe nezewafilwe mbazi kwa viya, mufilwevyo mbazi. 
ROM.11.32	Hambu Mulungu azaleka, woshe wamupapalike, kangwe awafile woshe mbazi.
ROM.11.33	Kweli kwakula uzuli na viyuγo na mitailile ya Mulungu! Ndiye agombole masa, ayolaha, ni ndai? Ndiye adose sila zakwe ua kuzibontola, ni ndai? 
ROM.11.34	Hambu ataileye mifanyanyize ya Zumbe, ni ndai? Ao afanyanyeye mbuli haṅwe naye, ni ndai? 
ROM.11.35	Ao amunkileye kintu, achiuziziγwe, ni ndai? 
ROM.11.36	Hambu vyoshe vianduka kwakwe, viγosholwa ndiye, vitaliza na kwakwe. Uyu alogolwe kale na kale! Amini.
ROM.12.1	Namihimila, inywi wanduγu wangu, kwa mbuli ya utungu wa Mulungu, mγalushe mili yenyu ṅombe ṅazi za mviko ze moyo zemtamila Mulungu, ivi viγaluke mviko wenyu weivana na viyuγo vya kweli. 
ROM.12.2	Mshekifanyanye na inu shi! Miya hitukai mkiγuwa ntongonyezi ntuhu, kangwe mdahetaila Mulungu avyokunda, kuti ni vitana, vyaziha vina bontokelo.
ROM.12.3	Kwa mbuli ya mbazi nifilwezo namilonga inywi nyosheni: Muntu ashefanyanye kuzinka haja heagiza kufanyanya! Miya afanyanye du, ndivyo atende viyuγo, kila muntu sa Mulungu amupangilevyo mitozesheze yakwe! 
ROM.12.4	Sa viya vya ṅwili vilivyo: Mwe ṅwili muṅwe tina madango mangi, miya madango yoshe nkayana ndima ṅwenga. 
ROM.12.5	Vivyoho ishwi wangi ti ṅwili muṅwe, kwa kuti ti wa Kilisito, vituhu kila muntu na ṅwiyae ni madango. 
ROM.12.6	Kangi tiinkiγwevyo ni vingi, kila muntu sa avyofilwa mbazi; ati muntu ana miteγanyize yakwe, aiivanye na mitozesheze yakwe; 
ROM.12.7	ati muntu ana ndimangwa, aitumikile, ati ni mfuzi, shuti akifuze ṅwenye; 
ROM.12.8	ati ni kushunda, shuti ṅwenye ashundike; ati muntu apangila weyae, aviγoshole na viyuγo; ati ni mγolokezi, akihime; ati muntu afila weyae mbazi, shuti atunilwe ndivyo!
ROM.12.9	Kukundishana kwenyu kusheγaluke kwa ulongo! Towai viya vibada hulu, mtongele viya vitana! 
ROM.12.10	Kundishanai kinduγu kwa myoyo, mvotane kinduγu na kushimilana! 
ROM.12.11	Kihimei, mshezuzulike! Nyinyihalai kimpeho, 
ROM.12.12	mumtumikile Zumbe! 
ROM.12.13	Tamilwai ni kialilo chenyu! Zizimizai vye ukiwa! Kazai kuvika! Ukosi wa waṅazi uγaluke wenyu! Waγeni wafikizei na kusheṅuna! Ṅazai mesho wemiifya! 
ROM.12.14	Zifyai kulonga, mshekanke! 
ROM.12.15	Tamilwai haṅwe na waja wetamilwa! Lilal haṅwe na waja welila! 
ROM.12.16	Myoyo ya inywi nyoshe iγaluke muṅwe! Mshefanyanye viya vikulu, miya viya vinyonge, mwiγalane navyo! 
ROM.12.17	Wenye mshekifanyanyize, kuti mu wakiyuγo! Vibada musheviinwuzize muntu vibada, wantu woshe mndewafanyanyiza mbuli ntana! 
ROM.12.18	Kwa mbuli ya inywi, ati vyadahikana, ivanai na wantu woshe! Weyangu, mshekilahizize wenye! 
ROM.12.19	Miya mhakanye mayangwa! Hambu kuigondiγwe: Mlahizo ni wangu, imi nezenimilahizize, ne Zumbe avyolonga. 
ROM.12.20	Ati mnkulu ywako ana sala, munke vya ja! Ati ana nkilu, munke vya nywa! Hambu ukiγoshola ivyoho, viya utaumbika makala ya moto mwe mutwi wakwe. 
ROM.12.21	Ushevotwe ni mbuli mbada, miya vibada uvivote na viya vitana!
ROM.13.1	Kila muntu aitike ufuṅwa wemzinka ukulu! Hambu nkakuna ufuṅwa ushiwoanduka kwa Mulungu, ufuṅwa woshe we haha uiikiγwe ni Mulungu. 
ROM.13.2	Lushe mweikila ufuṅwa nkani, aikila utanda wa Mulungu nkani, kangi awa wankani watazalahwa masa. 
ROM.13.3	Hambu wazumbe nkawagwiza woγa, ukizifya mbuli, miya ukibana; ati washekunda kuogoha ufuṅwa, zifya mbuli zako! Ne ndivyo utogolwe ndiwo. 
ROM.13.4	Hambu ufuṅwa umtumikila Mulungu kwa mbuli ya vitana vyako, miya ukibana, ogoha! Hambu nkautoza shime bule du, hambu umtumikila Mulungu, umuja masa kimaya kila muntu mwebana. 
ROM.13.5	Kwa inu mbuli taagiziγwa ni kuitika, so kwa mbuli ya yaja masa ya kimaya, miya kwa mbuli ya myoyo yetu. 
ROM.13.6	Kangi ne vyeleka, mkiinkila kodi, kwa kuti waja ni wafuṅwa wa Mulungu, wehimila iyo ndima na kuzizimiza. Mulihei kila muntu vyemtala! 
ROM.13.7	Yuja ṅwenye kodi munkei kodi yakwe! Yuja ṅwenye ngelu munkei ngelu yakwe! Yuja mwegwiza woγa mwogohei! Yuja mweagiza kugimbikwa mgimbikei!
ROM.13.8	Mshezatenda deni na muntu, kushima ija ya kukundishaua! Hambu mwekundisha ṅwiyae azabinda kubontola mulomongwa; 
ROM.13.9	hambu vyalongwa kuγamba: Ushetende kilanga! Ushekome! Ushebawe! Ushemshinge ṅwiyawo ukilonga uwona wa lulimi! Ushetende luzisho! Kangi ati hana mlaγilizo mtuhu, vyoshe vyahangiiza inu mbuli ṅwenga ya kuγamba: Umkundishe ṅwiyawo, sa uvyokikundisha ṅwenye! 
ROM.13.10	Ukimkundisha ṅwiyawo nkudaha kumγoshwela vibada; vyaleka, kukundishana ni kubontola mulomongwa.
ROM.13.11	Γosholai ivyoho mkitaila mishi inu, kuti ha vilukila mwe usisiza hazakinta! Hambu ivi lushe uvunizi uzamibwila hehi kuzinka aho mkizaandiila kutozesha. 
ROM.13.12	Kilo chacha, mushi u hehi, lushe ija miγoshwele ya lwiza tiitowe hulu, tizwike mata ya langaila! 
ROM.13.13	Tiange na kuzifya utanda, viya ni mushii, tishejilishe haṅwe na kunywelesha, tishetende kilanga na luzisho, tishetende nkumbizi na wizu, 
ROM.13.14	miya muvutei Zumbe Yesu Kilisito! Pikilai mili yenyu, komo ishetende tamaa!
ROM.14.1	Muntu mwena kutozesha kunyonge mumanyei! 
ROM.14.2	Mshelahe mitongonyezeze ya muntu! Hambu muṅwe atoza kuti: Vyoshe vyaliγwa, miya mnyonge aja mboγa du; yuja mweja ashemubele ṅwiyae ashijaye! 
ROM.14.3	Kangi yuja ashijaye ashemubele yuja mweja, kwa kuti Mulungu azamhokela! 
ROM.14.4	Iwe u ndai ukimlaha muntungwa? Ati aγoloka, ati akina, vyoshe avimγoshwela Zumbe ywakwe ṅwenye; miya inga atoγe, hambu Zumbe ana nguvu ya kumwitika. 
ROM.14.5	Muṅwe agimbika mishi kuṅwe kuzinka mituhu, muṅwe agimbika mishi yoshe; komo kila muntu avyoona ṅwenye, avikihime! 
ROM.14.6	Mwegimbika mishi kuṅwe aigimbikila Mulungu, mweja amjila Zumbe, hambu amtogola Mulungu; ashijaye ashamjila Zumbe, yohena amtogola Mulungu. 
ROM.14.7	Hambu nkahana mwekiikaila ṅwenye, kangi nkahana mwekifila ṅwenye. 
ROM.14.8	Tikiikala timwikaila Zumbe, Ukifa timfila Zumbe; lushe ati taikala, ati tafa, ti wantu wa Zumbe. 
ROM.14.9	Hambu ne Kilisito afilevyo, kangi ne afufukevyo, kangwe aγaluke zumbe ywa wafilewo na ywa we moyo. 
ROM.14.10	Miya iwe, umlahilai ṅwiyawo? Ao du umubeelai ṅwiyawo? Hambu ishwi toshe nezetifose he kiti cha Mulungu, hambu kuigondiγwe: 
ROM.14.11	Angwe ni Zumbe: Ni miyo, woshe nezewanigintile mazwi, woshe nezewamtogole Mulungu na vyanwa vyawe. Ivyoho 
ROM.14.12	ishwi toshe kila muntu atazalonga kwa Mulungu mbuli zakwe ṅwenye.
ROM.14.13	Kwa inu mbuli tishezalahana wenye, miya tikaalile iyo mbuli ṅwenga, muntu ashemwikile ṅwiyae ha kikwiila, ahoihilwa ndiho! 
ROM.14.14	Nataila, kangi natoza, kwa kuti nina Zumbe Yesu, kuti: Nkahana chena ṅwiko ivyo chilivyo, miya muntu akichifanyanya kuti: China ṅwiko, hasi ana ṅwiko nacho. 
ROM.14.15	Nwiyawo akiihilwa ni viya, uvyoja, iwe nkuanga na kumkundisha. Miya ushehose muntungwa na viya, uvyoja, ndiye Kilisito akifa kwa mbuli yakwe! 
ROM.14.16	Msheleke, vitana vyenyu vikibelwa! 
ROM.14.17	Hambu uzumbe wa Mulungu so kuja na kunywa, miya ni utanda na mwivano ua uyemi vina mpeho ṅazi; 
ROM.14.18	hambu mwemtumikila Kilisito na mbuli izi amtumikila Mulungu, kangi atakundwa ni wantu. 
ROM.14.19	Kwa inu mbuli tikihime na viya vya mwivano, ne viya vyeleka, tikishikizanya! 
ROM.14.20	Ushechakule ndimangwa ya Mulungu kwa mbuli ya nkande! Kweli vyoshe ni vitana, kangi vyamγalukila vibada muntu mwevija na katali ka moyo. 
ROM.14.21	Vyaagiza kusheja nyama na kushenywa mpombe na kusheγoshola vituhutuhu, ṅwiyao avyoihilwa ndivyo. 
ROM.14.22	Ukitozesha, umanye utozeshe vivyoho na kumwolela Mulungu! Mwe nyemi ni muntu ashiyekilaha ṅwenye na viya avyofanyanya, 
ROM.14.23	miya mimtu mweganyaganya akija azabinda kukola masa, kwa kuti nkajile na kutozesha, hambu vyoshe, uvyoγoshola na kushetozesha, ni uhuza.
ROM.15.1	Ishwi wanguvu vyatiagiza kuzizimiziza manyonge ya waja weshowa nguvu, tishekitamile wenye. 
ROM.15.2	Ishwi kila muntu shuti amtamile ṅwiyae, kangwe tiambizanye naye vitana. 
ROM.15.3	Hambu hata Kilisito nkakitamile ṅwenye, sa vivyogondwa: Lukanko lwa waja wekukanka nizalubadikwa imi. 
ROM.15.4	Hambu viya vyagondwavyo kale vyagondwa, vitihinye, kangwe titozeshe kialilo chetu na kuzizimiza na kubembuliziγwa na viya vyagondwavyo. 
ROM.15.5	Mulungu mwezizimiza, mwehembuliza amife mbazi, kangwe nyoshe mtende moyo muṅwe, kwa viya mu wa Kilisito Yesu, 
ROM.15.6	kangwe mumtogole Mulungu, ishe ja Zumbe ywetu Yesu Kilisito, luṅwe na kanwa kiṅwe. Kwa inu mbuli hokelanai, 
ROM.15.7	sa Kilisito avyomihokela, mumgimbike Mulungu! 
ROM.15.8	Hambu naγamba kuti: Kilisito azatumikila washengiγwewo kwa mbuli ya ukweli wa Mulungu, kangwe agele misuhi, wababa wainkiγweyo, nguvu. 
ROM.15.9	Wamzimu wamtogole Mulungu kwa mbuli ya mbazi zakwe, sa vivyogondwa: Kwa inu mbuli nezenikutogole kwa wamzimu, 
ROM.15.10	nezeniimbile zina jako. Kangi hatuhu halongwa: Tamilwai, inywi wamzimu, haṅwe na mbali yakwe! 
ROM.15.11	Kangi hatuhu halongwa: Wamzimu nyosheni, mtogolei Zumbe! Hambu mbali zoshe zitazamlaviliza ntogolo. 
ROM.15.12	Kangi Yesaya alonga kuti: Mwe nkolo ya Isai mtazalawila ndiye atoze uzumbe wa wamzimu, ne ndiye wamzimu wamwalile. 
ROM.15.13	Mulungu, muyemwalila, aisiize kumiγenyezeza nyemi na mwivano, kwa kuti mwatozesha, kangwe kialilo chenyu chilendeshe nguvu chiina mpeho ṅazi!
ROM.15.14	Weyangu, hata imi ṅwenye natailisha, kuti vitana vyenyu ni vingi, kuti mwataila mbuli zoshe, kuti mwadaha wenye kushundana, 
ROM.15.15	kangi nizaminyinyiliaza na kumigondela mbuli kuṅwe kuṅwe, viya nitazimikumbusha kwa ziya mbazi, nifilwezo imi ni Mulungu, 
ROM.15.16	kangwe nimtumikile Kilisito Yesu ndima ya wamzimu nikibilikila kiṅazi ulaungwa wedi wa Mulungu, kangwe tulo, wamzimu wajomwiγaila, jimtamile Mulungu jikiṅazwa ni mpeho ṅazi. 
ROM.15.17	Kwa inu mbuli viya vya Mulungu nakitogola navyo mwe Kilisito Yesu. 
ROM.15.18	Hambu ati ni vya longa, ati ni vya γoshola, sikunda kuvilonga, viya so Kilisito aviγosholeye na imi akileka, 
ROM.15.19	wamzimu waitike kwa nguvu ya vilozo na ya vimaka na kwa nguvu ya mpeho ṅazi. Kwa inu mbuli nizaandiila kubilikila ulau wedi wa Kilisito uko Yelusalemu, nizaugisa shi zoshe mpaka Ililiko, 
ROM.15.20	kangi nalonda iyo ntogolo, kuti sibilikile hantu, zina ja Kilisito jiholangwa, kangwe nishezazenga mwe shikamilongwa, 
ROM.15.21	miya nibontole vyegondwa kuγamba: Nezewaone washabilikilwawo mbuli yakwe, washaivawo nezewataile.
ROM.15.22	Ivi vizanifingiza kangi muno kuiza na kwenyu. 
ROM.15.23	Miya Iushe mwe izi shi zoshe sina nishiγazeho, kangi luja luzwi lwa mavuli mangi lwa kuiza na kwenyu, nikizahita mwe shi ya Sipaniya, nina nalo vivyoho; 
ROM.15.24	hambu nikealila, nimione aho nikizazinka, nielekeziγwe ni nywiyo na γuko, tiibindile kunalavyana luzwi hadodo. 
ROM.15.25	Miya ivi lushe nahita Yelusalemu, nitumikile waṅazingwa.
ROM.15.26	Hambu Wamakedoniya na Waakeya wazakunda kuwapangila wakiwa wa bumbangwa je uko Yelusalemu; 
ROM.15.27	wazakunda wenye, kangi ni wadeni wawe, hambu wamzimu wakipangilwa ndiwo viya vyawe vya kimpeho vyaagiza, wakiwatumikila na viya vyawe vya kiinushi. 
ROM.15.28	Nikibinda inu mbuli na kuwalongela ijo kuwo jawe uwona, nezenizinke kwenyu nikihita Sipaniya. 
ROM.15.29	Miya nataila kuti: Aho ndiho nezeniizile kwenyu, nitaiza na uja ungi wa vitana vya Kilisito, awokatiṅaziza mesho nawo.
ROM.15.30	Namihimila, inywi weyangu, kwa mbuli ya Zumbe ywetu Yesu Kilisito, kwa kuti takundishana kimpeho, muniambize nkondo yangu mkinihembelezeza kwa Mulimgu, 
ROM.15.31	kangwe nivunilwe kwa waja washiwoitika kuja Yudeya, kangwe waja waṅazingwa watamilwe ni kunu kutumikila kwangu na Yelusalemu, 
ROM.15.32	kangwe niize kwenyu na nyemi, ati Mulungu akunda, tishangalazanye na inywi. 
ROM.15.33	Mulungu mwetiikaza mpeho, aikale na inywi nyoshe! Amini.
ROM.16.1	Namilaγiliza lumbu jetu Febe mwetumikila bumbangwa je uko Kenkeleya, 
ROM.16.2	mumhokele mwe Zumbe, sa vivyoagiza waṅazi, mumwambize mbuli zosheni, azoagiziγwa ni nywiyo, hambu uyu ne akiγolokela wangi, hata imi ṅwenye.
ROM.16.3	Niluγushizai Pulisika na Akila weγoshola haṅwe na imi ndima ya Kilisito Yesu! 
ROM.16.4	Awa wazakiinkila wenye mwe kufa, nishekoṅwe imi, lushe inu mbuli siwatogola ike, ni haṅwe na Wakilisito woshe we kwa wamzimu gati. 
ROM.16.5	Niluγushizai hata jiya bumba je mwe nyumba yawe! Niluγushizai Epeneto, niyemkundisha! Uyu ne aandiileye kumtozesha Kilisito mwe shi ya Asiya. 
ROM.16.6	Niluγushizai Maliya! Hambu azaona lulali lungi kwa mbuli ya ishwi. 
ROM.16.7	Niluγushizai Andoniko na Yuniya, awa weyangu watana nishungiγwewo nawo! Walangwa vyedi, kuti wohe ni ntuṅwa ntana, kangi wazanilongwela kumtozesha Kilisito. 
ROM.16.8	Niluγushizai Ampuliya, niyemkundisha mwe Zumbe! 
ROM.16.9	Niluγushizai Ulibano! Ni mndima ṅwiyangu mwe Kilisito. Niluγushizai Sitaki, niyemkundisha! 
ROM.16.10	Niluγushizai Apele mwemanyika kuti: Ni Mkilisito mkweli; niluγushizai waja wa Alisitobulo! 
ROM.16.11	Niluγushizai mulika ṅwiyangu Helodiyoni! Niluγushizai waja wa Nalikiso, weanga na Zumbe! 
ROM.16.12	Niluγushizai Tilifena na Tilifosa! Waona lulaii kwa mbuli ya Zumbe. Niluγushizai Pelisi, niyemkundisha! Hambu uyu mvyelengwa azaja lulali lungi kwa mbuli ya Zumbe. 
ROM.16.13	Niluγushizai Lufo ashaγulweye ni Zumbe! Niluγushizai nine ywakwe na ywangu! 
ROM.16.14	Niluγushizai Asinkilito, Fulego, Helime, Patiloba, Helima haṅwe na weshu weanga nawo! 
ROM.16.15	Niluγushizai Filologo na Yuliya na Neleyo na lumbuje na Olimpa na waṅazi woshe we haṅwe nawo! 
ROM.16.16	Luγushanai na kufyosana kiṅazi! Mabumba yoshe ya Kilisito yamiluγusha.
ROM.16.17	Namihimila, wanduγu, mwoleleshe waja wemiγenyezeza mbuli haṅwe na kumiihiza, wakihinya vyawe, sivyo muhinyiγwevyo, awa waashei! 
ROM.16.18	Hambu we ivyoho nkawamtumikila Zumbe, watumikila mafu yawe, wazifya kulonga mbuli nyingi vitana, ne wavyoufya myoyo ya waja washinawo mambeza. 
ROM.16.19	Kuitika kwenyu kuzamanyika koshe koshe, kwa mu mbuli natamilwa ni nywiyo, miya nakunda, mtende viyuγo, mzifye mbuli, kangi mtende ubabashi wa myoyo, mshebane. 
ROM.16.20	Miya Mulungu mwetiikaza mpeho inga amtiγinte Satani kinyanyi shi he milundi yenyu. Mbazi ya Zumbe ywetu Yesu Kilisito iikale na inywi!
ROM.16.21	Mwaluγushiγwa ni mndima ṅwiyangu Timoteyo na Lusiyo na Yasoni na Sosipatilo, woshe ni wanduγu wangu. 
ROM.16.22	Namiluγusha imi Telitiyo nigondileye inu baluwa niina Zumbe. Mwaluγushiγwa ni Gayo, ni ṅwenyezi ywangu, kangi ni ṅwenyezi ywa bumba gima. 
ROM.16.23	Mwaluγushiγwa ni Elasito, zumbe ywa muzi, na ṅweshu Kwalito. 
ROM.16.24	Mbazi ya Zumbe ywetu Yesu Kilisito iikale na inywi nyosheni! Amini.
ROM.16.25	Mulungu ne mwedaha kumishikiza kwa nguvu ya ubilikizi wedi wa Yesu Kilisito, niwobilikila, kwa kuti nizafumbwilwa viya vishivyolongwa kale hoshe, 
ROM.16.26	vyefumbulwa mishi mu ni baluwangwa za wateγanyi kwa mulomo wa Mulungu ywetu mkalami, kangwe mbali zoshe zihinyiγwe kuitika haṅwe na kutozesha. 
ROM.16.27	Uyu Mulungu mwena viyuγo ike atogolwe kale na kale kwa mbuli ya Kilisito Yesu! Amini.
1CO.1.1	Imi Paulo naitangwaye, niγaluke ntuṅwa ya Kilisito Yesu kwa viya, Mulungu akundilevyo, imi na mnduγu Sositene tamigondela baluwa, 
1CO.1.2	inywiwa bumbangwa ja Mulungu uko Kolinto; inywi mzaṅaziγwa ni Kilisito Yesu, mzaitangwa, mγaluke waṅazi haṅwe na waja woshe wekemela zina ja Zumbe ywetu Yesu Kilisito kuntu koshe, uko kwawe hata kunu kwetu. 
1CO.1.3	Mbazi imiikaile na mpeho yeanduka kwa Mulungu, Tate yweshu, na kwa Zumbe Yesu Kilisito!
1CO.1.4	Sidaha kumlaviliza Mulungu ntogolo kwa mbuli ya inywi, kuti mzafilwa mbazi ni Mulungu mkidaha kuanga na Kilisito Yesu. 
1CO.1.5	Hambu ivyo muvyoanga naye mzaγaluka wazuli mwe mbuli zoshe, milongele na mitailile yoshe, 
1CO.1.6	kwa viya uwona wa Kilisito utendilevyo nguvu kwenyu. 
1CO.1.7	Ne vyeleka, viya vyoshe tivyoinkwa kwa mbazi nkamuvikosa, hata kiṅwe, hambu mwamwafiza Zumbe ywetu Yesu Kilisito, alawile. 
1CO.1.8	Uyu ne mwekamigela nguvu mpaka kwe bindilizo, mulawile mushingwa wa Zumbe ywetu Yesu Kilisito kishimasa. 
1CO.1.9	Mulungu ni mkweli, ne mwitangwewo ndiye, mwangilane na ṅwanae Yesu Kilisito, Zumbe ywetu.
1CO.1.10	Namihimila, wanduγu, kwa mbuli ya zina ja Zumbe ywetu Yesu Kilisito, mulonge nyoshe mbuli ṅwenga du, kwenyu kusheoneke mipangano, nguvu yenyu iγaluke ija ya kufanyanya na kutaila iyo mbuli ṅwenga du. 
1CO.1.11	Hambu wanduγu wangu, nizaγambilwa mbuli yenyu ni wantu wa Kolowe, kuti kwenyu kuna nkumbizi. 
1CO.1.12	Nalonga ija mbuli kuti: Kila mimtu alonga: Imi ni ywa Paulo, imi ni ywa Apolo, imi ni ywa Kefa, imi ni ywa Kilisito. 
1CO.1.13	Lushe Kilisito aipangiγwe? Kumbe ni Paulo akomiγweye na kuambiγwa mwe muti kwa mbuli ya inywi? Kumbe mubatizwe na zina ja Paulo? 
1CO.1.14	Namlaviliza Mulungu ntogolo lushe kuti: Sina nibatizeye kwenyu kushima Kilisipo na Gayo, 
1CO.1.15	kangwe muntu ashezalonga kuti: Mzabatizwa na zina jangu. 
1CO.1.16	Kangi nizabatiza chengo cha Sitefana, sitaila, ati kuna mtuhu, nibatizeye. 
1CO.1.17	Hambu Kilisito nkanitumile kwa batiza, anitumile kwa bilikila, nishehembe kulonga, kangwe mutingwa wa Kilisito ushezabeγeleshiγwa.
1CO.1.18	Hambu mbuli ya kukoṅwa kwa Yesu ni udashi kwa waja webanika, kwa ishwi tehonyiγwa, ni nguvu ya Mulungu. 
1CO.1.19	Hambu kuigondiγwe: Viyuγo vya wakiyuγo nitazavibana, mitailile ya watalizi nitazaiusha. 
1CO.1.20	Mkiyuγo ni yuhi? Mtalizi ni yuhi? Mnyanyi ywa kiinushi ni yuhi? Mulungu nkabunkule viyuγo vya inu shi, kuti ni udashi? 
1CO.1.21	Hambu kwa kuti inu shi na viyuγo vyakwe nkaimtaile Mulungu na viyuγo vyakwe vya Kimulungu, ne Mulungu akundilevyo kuhonya na ubilikizi ubabashi waja, wetozesha. 
1CO.1.22	Hambu Wayuda wakunda vilozo, kangi Wagiliki walonda viyuγo. 
1CO.1.23	Miya ishwi timubilikila Kilisito akomiγweye mwe muti, Wayuda waihilwa ndivyo, 
1CO.1.24	Wagiliki waitanga, kuti ni udashi, miya waja waitangwewo, ati ni Wayuda, ati ni Wagiliki, tiyamubilikila Kilisito kwawe kuti: Ni nguvu ya Mulungu, kuti: Ni viyuγo vya Mulungu. 
1CO.1.25	Hambu ubabashi wa Mulungu una viyuγo kuzinka vya wantu, kangi unyonge wa Mulungu una nguvu kuzinka za wantu.
1CO.1.26	Olelai, wanduγu, mwitango wenyu: Wangi so wakiyuγo wa kiinushi, kangi wangi so wanguvu, wangi so wazumbe, 
1CO.1.27	miya wababashi wa kiinushi ne Mulungu ashaγulewo, kangwe agele wakiuγo shoni, kangi wanyonge wa kiinushi ne Mulungu ashaγulewo, kangwe agele wanguvu shoni; 
1CO.1.28	kangi wakiwawa kiinushi na waja webeleka ne Mulungu ashaγulewo na wahubi, kangwe abunkule waja wetogolwa kuti: 
1CO.1.29	Ni wantu, kangwe kushezaoneka muntu mwekitogola ṅwenye, Mulungu aliho. 
1CO.1.30	Kwakwe ne mkoanduka nako hata inywi mwena Kilisito Yesu. Uyu ne viyuγo vyetu vya Kimulungu na utanda na uṅazi na ukombozi, kangwe vigondiγwevyo vibontoke kuti: 
1CO.1.31	Mwekidesa akidese na Zumbe!
1CO.2.1	Wanduγu, nami nikiiza na kwenyu nizaiza kwamibilikila uwona wa Mulungu, siizile na mhembo wa milongele na wa mitailile. 
1CO.2.2	Hambu sitongonyeze kwenyu utalizi utuhu kushima uja wa Yesu Kilisito, kuti azakoṅwa. 
1CO.2.3	Nami nizaikala kwenyu na unyonge na woγa na kuwewa kabisa. 
1CO.2.4	Hata milongele yangu na mibilikile yangu ne ishivota na viyuγo, nivyolonga, miya izalaviliza nguvu ya mpehongwa, 
1CO.2.5	kangwe kutozesha kwenyu kusheanduke mwe viyuγo vya kimuntu, miya kuanduke mwe nguvu ya Mulungu.
1CO.2.6	Viyuγo tivilonga kwa waja wabontolewo, miya soviyuγovya inu shi, soviyuγo vyawazumbe wa kiinushi webanika, 
1CO.2.7	miya tilonga viyuγo vya Mulungu vishilawilevyo, vifishiγwevyo, Mulungu ateγilevyo aho kale ṅwenye, vitinke utana ishwi. 
1CO.2.8	Kwa wazumbe wa kiinushi nkakuna mwevitaila; hambu ati wazavitaila, anga nkawamkomile Zumbe ṅwenye utana. 
1CO.2.9	Miya ni sa viyaho vigondiγwevyo: Zisho jashaonavyo, shikilo jashaivavyo, moyo wa muntu washadahavyo kuvifanyanya, ne Mulungu aliγanyizavyo waja wemkundisha. 
1CO.2.10	Hambu ishwi Mulungu azavitifumbwila na kutinka mpeho yakwe; hambu mpehongwa yabunkula vyoshe, hata vilindi vya Mulungu. 
1CO.2.11	Hambu kuna muntu mwetaila vya muntu kushima mpeho ya yuja muntu, ayona nayo ṅwenye? Vivyoho hata vya Mulungu nkakuna mwevitaila kushima mpeho ya Mulungu. 
1CO.2.12	Miya ishwi nkatiinkiγwe mpeho ya kiinushi, tiinkiγwe mpeho yeanduka kwa Mulungu, kangwe titaileviya, tivyofilwa mbazi navyo ni Mulungu. 
1CO.2.13	Ivi ne tivyolonga, miya milongele nkatiifuziγwe ni wakiyuγo wa kimuntu, tiifuziγwe ni mpehongwa; viya vya mpehongwa tavitulila milongele ya kimpeho. 
1CO.2.14	Muntu mweitika moyo wakwe nkahokela viya vya mpeho ya Mulungu, aviitanga kuti: Ni ubabashi du, nkadaha kuvitaila, hambu ivi vikunda kudosiγwa kimpeho. 
1CO.2.15	Miya muntu mwena mpehongwa abunkula vyoshe, kangi ṅwenye nkana ayebunkulwa ndiye. 
1CO.2.16	Hambu ataileye mifanyanyize ya Zumbe, alahane naye, ni ndai? Kangi ishwi tina mifanyanyize ya Kilisito.
1CO.3.1	Wanduγu, lushe imi sidahile kulonga na inywi, viya mu wantu wena mpehongwa, miya viya muke wantu wetongela uhalami wa mili yawe, viya muke wankebe mwe mbuli ya Kilisito, 
1CO.3.2	Nizaminka mele, munywe, siminkile nkande zetoγa, hambu nkamzati mzidahe. 
1CO.3.3	Hata mishi inu nkamzati mzidahe, hambu mke wa kimuntu. Hambu mwina wizu na nkumbizi, lushe nkamtongela uhalami wa mili yenyu? Nkamwanga kimuntu? 
1CO.3.4	Hambu muntu akiγamba: Imi ni ywa Paulo, ṅwiyae akiγamba: Imi ni ywa Apolo, nkamu wantu?
1CO.3.5	Kuna Apolo na Paulo? Toshe ti wandimangwa tilekilewo, mkitozesha, kila muntu sa Zumbe avyomfila mbazi. 
1CO.3.6	Imi nizahanda, Apolo azanywesha, miya Mulungu azakuza. 
1CO.3.7	Lushe yuja mtakuhanda siye, hata yuja mtakunywesha siye, miya ni Mulungu ike mwekuza. 
1CO.3.8	Mtakuhanda na mtakunywesha wa haṅwe, miya kila muṅwe atazainkwa upokezi wakwe wemtala kwa iyo ndima, aγosholeyo. 
1CO.3.9	Hambu ishwi ti wandima wa Mulungu; inywi mu lubuwangwa lwa Mulungu; kangi mu zengongwa ja Mulungu. 
1CO.3.10	Kwa viyuγo niinkiγwevyo ni Mulungu nizaika shikamilo sa fundi mwena viyuγo vya kuzenga avyoγoshola, miya mtuhu azengela mumo, miya kila aolele, ndivyo azengele mumo! 
1CO.3.11	Hambu nkabuna mwedaha kuika shikamilo tuhu kushima jiya jiikiγwejo, kushima Yesu Kilisito. 
1CO.3.12	Ati muntu azengela mwe iji shikamilo zahabu, feza, mawe yena kima, miti, mani, mashafunto, 
1CO.3.13	ndima ya kila muntu itazamanyika, hambu mushingwa utazaimanyisha; hambu ibunkulwa ni moto; ndima ya kila muntu ilivyo, moto utaibunkula. 
1CO.3.14	Ati ndimaya muntu, azengileyo, yaikala, ataγuwa upokezi wakwe. 
1CO.3.15	Ati ndima ya muntu yahya, ataikosa, miya ṅwenye atahona, miya niviya atevunilwa mwe moto.
1CO.3.16	Nkamtaila kuti: Inywi mu vikilo ja Mulungu, kuti: Mpehongwa ya Mulungu iikala mwenyu? 
1CO.3.17	Ati muntu abana vikilo ja Mulungu, uyu Mulungu atazamubana; hambu vikilo ja Mulungu ni ṅazi, ne mulivyo inywi.
1CO.3.18	Muntu ashezakiufya ṅwenye! Ati kwenyu muntu akifanyanyiza, kuti ana viyuγo mwe inu shi, shuti aγaluke mubabashi, kangwe nezeatende viyuγo. 
1CO.3.19	Hambu viyuγo vya inu shi ni ubabashi kwa Mulungu. Hambu kuigondiγwe: Agwila wakiyuγo na unyanyi wawe, kangi vituhu vyalongwa: 
1CO.3.20	Zumbe ataila ntongonyezi za wakiyuγo, kuti ni za bule. 
1CO.3.21	Kwa ivyoho muntu ashekihikule kwa weyae! Hambu vyoshe ni vyenyu; 
1CO.3.22	ati ni Paulo, ati ni Apolo, ati ni Kefa, ati ni inu shi, ati ni ugima, ati ni kifa, ati ni vya ivi lushe, ati ni viya ndivyo nezevilawile, vyoshe ni vyenyu. 
1CO.3.23	Kangi inywi mu wa Kilisito, Kilisito ni ywa Mulungu.
1CO.4.1	Ivyoho muntu atitale, kuti ti wafunguwo wa Kilisito, kuti ti waγolokezi wa vihili vya Mulungu! 
1CO.4.2	Kangi kwa waγolokezi nkakulondiγwa mbuli ntuhu, komo muntu amanyike, kuti ni mkoolezi. 
1CO.4.3	Miya kwangu ni vihufu kabisa, ati nalahwa ni nywiyo ao masa ani matuhu yelahwa ni wantu; hata imi ṅwenye sikilaha. 
1CO.4.4	Hambu sina nichotaila cha kumbanila Mulungu, miya kwa ivyoho si mtanda. Miya mwenilahila ni Zumbe. 
1CO.4.5	Kwa ivyoho mshelahe mbuli mishi inu, mpaka Zumbe akizaiza! Uyu ne ndiye alavye na weluwi vifishiγwevyo mwe lwiza, ne ndiye abunkule ntongonyezi za myoyo; ne ndiho kila muntu nezeainkwe ntogolo ni Mulungu.
1CO.4.6	Wanduγu, izi mbuli nizaziteγanyiza imi na Apolo kwa mbuli ya inywi, kangwe muhinile mwe ishwi kushezinka viya vigondiγwevyo, kangwe muntu ashezahikuka kwa mbuli ya muṅwe akimupunguza yuja mtuhu. 
1CO.4.7	Hambu u mwombozi ywa ndai? Una mbwai ushiinkiγwevyo? Ati uzaviinkwa, nini ukihikuka viya nkuteviinkwa? Mwiiγute? Mwiγenyeze? 
1CO.4.8	Mwiγaluke wazumbe, tiishiho? Mkataγaluka wazumbe, kangwe hata ishwi titoze uzumbe haṅwe na inywi! 
1CO.4.9	Hambu nafanyanya kuti: Mulungu aleka, ishwi ntuṅwa tishilikize, viya titetalwa ni kufa, hambu ishwi, tiolelwa ni wa inu shi, ni walau, ni wantu. 
1CO.4.10	Ishwi ti wababashi kwa mbuli ya Kilisito, inywi mu wanyanyi, kuti muna Kilisito; ishwi ti wanyonge, inywi mu wanguvu; inywi mwagimbikwa, ishwi tabelwa. 
1CO.4.11	Mpaka ivi lushe aha talumila kwa mbuli ya sala na nkilu na kuikala kishishuke na kutowiγwa na kushowa haikala; 
1CO.4.12	taona lulali tikiγoshola ndima na mikono yetu; tikikankwa taṅaza mesho, 
1CO.4.13	tikiγulushiγwa tazizimiza, tikishingwa vibada tahembelezeza, tizaγaluka viya ti mafushi mwe inu shi, viya tilewaγalukila woshe kisitama; mpaka lelo ni vivyoho.
1CO.4.14	Sivigonda, nimigele shoni, miya viya nitashunda wanangu, niwokundisha. 
1CO.4.15	Hambu ati muna wafuzi makulija mwe Kilisitto, miya nkamna waishe wangi. Hambu imi nizamivyala mwe Kilisito Yesu na kumibilikila ulaungwa. 
1CO.4.16	Lushe namihimila, munitongele.
1CO.4.17	Inu mbuli ne ilekileyo, nikimtuma Timoteyo na kwenyu; uyu ni ṅwanangu mwe Kilisito, niyemkundisha, kuti ni mkoolezi; uyu atamikumbusha miγendele yangu ya Kikilisito, sa nivyofuza koshe koshe mwe kila bumbangwa. 
1CO.4.18	Kuṅwe wahikuka, viya sezeniize kwenyu. 
1CO.4.19	Miya neniize kinyanyi kwenyu, ati Zumbe akunda; ne ndiho nezenitaile nguvu ya waja wehikuka, so milongele yawe. 
1CO.4.20	Hambu uzumbu wa Mulungu siwo wa kulonga, ni wa nguvu. 
1CO.4.21	Mukundai? Nimilawile na lukuzu, hambu niize na lukundisho na mpeho ya uhozu?
1CO.5.1	Kosheni taiva, kuti kwenyu kuna kilanga, kangi kilanga che ivyoho nkachiγosholwa hata kwa wamzimu, kuti muntu ana mkaza ishe. 
1CO.5.2	Vikibinda mwahikuka, nkamna ukiwa hata, yuja aγosholeye iyo mbuli akaushiγwa kwenyu. 
1CO.5.3	Hambu hata siho kwenyu na ṅwili wangu, miya moyo wangu u hsho, viya ni kwenyu, niibindile kulaha mbuli ya yuja atendileye uhambanyi weinga aho. 
1CO.5.4	Mwe zina ja Zumbe Yesu mwunganane inywi na mpeho yangu, kwa nguvu ya Zumbe ywetu Yesu, 
1CO.5.5	yuja muntu ainkilwe kwa Satani, ṅwili wakwe ubaniγwe, kangwe ṅwenye mpeho yakwe ihone, mushingwa wa Zumbe ukizabula!
1CO.5.6	Kilango so kitana; nkamtaila kuti: Vishimbi vidashi vyashelusha kiγa kigima cha mpombe? 
1CO.5.7	Ushai shimbi ja kale, kangwe mγaluke holwe hya kwa viya mulivyo kishishimbi! Hambu hata ishwi tiikomelwe ngoto yetu ya Pasa, ni Kilisito. 
1CO.5.8	Kwa ivyoho tibinde nyemi tiishina shimbi ja kale, tiishina shimbi ja ubada na ja uwiwi, miya tiina shimbi ja uṅazi na ja ukweli! 
1CO.5.9	Nizamigondela mwe baluwa, msheangilane na watesi; 
1CO.5.10	uko so kuγamba watesi wa inu shi na mabuγe na wampoko na wevika mizimu ati ni ivyoho anga ni kuγamba: Shuti mulawe mwe inu shi. 
1CO.5.11	Miya lushe nizamigondela, msheangilane na muntu mweitangwa kuti: Ni mnduγu, kangi ni mtesi ao buγe ao mvika mizimu ao mnywezi ao mumpoko; 
1CO.5.12	mnduγu mwe ivyoho msheje ndala naye! Hambu waja wese nina mbuli ani nawo nikiwalaha? 
1CO.5.13	So ndima yenyu kulaha muwona nawo? Miya waja we se Mulungu ne ndiye nezeawalahe. Yuja muwiwi mubentei, asheikale kwenyu!
1CO.6.1	Ati kwenyu kuna muntu mwena masa na ṅwiyae, akundilai, yakilahiγwa kwa wamzimu, akishekunda kwa waṅazi? 
1CO.6.2	Hambu nkamtaila kuti: Waṅazi nezewailahe inu shi? Ati inu shi yazalahwa ni nywiyo, lushe nkamubesha kulaha masa yebeγeleka ivyoho! 
1CO.6.3	Nkamtaila kuti: Nezetilahe walaungwa? Viya vya kiinushi tishevilahe? 
1CO.6.4	Miya inywi ati muna masa ya kiinushi, mwagimbika waja webelwa ni bumbangwa, wayalahe? 
1CO.6.5	Nivilonga, nimigele shoni. Hambu kwenyu nkakuna mkiyuγo hata muṅwe, ndiye alamule mnduγu na ṅwiyae? 
1CO.6.6	Shuti mnduγu na mnduγu walahane masa, kangi mwaiγalana kwa waja washiwotozesha? 
1CO.6.7	Kuja kulahana masa koshe wenye na wenye ni kubana kwenyu. Nini mkishekunda kujiγwa bule? 
1CO.6.8	Nini mkishekundu kutungulukwa? Miya inywi mwajilana, mwatungulukana, kangi mu wanduγu.
1CO.6.9	Hambu nkamtaila kuti: Weshowa utanda nkezewapale uzumbe wa Mulungu? Musheazaγanyiγwe! Watesi, wevika mizimu, mabuγe, wachevu, 
1CO.6.10	wegona na waγoshi weyae wawe, wabavi, wakuγu, wanywezi, wekanka, wampoko nkezewapale uzumbe wa Mulungu. 
1CO.6.11	Kangi inywi kuṅwe ne mulivyo. Miya mzahakwa, mzaṅazwa, mzainkwa utanda na zina ja Zumbe Yesu Kilisito na kuinkwa mpeho ya Mulungu ywetu. Mshetongeie kilanga kuti mu madango ya Kilisito.
1CO.6.12	Vyoshe niivishungulwe, miya nkaviziha vyoshe; vyoshe niivishungulwe, miya nkakuna ndivyo nikundilwe ni muntu. 
1CO.6.13	Nkande ni za ifu; kangi ifu ni ja nkande, Mulungu ne ndiye abane vyoshe vili; miya ṅwili so wa kilanga, ni wa Zumbe, kangi Zumbe ni ṅwenye ṅwili. 
1CO.6.14	Mulungu azamfufula Zumbe, vivyoho atazatifufula ishwi kwa nguvu yakwe. 
1CO.6.15	Nkamtaila kuti: Mili yenyu ni madango ya Kilisito? Lushe niγuwe madango ya Kilisilo, niyaγalushe ya kilanga? Sivyo. 
1CO.6.16	Hambu nkamtaila kuti: Yuja mweanga na mvyele mhuza atenda ṅwili muṅwe naye? Hambu vyalongwa kuti: Awa waili wataγaluka ṅwili muṅwe. 
1CO.6.17	Miya mweandakana na Zumbe atenda mpeho ṅwenga naye. 
1CO.6.18	Nyilikai kilanga! Hambu uhuza woshe, ndiwo muntu abane, so kubana ṅwili wakwe, miya mwetenda kilanga abana ṅwili wakwe ṅwenye. 
1CO.6.19	Hambu nkamtaila kuti: Mili yenyu ni vikilo ja mpeho ṅazi yemiikaila, mzaiinkwa ni Mulungu, inywi nkamu wenye. 
1CO.6.20	Mzaγulwa na kuwo, kwa ivyoho mgimbikei Mulungu na mili yenyu na mpeho zenyu! Hambu ni vya Mulungu.
1CO.7.1	Mbuli ziya, munigondelezo, namiti: Ni vitana, muntu akishedowa mvyele. 
1CO.7.2	Miya kwa mbuli ya kilanga shuti kila muntu atende muke ṅwenye, kangi kila mvyele atende mulume ṅwenye! 
1CO.7.3	Mγoshi amunke mvyele vyemwagiza, vivyoho hata mvyele amunke mγoshi ywakwe vyemwagiza! 
1CO.7.4	Mvyele so ṅwenye ṅwili wakwe, ṅwenye ni mγoshi; vivyoho hatamγoshi so ṅwenye ṅwili wakwe, ṅwenye ni mvyele. 
1CO.7.5	Mshenyimane kushima aho mkiivana mishi kuṅwe, kangwe mkombaγane kuvika; ikibontoka, mwangilane vituhu, kangwe Satani ashezamiγeza, kwa kuti nkemdahe kuzizimiza kale na kale. 
1CO.7.6	Ivyoho nilonga, nimikundize inu mbuli, sitaimilaγiliza 
1CO.7.7	Miya nakunda, wantu woshe waikale sa imi ṅwenye; miya kila muntu ana cha mbazi chakwe ṅwenye, ainkiγweeho ni Mulungu, muṅwe iviho, muṅwe iviho.
1CO.7.8	Wabweni na wavyele wafilwewo ni waγoshi nawati: Vyatama, wakiikala sa imi; 
1CO.7.9	miya wakishedaha kuzizimiza newaγuwane; hambu kuγuwana ni kutana kuzinka muntu akiangulwa ni luzisho.
1CO.7.10	Waja wabindilewo kuγuwana nawalaγiliza, kangi si miyo, ni Zumbe: Mvyele ashetanyiγwe na mγoshi ywakwe! 
1CO.7.11	Ati atanyiγwa, shuti aikale ubweni ao aivanyiγwe na yuja mγoshi! Vivyoho hata mγoshi ashezamleka mvyele!
1CO.7.12	Waja watuhu nawalonga imi, so Zumbe, kuti: Ati mnduγu ana mvyele ashiyetozesha, yuja akikunda kuikala naye, ashemleke! 
1CO.7.13	Ati mvyele ana mγoshi ashiyetozesha, uyu akitamilwa ni kuikala naye, ashemleke uyu mγoshi! 
1CO.7.14	Hambu mγoshi ashiyetozesha aṅaziγwa ni muke, vivyoho hata mvyele ashiyetozesha aṅaziγwa ni mulume; hambu anga wana wenyu ni wabada, miya ivyoho ni waṅazi. 
1CO.7.15	Miya yuja ashiyetozesha akikunda kukoma unyumba neaukome! Mnduγu ati ni ywa kiγoshi, ati ni ywa kivyele, nkana ṅwiko ivyoho. Mulungu azatiitanga du kwa mbuli ya kuivana. 
1CO.7.16	Hambu iwe mvyele utaila zeze, kuti nezeumhonye mulumewo? Iwe mγoshi, utaila zeze, ati nezeumhonye mkaziyo? 
1CO.7.17	Ntoγo kila muntu aange, sa Zumbe amupangilevyo, sa Mulungu amwitangevyo; ne nivyolaγiliza mwe mabumba yoshe. 
1CO.7.18	Ati muntu azaitangwa aishengiγwe, ashefishe! Ati muntu azaitangwa aishishengiγwe, asheshengwe! 
1CO.7.19	Kuja kushengwa siko, hata kusheshengwa siko, komo muntu atozeshe milomo ya Mulungu! 
1CO.7.20	Kila muntu sa ndivyo ailivyo akiitangwa, ne ndivyo aikale! 
1CO.7.21	Ati uzaitangwa ui mtuṅwa, usheone sungu kwa ivyoho! Ati wadaha kukikombola, kikombole! 
1CO.7.22	Hambu mtuṅwa akiitangwa kuti: Ni ywa Zumbe, ne azakombolwa ni Zumbe; vivyoho ṅwana vyale akiitangwa, ne azaγaluka mtuṅwa ywa Kilisito. 
1CO.7.23	Mzaγulwa na kuwo, msheγaluke watuṅwa wa wantu! 
1CO.7.24	Wanduγu, kila muntu sa ndivyo akiitangwa, ne ndivyo aikale kwa Zumbe!
1CO.7.25	Miya kwa mbuli ya wandele sina mulomo wa Zumbe, nitalonga du, nivyoona ṅwenye kwa viya, nifilwevyo mbazi ni Zumbe, kuti ni mkoolezi. 
1CO.7.26	Nafanyanya kuti: Kwa mbuli ya nkondo ndiyo ibule, vyatama, muntu akiikala vivyoho alivyo 
1CO.7.27	Uishungiγwe na mvyele ushelonde lukomele lwa nyumba! Uishina mvyele, ushelonde mvyele! 
1CO.7.28	Miya hata ukiγuwa nkubana; hata mndele akiγwiγwa nkabana; miya we ivyobo nezewaone ukiwa wa mili yawe, ne nikokunda kumihonya. 
1CO.7.29	Wanduγu, inu mbuli nalonga kuti: Mishi iunga kubontoka, ne nihoγamba: Wena wavyele waikale viya nkawana, 
1CO.7.30	welila waikale viya nkawalila, wena nyemi waikale viya nkawana, weγula vintu waikale viya nkawana kitende, 
1CO.7.31	weangilana na viya vya inu shi waikale viya nkawana mbuli navyo! Hambu viya vya inu shi nevizinke. 
1CO.7.32	Nakunda, mwikale kishisungu. Ashinaye mvyele apikila viya vya Zumbe, ndivyo amtamile; 
1CO.7.33	miya mwena mvyele apikila vya inu shi, ndivyo amtamile mvyele, ne azabinda kulaviγwa haili. 
1CO.7.34	Vivyoho hata mvyele ashinaye mγoshi, hata mndele apikila viya vya Zumbe, aγaluke mṅazi kiṅwili na kimpeho; miya yuja mwena mγoshi apikila viya vya inu shi, ndivyo amtamile mγoshi. 
1CO.7.35	Ivi namilonga, nimiambize, so kwa kuγamba: Nimigele luγole, miya kangwe mbuli zenyu zitame, mwikazanye na Zumbe mishi yoshe na kusheazaγanyiγwa ni mbuli. 
1CO.7.36	Miya muntu akifanyanya, kuti nkavitama, ṅwanae ywa kindele akiikala ubweni vivyoho ai mvyele mgima, kangi mbuli neibule aho, aγoshole, ndivyo akunde; nkabana, neaγwiγwe! 
1CO.7.37	Miya ati muntu azatoγesha moyo wakwe vitana, ukisheona ntoγo, kwa kuti ṅwenye adaha kukifanyanyiza avyokunda, ati mwe moyo wakwe ṅwenye azafanyanya ivyoho, ṅwanae ywa kindele aikale ubweni, ne atazifya. 
1CO.7.38	Kwa ivyoho mwemwinkila ṅwanae, aγwiγwe, azifya; ashiyemwinkila azifya kuzinka.
1CO.7.39	Mvyele ana ṅwiko mishi yoshe, mulume ai moyo; miya mulume akifa, ne azashungulwa kuγwiγwa ni ndiye amkunde. 
1CO.7.40	Miya nyemi yakwe yaisiiza, akiikala vivyoho. Ne nivyoona imi, kangi nakifanyanyiza kuti: Nina mpehongwa ya Mulungu.
1CO.8.1	Mbuli ya nyama za fika nataila kuti: Ija toshe taitaila. Kangi kutaila du kwahikula, miya lukundisho lwazifya. 
1CO.8.2	Muntu ati akifanyanyiza, kuti ana avyotaila, nkazati ataile mitailile yeagiza, 
1CO.8.3	miya ati muntu amkundisha Mulungu, nyu aitailwe ndiye. 
1CO.8.4	Lushe iyo mbuli ya kuja nyama za fika tataila kuti: Mwe inu shi nkakuna mzimu, kangi nkakuna mulungu mtuhu kushima yuja muṅwe. 
1CO.8.5	Hambu hata kukioneka vyeitangwa mulungu, ati ni vya mwe lwingu, ati ni vya kunu shi, kweli milungu ni mingi, na wazumbe ni wangi, 
1CO.8.6	miya ishwi Mulungu ywetu ni muṅwe, ni Tate; kwa uyu ne vintu vyoshe vikoauduka, hata ishwi ti wakwe; vivyoho Zumbe ywetu ni muṅwe, Yesu Kilisito, uyu ne vintu vyoshe viumbiγwevyo ndiye, hala ishwi tiumbiγwe ndiye. 
1CO.8.7	Miya unu utalizi so wa woshe; kuṅwe mpaka ivi lushe wazazwela fika za mizimu, kwa ivyoho waja nyama za fika, kuti ni za fika, ne myoyoyawe ihoγuwa kisitama, kwa kuti ikena unyonge. 
1CO.8.8	Kangi nkande siyo yetiivanya na Mulungu; ati taja, nkatiγenyeza; ati tasheja, nkatikosa. 
1CO.8.9	Mwolele duviya, muvyoshungulwa inywi, vishewakinye wanyonge! 
1CO.8.10	Iwe wetaila inu mbuli, ati muntu akuona, uiikalemwe vikilo ja mizimu, lushe yuja, ati ni mnyonge, moyo wakwe nkezeuhimilwe, mpaka yohe akija nyama ya fika? 
1CO.8.11	Ivyoho yuja mnyonge ahosiγwa ni mitailile yako, kangi ni mnduγu, hata kwa mbuli yakwe Kilisito azafa. 
1CO.8.12	Ivyoho mwabanila wanduγu, mkihosa myoyo yawe, ikena manyonge, kangi aho ne kumubanila Kilisito. 
1CO.8.13	Kwa ivyoho, ati nkande yamwihila mnduγu ywangu, sezenije nyama kale na kale, nishezamwihila mnduγu ywangu.
1CO.9.1	Imi sikombolwe? Si ntuṅwa? Simwene Zumbe ywetu Yesu Kilisito? Inywi nkamu ndima yangu, nimγoshweleyo Zumbe? 
1CO.9.2	Ati watuhu imi si ntuṅwa yawe, miya inywi ni ntuṅwa yenyu; kangi inywi mu lwitangilo, kuti nigimbikwe ntuṅwa ni Zumbe. 
1CO.9.3	Ulu ni lukanilo lwangu kwa waja welahana na imi. 
1CO.9.4	Nkatishungulwe kuja na kunywa? 
1CO.9.5	Nkatishungulwe kuanga na mvyele mwetozesha sa ziya ntuṅwa ntuhu, sa wanduγuze wa Zumbe, sa Petelo? 
1CO.9.6	Hambu imi ike na Balinaba nkatishungulwe kuγoshola ivyoho? 
1CO.9.7	Ni mnkondo ani mwegombela tuvo jakwe ṅwenye? Ni ndai mwehanda mγunda akishekunda kuja viya, uvyovyala? Ni ndai mwelisha chumangwa akishekunda kunywa mele ya chiya chumangwa? Ivi nivilonga kimuntu? 
1CO.9.8	So mulomongwa wevilonga? 
1CO.9.9	Hambu mwe mulomongwa wa Mose kuigondiγwe: Ṅombe yehaγatula ngano na kuijata usheikante kanwa! Aho Mulungu atepikila ṅombe? Hambu atelonga ivyoho kwa mbuli ya ishwi? 
1CO.9.10	Hambu vizagondwa kwa mbuli ya ishwi, hambu mwelima shuti alimile kialilo! Mwehaγatula ngano, yohe ana kialilo cha kupangilwa. 
1CO.9.11	Ati ishwi tizamihandila viya vya kimpeho, lushe ni vikulu ani, tikija vyenyu vya kiinushi? 
1CO.9.12	Ati watuhu waishungulwe ivyoho kumija, ishwi nkaviisiiza kutitala? Miya unu ufuṅwa wetu nkatiutongele, miya tazizimiza mbuli zoshe, kangwe tishezafingiza hata ulaungwa wedi wa Kilisito. 
1CO.9.13	Nkamtaila, kuti waja weγoshola ndima vikiloi, waja viya vyelawa vikiloi? Kuti waja weγolokela okelo ja ṅombe za mviko, wapangilwa fungu jawe haho? 
1CO.9.14	Vivyoho hata Zumbe azalaγiliza, waja webilikila ulaungwa wedi, wajile ulaungwa wedi. 
1CO.9.15	Miya imi ivi vyoshe sivitongela hata; sivigondile, kangwe vinibontokele, hambu imi ni vitana vyangu nikifa, kushima aho muntu akizanihoka inu ntogolo yangu. 
1CO.9.16	Hambu nikibilikila ulaungwa wedi sidaha kukitogola navyo, hambu nitekundilwa; hambu ati nashebilikila, anga nina masa. 
1CO.9.17	Hambu nikiviγoshola kwa kutakunda ṅwenye, nina upokezi; ati ni kwa kutakundilwa, hata vivyo niiinkiγwe uγolokezi wa ndimangwa. 
1CO.9.18	Lushe upokezi wangu ni mbwai? Shunu: Nibilikila ulaungwa wedi kishimali, kangwe nishezabana uja ufuṅwa wangu wa unu ulaungwa wedi.
1CO.9.19	Hambu kwa viya, nivyovishungwilwa viya vyoshe, nizakiγalusha ṅwenye mtuṅwa ywa woshe, kangwe niisiize kumota wantu wangi. 
1CO.9.20	Wayuda nizawaγalukila, viya ni Muyuda, kangwe nimote Wayuda; waja wena ṅwiko, viya nami nina ṅwiko; kangi sina ṅwiko, miya kangwe nimote waja wena ṅwiko. 
1CO.9.21	Waja washiwotaila milomongwa, viya nami sitaila milomongwa, kangi nataila milomongwa ya Mulungu, naitika milomo ya Kilisito, miya kangwe nimote waja washiwotaila milomongwa. 
1CO.9.22	Wanyonge nizawaγalukila mnyonge ṅwiyae ywawe, nimote wanyonge. Ivyoho wosheni nizafanana nawo mwe mbuli zoshe, kangwe hoshe hoshe nihonye kuṅwe. 
1CO.9.23	Miya vyoshe niviγoshola kwa mbuli ya ulaungwa wedi, kangwe nami nezeniupangilwe.
1CO.9.24	Nkamtaila kuti: Woshe weγuluka mhotwe kuγuluka waγuluka woshe, miya mweinkwa tuvo ni muṅwe du? Hata inywi γulukai ivyoho, kangwe nezemwinkwe! 
1CO.9.25	Kila mwehita nkondo akinyima vyoshe vituhu; waja, kangwe wainkwe linga jebanika, miya ishwi jishijobanika. 
1CO.9.26	Lushe imi naγuluka ivyoho, miya sitahakiγulukila du; nagomba, miya sitahakigombela du. 
1CO.9.27	Nalumiza ṅwili wangu, mpaka nivote, kuunga ṅwenye nishezabentwa nikibilikila watuhu.
1CO.10.1	Sikunda, wanduγu, mkishetaila, kuti wababa zeshu woshe wazaanga waiγubikwe ni zunde, kuti woshe wazaomboka mwe bahali. 
1CO.10.2	Miya mwe jiya zunde na mwe ija bahah woshe wazabatizwa mwe zina ja Mose. 
1CO.10.3	Nkande ya kimpeho, woshe wajileyo, ni iyo ṅwenga; 
1CO.10.4	mazi ya kimpeho, woshe wanyweleyo, ni yayo maṅwe; hambu wazanywa he jiya kungu ja kimpeho, ndijo jikiwatongela, iji kungu ni Kilisito. 
1CO.10.5	Kangi waja wangi Mulungu nkatamilwe ndiwo, wazabindiγwa mwe nyika.
1CO.10.6	Ivi vizaγosholeka, tihinile mumo, ishwi tishezatenda luzisho na mbuli mbada, sa waja waheheleziγwevyo. 
1CO.10.7	Msheγaluke wavika mizimu, sa waja kuṅwe watendilevyo, sa vigondiγwevyo: Mbalingwa izaikala, ije, inywe, vikibinda izainuka, isheziγe. 
1CO.10.8	Tishetende kilanga, sa waja kuṅwe watendilevyo kilanga, wakizakoṅwa mushi muṅwe makulija milongo mili na matatu! 
1CO.10.9	Tishemγeze Zumbe, sawaja kuṅwe wamγezizevyo wakizakoṅwa ni nyoka! 
1CO.10.10	Msheṅune, sawaja kuṅwe waṅunilevyo wakizakoṅwa ni mtakukoma! 
1CO.10.11	Waja waviγoshwelwe, kangwe tihinile mumo; viigondiγwe kwa tishunda ishwi teunga kubwilwa ni bindilizo ja mishi. 
1CO.10.12	Kwa inu mbuli mweγamba: Naγoloka, aoleleshe, ashezakina! 
1CO.10.13	Nkamzati mwone mγezo wezinka nguvu ya muntu; miya Mulungu ni mkoolezi; nkealeke, mkiγezwa na mbuli zezinka nguvu yenyu; miya mkiγezwa, atamionela mzungu, kangwe mdahezizimiza.
1CO.10.14	Ne nihomiti wambuyangu: Nyilikai uvika mizimu! 
1CO.10.15	Nimilonga, kwa kuti muna viyuγo; fanyanyai, ati mvyolonga sivyo! 
1CO.10.16	Kmywelo cha mṅazo wa mesho, tichoṅaza mesho, so mwangilano na mpome ya Kilisito? Mgate, tiwobendula, so mwangilano na ṅwili wa Kilisito? 
1CO.10.17	Kwa kuti mgate ni muṅwe, hata ishwi wangi ti ṅwili muṅwe, hambu toshe tipangilwa uja mgate muṅwe. 
1CO.10.18	Olelai, Waisilayeli wa kimuntu walivyo: Waja weja nyama za ṅombe za miviko siwo weangilana na okelo ja ṅombe? 
1CO.10.19	Lushe niγambe ze? Fika ina bontokelo? Hambu kinyuwa chevikwa china bontokelo? 
1CO.10.20	Miya naγamba: Fika, wamzimu wazobinda, wazibindila mizimu, nkawazimubindila Mulungu. 
1CO.10.21	Miya sikunda, mkianga na mizimu. Nkamdaha kunywa kinywelo cha Zumbe na kinywelo cha mizimu; nkamdaha kuja he meza ya Zumbe na he meza ya mizimu. 
1CO.10.22	Hambu tadaha kumshongeleza Zumbe? Tina nguvu kumzinka?
1CO.10.23	Vyoshe tiivishungulwe, miya nkaviziha vyoshe; vyoshe tiivishungulwe, miya nkavitamila vyoshe. 
1CO.10.24	Kusheoneke muntu mwelonda vyakwe, shuti alonde vya ṅwiyae! 
1CO.10.25	Vyoshe vyetaγwa γwilo jai, msheshindevidosa kwa mbuli ya myoyo yenyu! 
1CO.10.26	Hambu inu shi ni ya Zumbe na vyoshe vye mumu. 
1CO.10.27	Ati muntu ashiyetozesha amilalika, mkikunda kuhita jai vyoshe muvyoinkwa! Msheshindevidosa kwa mbuli ya myoyo yenyu! 
1CO.10.28	Miya ati muntu amiγamba: Inu ni nyamaya fika, msheje kwa mbuliyayuja amiukwileye na kwa mbuli ya myoyo! 
1CO.10.29	Silonga kuti: Ni kwa mbuli ya moyo wako, miya ni kwa mbuli ya moyo wa yuja ṅwiyawo, hambu nileke kwa mbuli ani viya nivyoshungulwa, vikilahwa ni moyo wa muntu mtuhu? 
1CO.10.30	Ati imi navija na kulavya ntogolo, lushe nifyulilwa ni ndai kwa viya nivyolavihza ntogolo? 
1CO.10.31	Lushe ati mwaja, ati mwanywa, ati mwaγoshola mbwai vituhu, vyoshe viγosholei na kumgimbika Mulungu! 
1CO.10.32	Msheihize Wayuda na Wagiliki na bumbangwa ja Mulungu! 
1CO.10.33	Sa imi nivyowatamila woshe mwe mbuli zoshe nikishelonda vyenitamila imi ṅwenye, miya vyelamila waja wangi, kangwe wahonyiγwe.
1CO.11.1	Niiγai, sa imi nivyomwiγa Kilisito! 
1CO.11.2	Namitogola, kuti hoshe mwanifukila, kuti mwatozesha milaγilizo, niminkileyo. 
1CO.11.3	Nakunda, mtaile, kuti mutwi wa kila mγoshi ni Kilisito, mutwi wa mvyele ni mγoshi, mutwi wa Kilisito ni Mulungu. 
1CO.11.4	Kila mγoshi mwevika ao mwebilikila aiγubike mutwi agela mutwi wakwe shoni. 
1CO.11.5	Kangi kila mvyele mwevika ao mwebilikila aishiγubike mutwi agela mutwi wakwe shoni. Hambu ni haṅwe haṅwe viya ateleγulwa. 
1CO.11.6	Hambu mvyele akisheγubika mutwi nealeγulwe! Miya ati mvyele ana shoni na kushengwa vunga na kuleγulwa, shuti aγubike mutwi! 
1CO.11.7	Hambu mγoshi nkavimwagiza kuγubika mutwi, kwa kuti utana wakwe afanana na Mulungu, miya mvyele utana wakwe ni wa mγoshi. 
1CO.11.8	Hambu mγoshi nkaanduka mwe mvyele, mwe mγoshi ne mvyele amoanduka. 
1CO.11.9	Kangi mγoshi nkaumbiγwe kwa mbuli ya mvyele, miya mvyele ne aumbiγweye kwa mbuli ya mγoshi. 
1CO.11.10	Kwa ivyoho vyamwagiza mvyele, ainule mwe mutwi lwitangilo lwa kumwitika mulume kwa nibuli ya walau. 
1CO.11.11	Utanda wa Zumbe shunu: Mvyele ashinaye mγoshi siye, hata mγoshi ashinaye mvyele siye; 
1CO.11.12	hambu sa viyaho mvyele alawilevyo mwe mγoshi, vivyoho mγoshi avyalwa ni mvyele. Vyoshe vianduka kwa Mulungu. 
1CO.11.13	Lushe fanyanyai inywi wenye, ati vyamwagiza mvyele, akimvika Mulungu aishiγubike mutwi! 
1CO.11.14	Myoyo yenyu wenye nkaimionyesha kuti: Mγoshi akilefya vunga, vina shoni? 
1CO.11.15	Miya mvyele akijilefya, ni luhambo lwakwe lutana; hambu azainkwa ijo vunga, jimγalukile kizwiko. 
1CO.11.16	Ati kwenyu kuna mwetamilwa ni kuγenyeza mikanano, ishwi unu msimo nkatina nawo, hata mabumbangwa ya Mulungu ni vivyoho.
1CO.11.17	Inu mbuli nailaviliza, sivitogoia, kuti nkamkaungananilana vitana, miya vibada. 
1CO.11.18	Inywi mkiunganana mwe nyumbangwa, mbuli ya bosi, niyoiva, ni kuγamba: Kwenyu kuna mipangano, kangi aho siisiiza kuhakeleza nkani. 
1CO.11.19	Kangi ne mbulingwa ivyoγenda: Mizinkano yakaoneka kwenyu, kangwe wakweli wamanyike kwenyu. 
1CO.11.20	Lushe inywi mkiunganana, so kwa mbuli ya kuja nkande ya Zumbe; 
1CO.11.21	hambu mkija, kila afikanyaṅanya nkande yakwe ṅwenye, kwa ivyoho muṅwe ana sala, mtuhu atengela. 
1CO.11.22	Nkamna nyumba za kujiila na za kunyweela? Hambu mtabela bumbangwa ja Mulungu, mgele washinawo shoni? Imi nimiγambe ze? Nimitogole? Aho simitogola. 
1CO.11.23	Hambu niteviγambilwa ni Zumbe, nimiγambilevyo kuti: Zumbe Yesu mwe chiya kilo, ahoinkilwa, azaγuwa mgale, azalavya ntogolo, azaubendula angwe: 
1CO.11.24	Γuwai, muje! Unu ni ṅwili wangu weinkilwa kwa mbuli ya inywi. 
1CO.11.25	Γosholai ivyoho, kangwe mkenifukila! Vivyoho, wakibinda kuja, azaγuwa kinywelo angwe: Ichi kinywelo ni kilaγa kihya che mwe mpomc yangu. Γosholai Ivyoho muhokanyweela, kangwe mkenifukila! 
1CO.11.26	Hambu aho muhokajiila unu mgate, aho muhokanyweela ichi kinywelo, mwabilikila kifa cha Zumbe, mpaka ndiho nezeaizile! 
1CO.11.27	Kwa ivyoho mwehakijiila unu mgate, mwehakinyweela kinywelo cha Zumbe akola yaja masa ya ṅwili na ya mpome ya Zumbe. 
1CO.11.28	Shuti muntu akibunkule ṅwenye! Akibinda adaheja unu mgate, adahenywa ichi kinywelo. 
1CO.11.29	Hambu mwehakijiila, mwehakinyweela aja masa, anywa masa, kuti nkagimbika ṅwilingwa. 
1CO.11.30	Kwa ivyoho kwenyu wanyonge na watamu waγenela, hata wesisila ni bumba gima. 
1CO.11.31	Ati wenye takilaha, anga nkatilahwa. 
1CO.11.32	Miya tikilahwa ni Zumbe, titashundwa, kangwe tishezalahwa haṅwe na inu shi. 
1CO.11.33	Ne nihomiti, wanduγu: Mkiunganana kwa ja, shuti mγojane! 
1CO.11.34	Ati kuna mwena sala, shuti aneja mwakwe, kangwe msheungananilane masa! Vyeshiγala nitazavibontola nikizaiza.
1CO.12.1	Wanduγu, sikunda, mkishetaila viya vya mpehongwa. 
1CO.12.2	Mwataila kuti: Ne mwi wamzimu, kuti: Ne mkibasha vinyuwa vishilongavyo, sa muvyohuniγwa na γuko. 
1CO.12.3	Ne vyeleka, nikimiukwila kuti: Nkakuna mwelonga kwa mpehongwa ya Mulungu akimkanka Yesu, kangi nkakuna mwedaha kumwitanga Yesu Zumbe, ati mpeho ṅazi nkana nayo. 
1CO.12.4	Kweli viya tivyoinkwa kwa mbazi vyazinkana, miya mpehongwa ni iyo ṅwenga. 
1CO.12.5	Hata ufuṅwa wazinkana, miya Zumbe ni yuyo muṅwe. 
1CO.12.6	Hata nguvu zazinkana, miya Mulungu mwegela vyoshe nguvu kwa wantu woshe ni yuyo muṅwe. 
1CO.12.7	Kila muntu afumbwilwa viya vya mpehongwa vyemγesa. 
1CO.12.8	Hambu muṅwe ainkwa ni mpehongwa milongele yena viyuγo, mtuhu ainkwa kulonga utalizi weivana na ija mpehongwa, 
1CO.12.9	mtuhu ainkwa kutozesha kwa nguvu ya ija mpehongwa, mtuhu ainkwa kuhonya watamu kwa nguvu ya ija mpehongwa ṅwenga, 
1CO.12.10	mtuhu ainkwa kuγoshola vye nguvu, mtuhu uteγanyi, mtuhu kubunkula vya kimpeho, mtuhu vilosi viγeni vingi, mtuhu kulonga mabontokelo ya viya vyelongwa ni weyae. 
1CO.12.11	Miya ivi vyoshe mweviγoshola ni iyo mpehongwa ṅwenga, amupangila kila muntu, avyomfanyanyiza ṅwenye.
1CO.12.12	Hambu sa viyaho ṅwili muṅwe uvyotenda madango mangi, kangi hata madango yakitenda mangi, ṅwili ni muṅwe vivyoho, ivyoho ne vya Kilisito vilivyo. 
1CO.12.13	Hambu kwa nguvu ya iyo mpeho ṅwenga ishwi toshe tibatizwe, tiγaluke ṅwili muṅwe, ati ti Wayuda, ati ti Wagiliki, ati ti watuṅwa, ati tiwanavyale; kangi toshe tigisiγwe mpeho ṅwenga. 
1CO.12.14	Hambu hata ṅwili so dango mwe du, miya ni mangi. 
1CO.12.15	Ati mulundi waγamba: Kwa kuti si mkono, si wa ṅwili, miya hata vivyo ni wa ṅwili. 
1CO.12.16	Ati shikilo jaγamba: Kwa kuti si zisho, si ja ṅwili, hata vivyo ni ja ṅwili. 
1CO.12.17	Ati ṅwili woshe ni zisho, anga tiiva zeze? Ati ṅwili woshe ni gutwi, anga tihefya zeze? 
1CO.12.18	Miya lushe Mulungu azaika madango yoshe, kila iṅwe mwe ṅwili aho, akundileho. 
1CO.12.19	Ati aya yoshe ni dango iṅwe du, anga ṅwili uoneka hii? 
1CO.12.20	Lushe madango ni mangi, miya ṅwili ni muṅwe. 
1CO.12.21	Zisho nkajidaha kulonga mkono: Siagiziγwa ni weyo, hata mutwi nkaudaha kulonga milundi: Siagiziγwa ni nywiyo.
1CO.12.22	Miya ni ivyoho: Yaja madango ya ṅwili, tiyofanyanya kuti: Ni manyonge, ne tiyoisiiza kuagiziγwa ndiyo; 
1CO.12.23	kangi yaja madango ya ṅwili, tiyoona shoni nayo, ne tiyoisiiza kuyagimbika, yaja yashiyotama ne yeisiiza kuγubikwa, 
1CO.12.24	hambu yaja matana nkayashindapikilwa ivyoho. Miya Mulungu azagombekeza ṅwili ivyoho akiisa kugimbika jiya jishijotama sa weyae, 
1CO.12.25	kangwe mwe ṅwili kusheonekane mzinkano, kangwe madango yaivane kupikilana. 
1CO.12.26	Lushe ati dango iṅwe jalumila, madango yoshe yalumila haṅwe najo, ati dango iṅwe jazifiγwa, madango yoshe yatamilwa haṅwe najo.
1CO.12.27	Miya inywi mu ṅwili wa Kilisito na madango kila sa vivyomtala. 
1CO.12.28	Kuṅwe Mulungu azawagimbikila bumbangwa: Bosi ntuṅwa, ka mbili wateγanyi, ka ntatu wafuzi vikibinda we nguvu, vikibinda wainkiγwewo kuhonya na waja wena kutumikila weyae wawe, na waja wena kuγolokela weyae wawe, na waja wena milongele mingi. 
1CO.12.29	Woshe ni ntuṅwa? Woshe ni wateγanyi? Woshe ni wafuzi? Woshe ni we nguvu? 
1CO.12.30	Woshe wazainkwa kuhonya watamu? Woshe walonga na milongele miγeni? Woshe walonga mabontokelo yawe? 
1CO.12.31	Miya kihimei, mdahefilwa mbazi zekula kuzinka izi! Kangi nenimionyeshe sila yeisiiza kutamisha.
1CO.13.1	Ati nalonga na milongele ya wantu, hata ni ijaya walaungwa, miya ati nashowa lukundisho, ne nizaγaluka lama jehakikemela ao mumanga wekema bambala. 
1CO.13.2	Ati nina uteγanyi, ati nataila vihili vyoshe na utalizi woshe, ati nina mitozesheze yoshe nikidaha kushamiza milima, miya ati nashowa lukundisho, viya vyangu vyoshe ni vya bule du. 
1CO.13.3	Ati napangila wakiwa vyoshe, nivyona navyo, hata nikiinkila ṅwili wangu ṅwenye, uokwe, miya ati nashowa lukundisho, sina nivyomota.
1CO.13.4	Lukundisho luγenda haṅwe na uzizimizi na uhozu, lukundisho nkaluna wizu na mhembo, lukundisho nkaluna hiku, 
1CO.13.5	nkaluγoshola vye shoni, nkalulonda viya vyakwe ṅwenye, nkaluna lushongelezo, nkaluna mbuli mbada; 
1CO.13.6	nkalutamilwa ni uhambanyi, lutamilwa ni viya vya kweli. 
1CO.13.7	Lwatongomaila vyoshe, lwatozesha vyoshe, lwaalila vyoshe, lwazizimiza vyoshe. 
1CO.13.8	Lukundisho nkaluhela hata kale hoshe; ati ni vya uteγanyi vitazahaka, ati ni vyelongwa vitazahema, ati ni vya utalizi vitazahaka. 
1CO.13.9	Hambu tivyotaila ni hindi du, tivyoteγanya ni hindi vivyoho. 
1CO.13.10	Lushe aho ndiho kigima nezechilawile, kihindihindi chitahaka. 
1CO.13.11	Aho ndiho nii ṅwana, ne nikilonga kiṅwana, ne nikitongonyeza kiṅwana, ne nikitenda viyuγo vya kiṅwana; miya nikiγaluka mγoshi viya vya kiṅwana nizavitowa hulu. 
1CO.13.12	Ivi lushe vyafanana, viya titeona fanyanyi du za viya vishivyotailikana, miya uko titaviona na mesho yetu, vilivyo. Ivi lushe nivitaila hindi du, miya uko nitazavibunkula, sa imi ṅwenye nivyobunkuka haho. 
1CO.13.13	Lushe vyekalama ni kutozesha, ni kualila, ni kukundisha, ivi vitatu du; miya vyeisiiza vikulu ni kukundisha.
1CO.14.1	Kihimei, mkundishane! Hangilizai viya vya kimpeho, kuzinka vituhu, mdahebilikila! 
1CO.14.2	Hambu mwelonga na kilosi kiγeni nkalonga na wantu, miya alonga na Mulungu; nkakuna mwemwiva, hambu mwe moyo wakwe alonga vishivyotailikana. 
1CO.14.3	Miya mwebilikila alonga na wantu, awazifyc akiwashunda na kuwahembuliza. 
1CO.14.4	Mwelonga na kilosi kiγeni azifya moyo wakwe, miya mwebilikila azifya humbangwa. 
1CO.14.5	Nakunda, inywi nyoshe mulonge na vilosi viγeni, miya nivyoisa kukunda, mubilikile; mwebilikila ni mkulu kumzinka mwelonga na vilosi viγeni kushima aho, kwina mtakufumbula, kangwe bumbangwa jizifiγwe. 
1CO.14.6	Wanduγu, ati imi naiza kwenyu nikilonga na vilosi viγeni, nimiambiza mbwai, ati nashelonga na kufumbula na kuminka viyuγo na kubilikila na kufuza? 
1CO.14.7	Viya vyekema vishinavyo moyo ni vivyoho, ati ni mululi, ati ni pango; mililo ikishetailikana, lushe vyetowiγwa na mululi ao pango vitailikana zeze? 
1CO.14.8	Gunda johe jikishekema vyedi, ndiye akiteγe kwe nkondo ni ndai? 
1CO.14.9	Vivyoho hata inywi mkilonga na kilosi kiγeni, ati mwashelonga mbuli yeivika, lushe vyelongwa vitailikana zeze? Hambu muvyolonga vifanana viya ni muhuye du. 
1CO.14.10	Vilosi vyaγenela mwe inu shi sa mbwai, kangi nkakuna chishichoivika. 
1CO.14.11	Lushe nikishetaila bontokelo ja kilosi, yuja mwechilonga imi ni dashi jakwe, nami yuja mwelonga ni dashi jangu. 
1CO.14.12	Vivyoho hata inywi kwa viya, muvyohangiliza viya vya mpehongwa, londai, mγenyeze. 
1CO.14.13	Viya vyezifya bumbangwa! Kwa ivyoho yuja mwelonga na kilosi kiγeni ahembeleze iyo mbuh, adahe kufumbula kohena! 
1CO.14.14	Hambu nikivika na kilosi kiγeni, moyo wangu ne wevika, miya lutwi lwangu nkalumo. 
1CO.14.15	Lushe vyedi ni vihi? Nivike mwe moyo wangu, kangi nivike na lutwi! Niimbe mwe moyo, kangi niimbe na lutwi! 
1CO.14.16	Ati walavya ntogolo mwe moyo, lushe ati hana ashiyetaila mitogwole yako, ataitikila zeze na kuγamba: Amini?, kangi nkataila uvyolonga. 
1CO.14.17	Iwe kweli walavya ntogolo vitana, miya yuja ṅwiyawo nkazifiγwa ndivyo. 
1CO.14.18	Namtogola Mulungu, kuti imi nadsha kulonga na kilosi kiγeni kumizinka nyosheni; 
1CO.14.19	miya mwe bumbangwa kulonga mbuli shano du na lutwi lwangu, kangwe nifuze hata watuhu, nakukundisha kuzinka aho, nikilonga na kilosi kiγeni mbuli makulija na makulija. 
1CO.14.20	Wanduγu, mitongonyezeze yenyu isheγaluke ya kinkebe! Uhambanyi mufanane na wankebe, mitongonyezeze itende ija ya wantu wagima! 
1CO.14.21	Mwe mulomongwa kuigondiγwe kuti: Inu mbuli nezenilonge nayo milongele mituhu na vyanwa vya watuhu, miya hata viya nkezewaniive! Ne Zumbe avyolonga. 
1CO.14.22	Kwa ivyoho viya vilosi viγeni visheγaluke lwitangilo lwa waja wetozesha, miya lwa waja washiwotozesha! Miya uhilikizi so lwitangilo lwa waja washiwotozesha, ni lwa waja wetozesha. 
1CO.14.23	Lushe bumbangwa gima jikiunganana, woshe wakilonga milongele miγeni, ati mwaingila washiwoitaila so washiwotozesha, nkewaγambe: Mwalaluka? 
1CO.14.24	Miya woshe wakibilikila, ati mwaingila ashiyetozesha ao ashiyetaila, atavotwa ni wangi, atalahwa ni wangi. 
1CO.14.25	Viya vikifishizevyo mwe moyo wakwe vyabunkulwa, ne ndivyo akine fimi na kumvika Mulungu, akilonga na kulaviliza kuti: Kweli Mulungu muna naye haha.
1CO.14.26	Wanduγu, vyeagiza ni vihi? Muhokaungananilana, kila mimtu, ati ana zumo ao mbuli ya kufuza ao ya kufumbula ao ya milongele ao ya kuhitula, vyoshe shuti vishikize myoyo! 
1CO.14.27	Ati muntu alonga na kilosi kiγeni, watende waili ao watatu, sho washezinke, kangi walonge na kutalana, vikibinda shuti kuoneke mwehitula mbuli zawe! 
1CO.14.28	Miya ati nkakuna mhituzi, shuti yuja aleke lwashu mwe bumbangwa, alonge mwe moyo wakwe ṅwenye na Mulungu! 
1CO.14.29	Wabilikizi walonge waili, hata ni watatu, waja watuhu wateγeleze du, wataile! 
1CO.14.30	Ati muntu aikaleye afumbwilwa mbuli, yuja ywa bosi shuti aneleka kulonga! 
1CO.14.31	Hambu muṅwe muṅwe rawadaha kubilikila nyoshe, kangwe woshe wahine, kangwe woshe washundwe; 
1CO.14.32	kangi mpeho za wateγanyi ziitika wateγanyi. 
1CO.14.33	Hambu Mulungu siye ywa mzinkano, ni ywa mwivano.
1CO.14.34	Sa mwe mabumba yoshe ya waṅazi hata kwenyu wavyele waleke lwashu, bumbangwa jikiunganana! Hambu nkaviwaagiza kulonga, shuti waitike, sa mulomongwa uvyolonga. 
1CO.14.35	Ati wakunda kuhina, newauze walume wawe nyumbai mwawe; hambu vina shoni, mvyele akilonga mwe bumbangwa. 
1CO.14.36	Hambu mbulingwa ya Mulungu izalawa kwenyu? Ao itaiza kwenyu ike? 
1CO.14.37	Ati muntu akifanyanyiza kuti: Nimubilikizi ao ni ywa kimpeho neataile nivyomigondela, kuti: Ni mlaγilizo wa Zumbe. 
1CO.14.38	Ati muntu ashetaila ivyoho, ne ashetailwe! 
1CO.14.39	Kwa ivyoho, wanduγu, hangilizai kubilikila! Kangi mshefingize kulonga na vilosi viγeni! 
1CO.14.40	Ntoγo vyoshe viγende na utanda, sa vivyoagiza!
1CO.15.1	Wanduγu, nakunda kumiukwila vyedi uja ulau, nimibilikilewo, muhokelewo, muwoikala nawo, muwohonyiγwa ndiwo, 
1CO.15.2	ati mwatozesha ziya mbulingwa, nimibilikilezo, ati nkamtozesha bule du. 
1CO.15.3	Hambu inywi bosi nizamiγambila, niγambilwevyo ṅwenye kuti: Kilisito azafa kwa mbuli ya uhuza wetu, 
1CO.15.4	sa vigondiγwevyo, kuti: Azazikwa, kuti: Azafufuka mushi wa ntatu, sa vigondiγwevyo; kuti: 
1CO.15.5	Azanamlawila Kefa, vikibinda waja kumi na waili. 
1CO.15.6	Vikibinda azalawila wanduγu wezinka magana mashano, wai haṅwe; awa wangi wake moyo mpaka ivi iushe, miya kuṅwe wazasisila. 
1CO.15.7	Vikibinda azamlawila Yakobo, vikibinda ntuṅwa zoshe. 
1CO.15.8	Miya ivi vyoshe vikibontoka, kushilikiza azanilawila nami, kwa kuti nitevyalwa, mishi ishizati itimize. 
1CO.15.9	Hambu imi ni mdodo kuzinka ntuṅwa zoshe, kangi siagiziγwa ni kuitangwa ntuṅwa, kwa kuti ne nikiγulusha bumbangwa ja Mulungu. 
1CO.15.10	Miya kwa mbazi ya Mulungu nizaγaluka iviho nilivyo, kangi mbazi yakwe, anifileyo, so ya bule, miya nizapikapika na ndima kuzinka waja woshe, kangi si miyo, ni mbazi ya Mulungu nifilweyo. 
1CO.15.11	Lushe ati ni miyo, ati ni waja, ne tivyobilikila, ne mutozeshevyo.
1CO.15.12	Kilisito akibilikilwa kuti: Azafufuka, lushe kwenyu kuṅwe walonga zeze wakiγamba: Ufufuki wa wafilewo nkauho? 
1CO.15.13	Ati ufufuki wa wafilewo nkauho, hata Kilisito nkafufuke miya. 
1CO.15.14	Kangi ati Kilisito nkafufuke, lushe uhilikizi wetu ni wa bule, hata kutozesha kwenyu ni kwa hule. 
1CO.15.15	Kangi tamanyika kuti: Ti waona wa Mulungu wa ulongo, kwa kuti tizamlongela Mulungu uwona, kuti azamfufula Kilisito, ashimfufuleye, ati wafilewo nkawafufuka. 
1CO.15.16	Hambu wafilewo wakishefufuka, hata Kilisito nkafufuke. 
1CO.15.17	Kangi ati Kilisito nkafufuke, kutozesha kwenyu ni kwa bule, uhuza wenyu mkena nawo. 
1CO.15.18	Lushe hata waja wahitilewo kwa sisila na kumwalila Kilisito wazabinda kuaγa. 
1CO.15.19	Ati Kilisito ni kialilo chetu mwe mishi inu ike du, anga ti wakiwa kuzinka wantu woshe.
1CO.15.20	Miya lushe Kilisito azabinda kufufuka kwa wafilewo, ni mulimbulo wa waja wesisila. 
1CO.15.21	Hambu sa viyaho kifa chiletiγwevyo ni muntu, vivyoho hata ufufuki wa wafilewo uteletiγwa ni muntu. 
1CO.15.22	Hambu woshe wafa, kwa kuti ni wana Adamu, vivyoho woshe wauziγwa moyo, kwa kuti ni wa Kilisito; 
1CO.15.23	miya kila sa avyobulilwa ni lupondo lwakwe; mulimbulo ni Kilisito, kutongela waja wena Kilisito aho, ndiho nezeauyiye; 
1CO.15.24	bindilizo ni haja, ahozainkila uzumbe kwa Mulungu Tate, ahozabusha uzumbe na ufuṅwa na nguvu woshe. 
1CO.15.25	Hambu vyamtala kutoza uzumbe ṅwenye, mpaka ndiho nezeaikile wankulu woshe shi he milundi yakwe. 
1CO.15.26	Munkulu mweshilikiza kubushiγwa ni kifa. 
1CO.15.27	Hambu vyoshe aviika shi he milundi yakwe. Miya hakilongwa kuti: Vyoshe vyavotwa, vyamanyika kuti: Ashiyevotwa ni yuja mweinkila ivi vyoshe na kwakwe. 
1CO.15.28	Miya ndiho vyoshe nezevimwitike, aho ne ṅwanangwa ṅwenye yohe nezeamwitike yuja, amunkileye viya vyoshe, kangwe vyoshe viγaluke vya Mulungu kosheni.
1CO.15.29	Wekunda kubatizwa kwa mbuli ya wafilewo anga wazifyai? Ati wafilewo nkawafufuka hata, washindabatizwa ywai kwa mbuli yawe? 
1CO.15.30	He ishwi nini tikishindaja sungu vivyoho vivyoho? 
1CO.15.31	Kila mushi nafa, sa tivyotogolwa kwenyu, wanduγu, kangi ne Zumbe ywetu Kilisito Yesu avyotitogola. 
1CO.15.32	Ati kuja Efeso nizaomana kimuntumuntu na yaja mazama, anga vina bontokelo ani? Ati wafilewo nkawafufuka, tije, tinywe, hambu keloi tiyafa! 
1CO.15.33	Msheaγilwe! Shimo mbada zahana misimo milana. 
1CO.15.34	Vilukai vyedi, mshezahana! Hambu kuṅwe nkawataila vya Mulungu. Nivilonga ivi, nimigele shoni.
1CO.15.35	Ati muntu aγamba: Wafilewo wafufuka zeze? Walawila na ṅwili ani? 
1CO.15.36	Mdashi iwe! Uchohanda nkachiuya moyo, ati nkachinafa. 
1CO.15.37	Kangi uchohanda, nkuhanda uja ṅwili, ndiwo nezeulawile, miya uhanda kahuluzi du, ati ni ka ngano, ati ni ka mbeyu ntuhu. 
1CO.15.38	Miya Mulungu akainka ṅwili, sa avyokunda, kangi kila mbeyu yainkwa ṅwili wakwe ṅwenye. 
1CO.15.39	Nyama zoshe so nyama ṅwenga du, hambu kuna ya muntu, kangi kuna ya ṅombe, kuna ya madeγe, kuna ya nyama za mtoi. 
1CO.15.40	Vikibinda kuna mili ya kilwingu na mili ya kiinushi; utana wa ija ya kilwingu u mbali, kangi ntana wa ija ya kiinushi u mbali. 
1CO.15.41	Utana wa zuwa u mbali, utana wa ṅwezi u mbali, utana wa ntondwe u mbali, hambu hata ntondwe na ntondwe zazinkana utana. 
1CO.15.42	Vivyoho hata ufufuki wa wafilewo ne ulivyo: Kuhandwa vyebanika, kufufuka vishibanikavyo. 
1CO.15.43	Kuhandwa vyebelwa, kufufuka vyetogolwa; kuhandwa vye unyonge, kufufuka vye nguvu. 
1CO.15.44	Kuhandwa ṅwili wa kimuntu, kufufuka ṅwili wa kimpeho; ati kuna ṅwili wa kimuntu, hata wa kimpeho u shaho. 
1CO.15.45	Hambu ne vigondiγwevyo: Adamu, yuja muntu ywa bosi, azatenda ṅwili we moyo; Adamu ywa shilikiza azatenda mpeho yeuza moyo. 
1CO.15.46	Miya uja wa kimpeho siwo wa hosi, kulongola wa kimuntu, kutongela wa kimpebo. 
1CO.15.47	Muntu ywa hosi aanduka mwe shi, ni ywa kiinushi. 
1CO.15.48	Muntu ywa mbili aanduka mwe lwingu. Yuja ywa kiinushi alivyo, ne wa kiinushi wohe walivyo; kangi yuja ywa kilwingu alivyo, ne wa kilwingu wohe walivyo. 
1CO.15.49	Sa tiangilevyo na shula ya yuja ywa kiinushi, ne ndivyo tiange na shula ya yuja ywa kilwingu.
1CO.15.50	Wanduγu, inu mbuli nalongesha kuti: Vye iiyama na mpome nkavidaha kupala uzumbe wa Mulungu, vyebanika nkavidaha kupala vishibanikavyo. 
1CO.15.51	Vishivyotailikana mishi yoshe shivyo, navimiγambila: Toshe nkezetisisile, miya toshe nezetiγalamushiγwe; 
1CO.15.52	kangi ni kaja kafunda kadashi keinga sa haja, muntu akipesha kaṅwe du, ni aho, gunda ja shilikiza jikizakema. Hambu jikizakema, ne ndiho wafilewo nezewafufuke kishimili yebanika, kangi ishwi titaγalamushiγwa haho. 
1CO.15.53	Hambu ivi vyebanika shuti vizwike vishibanikavyo, ivi vyefa shuti vizwike vishifavyo. 
1CO.15.54	Ndiho ivi vyebanika nezevizwikile vishibanikavyo, ndiho ivi vyefa nezevizwikile vishifavyo, ne ndiho habontokele ija mbulingwa igondiγweyo kuγamba: 
1CO.15.55	Kifa chiibunkuke, chiivotiγwe! Lushe iwe kifa, luvula lwako lu kuhi? Iwe kuzimu, kuvota kwako ku kuhi? 
1CO.15.56	Miya luvula lwa kifa ni uhuza, kangi vyegela uhuza nguvu ni mulomongwa. 
1CO.15.57	Miya Mulungu atogolwe! Hambu ne mweleka, tikivola kwa nguvu ya Zumbe ywetu Yesu kilisito. 
1CO.15.58	Kwa ivyoho, wanduγu wangu, niwokundisha, toγai vitana, mshevuwanike! Isiizai kukihima ndimaugwa ya Zumbe mishi yoshe! Hambu mwataila kuti: Lulah, muloona kwa mbuli ya Zumbe, so lwa bule.
1CO.16.1	Kwa mbuli ya shanguzo, waṅazingwa wajoshanguzizwa, hata inywi mγoshole sa viyaho, nilaγilizevyo mabumbangwa uko Galatiya! 
1CO.16.2	Kila juma mushi wa bosi kila muntu kwenyu aike kwakwe, sa ṅwenye avyokunda! Ne ndivyo aγenyeze, kangwe visheshanguziγwe aho, nihozaizila. 
1CO.16.3	Miya nikizabula, waja, ndiwo mgimbike, nitawatuma na baluwa, waiγale viya vya mbazi zenyu Yelusalemu. 
1CO.16.4	Ati vyaagiza, imi ṅwenye nikihita, watahita haṅwe na imi. 
1CO.16.5	Nezeniize kwenyu nikibinda kudumula shi ya Makedoniya; 
1CO.16.6	hambu uko Makedoniya nitazinka du, ati vyakunda, nitaikala kwenyu, hangi nitabinda nyota γuko, kangwe inywi munielekeze na uko, ndiko nihite. 
1CO.16.7	Hambu sikunda kumiona ivi lushe na kuzinka du, hambu naalila kunaikala kwenyu mishi kuṅwe, ati Zumbe anikundiza. 
1CO.16.8	Kunu Efeso neniikale, mpaka Penteloote ibule. 
1CO.16.9	Hambu kunu nizazuγwilwa luvi lukulu, ndimangwa yaγenda, kangi wabishi ni wangi.
1CO.16.10	Ati Timoteyo aiza, mwolele, aikale kwenyu kishiwoγa! Hambu aγoshola ndimangwa ya Zumbe sa imi. 
1CO.16.11	Kusheoneke mwemubela! Miya mwelekezei na kuivana, aize na kunu kwangu! Hambu namwafiza haṅwe na waja wanduγu watuhu. 
1CO.16.12	Yuja mnduγu mweitangwa Apolo nizamhimila kangi, shite na kwenyu haṅwe na waja wanduγu, miya kuhita ivi lushe nkakundile hata, atazaiza akikombaγanya.
1CO.16.13	Gonai mesho, mγoloke kwa nguvu ya mitozesheze yenyu, mγaluke waγoshi we ntoγo! 
1CO.16.14	Mbuli zenyu zoshe zibontokele mwe kukundishana!
1CO.16.15	Wanduγu, mbuli myokunda, shinu: Mwataila chengo cha Sitefana, kuti ni mulimbulo wa shi ya Akeya, kuti wazaγuwa wenye iyo ndima ya kutumikila waṅazi. 
1CO.16.16	We ivyoho, hata kila mtuhu mweambiza kuγoshola ndimangwa na kukihima hata inywi muwaitike! 
1CO.16.17	Natamilwa, kuti Sitefana na Fotunato na Akayiko wazaiza na kwangu, wakiniγoshwela viya, iuywi wenye mushidshilevyo. 
1CO.16.18	Wazashangalaza moyo wangu na yenyu; lushe we ivyoho muwataile! Matulo.
1CO.16.19	Mabumbangwa ya Asiya yamiluγusha; Akila na Pulisika haṅwe na bumbangwa je mwe nyumba yawe waisiiza kumiluγusha, kuti mu wa Zumbe. 
1CO.16.20	Wanduγu woshe wamiluγusha. Luγushanai mkifyosana milomo, sa waṅazi wavyoγoshola! 
1CO.16.21	Iji tulo imi Paulo nizajigonda na mkono wangu. 
1CO.16.22	Muntu akishemkunda Zumbe Yesu Kilisito akatalanwa! 
1CO.16.23	Zumbe aiza! Mbazi ya Zumbe Yesu imiikaile nyoshe! 
1CO.16.24	Namikundisha inywi nyoshe mwena Zumbe Kilisito Yesu. Amini.
2CO.1.1	Imi Paulo nigimbikweye ntuṅwa ya Kilisito Yesu kwa viya, Mulungu akundilevyo, na mnduγu Timoteyo, tamigondela baluwa inywi wa humbangwa ja Mulungu je uko Kolinto haṅwe na waṅazi woshe we mwe shi ngima ya Akeya. 
2CO.1.2	Mbazi imiikaile na mpeho yeanduka kwa Mulungu Tate yweshu na kwa Zumbe Yesu Kilisito!
2CO.1.3	Atogolwe Mulungu, ishe ja Zumbe ywetu Yesu Kilisito! Ni Tate mwe utungu, ni Mulungu mwena mhembulizo woshe, 
2CO.1.4	mwetihembuliza mwe ukiwa wetu woshe, kangwe waja weikala na ukiwakiwa tidahe kuwahembuliza na uja mhembulizo, tihembuliziγwewo nawo ni Mulungu. 
2CO.1.5	Tivyoisa kulumiziγwa, sa Kilisito alumiziγwevyo, vivyoho taisiiza kuhembuliziγwa ni Kilisito. 
2CO.1.6	Lushe tikiona ukiwa, ni kwa mbuli ya mhembulizo na ya uhonya wenyu; kangi tikihembuliziγwa, ni kwa mbuli ya mhembulizo wenyu weoneka nguvu yakwe aho, mkizizimiza hata inywi iyo milumilwe, tiyolumilwa ishwi wenye. 
2CO.1.7	Kwa inu mbuli kialilo chetu, tichomialila nacho, chatoγa, hambu tataila: Sa muvyopangilwa kulumilwa, vivyoho nezemupangilwe hata kuhembuliziγwa. 
2CO.1.8	Hambu nkatikunda ishwi, wanduγu, mkishetaila ija nkondo, tieneyo uko Asiya, tizaisiiza kuhimbilwa ndiyo kuzinka nguvu yetu, nkatiene luhonele; 
2CO.1.9	wenye kwa mbuli ya ishwi tizaγamba: Netife, kangwe tishealile viya vyetu, miya timwalile Mulungu mwefufula wafilewo. 
2CO.1.10	Uyu azatihonya kufa kweinga aha, nkealeke kutihonya vivyoho; uyu tamwalila lushe kuti: Nezeakatihonye vivyoho. 
2CO.1.11	Kangi hata inywi mwatiambiza na kutihembelezeza; lushe wetiolela wakiγenela ivyoho, mbazi tifilwezo ishwi zitalavilizwa ntogolo ni wangi vivyoho kwa mbuli ya ishwi. 
2CO.1.12	Tivyokitogola wenye shivi: Kuti myoyo yetu yatilongela uwona, kuti tizaanga mwe inu shi kiṅazi na kikweli, so kwa viyuγo vya kiinushi, miya ni kwa mbazi ya Mulungu, hata kwenyu tizaisa kukihima navyo. 
2CO.1.13	Nkatimigondela vituhutuhu, ni viya muvyofyoma, ni viya muvyotaila, naalila, 
2CO.1.14	kuti nezemuvitailishe bontokelo, sa muvyotitaila kuṅwe, kuti tamitogwelwa, sa inywi muvyotitogwelwa mushi wa Zumbe ywetu Yesu.
2CO.1.15	Kwa kuti naafiza ivyoho, nizakunda bosi kunaiza na kwenyu, kangwe mwone nyemi kaili: 
2CO.1.16	Aho nikizinka kwenyu, nikihita Makedoniya, vituhu nikiuya Makedoniya nikigwila kwenyu, kangwe munielekeze na Yudeya. 
2CO.1.17	Nikivikunda ivyoho nitetenda upalanganyi? Ao du vyangu nivyokunda nivikunda kimuntumuntu? 
2CO.1.18	Lushe nikilonga: Ndivyo ne sivyo? Mulungu mwe kweli ataila kuti: Mbuli yetu timiγambileyo, nkaina haili: Kuitikila na kulemela. 
2CO.1.19	Hambu ṅwanangwa ywa Mulungu, Kilisito Yesu, ndiye akibilikilwa kwenyu ni shwiyo, imi na Silwano na Timoteyo, uyu Yesu nkatendile ndivyo na sivyo, miya mwe uyu mzaoneka ndivyo. 
2CO.1.20	Hambu misuhi yoshe, Mulungu alavizeyo kale, izaγaluka ndivyo, izahontolwa ndiye, kangwe Mulungu aiogolwe ni shwiyo. 
2CO.1.21	Miya ni Mulungu ṅwenye mwetigela nguvu haṅwe na inywi, tiγaluke wa Kilisito, mwetigimbika, 
2CO.1.22	mwetinka Iwitangilo na kutiingiziza mwe myoyo yetu mpeho ṅazi, itiγalukile guha. 
2CO.1.23	Namlanga Mulungu, aniγalukile mwona kuti: Vilekilevyo, nikishenaiza Kolinto ni mbazi na inywi, 
2CO.1.24	so kwa kuti tamifanyanyiza mitozesheze, miya takunda kuambizanya na mywi, tione nyemi kiṅwe; hambu inywi mwaγoloka na kutozesha.
2CO.2.1	Mwe moyo wangu ne nikifanyanya, nisheize kwenyu na ukiwa vituhu; 
2CO.2.2	hambu ati imi namiihiza, lushe ndiye aleke, nikitamilwa ni ndai, ati so waja niandiilewo kuihiza? 
2CO.2.3	Viya vya zuzi nizavigonda, kangwe nikizaiza nisheihilwe ni waja weagiziγwa ni kunitamila, hambu nina ichi kialilo na inywi nyoshe kuti: Nyemi yangu ni ya inywi nyosheni. 
2CO.2.4	Haja nizamigondela na ukiwa ungi nikinenekwa ni moyo, vizanilavya meshozi mangi, so kuγamba mwihiziγwe, miya kangwe mtaile, nivyoisa kumikundisha inywi.
2CO.2.5	Ati kuna aihizeye, nkaniihize imi, miya inywi nyoshe, ao du kuṅwe, nishelonge na ntotomezi. 
2CO.2.6	Kesa muntu mwe ivyoho ashundwe ni nywiyo wangi. 
2CO.2.7	Vikibinda vyamiagiza lushe kumfila mbazi na kumshikiza, kangwe ashevivilwe, ukiwa ukimwisiiza. 
2CO.2.8	Kwa inu mbuli namihimila kumwonyesha lushe, kuti mwamkunda. 
2CO.2.9	Kwa inu mbuli nizagonda, kangwe nitaile muvyozizimiza, ati mwaitika mbuli zoshe. 
2CO.2.10	Ndiye mumwushilize masa, hata imi; kangi imi nami niushilizevyo, ati nizaviushiliza, nizaviγoshola kwa mbuli ya inywi, niiolelwe ni Kilisito, 
2CO.2.11	kangwe tishezafutwa ni Satani, hambu ishwi nkakuna ashiyetaila mizungu yakwe.
2CO.2.12	Aho nikizaiza Tilowa kwa bilikila mbulingwa ya Kilisito, hata nikizuγwilwa luvi, sidahile kuvota moyo wangu, niikale, kwa kuti 
2CO.2.13	simubwile Tito, mnduγu ywangu; ne nizawalaga, nizahita Makedoniya. 
2CO.2.14	Miya Mulungu atogolwe mweleka, nivote koshe koshe na nguvu ya Kilisito, mweleka, tifumbule koshe koshe kuti: Kumtaila vina mulile! 
2CO.2.15	Hambu ishwi tamγalukila Mulungu mzingo mtana wa Kilisito kwa waja wehona na kwa waja webanika. 
2CO.2.16	Awa liyawaγalukila mzingo weanduka kwe kifa, kangi weonya kwe kifa, miya waja tiyawaγalukila mzingo weanduka kwe nkalamo, kangi weonya kwe nkalamo. Mwevidaha ivi, ni ndai? 
2CO.2.17	Hambu ishwi nkatifanana na wangi watuhu wechuluza na mbuli ya Mulungu, miya tivyoanduka na ukweli, tivyoanduka kwa Mulungu, ne tivyolonga na kumwalila Kilisito, titaile kuti: Mulungu atiolela.
2CO.3.1	Titaandiila lushe kukitogola wenye? Ha mbu ishwi taagiziγwa sa watuhu ni kumiiγaila ao du ni kuinkwa ni nywiyo baluwa zetitogola? 
2CO.3.2	Inywi wenye mu baluwa yetu igondiγweyo mwe myoyo yetu, yatailwa, kangi yafyomiγwa ni wantu woshe. 
2CO.3.3	Vyamanyika, kuti inywi mu baluwangwa ya Kilisito iliγanyiγweyo ni shwiyo, nkaigondiγwe na wino, igondiγwe na mpebo ya Mulungu mwe moyo, kangi nkaigondiγwe mwe vibala vya mawe, miya mwe vibala vya myoyo ya wantu. 
2CO.3.4	Kilisito ne mweleka, tikialila ivyoho kwa Mulungu. 
2CO.3.5	So kwa kuti ishwi wenye tadaha kufanyanya mbuli, viya ni yetu; ati tavidaha, titevionyeshiγwa ni Mulungu.
2CO.3.6	Uyu Mulungu azatiγalusha waluγojo wedi wa kilaγa kihya; ichi so cha ugonde, ni cha kimpeho, hambu ugonde wakoma, miya vya kimpeho vyainka nkalamo. 
2CO.3.7	Kangi uja uγolokezi wa viya vyekoma vigondiγwevyo na kusononwa mwe mawe, ne wina utana, ne ulekilewo, wana Isilayeli wakishedaha kuolela cheni cha Mose kwa utana wa cheni chakwe, kangi uja utana wabanika. 
2CO.3.8	Lushe nγolokezi wa viya vya kimpeho usheisiize utana? 
2CO.3.9	Hambu uγolokezi wa viya vyehosa ukitenda utana, nγolokezi wa viya vya utanda utaisiiza kutenda utana. 
2CO.3.10	Hambu viya vyena utana uko ukivifanyanya na unu utana weisiiza, utaγamba: 
2CO.3.11	Viya nkavina utana; hambu vyebanika vikitenda utana, vyekalama vitaisiiza kutenda utana.
2CO.3.12	Kwa kuti tina ichi kialilo, mitunilwe yetu ni mingi. 
2CO.3.13	Nkatiγoshola sa Mose, ndiye akiγubika cheni chakwe, kangwe wana Isilayeli washeolele bindilizo ja viya vyebanika; 
2CO.3.14	miya myoyo yawe izatoγeshiγwa; hambu hata inu mishi ya lelo wakifyoma chiya kitabu cha kale, chiiγubikwe vivyoho, nkachiγubulwe, kwa kuti chifumbulwa ni Kilisito ike. 
2CO.3.15	Miya mpaka lelo mbuli zoshe za Mose zikifyomiγwa, myoyo yawe iiγubikwe. 
2CO.3.16	Miya aho ndiho wahitukile kwa Zumbe, ne ndiho viya vyeleka, wakishetaila, viushiγwe. 
2CO.3.17	Hambu Zumbe ni mpeho, kangi mpeho ya Zumbe iliho, ne vyoshe vihoshungulwa. 
2CO.3.18	Miya ishwi toshe teona utana wa Zumbe na mesho yetu yashiγubikweyo, taγalamushiγwa, tifanane naye, tikiinkwa utana kwa utana, viya titeγalamushiγwa ni Zumbe ṅwenye mwe mpeho.
2CO.4.1	Kwa kuti tina unu uγolokezi, sa tivyofilwa mbazi, ishwi neshwi nkativotwa, 
2CO.4.2	miya mbuli zena shoni zekafishiγwa tizazitowa hulu, nkatianga na minyanyi, nkatibana mbuli ya Mulungu, miya tikilaviliza mbuli ze kweli tabunkula wenye myoyo yetu, itailwe ni moyo wa kila muntu mweanga na Mulungu. 
2CO.4.3	Ati ulau wetu wohe uifishiγwe, ufishiliziγwe waja weaγa; 
2CO.4.4	hambu Mulungu ywa inu shi azachusha myoyo ya waja washiwotozesha, kangwe washemuhilikilwe ni langaila jelawa kwe uja ulau wedi wa Kilisito mwefahana na Mulungu. 
2CO.4.5	Hambu nkatibilikila mbuli yetu, miya tibilikila kuti: Kilisito Yesu ni Zumbe, kangi ishwi ti watuṅwa wenye kwa mbuli ya Yesu. 
2CO.4.6	Hambu Mulungu alongileye: Hena lwiza hapwinkuke langaila!, ne apwinkuleye myoyo yetu, kangwe timulikile waja washiwotaila utana wa Mulungu ulawilewo kwa Kilisito.
2CO.4.7	Miya ichi kitende tichona nacho, chi mwe madonga ya ulongo, kangwe izo nguvu nyingi, ndizo zioneke mumo, zimanyike kuti: Ni za Mulungu, kuti: Nkazianduka kwetu. 
2CO.4.8	Tiyakaona lulali koshe koshe, miya nkatiwewa, tiyakakilwa, miya nkatileṅwa, 
2CO.4.9	tiyakaγulushiγwa, miya nkatiashiγwa ike, tiyakakinyiγwa, miya nkatibanika. 
2CO.4.10	Koshe koshe tamanyisha mikomelwe ya Yesu mwe mili yetu, kangwe hata nkalamo ya Yesu itailikane mwe mili yetu. 
2CO.4.11	Hambu ishwi te moyo tainkiliziγwa kwa kifa mishi yoshe kwa mbuli ya Yesu, kangwe nkalamo ya Yesu itailikane mwe mili yetu yebanika. 
2CO.4.12	Kwa ivyoho kifa chatenda nguvu kwetu, miya nkalamo kwenyu. 
2CO.4.13	Miya kwa kuti hata ishwi tatozesha, sa vyaho vigondiγwevyo: Niitozeshe, ne vyeleka nikitoga, vivyoho hata ishwi tatozesha, nevyeleka tikilonga; 
2CO.4.14	hambu tataila: Ndiye akimwinula Zumbe Yesu atazatiinula ishwi neshwi haṅwe na Yesu na kutiikaza haṅwenainywi. 
2CO.4.15	Hambu vyoshe tiviγoshola kwa mbuli ya inywi, kangwe sa waja wefilwa mbazi wavyoγenela, vivyoho awa wangi wakuze utana wa Mulungu na kuutogola. 
2CO.4.16	Kwa inu mbuli nkatileka kubilikila; hambu hata miliyetu ikishakala, kangi myoyo yetu yauziγwa uhya mushi kwa mushi, 
2CO.4.17	hambu ukiwa welu wa ivi lushe wefikazinka waisiiza kutiγenyezeza utana ungi muno wekalama, 
2CO.4.18	tikisheolela viya vyeoniγwa, miya Ukiolela viya vishioniγwavyo; hambu vyeoniγwa ni vya ivi lushe du, miya vishioniγwavyo ni vya kale na kale.
2CO.5.1	Hambu tataila, nyumba zetu za kunu shi, tizoikala, zikizachakulwa, tina nyumba zizengiγwezo ni Mulungu, zishizengiγwezo na mikono, zekalama mwe lwingu. 
2CO.5.2	Kwa inu mbuli tiyakahesa myoyo, tikitendwa ni kihelehele, tizwikwe jiya ikailo jetu jeanduka mwe lwingu kwa kuγamba: 
2CO.5.3	Tikijizwika nkatizaoniγwa kuti: Ti bule. 
2CO.5.4	Hambu tike mwe iji kumbi, tiyakahesa myoyo kwa mbuli ya kuzwamilwa; ne vyeleka, tikishekunda kuzulwa, miya tikikunda kuzwikwa, kangwe viya vyefa vibindiγwe ni nkalamo. 
2CO.5.5	Atiliγanyeye kwe inu mbuli ni Mulungu atinkileye guha, ni mpeho yakwe. 
2CO.5.6	Kwa ivyoho tatoγwa ni myoyo, kangi tataila: Aho tihoikala mwe mili tamwikaila Zumbe hale; 
2CO.5.7	hambu taanga na kutozesha, nkatianga na kuona. 
2CO.5.8	Miya tatoγwa ni myoyo, kangi taisa kutamilwa ni kuiikaziza mili hale, timwikaile Zumbe hehi. 
2CO.5.9	Ne vyeleka, tikikihima, atitamilwe, ati tamwikaila hale, ati tamwikaila hehi. 
2CO.5.10	Hambu ishwi toshe titazabunkuka he kiti cha Kilisito; kangwe timote kila muntu kwa viya aγosholavyo ake mwe ṅwili wakwe, ati ni vitana, ati ni vibada.
2CO.5.11	Kwa kuti taiva woγa na Zumbe, tahimila myoyo ya wantu, tiitailwe ni Mulungu; miya hata aho naalila kuti: Tiitailwe ni myoyo yenyu. 
2CO.5.12	Nkatikitogola vituhu kwenyu, miya taminka lutogolele kwa mbuli ya ishwi kwa waja wekitogola na viya vyeoniγwa, kushima vya moyo. 
2CO.5.13	Hambu ati talaluka, timlalukila Mulungu, ati tatenda viyuγo, ni kwa mbuli ya inywi; 
2CO.5.14	hambu lukundisho lwa Kilisito lwatihimila ishwi, tikifanyanya kuti: Ati muṅwe azafa kwa mbuli ya woshe, lushe awa woshe wazabinda kufa; 
2CO.5.15	kangi azafa kwa mbuli ya woshe, kangwe awa we moyo washekiikaile wenye, miya wamwikaile yuja afileye, kangi afufukeye kwa mbuli yawe. 
2CO.5.16	Ne vyeleka, ivi lushe nkatina tiyetaila kiṅwili; ati tizamtaila Kilisito kiṅwili, miya lushe nkatizamtaila. 
2CO.5.17	Vyaleka, ati muntu ana Kilisito, ni kiumbo kihya; vya kale vizazinka, ukiviolela: Vizaγaluka vihya. 
2CO.5.18	Miya ivi vyoshe vianduka kwa Mulungu, kwa kuti azatitemeka, tiivane naye, aho akimγalusha Kilisito temo, kangi akitinka ufuṅwa wa kubilikila uja mtemeko kuti: 
2CO.5.19	Mulungu alivyo mwe Kilisito azatemeka wa inu shi, waivane naye, nkawatazile mabano yawe, kangi azatiikila icho kilaγa cha uja mtemeko. 
2CO.5.20	Lushe tamγalukila Kilisito walau, viya Mulungu ṅwenye atemiitanga na vyanwa vyetu; kwa mbuli ya Kilisito tamihembeleza: Mtemekelwei Mulungu! 
2CO.5.21	Ashitailaye uhuza azamγalusha mhuza kwa mbuli ya ishwi, kangwe ishwi tiγalushiγwe ndiye watanda wa Kimulungu.
2CO.6.1	Kwa kuti taambizanya na inywi, tamihimila, kangwe mshefilwe mbazi ya Mulungu bule. 
2CO.6.2	Hambu ne avyolonga: Nizakuiva mushi mtana, mushi wa uvunizi nizakuambiza. Olela, mushi mtana ni ivi lushe, kangi mushi wa uvunizi ni lelo. 
2CO.6.3	Nkatimwihiza muntu na mbuli, kangwe mitumikile yetu ishebelwe. 
2CO.6.4	Miya mwe mbuli zoshe takilesa kuti: Tiyamtumikila Mulungu, hambu tiyazizimiza vingi: Ukiwa, nkondo, lusoyoyo, 
2CO.6.5	ngoda, chumba, kiva, muku, kugonyiγwa mesho, kushowa nkande. 
2CO.6.6	Tiyalonda uṅazi, viyuγo, uhozu, utana, mpeho ṅazi, lukundisho lwe kishiulongo, mbuli ye kweli, nguvu ya Mulungu; 
2CO.6.7	tiyavota na mata ya utanda kulume na kumosho. Ati tagimbikwa, ati tabelwa; 
2CO.6.8	ati tashingwa, ati tatogolwa viya ti waazayanyi, kangi ti wakweli; 
2CO.6.9	viya nkatitailwe, kangi tiitailikike; viya titefa, kangi shivyo ti moyo, viya titeshundwa, kangi nkatikoṅwa; 
2CO.6.10	viya titeihiziγwa, kangi vyosheni tina nyemi navyo; viya ti wakiwa, kangi liyaγalusha wangi wazuli, viya nkatina kintu hata, kangi vyoshe tina navyo. Inywi Wakolinto! 
2CO.6.11	Vyanwa vyetu vizamizuγukikila, kangi myoyo yetu yamiangalamukila; 
2CO.6.12	ishwi nkatimiikila hafinyu, miya inywi myoyo izatiikila hafinyu. 
2CO.6.13	Lushe ndivyo muniuzize, namilonga, viya mu wanangu, shivyo: Inywi nenywi angalamukai myoyo!
2CO.6.14	Mshekigele mwe upuna wa mtuhu haṅwe na waja washiwotozesha! Hambu utanda una mwangilano ani na uhuza? Hambu langaila jina mwangilano ani na lwiza? 
2CO.6.15	Kilisito na Mzuka wana mwivano ani? Mwetozesha na ashiyetozesha wapangilana fungu ani? Vikilo ja Mulungu jifanana zeze na fika? 
2CO.6.16	Kangi ishwi ti vikilo ja Mulungu mwe moyo, sa Mulungu alongilevyo: Nezeniikale mwawe, niangilane nawo, nezeniwaγalukile Mulungu ywawe, wohe nezewaniγalukile mbali yangu. 
2CO.6.17	Kwa inu mbuli ukai gati mwawe, mulekane nawo! Ne Zumbe avyolonga, kangwe mshedowe vye kisitama, ne ndivyo nimihokele mwangu, 
2CO.6.18	nimiγalukile tate, inywi nenywi muniγalukile wanangu wa kiγoshi na wa kivyele, ne avyolonga Zumbe mwena nguvu zoshe.
2CO.7.1	Weyangu niwokundisha! Kwa kuti tiiikilwe misuhi yeinga aha, netikihoze kwa mbuli zoshe zigezilezo mili yetu na mpeho zetu kisitama, kangwe tibontoleze kukiṅaza kwa viya tivyomwogoha Mulungu!
2CO.7.2	Tihakanyei mwe myoyo yenyu! Nkahana timwifizeye, nkahana timhosizeye, nkahana timfutileye. 
2CO.7.3	Sivilonga, kangwe nimilahe, hambu ivi lushe nizalonga kuti: Mu mwe myoyo yetu, tifile haṅwe, kangi tikalamile haṅwe. 
2CO.7.4	Naisiiza kumialila, kangi namitogola kwa mbuli nyingi; moyo wangu uishangalale vitana, nyemi yangu yaisiiza kuγenela, hata ukiwa ukioneka ungi kwetu. 
2CO.7.5	Hambu aho tikibula Makedoniya, mili yetu nkaidahile kuhema hata kwa mbuli ya ukiwa, tienewo koshe koshe, se ni nkondo, uko ndai ni woγa. 
2CO.7.6	Miya Mulungu mweshangalaza wadodo azatishangalaza na kuiza kwa Tito, 
2CO.7.7	kangi siko kuiza kwakwe du kutishangalazeko, miya hata uja mshangalazo, ndiwo ṅwenye akishangalaziγwa nawo kwenyu, hambu azatishimwela, nkwina zenyu zivyokula, muvyolila, muvyokihima kwa mbuli ya imi; ivi vizanigwishiliza nyemi yezinka nyemi ntuhu. 
2CO.7.8	Kuti nizamionya ukiwa na ija baluwa, siihilwa ndiko, hata nikiγamba: Naihilwa ndiko, kwa kuti naona kuti: 
2CO.7.9	Ija baluwa izamionya sungu hadodo, hata vivyo ivi lushe natamilwa, so kwa kuγamba: Mzaonyiγwa ukiwa, miya kwa kuγamba: Uwo ukiwa, mwenewo, uzaleka, mkivoteka; hambu mzaona ukiwa wa Kimulungu, kangwe mshehosiγwe ni mbuli yeanduka kwetu. 
2CO.7.10	Hambu ukiwa wa Kimulungu wahonya ukileka, muntu avoteke na kushezaihilwa, miya ukiwa wa kiinushi wakoma. Hambu lushe mkiolela iyo mbuli, 
2CO.7.11	kuti mzaonyiγwa ukiwa wa Kimulungu, izaleka, mkikihima vyekuinga haja, mkikikanila haṅwe na kuihilwa na kuogoha, kangi mkitendwa ni kihelehele cha kufikalaha ija mbuli; mzakibunkula na ivi vyoshe kuti: Ayo masa nkayamiteγane. 
2CO.7.12	Aho nikimigondela, sigondile kwa mbuli ya yuja abanileye ao du kwa mbuli ya yuja abanilweye, miya kangwe vibunkuke, muvyokihima mbuli ya ishwi; ivi vyaleka, mtogolwe kwa Mulungu. Kwa ivyoho tizashangalaziγwa.
2CO.7.13	Lushe kwa kuti myoyo yetu iishangalale, tizaisa kutamilwa ni ija nyemi, Tito aeneyo, kuti moyo wakwe uimṅazile kwa inywi nyoshe. 
2CO.7.14	Ati nizanamitogwela kwakwe, siinkwa lushe ulongo navyo, miya sa viya vyoshe timiγambilevyo vilivyo vya kweli, vivyoho hata viya, ndivyo timitogwele kwa Tito, vizamanyika kuti: Ni vya kweli. 
2CO.7.15	Kangi moyo wakwe waisa kuolela na kwenyu, akifukila, inywi nyoshe muvyomwitika, muvyomhokela na woγa ungi. 
2CO.7.16	Natamilwa, kuti nadaha kumialila mwe mbuli zoshe.
2CO.8.1	Tamiukwila, wanduγu, mbazi ya Mulungu, mabumba ya Makedoniya yafilweyo. 
2CO.8.2	Hambu wazadaha kuvota miγezo iwaonyizeyo lulali lungi, lushe nyemi yawe ikiisiiza izaleka, ukiwa wawe ukulu muno umanyishe uzuli wa viyuγo vya myoyo yawe. 
2CO.8.3	Nawalongela uwona kuti: Wenye wazatamilwa kushanguza kwa viya wavyodaha, kangi wazazisa; wakibinda wazatihembelezesha, 
2CO.8.4	tiwafe inu mbazi kuwakundiza, wohe watumikile waṅazingwa na kuwapangila vyawe. 
2CO.8.5	Kangi nkawatendile du, sa ndivyo tikialila, miya bosi wazanakiinkila wenye na kwa Zumbe na kwa ishwi; ne wabontolevyo Mulungu avyokunda. 
2CO.8.6	Ne vyeleka, tikidaha kumhimila Tito, abontoleze hata kwenyu inu ndima ya mbazi, sa viya aandiilevyo. 
2CO.8.7	Lushe inywi sa muvyokihima na mbuli zoshe, ati ni kutozesha, ati ni kubilikila, ati ni kulonda viyuγo, ati ni kutimila vitana vyoshe vituhu, ati ni kutikundisha, vivyoho kihimei na izi mbazi zohe! 
2CO.8.8	Silonga ivyoho viya nitamikundila kwa nguvu, miya kwa viya, wenyu watuhu wavyokihima, nakunda kulesa lukundisho lwenyu, kuti ni lwa kweli. 
2CO.8.9	Hambu mwataila izo mbazi zionekezo kwa Zumbe ywenyu Yesu Kilisito: Uyu ne al mzuli, miya azamiγalukila mkiwa, kangwe inywi mγaluke wazuli kwa nguvu ya ukiwa wakwe. 
2CO.8.10	Nivyoona mwe inu mbuli namilaviliza: Yamiagiza, hambu jiya vuli ja zuzi mzalongola, so haho du mkiiγoshola, miya hata haho mkiandiila kuikunda; 
2CO.8.11	lushe ibontolezei na kuiγoshola, kangwe viya, muvyoitikila inu mbuli na kutamilwa ndiyo, viivane na viya, muvyobontoleza na kushanguza kwa viya muvyona navyo! 
2CO.8.12	Hambu ati kuja kutamilwa ku haho, lushe muntu akitamya kwaweyae naviya, avyona navyo, so na viya, ashinavyo navyo. 
2CO.8.13	Hambu so ivyoho kuti: Watuhu waja mpolele, mkipishiγwa inywi; miya kangwe viliγanane: 
2CO.8.14	Ulozo wenyu wa ivi lushe uushe ukosi wa waja; vituhu ulozo wawe nezeuushe ukosi wenyu, ne ndivyo viliγanane. 
2CO.8.15	Sa vigondiγwevyo: Aoneleye vingi nkaγenyeze, kangi aoneleye viγeke nkakosize.
2CO.8.16	Miya Mulungu atogolwe alekileye, hata Tito akikihima ivyoho kwa mbuli ya inywi! 
2CO.8.17	Hambu ishwi tikimhimila, azakunda; miya kwa kuti ṅwenye aisa kukihima, ṅwenye azahita kwa milawila. 
2CO.8.18	Tizatuma haṅwe naye mnduγu mwetogolwa ni mabumba yoshe kwa mibilikile yakwe yedi, kangi so ivyoho du, 
2CO.8.19	miya azagimbikwa ni mabumba, aange na ishwi mwe inu ndima ya mbazi yetumikilwa ni shwiyo, timtogole Zumbe, kangi wenye tikishangalaze nayo. 
2CO.8.20	Ivyoho ne livyofingiza, muntu ashetishinge vibada kwa iji shanguzo kulu jeiγalwa ni shwiyo. 
2CO.8.21	Hambu taolelesha, mbuli zoshe ziγende na utanda, so kwa Zumbe du, miya hata kwa wantu. 
2CO.8.22	Uyu mnduγu ywetu tizamtuma haṅwe na ṅwiyae na kwenyu, hambu tizamwona kangi muno na mbuli nyingi, avyokihima, miya ivi lushe aisa kukihima kwa viya avyomialilisha. 
2CO.8.23	Tito mwamtaila kuti: Ni ṅwiyangu mweniambiza ndima kwenyu; awa wanduγu wetu watetuṅwa ni mabumba, kwa kuti wamgimbika Kilisito. 
2CO.8.24	Awa weshu waonyeshei lukundisho lwenyu, tilokatogola, mabumba yoshe yalutaile!
2CO.9.1	Kwa mbuli ya inu ndima ya mbazi, waṅazingwa wayoγoshwelwa, nkaviniagiza kushindamigondela; 
2CO.9.2	hambu nataila kuti: Mwakunda, kangi ne nikimitogola kwa Wamakedoniya kuγamba: Waakeya hata vuli ja zuzi waikundile; kunu kukihiina kwenyu kuzahimila wangi watuhu. 
2CO.9.3	Miya nizatuma awa wanduγu, kangwe viya nivyomitogwela vishebanike mwe inu mbuli, miya kangwe mwoniγwe kuti: Mwikiteγile, sa vyaho nilongilevyo. 
2CO.9.4	Ati Wamakedoniya waiza haṅwe na imi, ati wamiona, mwishikiteγile, titaγaluka walongo ishwi, nisheγambe inywi, na viya tilongilevyo. 
2CO.9.5	Kwa inu mbuli nizaγamba, shuti nihimile awa wanduγu walongolewo na kwenyu, wameliγanya viya vya ntogolo yenyu, mwalongavyo kale, kangwe tivibwile, viilaviγwe, viya ni vya ntogolo kweli, so viya ni vya ubuγe. 
2CO.9.6	Miya tataila kuti: Mwehanda na ukuγu atazaonela viya vya ukuγu wakwe; mfya mwehanda na kulavya ntogolo atazaonela viya vya ntogolo zakwe. 
2CO.9.7	Kila muntu alavye, sa ṅwenye aikilevyo mwe moyo wakwe, asheinkile na kuihilwa ao kwa ntoγo! Hambu Mulungu amkunda mweinkila na nyemi.
2CO.9.8	Mulungu adaha kumiγenyezeza mbazi, kangwe viya muvyoagiziγwa ndivyo mishi yoshe vimibesheze, 
2CO.9.9	kangi mvishiγazize ndima zoshe ntana, sa vigondiγwevyo: Azamyaγila mbeyu akipangila wakiwa, miya unu utanda wakwe wakalama kale na kale. 
2CO.9.10	Yuja mwemlaviliza mtakuhanda mbeyu na nkande za kuja, yohe neamilavilize, neamiγenyezeze mbeyu, neakuze viya vya utanda wenyu, kangwe na viya vyoshe mγaluke wazuli, 
2CO.9.11	mtende kishe choshe chemlaviliza Mulungu ntogolo na kuinkila mwe mikono yetu. 
2CO.9.12	Hambu inu ndima ya mbazi yatumikilwa ivi lushe nkaifa kuusha ukosi wa waja waṅazingwa, miya yabontoka vitana, wangi wakimlaviliza Mulungu ntogolo. 
2CO.9.13	Inu ndima mkiiγoshola kweli kwa mbazi du mwamgimbika Mulungu nayo, hambu ivyoho mwitika viya, muvyolonga vya ulau wedi wa Kilisito, kuti mzaukunda, kangi ne muvyotenda kishe cha kupangila waja na woshe watuhu. 
2CO.9.14	Kangi waja wakimihembelezeza waingilwa ni nkwina na inywi, kwa kuti mbazi ya Mulungu yaisiiza kukula kwenyu. 
2CO.9.15	Mulungu atogolwe kwa viya, avyotifa mbazi navyo, vishivyodahikana kulongwa!
2CO.10.1	Namishunda na uhozu na uzizimizi wa Kilisito, imi Paulo ṅwenye nekaγaluka mnyonge kwenyu nikimiona, nekamihimbila nii hale! 
2CO.10.2	Namihembeleza, mshenikundile iyo nguvu, nikizaiza kwenyu! Hambu ṅwenye nafanyanya kuwaγendela na ukali waja waγeke wetifanyanyiza, kuti tianga kiinushi. 
2CO.10.3	Kweli tianga kunu shi, kangi nkatihita nkondo kiinushi. 
2CO.10.4	Hambu mata yetu ya nkondo so ya kiinushi, yana nguvu ya Kimulungu, yadaha kuchakula vidala, 
2CO.10.5	ati ni kubunkula ntongonyezi na mahiku yoshe yeinukila utalizi wa Mulungu, ati ni kutaha fanyanyi zoshe, zimwitike Kilisito. 
2CO.10.6	Kangi tiikiteγile kulahiza upapala woshe aho, ndiho mubontole kuitika.
2CO.10.7	Vyeoniγwa ni mesho violelei! Ati kuna mwealila kuti: Ṅwenye ni ywa Kilisito, afanyanye inu mbuli mwe moyo wakwe kuti: Sa ṅwenye avyo ywa Kilisito, vivyoho hata ishwi. 
2CO.10.8	Ufuṅwa wetu, Zumbe atinkilewo, limizenge, tishemichakule, hata nikiisa kuutogola sezenibunkuke kuti: Ni mulongo. 
2CO.10.9	Nishefanane, viya nitemigela woγa na baluwa du. 
2CO.10.10	Hana wenishinga kuγamba: Baluwa zakwe ni ndala, zina nguvu, miya ṅwenye akiiza ni mnyonge, kangi mbuli yakwe yabeleka. 
2CO.10.11	Mwelonga ivyoho afanyanye kuti: Tivyolonga na baluwa tii hale, ne tivyobontola tii haho! 
2CO.10.12	Hambu ishwi nkatikunda kukitala ao kukiika haṅwe na waja wekitogola wenye; wakihima na mbuli zawe wenye, kangi wakifanyanyiza wenye, ne vyeleka, wakishetaila mbuli. 
2CO.10.13	Miya ishwi nketizise kukitogola, miya tiyaγoja mhaka, Mulungu atishengelewo; ivyoho ne tibuzilevyo hata kwenyu. 
2CO.10.14	Hambu nkatishindanwehela wenye viya titashemibuliza, hambu ishwi ne tiandiilewo kuleta ulaungwa wedi wa Kilisito mpaka kwenyu. 
2CO.10.15	Ishwi nkatibadika tikikitogola na muku, watuhu waeneyo; miya mitozesheze yenyu ikikula kwenyu, tiyaalila kuti: Ivyoho nezetiisiize kutenda nguvu mwe mihaka yetu. 
2CO.10.16	Ivyoho hata waja washiwoikala mwe mihaka yenyu titabuliza kuwabilikila na kushelonda ntogolo mwe shi ngeni yebinda kubilikilwa. 
2CO.10.17	Miya mwekitogola akitogole, kuti ana Zumbe! 
2CO.10.18	Hambu yuja mwekitogola ṅwenye siye, miya yuja mwetogolwa ni Zumbe ndiye.
2CO.11.1	Mkatazizimiza hadodo ani, nikimilonga Vya ubabashi! Nataila, kuti mwanizizimiziza. 
2CO.11.2	Hambu nivyokihima kwa mbuli ya inywi, ni vya Kimulungu; hambu nizamiinkila kwa mγoshi muṅwe, ni Kilisito, nimiiγale na kwakwe, viya ni mndele ashitendileye uhuza. 
2CO.11.3	Miya sa nyoka imhosizevyo Ewa na ugila wakwe, naogoha vivyoho, hata ntongonyezi zenyu zishezatabaniγwa, mshedahe kumwalila Kilisito. 
2CO.11.4	Hambu kukioneka mwebilikila Yesu mtuhu, tishimubilikileye, ao mkiγuwa moyo mtuhu, mshiγwilewo, ao ulau utuhu, mshihokelewo, mwazizimiza vitana. 
2CO.11.5	Miya naγamba: Imi nami si mdodo kuzinka waja weisa kugimbikwa kintuṅwa. 
2CO.11.6	Ati imi ni mdashi ywa kulonga, si mdashi ywa kutaila, na mbuli zoshe mwanitaila ivyoho mishi yoshe. 
2CO.11.7	Hambu nizatenda uhuza nikikipunguza ṅwenye, kangwe inywi mγaluke wakulu? Hambu nimibilikile ulau wa Mulungu bule? 
2CO.11.8	Mabumba matuhu nizayahoka vyawe nikiγuwa kitumulo, nidahe kumitumikila. 
2CO.11.9	Hata nii kwenyu, ati nizakosa, sina nimpishizeye. Wanduγu weanduka Makedoniya waakausha ukosi wangu; mwe mbuli nizakiolelesha, niikale kwenyu kishi lupisho lwoshe, kangi nezeniikale vivyoho. 
2CO.11.10	Ati kweli ya Kilisito nina nayo, inu ntogolo yangu nkeibanike mwe shi za Akeya. Nini ivyoho? Kuti 
2CO.11.11	simikunda? Mulungu avitaila! 
2CO.11.12	Nivyoγoshola, nezeniviγoshole vivyoho, kangwe niwachakwile waja mizungu welonda mizungu, wadahekitogola, kuti wazaoniγwa, wa ivyoho, sa ishwi tilivyo. 
2CO.11.13	Hambu we ivyoho ni ntuṅwa za ulongo, ni wandima wena lwufyo, wakionyaonya, viya ni ntuṅwa za Kilisito. 
2CO.11.14	Kangi icho so kimaka, hambu Satani ṅwenye akionyaonya, viya ni mlau ywa langaila. 
2CO.11.15	Lushe ni mbuli ani nkulu, wemtumikila wohe wakikionyaonya viya watatumikila mbuli za utanda. Bindihzo jawe jitazaivana na miγoshwele yawe.
2CO.11.16	Nalonga vituhu, kangwe muntu ashezaninka ubabashi, ati nkamkunda vivyoho, nihokelai, viya ni mubabashi, nami nikitogole hadodo! 
2CO.11.17	Nivyolonga lushe, sivilonga kwa mulomo wa Zumbe, miya viya ni vya ubabashi kwa viya, tibulizevyo kukitogola. 
2CO.11.18	Wangi wakikitogola kiinushi, nami nenikitogole. 
2CO.11.19	Kwa kuti muna viyuγo, mwatamilwa ni wadashi. 
2CO.11.20	Mwazizimiza, muntu akimiγalusha wapuna, akimija, akiγuwa vyenyu, akihikuka, akimitowa mwe vyeni. 
2CO.11.21	Nalonga na shoni kuti: Ivyoho nkatividaha, ti wanyonge, miya viya, muntu avyokihikula navyo — nalonga na ubahashi — hata imi nakihikula navyo. 
2CO.11.22	Ni Waebuleyo? Hata imi. Ni Waisilayeli? Hata imi. Ni mbeleko ya Abulahamu? Hata imi. 
2CO.11.23	Wamtumikila Kilisito? Nalonga vishivyoteγana: Nawazinka! Nizapisha kuwazinka, nizatowiγwa kuwazinka, nizashungwa kuwazinka, nizaoaia kangi muno nkondo zekoma kuwazinka. 
2CO.11.24	Nizatowiγwa ni Wayuda kashano ngoda milongo mine, ukiusha ṅwenga; 
2CO.11.25	katatu nizatowiγwa vibonko, kaṅwe nizahomelwa mawe; katatu chombo changu chizabanika mwe bahali, nizaikala kilo na mushi uko ndai kwe bahali. 
2CO.11.26	Nizatambisha, nizaona nkondo na mito, nkondo na wampoko, nkondo na mbalingwa, nkondo na wamzimu, nkondo na mizi, nkondo ṅa nyika, nkondo na bahali, nkondo na wanduγu wa ulongo; 
2CO.11.27	nizaona lulali na muku nikigonyiγwa mesho, nikiluṅwa ni sala na nkilu, nikikundilwa kufunga, nikishowa vya kiγubika na vya zwika. 
2CO.11.28	Kushima ziya mbuli zoshe ntuhu zeniizila mushi kwa mushi, kuti naona simgu kwa mbuli ya mabumba yoshe. 
2CO.11.29	Hana mnyonge, imi nami si mnyonge? Hana mweihiziγwa, imi nkavinilumiza? 
2CO.11.30	Ati naγangwa: Mpaka ukitogole, nenikitogwele unyonge wangu! 
2CO.11.31	Mulungu, ishe ja Zumbe Yesu, mweagiziγwa ni ntogolo kale na kale ataila kuti: Silonga ulongo. 
2CO.11.32	Kuja Damasiko mfuṅwa ywa zumbe Aleta azaγoja muzi wa Damasiko, kangwe anigwile; 
2CO.11.33	miya nizasheleziγwa na ngahu mwe dilisha he boma luwai, ne ninyilikevyo mikono yakwe.
2CO.12.1	Kukitogola kwakundwa, hata kukishetama; nitabulila lushe milawile na mifumbwile ya Zumbe. 
2CO.12.2	Nataila muntu mwena Kilisito, lushe kuzazinka mavuli kumi na mane, — ati ne ai mwe ṅwili wakwe, sitaila, ati aitanyiγwe na ṅwili wakwe, sitaila, Mulungu ataila — uyu muntu ne akiiγalwa na nguvu mpaka kwe lwingu lwa ntatu. 
2CO.12.3	Vituhu namtaila uyu muntu — ati ne ai mwe ṅwili wakwe, ati aitanyiγwe na ṅwili wakwe, sitaila —, 
2CO.12.4	kuti azaiγalwa na nguvu na mwe Paladiso, ne aivileho mbuli zishidahikanazo kulongwa, kangi muntu nkavimwagiza kuzilonga. 
2CO.12.5	Vya uyu muntu nenivitogole, miya vyangu senivitogole, kushima vya unyonge wangu. 
2CO.12.6	Ati nakunda kukitogola, sezeniγaluke mubabashi, hambu inga nilonge vya kweli; miya naleka, kangwe muntu ashezanifanyanyiza kuzinka haja, ahokaniona ao du ahokaniiva.
2CO.12.7	Kangwe nishehikuke na viya, nivyoisa kufilwa mbazi na kuvifumbwilwa, nizainkwa mtunga wekatunga ṅwili wangu, ni mlau ywa Satani mwekashungulwa, anitowe nkonde, nishezahikuka. 
2CO.12.8	Kwa inu mbuli nizamkemela Zumbe katatu, uyu aniukile, 
2CO.12.9	miya azanilandula: Tamilwa du ni mbazi yangu! Yabesha; hambu mwe unyonge ne nguvu yangu imotendesha. Ne vyeleka, nikikundisha kukitogola na unyonge wangu, kangwe nguvu ya Kilisito iniikaile. 
2CO.12.10	Kwa inu mbuli naṅalwa ni moyo nikihuma, nikieziγwa, nikiifiγwa, nikiγulushiγwa, nikionyiγwa lulali kwa mbuli ya Kilisito; hambu aho ndiho niγaluke mnyonge, ne ndiho nitende nguvu.
2CO.12.11	Na kuja kukitogola nizaγaluka mdashi, miya inywi mzanikundila, anga nizatogolwa ni nywiyo, hambu siashiγwa nyuma ni waja weisa kugimbikwa kintuṅwa, kangi ṅwenye ni luzala du. 
2CO.12.12	Hambu viya vyemanyisha ntuṅwa vizaγosholwa kwenyu, ati ni uzizimizi ungi, ati ni ntangilo na vimaka na vya nguvu. 
2CO.12.13	Hambu ni vihi muvyoashiγwa nyuma ni mabumba matuhu, ati so inu mbuli kuti: Simijile? Niushilizai unu uhuza! 
2CO.12.14	Olelai, lushe nakiteγa ka ntatu kuiza na kwenyu, kangi sezenije vyenyu; hambu silonda viya vyenyu, miya nimilonda inywi. Hambu nkaviagiza, wana wakiumbikila wavyazi kitende, shuti wavyazi waumbikile wana! 
2CO.12.15	Imi nakundisha kulavya vyangu, kangi nezenilaviγwe ṅwenye, kwa mbuli ya inywi; nikiisa kumikundisha, ne nihoshekundwa vyedi? 
2CO.12.16	Miya ni vivyo, nishimionyizevyo lulali; miya kwa kuti naγenyeza mizungu nizamigwila na minyanyi. 
2CO.12.17	He waja nitumilewo na kwenyu, nizamitunguluka nawo? 
2CO.12.18	Nizamhembeleza Tito, kangi nizatuma naye yuja mnduγu. Hambu Tito azamitunguluka? Mpeho, tiangileyo nayo, so iyo ṅwenga? Nyayo, titongelezo, so zizo? 
2CO.12.19	Mwaγamba vituhu kuti: Takikanila kwenyu? Tamlanga Mulungu na Kilisito; kangi wanduγu, tiwokundisha, ivi vyoshe tivilonga, kangwe timizifye. 
2CO.12.20	Hambu naogoha kufi: Nikizaiza nenimione, sa nishivyokunda kumiona, nami nenioniγwe ni nywiyo, sa mushivyokunda kuniona, kwa mbuli ya nkumbizi na wizu na maya na ulongo na mambeza na leba na mahiku na uhuza ungi. 
2CO.12.21	Ne nihoogoha kuti: Nikizaiza vituhu, Mulungu ywangu atanipunguza, nitaona ukiwa kwa mbuli ya wangi wabanilewo, niishiho, kangi nkawavotekele upapalishi na umbeya na uhambanyi, waγosholewo.
2CO.13.1	Nikizaiza kwenyu ka ntatu, masa yoshe yatabontolwa ni vyanwa vya waona waili ao watatu. 
2CO.13.2	Nizavilonga kale nikiiza ka mbili kwenyu, kangi navilonga ivi lushe niishi kwenyu kuti: Nikizaiza vituhu sezeniive mbazi na waja wabanilewo mishi izinkileyo na waja woshe watuhu, kwa kuti mwakunda kuγeza, 
2CO.13.3	ati ni kweli kuti: Kilisito alonga na kanwa changu; uyu Kilisito nkamilonga na unyonge, miya atenda nguvu kwenyu. 
2CO.13.4	Kweli azakontelwa mwe muti, viya ni mnyonge, miya a moyo kwa nguvu ya Mulungu. Hata ishwi ti wanyonge naye, miya nemwone, kuti ti moyo haṅwe naye kwa nguvu ya Mulungu. 
2CO.13.5	Kiγezei wenye, ati mwaanga na kutozesha! Kibunkulei! Hambu nkamkitaila, ati Yesu Kilisito muna naye? Ati sivyo, mzabinda kubunkuka, 
2CO.13.6	miya naalila, kuti nezemtaile, kuti ishwi nkati walongo. 
2CO.13.7	Tamhembeleza Mulungu, msheγoshole vyeiha, so kwa mbuli ya ishwi, kangwe timanyike, kuti ti wakweli, miya kwa mbuli ya inywi, kangwe mγoshole vyetama, hata ishwi tikifanana, viya ti walongo. 
2CO.13.8	Hambu ishwi nkatidaha kufingiza vya kweli, mpaka tikanile vya kweli! 
2CO.13.9	Tatamilwa, ishwi tiγaluke wanyonge, inywi mγaluke wanguvu; inu mbuli ne tiyohembeleza, inywi mtame vyedi. 
2CO.13.10	Ne vyeleka, nikigoinda izi mbuli, nii hale, kangwe nikizamilawila nishelahe masa yenyu na nguvu kwa uja ufuṅwa, Zumbe aninkilewo, nimizifye, nishemichakule.
2CO.13.11	Lushe wanduγu, onal nyemi! Tamizanyai! Shundanai! Tendai moyo muṅwe! Ivanai! Mulungu aange na inywi mwe lukundisho na mpolele! 
2CO.13.12	Luγushanai mkifyosana milomo, sa waṅazi wavyoγoshola! Waṅazi woshe wamiluγusha. 
2CO.13.13	Mbazi ya Zumbe ywetu Yesu Kilisito, lukundisho lwa Mulungu, mwangilano na Mpeho mṅazi viikale na inywi nyoshe! Amini.
GAL.1.1	Imi Paulo ni ntuṅwa, kangi sitetuṅwa ni wantu ao kwa mulomo wa muntu, miya kwa mulomo wa Yesu Kilisito na wa ishe Mulungu amfufuleye kwa wafilewo. 
GAL.1.2	Imi na wanduγu woshe we haṅwe na imi tagondela mabumba yoshe ya Galatiya baluwa: 
GAL.1.3	Mbazi imiikaile na mpeho yeanduka kwa Mulungu, Tate yweshu, na kwa Zumbe ywetu Yesu Kilisito, 
GAL.1.4	ndiye akikiinkila ṅwenye kwa mbuli ya uhuza wetu, kangwe atilavye mwe inu shi mbadaya ivi lushe; ne Mulungu, Tateyweshu, akundilevyo. 
GAL.1.5	Uyu agimbikwe kale na kale! Amini.
GAL.1.6	Namaka kuti: Mwafikaushiγwa ha yuja amiitangeye kwa mbazi ya Kilisito, kuti: Mwatongela ulau wedi utuhu; 
GAL.1.7	kangi nkakuna utuhu, kuna du wemiazaγanya, wekunda kubana ulau wa Kilisito. 
GAL.1.8	Miya hata ishwi wenye ao mlau mwelawa mwe lwingu, ati amibilikila ulau wedi utuhu kushima uja, timibilikilewo, akatabanika! 
GAL.1.9	Sa tilongilevyo kale, ne tivyolonga ivi lushe vituhu: Ati mimtu amibilikila ulau kushima uja, muhokelewo, akatabanika! 
GAL.1.10	Lushe nikitamiziza wantu, hambu Mulungu? Hambu nilonda, nitamile wantu? Ati niketamila wantu, anga si mtuṅwa ywa Kilisito.
GAL.1.11	Hambu namiukwila, wanduγu, kuti uja ulau wedi webilikilwa ni miyo so wa kimuntu, 
GAL.1.12	kangi siuhokele kwa muntu, siuhinyiγwe ni muntu, miya niufumbwilwe ni Yesu Kilisito. 
GAL.1.13	Hambu mzaiva, niangilevyo kale nike mwe Uyuda, kuti nizaisiiza kuγulusha bumbangwa ja Mulungu na kujichakula; 
GAL.1.14	kangi uko kwe Uyuda nizazinka wangi walika weyangu wa mbali yangu nikiisiiza kuhimila misimo ya wababa zangu. 
GAL.1.15	Miya Mulungu ainiahule, nike mwe ifu ja mlala, ainiitange kwa mbazi yakwe; 
GAL.1.16	aho akundileho kumnifumbwila ṅwanae, kangwe nimubilikile kwa wamzimu, viya du lushe nizadumula, sishindilefanyanya na ṅwili wangu we nyama na mpome; 
GAL.1.17	hata Yelusalemu sikwezile kwa waja wagimbikwewo ntuṅwa, imi nishizati, miya nizahita Alabiya, nikibinda nizauya na Damasiko. 
GAL.1.18	Mavuli matatu yakizinka, nizakwela Yelusalemu, nitailane na Petelo, nizaikala naye mishi kumi na mishano. 
GAL.1.19	Ziya ntuṅwa ntuhu sina nieneye kushima Yakobo, nduγuye ja Zumbe. 
GAL.1.20	Nivyomigondela, Mulimgu ni mwona kuti: Silonga ulongo. 
GAL.1.21	Vikibinda nizaiza mwe shi za Siliya na za Kilikiya. 
GAL.1.22	Miya mabumba ya Kilisito ya Yudeya ne yashinitaila cheni. 
GAL.1.23	Waivile du kuti: Yuja ndiye akitiγulusha abilikila lushe uja mtozesho, akundilewo kuchakula. 
GAL.1.24	Kwa ivyoho wazamtogola Mulungu kwa mbuli ya imi.
GAL.2.1	Kukizinka mavuli kumi na mane, nizakwela vituhu Yelusalemu haṅwe na Balinaba, hata Tito ne niina naye; 
GAL.2.2	miya nikwezile, kwa kuti nizalaγiliziγwa ni Zumbe; nizawaonyesha ulau wedi, niwobilikila kwa wamzimu; nizaisa kuwaonyesha waja weitangwa, kuti ni wakulu, waone, ati viya nivyoanga na viya naangavyo ni Vya bule du. 
GAL.2.3	Yuja Tito, niyena naye aha, ni Mgiliki, kangi nkakundilwe kushengwa; 
GAL.2.4	miya ne haina wanduγu wa ulongo wakiingizewo kinjamanjama, awa wazakigela na mumu, watinyatile kwa viya, tivyoanga kishiṅwiko kwa mbuli ya Kilisito Yesu, kuunga nezewatikundile miko. 
GAL.2.5	Awa nkatiwavotekele na kuwaitika hata hadodo, kangwe uwo ulau wedi utailikane kwenyu kale na kale, kuti ni wa kweli. 
GAL.2.6	Miya waja weitangwa, kuti ni wakulu — aho kale walivyo, sina mbuli navyo, hambu Mulungu nkaolela cheni cha muntu — naγamba: Waja weitangwa, kuti ni wakulu, nkawaniγenyezeze mbuli, 
GAL.2.7	wazaona kweli, kuti nizagimbikwa, nibilikile waja washishengiγwewo, sa Petelo avyogimbikilwa washengiγwewo. 
GAL.2.8	Hambu yuja amgezileye Petelo nguvu, aγaluke ntuṅwa ya waja washengiγwewo, ne anigezileye imi nami nguvu kwa wamzimu. 
GAL.2.9	Lushe wakitaila iyo mbazi nifilweyo imi, Yakobo na Kefa na Yohana weitangwa, kuti ni mikolangwa, wazaninka imi na Balinaba mikono, tizaivana kuti: Ishwi tibilikile wamzimu, 
GAL.2.10	waja wabilikile washengiγwewo, komo tifukile wakiwawawe; inu mbuli nizakihima kuibontola.
GAL.2.11	Kefa akiiza Antiyokiya, nizamwikila nkani, ṅwenye ai haho, kwa kuti aiziγiγwe mbuli. 
GAL.2.12	Hambu ne haina watumiγwewo ni Yakobo; awa washizati walawile, ne akija haṅwe na wamzimu; miya wakilawila, azabahuka, azakiahula ṅwenye, hambu azaogoha waja washengiγwewo. 
GAL.2.13	Hata Wayuda watuhu we haho wazahenya vivyoho haṅwe naye, hata Balinaba azahosiγwa ni unu ulongo wawe; 
GAL.2.14	miya nikiona kuti: Myangile yawe nkaiivana na ukweli wa ulaungwa, nizamlonga Petelo, woshe waiivile: Iwe u Muyuda, kangi waanga kimzimu, nkuanga Kiyuda, lushe wamzimu uwakundila zeze kuanga Kiyuda? 
GAL.2.15	Ishwi tivyelwe Wayuda, nkati wahuza weanduka kwa wamzimu, miya tataila kuti,
GAL.2.16	Muntu nkaγaluka mtanda, kuti aγoshola mulomongwa, miya aγaluka mtanda aho du akimtozesha Kilisito Yesu; kwa inu mbuli hata ishwi tamtozesha Kilisito Yesu, kangwe tiγaluke watanda, kuti tamtozesha, so kwa kuti taγoshola mulomongwa, hambu nkahana muntu mweγaluka mtanda na kuγoshola muiomongwa. 
GAL.2.17	Ishwi telonda, tiγaluke watanda kwa viya, tivyoanga na Kilisito, lushe ati wenye tiyaoniγwa kuti: Ti wahuza, anga Kilisito yohena siye mwetumikila uhuza? Miya sivyo! 
GAL.2.18	Hambu ṅwenye nikizenga vituhu viya, nichakulevyo, lushe nazinkana na imi ṅwenye. 
GAL.2.19	Miya mulomongwa ne ulekilewo, nikiufila uwo mulomongwa, kangwe nimwikaile Mulungu; nizakontelwa haṅwe na Kilisito mwe muti, 
GAL.2.20	kangi ni moyo, miya si miyo ṅwenye, Kilisito ne mwe moyo mwe ṅwili wangu; ivyo nivyoaugila lushe kunu shi, niviangila na kumtozesha ṅwanangwa ywa Mulungu, ndiye akinikundisha, ndiye akikiinkila ṅwenye kwa mbuli ya bui. 
GAL.2.21	Siteusha mbazi ya Mulungu; hambu ati utanda uanduka kwe mulomongwa, anga Kilisito afile bule.
GAL.3.1	Inywi Wagalatiya, mu wadashi! Mdahiγwe ni uγanga ani? Muzamwonyeshiγwa Yesu Kilisito, mumwone na mesho yenyu, avyokontelwa mwe muti. 
GAL.3.2	Inu mbuli ṅwenga nakunda, mwiniγambile: Mpehongwa mwihokele, kwa kuti mzaγoshola mulomongwa, hambu kwa kuti mzatozesha mwivilevyo? Lushe mtendile zeze ubabashi? 
GAL.3.3	Mwandiile kimpeho, kangwe mubontole kimuntu? 
GAL.3.4	Viya vyoshe muvilumiziγwe bule du? Kangi so vya hule du! 
GAL.3.5	Lushe yuja akiminka mpeho, akitenda nguvu kwenyu, ni kwa kuti mwaγoshola mulomongwa, hambu kwa kuti mwatozesha mwivilevyo?
GAL.3.6	Sa viya vya Abulahamu, kuti azatozesha avyolongwa ni Mulungu, ne vilekilevyo, akivitalilwa utanda. 
GAL.3.7	Tailai lushe kuti: Wetozesha ne wana Abulahamu! 
GAL.3.8	Ugondengwa iṅviene kale kuti: Mulungu ainka wamzimu utanda kwa mitozesheze yawe, ne vilekilevyo, akimγambila Abulahamu kale unu ulau wedi wa kuγamba: Mwako zitazaṅazwa mesho mbali zoshe. 
GAL.3.9	Kwa inu mbuli wetozesha waṅazwa mesho haṅwe na Abulahamu atozeshaye; 
GAL.3.10	hambu woshe wehimila kuγoshola mulomongwa waketoziγwa ni kilano, hambu kuigondiγwe: Muntu, ndiye asheange na vyoshe vigondiγwevyo mwe baluwa ya milomongwa na kuviγoshola ailaniγwe. 
GAL.3.11	Kangi vyatailikana kuti: Muntu nkainkwa utanda kwa Mulungu, kwa kuγamba azaanga na mulomongwa, hambu kuigondiγwe: Mtanda nezeatende nkalamo na kutozesha kwakwe. 
GAL.3.12	Miya mulomongwa nkauanduka na kutozesha, hambu kuigondiγwe: Mweviγoshola, nezeatende nkalamo navyo. 
GAL.3.13	Kilisito azatikombola mwe kilano cha mulomongwa akilanwa kwa mbuli ya ishwi, hambu kuigondiγwe: Kila muntu mweheleziγwa mwe muti ailaniγwe. 
GAL.3.14	Kwa ivyoho mṅazo wa mesho wa Abulahamu uzahita kwa wamzimu aho, Yesu Kilisito akilawila, kangwe tihokele na kutozesha uja msuhi wa mpehongwa.
GAL.3.15	Wanduγu, nenilonge kimuntu: Kilaγa cha kifu cha muntu chikibinda kulongwa cha sale, nkakuna mwechiusha ao du mwebadika mbuli. 
GAL.3.16	Lushe ija misuhi ilongiγwe kwa Abulahamu na kwe mbeleko yakwe. Nkavilongwa: Mbeleko zakwe viya ni nyingi, miya viya ni ṅwenga du, kulongwa: Mbeleko yako; ni uyu Kilisito. 
GAL.3.17	Lushe naγamba: Ichi kilaγa chilongole kuikwa ni Mulungu, mulomongwa ulawile nyuma, mavuli magana mane na milongo mitatu yakizinka; 
GAL.3.18	lushe nkaudaha kuusha icho kilaγa, kangi nkaudaha kubana uja msuhi. Hambu ati upazi uanduka mwe mulomongwa, nkauanduka mwe uwo msuhi, kangi Mulungu azamfila Abulahamu mbazi nawo akimunka msuhi. 
GAL.3.19	Lushe mulomongwa bontokelo jakwe ni mbwai? Ugezilwe kwa mbuli ya mabano, mpaka ndiho kulawile ija mbeleko yetalwa ni uja msuhi; uwo mulomongwa ulaviliziγwe ni walau, kangi una mulongezi; 
GAL.3.20	miya mulongezi so ywa muṅwe du, miya Mulungu ni muṅwe. 
GAL.3.21	Lushe mulomongwa nkauivana na misuhi ya Mulungu? Sivyo! Hambu ati kuzalawa mulomo wedahainka nkalamo, anga utanda uanduka kweli mwe mulomongwa; 
GAL.3.22	miya lushe uwo ugonde uzagwiza woshe na kwe uhuza, kangwe kumtozesha Yesu Kilisito kuleke, waja wetozesha wainkwe uwo msuhi. 
GAL.3.23	Miya tishizati titozeshe, tizaγojeziγwa, tiitikemulomongwa, kangi tiiikilwe mtozesho, ndiwo ufumbulwe. 
GAL.3.24	Ne mulomongwa utuzilevyo milahile yetiiγala kwa Kilisito, kangwe tiinkwe utanda na kutozesha. 
GAL.3.25	Lushe tivyotozesha nketikelahiγwa sa viyaho; 
GAL.3.26	hambu nyoshe mu wana Mulungu, kwa kuti mwamtozesha Yesu Kilisito, 
GAL.3.27	hambu nyoshe mubatizwewo mwe Kilisito muzamzwika Kilisito. 
GAL.3.28	Nkakuna Muyuda na Mgiliki, nkakuna mtuṅwa na ṅwana vyale, nkakuna mγoshi na mvyele, hambu nyoshe mu muṅwe, kwa kuti muna Kilisito Yesu. 
GAL.3.29	Ati inywi mu wa Kilisito, lushe mu mbeleko ya Abulahamu, kangi mu wapazi, sa msuhi uikiγwevyo.
GAL.4.1	Naγamba: Mupazi ake mnkebe, hata ni ṅwenye kitende choshe, miya nkamzinka mtuṅwa 
GAL.4.2	miya aitika walezi na waγolokezi mpaka kwe ija mishi, ishe aikileyo. 
GAL.4.3	Vivyoho hata ishwi tike wankebe, ne tikikundilwa kituṅwa kuitika miko ya inu shi; 
GAL.4.4	miya mishi ikitimiza, Mulungu azamtuma ṅwanae, akivyalwa ni mvyele, akiitika mulomongwa, 
GAL.4.5	kangwe awakombole waja weifika mulomongwa, kangwe liγaluke wanangwa. 
GAL.4.6	Kwa kuti mu wanangwa, Mulungu azaingiza mpeho ya ṅwanae mwe myoyo yenyu, ne yetibembeleza kuti: Tate ene! 
GAL.4.7	Kwa inu mbuli nku mtuṅwa, miya u ṅwana, ati u ṅwana, kangi u mupazi ywa Mulungu kwa mbuli ya Kilisito.
GAL.4.8	Miya aho kale mushizati mumtaile Mulungu, mzatumikila milungu ishiyo milungu. 
GAL.4.9	Ivi lushe muhomtaila Mulungu, kangi muhotailwa ni Mulungu, muhituka zeze vituliu na kwe ija miko yeshowa nguvu, yeγenyeza ukiwa? Mukunda zeze kuitumikila vingi? 
GAL.4.10	Mwateγanya mishi na myezi na mizanya na mavuh. 
GAL.4.11	Naogoha kwa mbuli ya inywi kuγamba: Hangi kwenyu nifile muku wa bule.
GAL.4.12	Γalukai, sa imi nilivyo! Hambu imi ni sa inywi; wanduγu, namihembeleza. 
GAL.4.13	Nkamuniγoshwele mbuli mbada. Mwataila kuti: Kuja kuvoka nizamibilikila na unyonge wa ṅwili, kangi ne nikiγezwa ni viya vya ṅwili wangu, 
GAL.4.14	miya nkamunibentile, miya mzanihokela, viya ni mlau ywa Mulungu, viya ni Kilisito Yesu. 
GAL.4.15	Lushe ija nyemi yenyu i kuhi? Hambu namilongela uwona, ati mzadaha, anga mzafokola mesho yenyu, kangwe muninke. 
GAL.4.16	Miya mzaγaluka munkulu ywenyu aho nikimiγambila mbuli ya kweli? 
GAL.4.17	Waja wavyomihimila, nkavitama, miya wakunda kumiusha, kangwe mkihime kwa mbuli yawe. 
GAL.4.18	Kukihima kwa mbuli ntana kwatama, miya so haja du, nii kwenyu. 
GAL.4.19	Wanangu, nalumila viya nitemivyala ka mbili, mpaka Kilisito atende nguvu kwenyu. 
GAL.4.20	Nakunda, anga ni kwenyu ivi lushe, nikaγeza milongele mituhu, hambu nizaaγilwa kwa mbuli ya inywi.
GAL.4.21	Niγambilai, inywi mwekunda kuitika mulomongwa: Kumbe mwaiva mulomongwa? 
GAL.4.22	Hambu kuigondiγwe kuti: Abulahamu ne ainawana waili, muṅwe azamvyala na mndele ywa kituṅwa, muṅwe azamvyala na muke ṅwenye. 
GAL.4.23	Miya yuja ywa mndele ywa kituṅwa avyelwe kwa mbuli ya kihelehele, yuja ywa muke ṅwenye avyelwe kwa mbuli ya uja msuhi. 
GAL.4.24	Ivi vifanana, viya ni lushimo, bontokelo shiji: Vilaγa ni vili; kiṅwe ni chiya chilawilecho he mulima wa Sinai, chivyala watuṅwa du, ichi ni Hagali. 
GAL.4.25	Hambu uko Alahiya mulima wa Sinai uitangwa Hagali. Kangi yuja Hagali ni Yelusalemu wa ivi lushe, hambu uikala utuṅwa haṅwe na wanae; 
GAL.4.26	miya uja Yelusalemu we mwe lwingu ni ṅwana vyale, ne mine ja ishwi; 
GAL.4.27	hambu kuigondiγwe: Tamilwa, iwe mγumba ushiwovyala! Kishekeze! Towa zumo, ushiwotenda nda! Hambu yuja rawe ike aua wana waugi kuzinka yuja mwena mγoshi. 
GAL.4.28	Miya inywi, wanduγu, mu wana wa msuhi sa Isaka. 
GAL.4.29	Sa aho kale yuja avyelweye kwa kihelehele avyomshongeleza ṅwiyae avyelweye kimpeho, ne vilivyo hata ivi lushe. 
GAL.4.30	Miya ugondengwa uγamba ze? Mwingate yuja mndele haṅwe na ṅwanae! Hambu ṅwana mtuṅwa nkezeapale na ṅwana vyale. 
GAL.4.31	Kwa inu mbuli, wanduγu, nkati wana mtuṅwa, miya ti wana vyale.
GAL.5.1	Kilisito azatikombola, tilawe mwe utuṅwa. Lushe toγai, mshozakundilwa vituhu uwo utuṅwa welumiza! 
GAL.5.2	Shivyo, imi Paulo nivyomiγambila: Mkikunda kushengwa, Kilisito nkana ndivyo nezeamionele. 
GAL.5.3	Vituhu kila mwekunda kushengwa namlonga uwona kuti: Mpaka aγoshole mulomongwa woshe! 
GAL.5.4	Nyoshe mwekunda kuinkwa utanda na kuγoshola mulomongwa mzabinda kuushiγwa ha Kilisito, mzalekela mbazu ngwa. 
GAL.5.5	Miya ishwi kwa nguvu ya mpehongwa taafiza na kutozesha uwo utanda, tiwoalila. 
GAL.5.6	Hambu tikianga na Kilisito, vyetinka nguvu so kushengwa, so kusheshengwa, miya ni mitozesheze yebontoka na kukundishana. 
GAL.5.7	Ne mkianga vitana; ni ndai amifingizizeye, msheitike vye kweli? 
GAL.5.8	Inu mikengelezeze nkaianduka kwayuja amiitangeye. 
GAL.5.9	Vishimbi vidashi vyakoleza kiγa kigima cha holwe. 
GAL.5.10	Viya muvyoanga na Zumbe, namialila kuti: Nkezemγuwe ntongonyezi ntuhu, miya yuja mwemiazaγanya atazakola masa, ati ni muntu ani! 
GAL.5.11	Miya imi, wanduγu, ati nikebilikila kushengwa, anga niifiziγwai? 
GAL.5.12	Anga kiihizize cha mutingwa chizauka. Wakataushiγwa wemiazaγanya!
GAL.5.13	Hambu inywi, wanduγu, mwaitangilwa, mγaluke wanavyale, komo kuja kuγaluka wana vyale mshekugwize na kwe kihelehele cha mili yenyu, miya mtumikilane na kukundishana! 
GAL.5.14	Hambu mulomongwa woshe wabontoka na inu mbuli ya kuγamba: Shuti umkundishe ṅwiyawo, sa uvyokikundisha ṅwenye! 
GAL.5.15	Miya mkilumana, mkijana, oleleshai, kangwe mshezabindana!
GAL.5.16	Naγamba: Angai kimpeho! Ne ndivyo mshedahe kubontola kihelehele cha mili yenyu; 
GAL.5.17	hambu ṅwili una kihelehele na viya vyeihila mpehongwa, kangi mpehongwa ina kihelehele na viya vyeihila ṅwili, ivyobo awa waili waomana, kangwe wenye mshedahe kuγoshola muvyokunda. 
GAL.5.18	Miya mkihimilwa ni mpehongwa, lushe nkamu watuṅwa wa mulomongwa.
GAL.5.19	Miγoshwele ya kiṅwili iibunkuke, kuti ni kilanga, usaba, mulako, uvika mizimu, 
GAL.5.20	ushai, nkulu, nkumbizi, wizu, maya, mbifya, mizinkano, misopano, kushukizanya, kukomana, 
GAL.5.21	kunywelesha, kujilisha na vituhu vyefanana na Ivi; nizamiγambila kale, kangi nitauγiza kulonga kuti: Weviγoshola viya nkezewapale uzumbe wa Mulungu. 
GAL.5.22	Kuwo ja mpehongwa shiji: Kukundishana, kutamilana, kuivana, kuzizimiza, kulonga na ukuwi, kufilana mbazi, kutozesha, 
GAL.5.23	ubozu, kukitoza. Ivi vyoshe nkavilemelwa ni mulomongwa. 
GAL.5.24	Wantu wa Kilisito Yesu wakoma mili haṅwe na luzisho na kihelehele. 
GAL.5.25	Ati ti wa kimpeho, netiange kimpeho! 
GAL.5.26	Tisheγaluke welonda ntogolo ya bule, tikihimilana vibada, tikitendelana wizu!
GAL.6.1	Wanduγu, ati muntu azavotwa ni kilema, ishwi wa kimpeho timshunde kimpeho na uhozu! Ukioleleshe ṅwenye, nawe ushezaγezwa ni iyo mbuli! 
GAL.6.2	Inwilanai miziγo! Ne ndivyo mubontole mulomo wa Kilisito; 
GAL.6.3	hambu mwekifanyanyiza ṅwenye kuti: Ni mnguvu, kangi siye, akiufya ṅwenye; 
GAL.6.4	miya kila muntu aoleleshe miγoshwele yakwe ṅwenye! Ne ndivyo akitogole mwe moyo wakwe ṅwenye na kushevilaviliza kwa mtuhu. 
GAL.6.5	Hambu kila muntu ainule mziγo wakwe ṅwenye. 
GAL.6.6	Yuja mwefuziγwa mbulingwa amupangile mfuzi vitana vyoshe, avyona navyo!
GAL.6.7	Msheufiγwe! Mulimgu nkabelwa, hambu muntu avyohanda, ne ndivyo aonele; 
GAL.6.8	mwehanda mwe ṅwili wakwe atazaonela mwe uwo ṅwili kubanika; mwehanda mwe mpehongwa atazaonela mwe iyo mpehongwa nkalamo ya kale na kale. 
GAL.6.9	Tishetibuke kuγoshola viya vyetama! Hambu hakizabula, titazavionela, ati nkatihelele gati. 
GAL.6.10	Kwa kuti tike kunu, netikihime kuγoshwela wantu woshe vitana, tiisiize waja wetozesha haṅwe na ishwi!
GAL.6.11	Olelai migondele, nimigondeleyo na mkono wangu! 
GAL.6.12	Wekunda, mtamilwe ndiwo kiinushi, ue wemikundila kushengwa, so kwa mbuli ntuhu, ni kwa kuγamba: Washezalumila kwa mbuli ya mutingwa wa Kilisito! 
GAL.6.13	Kangi awa wenye weshengwa nkawatozesha mulomongwa, watakunda du, inywi mshengwe, kangwe wakitogole na mili yenyu. 
GAL.6.14	Imi sikunda kukitogola kushima na mutingwa wa Zumbe ywetu Yesu Kilisito, hambu inu shi izanikomelwa nawo; nami nizaikomelwa inu shi. 
GAL.6.15	Wina Kilisito Yesu, kushengwa siko, hata kusheshengwa siko, miya kiumbo kihya ndicho. 
GAL.6.16	Woshe weanga na unu mulomo, waikale mpeho, wafilwe mbazi haṅwe na Waisilayeli wa Mulungu!
GAL.6.17	Vikibinda kusheoneke mwenionya lulali! Hambu mwe ṅwili wangu nina nkozu za Yesu.
GAL.6.18	Mbazi ya Zumbe ywetu Yesu Kilisito iγolokele mpeho zenyu, wanduγu! Amini.
EPH.1.1	Imi Paulo ni ntuṅwa ya Kilisito Yesu kwa viya, Mulungu akundilevyo; namiluγusha inywi waṅazi uko Efeso na waja wemtozesha Kilisito Yesu. 
EPH.1.2	Mbazi imiikaile na mpeho yeanduka kwa Mulungu, Tate yweshu, na kwa Zumbe Yesu Kilisito!
EPH.1.3	Atogolwe Mulungu, ishe ja Zumbe ywetu Yesu Kilisito, kuti azatifa mbazi na vitana vyoshe vya kimpeho vyeanduka mwe lwingu kwa Kilisito! 
EPH.1.4	Hambu ngulu ngima ishizati itulwe, azatishaγula, tiγaluke wakwe, kangwe tiγaluke waṅazi weanga kishimasa, akiwaolela; 
EPH.1.5	kwa lukundisho lwakwe aatiteγanya uko kale, tiγaluke wanae wenye kwa mbuli ya Yesu Kilisito, ne vimtamilevyo, ne akundilevyo, 
EPH.1.6	kangwe nezetitongele mbazi zakwe ntana, atifilezo kwa uyu ṅwanae, ayemkundisha. 
EPH.1.7	Hambu mwe mpome yakwe ne timoonela ukombozi, tidsheushiliziγwa tibanilevyo. 
EPH.1.8	Izi mbazi zakwe zizatilawila hata ishwi nyingi, zizatinka viyuγo vyoshe na lutwi lwoshe, 
EPH.1.9	akitifumbwila viya avyokunda, vyemtamila, vishivyotailikana kale hoshe; hambu aviteγanya kale mwe moyo wakwe, 
EPH.1.10	vihontokele, mishi aikileyo ndiho nezeitimize, Kilisito aγaluke mutwi wa viya vyoshe vye mwe lwingu na vye kunu shi. 
EPH.1.11	Kwa mbuli ya uyu tapangilwa kifu hata ishwi chifanyanyiγwecho kale kwa viya, aikilevyo uko kale, hambu vyoshe avihontoleza, sa avyokunda ṅwenye. 
EPH.1.12	Kwa izi mbuli ishwi temwalila Kilisito mishi inu titazatogola uko utana wakwe. 
EPH.1.13	Hata inywi mzaiva mbulingwa ye kweli, ni uja ulau wa uvunizi wenyu; aho mkitozesha mzainkwa ndiye lwitangilo, ni Mpeho mṅazi mwebontola kilaγa; 
EPH.1.14	uyu ni mulimbulo wa chiya kifu, titaile kuti: Tiikombolwe, ti wakwe, kangwe nezetitogole utana wakwe.
EPH.1.15	Lushe ivyo niivilevyo, muvyomtozesha Zumbe Yesu, muvyokundisha waṅazi woshe, 
EPH.1.16	sidila kulavya ntogolo nihokamifukila nikivika. 
EPH.1.17	Namihembelezeza kwa Mulungu ywa Zumbe ywetu Yesu Kilisito, Tate mwe utana, aminke mpeho ya viyuγo na ya ufumbuzi, mtaile alivyo. 
EPH.1.18	Kangi aṅaze mesho ya myoyo yenyu, kangwe mtaile, mwitango wakwe tiwoalila ulivyo, utana wa kifu uvyokula, aikilacho waṅazi, mtaile, 
EPH.1.19	nguvu yakwe ivyokula, avyotinka ishwi tetozesha kwa viya, tivyohimilwa ni nguvu ya ufuṅwa wakwe. 
EPH.1.20	Inu azailaviliza mwe Kilisito akimfufula kwa wafilewo, akimwikaza mwe lwingu kulume kwakwe, 
EPH.1.21	akimgimbika kuzinka ufuṅwa na ukulu na unguvu na uzumbe woshe na kuzinka mazina yoshe yelangwa mishi inu na mishi yoshe, ndiyo itongele. 
EPH.1.22	Vyoshe azaviika shi he milundi yakwe, ṅwenye azamγalusha mutwi wa bumbangwa kushima viya vyoshe, 
EPH.1.23	hambu jiya ne ṅwili wakwe, ne hontokelo ja yuja mwebontoleza mbuli zoshe koshe koshe.
EPH.2.1	Hata inywi ne mwifile kwa mbuli ya uhambanyi na uhuza wenyu, 
EPH.2.2	mwangilewo nawo kwa misimo ya inu shi na kwa nguvu ya yuja mwena ufuṅwa kunu shi, ni ija mpeho yehimila nguvu yakwe mpaka inu mishi kwa wanangwa wepapalika. 
EPH.2.3	Hata ishwi toshe ne tikiangilana nawo tikitongela kihelehele choshe cha mili yelu, tikiγoshola vyoshe tivyokundilwa ni mili yetu na ntongonyezi zetu; kwa viya, ndivyo tilivyo, ne tii wana wemkweza maya sa waja watuhu. 
EPH.2.4	Miya Mulungu uzuli wakwe ni utungu, ne vyeleka, lukundisho lwakwe alotikundisha nalo ni lungi, 
EPH.2.5	ne vilekilevyo, akitiuza moyo haṅwe na Kilisito ishwi tifilewo kwa mbuli ya mabano yetu; mzavunilwa kwa mbazi du. 
EPH.2.6	Akibinda kutiinula haṅwe naye azatiikaza mwe lwingu haṅwe na Kilisito Yesu 
EPH.2.7	kangwe aonyeshe mishi, ndiyo ibule, uzuli wa mbazi zakwe uvyoisa kukula, akitiγendela na uhozu kwa mbuli ya Kilisito Yesu. 
EPH.2.8	Hambu ni mbazi, kuti mwivunilwe aho mkitozesha, kangi nkavianduka kwenyu, mteviinkwa ni Mulungu vivyoho; 
EPH.2.9	so ndima zenyu, bangwe muntu ashezahikuka. 
EPH.2.10	Hambu ishwi ti ndima yakwe; Kilisito Yesu azaleka, tikiumbiγwa, kangwe tizifye ndima, Mulungu atifanyanyizezo, tiange nazo.
EPH.2.11	Kwa ivyoho kumbukai kuti: Kale mbali yenyu muwamzimu, ne mkiitangwa mankombwe ni waja wekitogola, kuti wazashengwa mih ni mkonowa muntu! 
EPH.2.12	Kumbukai: Mishi ija ne mwishina Kilisito, ne mkilemeziγwa kuγaluka wenyezi kwa Waisilayeli, ne mwi waγeni na vilaγa wainkiγwevyo, ne mwishina kialilo, ne mwishina Mulungu mwe inu shi! 
EPH.2.13	Miya ivi lushe kwa mbuli ya Kilisito Yesu hata inywi, ndiwo mkiikala hale, mzaletiγwa na hehi ni mpome ya Kilisito. 
EPH.2.14	Uyu ni mwivano wetu, hambu yaja mabumba maili azayaγalusha iṅwe akichakula luja lukindo, ndilo lwiwatanyize akiusha nkulu yawe, 
EPH.2.15	hambu na ṅwili wakwe azausha nguvu ya ija milomo yeγenyeza vitigo na miko, kangwe waja waili awaγalushe muntu muṅwe muhya akiwaivanya. 
EPH.2.16	Na uja ṅwili wakwe muṅwe azawatemekela woshe waili kwa Mulungu aho akikoṅwa, ne ahokoma ṅwenye nkulu yawe. 
EPH.2.17	Kangi akilawila azamibilikila mwivano wedi inywi, ndiwo mwi hale, sa amibilikilevyo mwivano wedi waja, ndiwo wai hehi. 
EPH.2.18	Ne tivyoonela mwakwe toshe waili luhitile kwa Tate na mpeho ṅwenga.
EPH.2.19	Kwa ivyoho nkamu waγeni weikala nkandai, mu wenyezi haṅwe na waṅazi, mu wakaya wa Mulungu, 
EPH.2.20	hambu mzazengwa mwe jiya shikizi ja ntuṅwa na ja wateγanyi, Kilisito aliho iwe ja heta. 
EPH.2.21	Hambu mwe uyu ne zengo joshe gima jimokisanyiγwa, jikule, jiγaluke vikilo ṅazi ja Zumbe. 
EPH.2.22	Ne mzengiγwemo hata inywi, mγaluke ikailo ja Mulungu ja kimpeho.
EPH.3.1	Ne vilekilevyo, nikishungwa imi Paulo kwa mbuli ya Kilisito Yesu, kangi kwa mbuli ya inywi wamzimu. 
EPH.3.2	Minga mzaiva mbuli ya uja ufuṅwa wa mbazi ya Mulungu niinkiγwewo, niiiγale kwenyu, 
EPH.3.3	kuti imi nizafumbwilwa kutaila viya vishivyotailikana kale hoshe, sa nigondilevyo hadodo aho ṅwande. 
EPH.3.4	Mkivifyoma mwadaha kuona nitailevyo vihili vya Kilisito. 
EPH.3.5	Mishi mituhu nkavitailikane kwa wanawantu, sa vifumbwilwevyo ivi lushe ni mpehongwa ntuṅwa na wateγanyi wakwe waṅazi kuti: 
EPH.3.6	Wamzimu wohe niwapazi, kuti: Wohe wa mumo mwe ṅwiliwakwe, kuti: Wohe niwantuwa kilaγa, Kilisito Yesu atinkilecho na uja ulau wedi. 
EPH.3.7	Ne niwotumikila kwa ludahile lwa nguvu yakwe, ne mbazi Mulungu anifileyo. 
EPH.3.8	Imi ni mdodo ṅwenye kuzinka waṅazi woshe, kangi nizafilwa mbazi, nibilikile wamzimu uzuli wa Kilisito ushiwodosekana, 
EPH.3.9	niukule utanda wa iyo mbuli ifishiγweyo aho kale hoshe ni Mulungu aumbileye vintu vyoshe, 
EPH.3.10	kangwe mishi inu wazumbe na wafuṅwa woshe we uko ulanga waonyeshiγwe ni bumbangwa, viyuγo vya Mulungu vivyoγenela. 
EPH.3.11	Ṅwenye ne avifanyanyeye aho kale, vibontokele mwe Zumbe ywetu Kilisito Yesu. 
EPH.3.12	Mwe uyu taonela milongele yena nyemi na luhitile, kwa kuti tamwalila na kutozesha. 
EPH.3.13	Kwa ivyoho namihembeleza, msheleγele kwa mbuli ya nkondo zangu, hambu ni ntogolo yenyu.
EPH.3.14	Ne nihomgintila mazwi, uyu Tate, mweleka kila mwe wana, ati ni mwe lwingu, 
EPH.3.15	ati ni kunu shi, akiitangwa late, 
EPH.3.16	amife mbazi kwa uzuli wa ulana wakwe, kangwe muntu ywenyu ywa ndai atende nguvu, atintimazwe ni mpeho yakwe, 
EPH.3.17	kangwe Kilisito aikale mwe myoyo yenyu kwa viya muvyotozesha, kwa kuti mzakundishiγwa, msheleze mazindo, mshikiziγwe ndiyo, 
EPH.3.18	kangwe mdahefanyanya haṅwe na waṅazi woshe uhanawa uzangalamu na wa ukuluna waule; 
EPH.3.19	kangi mtaile kuti: Lukundisho lwa Kilisito ni lukulu muno kuzinka utalizi woshe, kangwe mgisiγwe viya vyoshe, Mulungu avyogisa. 
EPH.3.20	Miya yuja kwa viya, nguvu yakwe ivyotendesha kwetu, atadaha kuγoshola kuzinka vyoshe, tivyohembeleza ao tivyotaila. 
EPH.3.21	Atogolwe mwe bumba jakwe kwa mbuli ya Kilisito Yesu mishi yoshe, ndiyo itongele kale na kale! Amini.
EPH.4.1	Imi nishungiγweye kwa mbuli ya Zumbe namihimila, mtende myangile yeivana na uja mwitango, mwitangwewo nawo, 
EPH.4.2	mγenyeze ukuwi na uhozu na uzizimizi, mzizimizizanye na kukundishana, mkihime kutozesha, 
EPH.4.3	kuti mpehongwa ni ṅwenga, mwivane viya mteshunganyiγwa haṅwe. 
EPH.4.4	Nwilingwa ni muṅwe, mpehongwa id ṅwenga, kangi kialilo muchoitangilwa ni chicho kiṅwe. 
EPH.4.5	Zumbe ni muṅwe, mtozesho ni muṅwe, ubatizi ni uṅwe, 
EPH.4.6	Mulungu ni muṅwe, ni ishe ja woshe, ne mweγoshola woshe, ne mwetenda nguvu kwa woshe, ne mweikala mwe woshe. 
EPH.4.7	Miya ishwi tiigisiγwe mbazi, kila muntu yakwe, sa avyoliγanyiγwa ni Kilisito. 
EPH.4.8	Ne viholongwa: Yuja akwezileye na mwe lwingu azataha nkolengwa, azainka wantu vya mbazi. 
EPH.4.9	Lushe vikiγangwa; Azakwela, so kuγamba kuti: Azanasheela na mwe shi za kuzimu? 
EPH.4.10	Yuja asheeleye ni yuyu akwezileye na ulanga kuzinka nyingu zoshe, kangwe akugise uko koshe. 
EPH.4.11	Ṅwenye azagimbika kuṅwe ntuṅwa, kuṅwe wateγanyi, kuṅwe wabilikizi, 
EPH.4.12	kuṅwe walishi nawafuzi, kangwe waṅazi waliγanyiγwe, wadaheγoshola ndima ya kutumikila, kangwe ṅwili wa Kilisito uzengwe mpaka toshe 
EPH.4.13	nezetibule na kuivana mitozesheze na mitailileya ṅwanangwa ywa Mulungu, tiγaluke wantu wagima, tibule ha ukuluwa uzuliwa Kilisito. 
EPH.4.14	Tishezaikala tumala kinkebe tikivuviγwavuviγwa, tikizungulushiγwa ni mbuli, wantu wazohinya, zikihitukila sa mpeho yekunta, hambu ni za lwufyo na za mihembo ya wantu, kangwe watiazaγanye na minyanyi. 
EPH.4.15	Miya ishwi netiγambilane vye kweli kwaviya tivyokundishana, mwe mbuli zoshe timkulile yuja Kilisito, kwa kuti ni mutwi wetu! 
EPH.4.16	Hambu uyu ne mweleka, ṅwili woshe ukigombekeziγwa, ukitoγeshiγwa ni vinko vyoshe vyeugela nguvu, sa kila fungu iṅwe jivyoliγanyiziγwa ndima yakwe; ne ṅwili uvyokula, uvyozifiγwa kwa kukundishana.
EPH.4.17	Inu mbuli lushe niilonga na kumlanga Zumbe, aγaluke mwona, mshezaanga, sa wamzimu wavyoanga na kufanyanya vishinavyo bontokelo; 
EPH.4.18	hambu ntongonyezi zawe ni za lwiza, wenye ni waγeni na nkalamo ya Mulungu kwa mbuli ya tumala, wayoikala nayo, na kwa mbuli ya kuti watoγesha myoyo yawe. 
EPH.4.19	Kwa kuti shoni nkawana, wazaγoshola vyoshe vyewaheheleza, hata usaba woshe wazauγoshola, kangwe waγenyeze mah. 
EPH.4.20	Miya inywi nkamhinile mbuli ya Kilisito, kuti ni ivyoho. 
EPH.4.21	Hambu mzaiva, mzafuziγwa mbuli yakwe kuti: Kweli ṅwenye ioneke mwe Yesu. 
EPH.4.22	Kwa viya mwangilevyo kale, mwashei muntu ywa, kale mwekihosa na kutongela tamaa za lwufyo! 
EPH.4.23	Kangi lekai, ntongonyezi za myoyo yenyu ziuziγwe uhya, 
EPH.4.24	mzwike muntu muhya aumbiγweye Kimulungu, mtende utanda na uṅazi we kweli!
EPH.4.25	Kwa ivyoho towai mbuli za ulongo hulu, mlonge vya kweli kila muntu na ṅwiyae! Hambu toshe ti madango kila na ṅwiyae. Mwina maya mshebane, 
EPH.4.26	msheleke, uwa jikishwa mwina maya vivyoho, 
EPH.4.27	kangi mshemhakanye yuja muleba! 
EPH.4.28	Ndiye akibawa ashezabawa vingi, miya aγoshole ndima, aone na mikono yakwe ṅwenye vyetama, kangwe adahe kumupangila muntu mwekosa! 
EPH.4.29	Kila mbuli mbada ishelawe mwe vyanwa vyenyu, miya ati kuna mbuli ntanayedaha kuzifya habanikeho, shuti ilongwe kangwe weiva watamilwe! 
EPH.4.30	Mpeho mṅazi ywa Mulungu mshemwonye ukiwa! Hambu ne mwinkiγweye, amiγalukile lwitangilo mushiwa ukombozi. 
EPH.4.31	Miya mbifya na nkunguka na maya na vuzo na lukanko na mbuli mbada zoshe ziuke kwenyu! 
EPH.4.32	Mγendelane na uhozu na utungu na mbazi, sa Mulungu amifilevyo mbazi na Kilisito!
EPH.5.1	Mwiγei Mulungu, sa wana wekundishiγwa ndiye! 
EPH.5.2	Angai na kukundishana! Hambu hata Kilisito azamikundisha, 
EPH.5.3	azakiinkila ṅwenye kwa mbuli ya ishwi, aγaluke ṅombe ya mviko, akakoṅwe, Mulungu aive mzingo mtana. 
EPH.5.4	Miya mbuli za kilanga na za usaba woshe na za ubuγe zishezalangwa kwenyu, sa vivyoagiza waṅazi, hata mbuli za lukanko na za mhembo na za ufyosi ubada nkaziagiza, zeagiza ni za ntogolo du. 
EPH.5.5	Hambu tailai vyedi kuti: Mtesi na mhuza na mubuγe nkana kifu mwe uzumbe wa Kilisito na Mulungu! Hambu mwe ivyoho ni mvika mizimu. 
EPH.5.6	Kusheoneke mwemiazaγanya na mbuli za bule du! Hambu ne vyeleka, maya ya Mulungu yakiizila wanangwa we upapala. Kwa ivyoho msheangilane nawo! 
EPH.5.7	Hambu ne mwi lwiza, miya lushe mu langaila, kuti muna Zumbe. 
EPH.5.8	Angai vivyoagiza wana wa langaila!
EPH.5.9	Hambu kitende cha langaila ni utana na utanda na ukweli woshe. 
EPH.5.10	Fanyanyai, ati ni mbwai vyemtamila Zumbe! 
EPH.5.11	Miya mshekigele mwe ndima za lwiza zishinazo kuwo, shuti mzibunkule. 
EPH.5.12	Hambu vyeγosholwa ndiwo na kufishafisha, hata kuvilonga vina shoni. 
EPH.5.13	Miya vyoshe vyamanyika vikibunkulwa ni langaila; hambu vyoshe vyemanyika ni langaila. 
EPH.5.14	Ne viholongwa: Viluka, iwe wesisila! Inuka kwa wafilewo! Ne ndivyo Kilisito akumulikile. Oleleshai, ndivyo mwange! 
EPH.5.15	Mshetende udashi, tendai viyuγo! Manyai mishi mwinkiγweyo! 
EPH.5.16	Hambu mishi inu ni mibada. 
EPH.5.17	Kwa ivyoho msheγaluke wababashi, miya tailai, Zumbe avyokunda! 
EPH.5.18	Mshetengele mkinywa mpombe! Hambu yaγenyeza uhuza, miya gisai mpehongwa! 
EPH.5.19	Mtamwilane mazumo na maimbo na mawila ya kimpeho, 
EPH.5.20	mkimwimbila Zumbe, mkimtowela mazumo mwe myoyo yenyu, mkimlaviliza Mulungu Tate ntogolo mwe zina ja Zumbe ywetu Yesu Kilisito mishi yoshe kwa mbuli zoshe! 
EPH.5.21	Kwa viya muvyomwogoha Kilisito itikanai!
EPH.5.22	Wavyele waitike walume wawe viya watamwitika Zumbe! 
EPH.5.23	Hambu mγoshi ni mutwi wa mvyele, sa Kilisito avyo mutwi wa bumbangwa, hambu ne mhonya ywa ṅwili. 
EPH.5.24	Sa bumbangwa jivyomwitika Kilisito, vivyoho hata wavyele waitike waγoshi wawe mwe mbuli zoshe! 
EPH.5.25	Inywi waγoshi, kundishai wavyele wenyu, sa Kilisito akundishevyo bumbangwa akikiinkila ṅwenye kwa mbuli yakwe, 
EPH.5.26	kangwe ajihoze na mbulingwa akijiṅaza na kujihaka mazi! 
EPH.5.27	Ne akundilevyo kukiliγanyiza ṅwenye bumba jetogolwa kuti: Nkajina danko ao nkunyankunya ao vyefanana na ivi, kuti: Ni bumba ṅazi kishimasa. 
EPH.5.28	Vivyoho vyaagiza, hatawaγoshi, wakundishe wavyele wawe, viya ni mili yawe. Hambu mwemkundisha muke akikundisha ṅwenye. 
EPH.5.29	Hambu kale hoshe nkakuna ashukileye ṅwili wakwe ṅwenye, miya aushuγa, aulela, sa Kilisito aγoshwelevyo bumbangwa. 
EPH.5.30	Hambu ti madango ya ṅwili wakwe. 
EPH.5.31	Ne ndivyo vileke, mγoshi akiasha ishe na nine, aandakane na muke, awa waili waγaluke ṅwili muṅwe. 
EPH.5.32	Ichi kihili ni kikulu, miya imi nilonga viya vya Kilisito na vya bumbangwa. Lushe vivyoho hata 
EPH.5.33	inywi kila muntu amkundishe muke, sa avyokikundisha ṅwenye, miya mvyele amwogohe mγoshi!
EPH.6.1	Inywi wana, itikai wavyazi wenyu, kwa kuti mu wa Zumbe! 
EPH.6.2	Hambu unu ni utanda. Gimbika isho na nyokwe! Unu ni mulomo wa bosi ugezilwewo msuhi wa kuγamba: 
EPH.6.3	Uikale mpeho, uγenyeze mishi kunu shi! 
EPH.6.4	Inywi waishe, mshekweze wana wenyu maya, miya wakuzei na kuwashunda, wamwitike Zumbe! 
EPH.6.5	Inywi watuṅwa sa muvyomwitika Kilisito, itikai wazumbe wenyu wa kiinushi na kuwaogoha na kudidima, msheγenyeze mbuli mwe myoyo yenyu! 
EPH.6.6	Mshezifye ndima mwiolelwe du, viya mtakunda kutamila wantu, miya kwa kuti mu watuṅwa wa Kilisito, γosholai kwa moyo, Mulungu avyokunda! 
EPH.6.7	Tumikai na kutamilwa, viya so wantu muwotumikila, miya viya mtamtumikila Zumbe! Tailai kuti: 
EPH.6.8	Kila muntu ati aγoshola ndima ntana, atazaipokela kwa Zumbe, ati ni mutuṅwa, ati ni ṅwana vyale. 
EPH.6.9	Hata inywi wazumbe, muwaγoshwele sa viyaho, mleke kushindawavaila mkitaila kuti: Zumbe ywawe na ywenyu a mwe lwingu, nkaolela cheni cha muntu.
EPH.6.10	Kushilikiza wanduγu, kwa kuti mu wa Zumbe, tendai nguvu kwa iyo ntoγo ya ufuṅwa wakwe! 
EPH.6.11	Tozai mata yoshe ya Kimulungu, mdahe kuikila lwufyo lwoshe lwa Satani nkani! 
EPH.6.12	Hanibu nkondo, tiyona nayo, so ya vye mpome na nyama, miya ni nkondo ya wazumbe na wafuṅwa na wanguvu wetoza inu shi, iikale na lwiza, na ziya mpehompeho mbada zoshe ze ulanga. 
EPH.6.13	Kwa ivyobo tozai mata yoshe ya Kimulungu, kangwe mdaheomana, mushi mubada ukibula, mdahevota viya vibada vyoshe mwiγoloke! 
EPH.6.14	Γolokai, mwikikantile na ukweli, mwizwikile utanda, viya ni demu ja nkondo, milundi yenyu iikantiγwe vilatu! 
EPH.6.15	Ne kukiteγa kubilikila nyemi ya mpolele. 
EPH.6.16	Kushima ivi vyoshe γuwai ngawo ya kutozesha! Ne ndiyo mdahe kuzimya nayo mivi yoshe yena molo yetambikwa ni yuja muhada! Zwikai nkofiya ya uvunizi! 
EPH.6.17	Tozal shime ya kimpeho, ni mbulingwa ya Mulungu! 
EPH.6.18	Kwa mbuli zoshe vikai na kulombeza na kuhembeleza mishi yoshe kwa nguvu ya mpehongwa! Kangi gonai mesho mkikihima kuhembelezeza waṅazi woshe, 
EPH.6.19	hata imi, nifilwe mbazi, nishungulwe kanwa changu kwa bilikila mbulingwa, niukule na nyemi ulau ushiwotailikana kale hoshe, niwotumikila hata niishungiγwe, 
EPH.6.20	niγoshole iyo ndima yangu na nyemi vivyoho, nilonge sa vivyoniagiza!
EPH.6.21	Miya kangwe hata inywi mtaile, mbuli zangu ziγendilevyo, nilivyo aha, vyoshe atamiukwila mnduγu Tikiko, niyemkundisha, kwa kuti ni muluγojo mkoolezi ywa Zumbe. 
EPH.6.22	Uyu nizamtuma na kwenyu kwa iyo mbuli, kangwe mtaile, mbuli zetu zilivyo, kangwe ashangaiaze myoyo yenyu.
EPH.6.23	Mpeho na wanduγu, watende lukundishano na mitozesheze yeanduka kwa Mulungu Tate na kwa Zumbe Yesu Kilisito! 
EPH.6.24	Mbazi iikaile woshe wemkundisha Zumbe ywetu Yesu Kilisito na kusheleγela! Amini.
PHP.1.1	Imi Paulo na Timoteyo, te watuṅwa wa Kilisito Yesu, tawagondela waṅazi woshe baluwa wena Kilisito Yesu, weikala Filipi, haṅwe na waolezi na watumikizi. 
PHP.1.2	Mbazi imiikaile, na mpeho yeanduka kwa Mulungu, Tate yweshu, na kwa Zumbe Yesu Kilisito!
PHP.1.3	Namtogola Mulungu ywangu hoshe nihokamikumbukila, 
PHP.1.4	hambu mishi yoshe nihokamihembelezeza inywi nyosheni nivika na nyemi, 
PHP.1.5	kwa kuti mwaangilana na ulaungwa wedi aho mwandiileho mpaka ivi lushe. 
PHP.1.6	Ne vyeleka, nikialila aha kuti: Yuja avokileye kwenyu ndima ntana nezeaibontoleze mpaka kwa mushi wa Kilisito Yesu. 
PHP.1.7	Ne vyeniagiza kumitongonyeza nyosheni ivyoho, hambu inywi nkamuniuka mwe moyo, ati nashungwa, ati nakanila ulaungwa wedi nikiuukula na nguvu kuti: Inywi nyoshe na imi toshe tipangilwe mbazi ṅwenga. Mwona ywangu ni Mulungu, 
PHP.1.8	nivyobulwa ni luzwi na inywi nyosheni kwa mbazi za Kilisito Yesu. 
PHP.1.9	Nahembeleza inu mbuli ṅwenga, kukundishana kwenyu kuisiize kuγenela vivyoho vivyoho haṅwe na utalizi kwa viya, muvyotenda viyuγo na shoni zoshe, 
PHP.1.10	mdahebunkula vishiivanavyo, kangwe nezemlawile mushingwa wa Kilisito mwiṅaziγwe uhambanyi woshe, 
PHP.1.11	mwiγenyeze kuwo ja utana mwinkiγwewo ni Kilisito Yesu, kangwe Mulungu agimbikwe, atogolwe.
PHP.1.12	Miya nakunda, mtaile inywi kuti: Masa yangu yazaleka, ulaungwa wedi uγende, 
PHP.1.13	kwa kuti mazolo yangu yamanyika lushe kunu bomani koshe, hata kosheni kutuhu kuti: Nishungwa kwa mbuli ya Kilisito Yesu. 
PHP.1.14	Hata wanduγu wetu wangi wa Kikilisito wadesiγwa ni mazolo yangu, kangwe wohe waγezeγeze kubilikila mbulingwa ya Mulungu na kusheogoha. 
PHP.1.15	Ni kweli kuti: Kuṅwe wamubilikila Kilisito kwa wizu na lushongelezo, miya kuṅwe watamilwa kweli. 
PHP.1.16	Awa ne wenikundisha, wataila, kuti niikwa kunu, kangwe nikanile ulaungwa. 
PHP.1.17	Waja wemubilikila Kilisito, kangwe wanishongeleze, nkawazifya, hambu wenye wagomba, wanionye ukiwa mwe mazolo yangu.
PHP.1.18	Miya vinai? Komo Kilisito abilikilwe na mibilikile mingi, ati ni ya ulongo du, ati ni ya kweli, ne vyenitamila. 
PHP.1.19	Hata uko nyuma nezenitamilwe, hambu nataila, kuti ivi nezevibontokele na kwe uhonya, kwa kuti mwanihembelezeza, kangi naambiziγwa ni mpehongwa ya Yesu Kilisito. 
PHP.1.20	Ne vyeleka, nikiafiza, nikialila kuti: Sezenibimkuke mwe mbuli ṅwenga du, miya sa kale hoshe hata ivi lushe nezevimanyike vyedi kuti: Kilisito agimbikwa ni unu ṅwili wangu, ati ni moyo, ati niyafa. 
PHP.1.21	Hambu imi kuikala kwangu ui Kilisito, kangi kufa ni luhanda vivyoho. 
PHP.1.22	Ati ni kuneikala kwa ṅwili, ne kuonela kuwo ja ndima yangu; ne nihoshetaila, ndivyo nishaγule. 
PHP.1.23	Naangwa ni moyo kwa izi mbuli mbili: Natamilishiγwa nikilaga kunu shi, nikaikale haṅwe na Kilisito, kangi ivi vyatama kuzinka. 
PHP.1.24	Miya kuhumula kwa ṅwili kunitala kwa mbuli ya inywi. 
PHP.1.25	Ne nivyotoza nikitaila kuti: Nezeninyamale, nezeniikale haṅwe na inywi nyoshe, kutozesha kwenyu kuisiize, mwone nyemi nako, 
PHP.1.26	kangwe mdahe kukiombola na Kilisito Yesu, kangi na imi, nikizabula vituhu kwenyu.
PHP.1.27	Ntoγo mtende myangile yeivana na ulau wedi wa Kilisito, kangwe ati nazaiza, nimione, ati ni kunu hale, nimiive kuti: Mwaγolokelana na mpeho ṅwenga, kuti: Mwaambizanya nkondo na moyo muṅwe kwa mbuli ya kutozesha ulaungwa wedi. 
PHP.1.28	Ivyoho nkamvotwa hata ni wabishi wenyu; waja vitawaiγala kwe mlaho, inywi vitamiiγala kwe uhonya; inu ni mbazi ya Mulungu kuti: 
PHP.1.29	Mwakundiziγwa, so kumtozesha Kilisito du, miya hata kulumiziγwa kwa mbuli yakwe, mkiomanyiγwa iyo nkondo, mweneyo, 
PHP.1.30	kuti ne niina nayo, kangi muyoiva, kuti hata ivi lushe nina nayo.
PHP.2.1	Ati kwenyu kuna kumwitika Kilisito, ati kuna kuhembulizanya na kukundishana, ati kuna kuangilana na mpehongwa, ati kuna utungu na mbazi: 
PHP.2.2	Nimemezezai nyemi yangu, mtongonyeze ntongonyezi ṅwenga, mtende lukundishano liiṅwe na moyo muṅwe na mifanyanyize miṅwe! 
PHP.2.3	Mshetende lwifyano, mshelonde gimbi ja bule, miya mkipunguze, kila muntu adahe kumfanyanya ṅwiyae kuti: Ni mtana kunizinka imi! 
PHP.2.4	Kila muntu asheolele viya vyakwe, aolele hata viya vya ṅwiyae!
PHP.2.5	Tendai mifanyanyize mwe myoyo yenyu sa ija ya Yesu Kilisito! 
PHP.2.6	Uyu ne aina shula ya Mulungu, kangi kuja kufanana na Mulungu nkakutozize viya ni mtalie, 
PHP.2.7	miya azakishuzula ṅwenye, azaγuwa shula ya kipuna; aho akiγalamuka kimuntu, azafanana na wantu, akiolelwa alivyo, viya ni muntu ṅwenye. 
PHP.2.8	Azakipunguza ṅwenye, azaitika shuti kufa, shuti kufa mwe muti. 
PHP.2.9	Kwa inu mbuli Mulungu azamkweza na mwe lwingu, azamunka zina jezinka mazina yoshe, 
PHP.2.10	kangi mwe zina ja Yesu mazwi yoshe yagintwe, ya waja we mwe lwingu, ya waja we kunu shi, yawaja we kuzimu, 
PHP.2.11	kangwe nyimi zoshe nezezilonge cha sale kuti: Zumbe ni Yesu Kilisito, Mulungu Tate agimbikwe.
PHP.2.12	Lushe weyangu niwokundisha, sa muvyoniitika mishiyoshe, ati niγuko, hata siko sa ivi lushe, pikilai uvunizi wenyuwenye na kuogoha na kudidima! 
PHP.2.13	Hambu Mulungu alekileye, mkinakunda, ne ndiye aleke, mkizabontola, sa avyotamilwa ṅwenye. 
PHP.2.14	Mbuli zoshe ziγosholei na kusheṅuna na kushetongonyeza mbuli nyingi, 
PHP.2.15	kangwe mwange sa wana Mulungu wa kweli kishimasa na kishishundwe, kwa kuti mwikala gati kwe mbali ya wantu wabada weifya myangile. 
PHP.2.16	Hambu awa ne muwopwinkula, sa malangaila yavyopwinkula inu shi. Tozai mbuli ya nkalamo, mushi wa Kilisito nione wenitogola kuti: Siγulukile mhotwe bule du, kuti: Sipikile bule du. 
PHP.2.17	Hata vikinitala kukoṅwa, viya ni ṅombe ya mviko, nikimitumikila, kangwe kutozesha kwenyu kuisiize, niyatamilwa, kangi niyatamilwa na inywi nyoshe. 
PHP.2.18	Vivyoho hata inywi tamilwai! Netitamilwe toshe kiṅwe!
PHP.2.19	Ati Zumbe Yesu akunda, naalila kumtuma Timoteyo na kwenyu mishi inu, moyo unisheele, nikitaila mbuli zenyu. 
PHP.2.20	Hambu sina niyeivana naye ivyoho, mweγolokela mbuli zenyu na utanda. 
PHP.2.21	Hambu woshe walonda viya vyawe, nkawalonda viya vya Kilisito Yesu. 
PHP.2.22	Akikaokwa moto, mwataila, kuti nkahyele; hambu sa ṅwana avyomγoshwela ishe ndima, azaγoshola haṅwe na imi ndima ya kubilikila. 
PHP.2.23	Uyu naalila kumtuma aho, ndiho nezenitaile, ndivyo mbuli zangu zihite kwa bontoka. 
PHP.2.24	Miya naalila kwa Zumbe kuti: Nami nezenifikeiza. 
PHP.2.25	Miya nizaγamba, shuti nimlongoze Epafulodito; uyu ni mnduγu na mndima na mnkondo ṅwiyangu kangi ni ntuṅwa yenyu mwenihilika viya, nivyoagiziγwa ndivyo. 
PHP.2.26	Hambu ne aina luzwi na inywi nyoshe, azaona ukiwa, kwa kuti mzaiva, kuti azahuma. 
PHP.2.27	Kweli azahumisha, azabuza kufa, miya Mulungu azamfa mbazi uyu hata imi, nisheisiize kujiγwa ni lusoyoyo. 
PHP.2.28	Lushe nizamtuma nguzunguzu, kangwe mtamilwe vituhu mkimwona, imi nami ukiwa wangu upunguke. 
PHP.2.29	Lushe mhokelei kwa mbuli ya Zumbe na nyemi yoshe, mgimbike wantu we ivyoho! 
PHP.2.30	Hambu kwa mbuli ya ndima ya Kilisito azabuza kufa akikiinkila ṅwenye, kangwe amibontwele ziya ndima, mshiγazezo kuniγoshwela.
PHP.3.1	Vikiheza, wanduγu wangu, tamilwai kuti muna Zumbe! Kumigondela mbuli ṅwenga du nkaviniihila, kangi vyamishikiza. 
PHP.3.2	Γojeshai makuli! Γojeshai wandima wabada! Γojeshai wehakishengela! 
PHP.3.3	Hambu makungwi ni shwiyo temvika Mulungu kimpeho, tekiombola na Kilisito Yesu, tishiwokidesa na mili yetu. 
PHP.3.4	Kangi ati nakunda, imi nami nadaha kukidesa na ṅwili wangu; muntu mtuhu akikunda kukidesa na ṅwili wakwe, imi nitamzinka: 
PHP.3.5	Aho nikivyalwa nikibinda mishi mnane, ne nihoshengwa; naanduka mwe mbali ya Isilayeli mwe chengo cha Benyamini, ni Mwebuleyo ṅwenye, kwa viya ndivyo nikitongela mulomongwa ne nii Faliseyo, 
PHP.3.6	kangi ne nikikihima kuγulusha bumbangwa, ne nii kishimasa kwa utanda wa mulomongwa. 
PHP.3.7	Miya viya, ndivyo nikiitanga kuti: Vina kuwo, navifanyanya lushe kuti: Vyahosa, kwa mbuli ya Kilisito. 
PHP.3.8	Kangi ivi lushe naisiiza kuvifanyanya viya vyoshe kuti: Vyahosa, kwa kuti kumtaila Zumbe ywangu Yesu Kilisito ni mbuli nkulu kuzinka mbuli zoshe; kwa mbuli ya uyu nizaviasha viya vyoshe nikivifanyanya kuti: 
PHP.3.9	Ni mantu, kangwe nimumote Kilisito, kangwe nioniγwe, kuti nina naye, kuti uja utanda wangu uandukewo kwe mulomongwa, sina nawo, miya utanda niwona nawo ni uja uandukewo mwe kumtozesha Kilisito, ni uja niinkiγwewo ni Mulungu kwa mbuli ya inu mitozesheze, 
PHP.3.10	kangwe nimtaile ṅwenye na nguvu ya ufufuki wakwe na ya milumilwe yakwe nikiipangilwa nami, 
PHP.3.11	mifile yangu ifanane na yakwe, niiγalwe kwe ufufuki wa wafilewo.
PHP.3.12	Siγamba kuti: Aha niibindile kutoza, kuti: Aha niibontole, miya nakihima kutoza kwa viya, nivyotoziγwa ṅwenye ni Kilisito Yesu. 
PHP.3.13	Wanduγu, sizati nikitale ṅwenye ivyoho kuti: Niibindile kutoza, miya nilonga inu mbuli ṅwenga du kuti: Najala viya vye nyuma, nahangiliza viya vye mazu, 
PHP.3.14	viya nitaγulukila tuvo, kangwe niinkwe chiya kitumulo cha uja mwitango ulawilewo kwa Mulungu na kwa Kilisito Yesu.
PHP.3.15	Toshe tekunda kubontola tifanyanye ivyoho! Ati mbuli ntuhuntuhu mwazifanyanya vyenyu, hata inu Mulungu nezeaimifumbwile. 
PHP.3.16	Komo aha tibuzizeho, tiangile haha! 
PHP.3.17	Wanduγu, niiγai, mwolele waja weanga iviho, sa muvyotiona ishwi, tivyoanga! 
PHP.3.18	Hambu wangi waanga, sa nivyomiγambila kangi muno, miya lushe nalonga na kulila kuti: Niwankuluwa muti Kilisito akomiγwewo nawo. 
PHP.3.19	Bindilizo jawe ni kubanika, hambu Mulungu wawe ni ifu, ntana wawe ni vintu vyena shoni, ni waja wefanyanya mbuli za kiinushi. 
PHP.3.20	Kangi kaya kwetu ni mwe lwingu, tikomwafiza mhonya ywetu Yesu Kilisito, 
PHP.3.21	aγalamushe mili yetu yena unyonge, ifanane na ṅwili wakwe mtana kwa nguvu yakwe yedaha kuvola vyosheni, vimwitike.
PHP.4.1	Lushe inywi wanduγu wangu, namikundisha, mwanibuza luzwi, mu nyemi yangu na linga jangu; kwa ivyoho, weyangu, γolokai mwina Zumbe! 
PHP.4.2	Namshunda Ewodiya na Sintike, nawahimila, waivane kwa mbuli ya Zumbe. 
PHP.4.3	Hata iwe ṅwiyangu mtana, nakuhembeleza, uwamanye waja waenewo nkondo haṅwe na imi kwa mbuli ya ulaungwa haṅwe na Kilemesi na waja woshe watuhu, ndiwo wakiniambiza, wagondiγwewo mazina mwe kitabu cha nkalamo! Tamilwai kuti muna Zumbe mishi yoshe! 
PHP.4.4	Namilonga vituhu: Tamilwai! 
PHP.4.5	Ukuwi wenyu utailwe ni wantu woshe! Zumbe a hehi.
PHP.4.6	Msheje sungu hata! Miya mbuli zoshe, muzona nazo, ziiγalei kwa Mulungu mkimvika, mkimhembeleza haṅwe na kumtogola! 
PHP.4.7	Kangi utondolo wa Mulungu wekula kuzinka ntongonyezi zoshe uγolokele myoyo yenyu na mitongonyezeze yenyu, mwangilane na Kilisito Yesu! 
PHP.4.8	Vikibinda, wanduγu, tongonyezai viya vya kweli, viya vya tae, viya vya utanda, viya vya uṅazi, viya vye mulile, vyetama kulongwa, vyezifya mbuli, vyeagiza kutogolwa! 
PHP.4.9	Ne niuhinilevyo, ne muhokelevyo, ne mwivilevyo, ne mwenevyo kwangu; viγosholei! Ne ndivyo Mulungu mwe utondolo aange na inywi.
PHP.4.10	Nizatamilwa vikulu kuti nina Zumbe, kwa kuti mzaγuwa vingi iyo ndima ya kunilondelalondela viya, nivyoagiziγwa ndivyo, sa viyaho mwanilondelavyo kale, miya mishi ya gati mshetakombaγanya du. 
PHP.4.11	Silonga ivyoho kuti: Nitekosa, hambu nizazwela kuiγuta na viya, nivyona navyo. 
PHP.4.12	Nataila kupunguzwa, nataila kuγenyeza, vyoshe vyoshe si mγeni navyo: Kuiγuta na kushowa nkande, kuγenyeza na kukosa, 
PHP.4.13	vyoshe nividaha kwa nguvu ya yuja mweninka uguvu. 
PHP.4.14	Miyamzazifya mkinihongeza mwe nkiwa wangu. 
PHP.4.15	Hata inywi Wafilipi mwataila kuti: Viya niandiilevyo kuhilikila nikilawa Makedoniya, nkahana bumba tuhu jinipangilejo, tikitala nawo wavyoinkwa na wavyolavya, ni nywiyo ike. 
PHP.4.16	Hata nikiikala Tesalonike, mzanitumiziza kaṅwe, hata kaili vyeniagiza. 
PHP.4.17	Sitalonda, niinkwe imi, miya nilonda vyekuza kuwo jenyu. 
PHP.4.18	Vyoshe vyeniagiza nina navyo na kuzinka, nizaγenyeza kabisa nikiletelwa ni Epafulodito viya vyenyu, vina mzingo wa mulile, viya ni ṅombe ntana ya mviko yemtamila Mulungu. 
PHP.4.19	Mulungu ywangu amiγenyezeze vyoshe vyemiagiza kwa uzuli wakwe weanduka mwe utana wa Kilisito Yesu! 
PHP.4.20	Mulungu, Tate yweshu, agimbikwe kale ua kale! Amini.
PHP.4.21	Niluγushizai kwa waṅazi woshe wena Kilisito Yesu! 
PHP.4.22	Wanduγu we haṅwe na imi wamiluγusha. Waṅazi woshe wamiluγusha, weisiiza ni waja walawilewo mwe kitala cha Kaiza. 
PHP.4.23	Mbazi ya Zumbe Yesu Kilisito iikaile mpeho zenyu! Amini!
COL.1.1	Imi Paulo nigimbikweye ntuṅwa ya Kilisito Yesu kwa viya, Mulungu akundilevyo, na mnduγu Timoteyo, 
COL.1.2	tamigondela baluwa inywi wanduγu wetu waṅazi wa Kolose mwemtozesha Kilisito; mbazi imiikaile na mpeho yeanduka kwa Mulungu, Tate yweshu!
COL.1.3	Tamlaviliza Mulungu, ishe ja Zumbe ywetu Yesu Kilisito, ntogolo hoshe tihokamifukila tikivika. 
COL.1.4	Hambu tizaiva, muvyomtozesha Kilisito Yesu, kangi muvyokundisha waṅazi woshe. 
COL.1.5	Hambu mwatozesha kialilo cha viya, muvyoikilwa mwe lwingu; mzaiva kale mkibilikilwa mbulingwa ye kweli, muyona nayo mishi inu. 
COL.1.6	Sa ivyoγenda mwe ngulu ngima ikivyala kuwo, kangi ikikula, vivyoho izatenda hata kwenyu, izaandiila uja mushi mwandiilewo kuiva na kutaila mbazi za Mulungu, 
COL.1.7	kuti ni za kweli, sa viyaho mufuziγwevyo ni mtuṅwa ṅwiyangu Epafula, niyekundisha; uyu azamiγalukila muluγojo mkoolezi ywa Kilisito, 
COL.1.8	kangi ne atishimweleye lukundisho lwenyu lwa kimpeho. 
COL.1.9	Ne vyeleka, hata ishwi, vivyo timiivilevyo, nkatidila kumivikila na kumihembelezeza, kangwe mwisiize kutaila avyokunda, mγenyeze viyuγo na unyanyi wa kimpeho, 
COL.1.10	mtende myangile yedaha kumtamila Zumbe vitana, mtende kuwo ja kuγoshola ndima zoshe ntana, mwisiize kumtaila Mulungu. 
COL.1.11	Mgelwe nguvu zoshe kwa viya, utana wakwe uvyona nguvu, mtende uzizimizi na uhozu, mumlavilize Tate ntogolo na nyemi, 
COL.1.12	kwa kuti azamiliγanya, mdahepangilwa kifu cha waṅazi che mwe langaila! 
COL.1.13	Kwa kuti azatikombola mwe ufuṅwa wa lwiza, azatituliza na mwe uzumbe wa ṅwanae, ayemkundisha. 
COL.1.14	Mwe uyu ne timoonela ukombozi, ne timoushiliziγwa mahuza.
COL.1.15	Uyu afanana na Mulungu ṅwenye ashioniγwaye, avyelwe, vyumbo vyoshe vishizati viteγwe, 
COL.1.16	hambu mwe uyu ne vintu vyoshe viumbiγwemo, viya vye mwe lwingu na vye kunu shi, vyeoniγwa na vishivyooniγwa, ati ni vitivya kizumbe, ati ni vitala, ati ni uzumbe, ati ni ufuṅwa, vyoshe viumbiγwe ndiye, kangi vyamlala. 
COL.1.17	Ṅwenye ne ai haho, vyoshe vishizati vilawe, kangi vyoshe vitoziγwa ndiye. 
COL.1.18	Ṅwenye ni mutwi wa ṅwili, ni kuγamba wa bumbangwa, kangi ni ywa kuvoka, kangi ni mulimbulo wa wafilewo, kangwe ṅwenye awalongwele mwe mbuh zoshe. 
COL.1.19	Hambu ne vimtamilevyo Mulungu, vyosheni viikale mwakwe, 
COL.1.20	vyoshe vikombolwe ndiye, viuye na kwakwe, hambu na mponie yakwe iitikeyo he muti azavitundwaza, ati ni viya vye kunu shi, ati ni viya vye mwe lwingu. 
COL.1.21	Hata inywi kale ne mwi waγeni naye, kangi ne mwi wankulu wakwe, kwa mifanyanyize yenyu mzaanga na mbuli mbada. 
COL.1.22	Miya ivi lushe azabinda kumikombola, na ṅwili wakwe wa kimuntu aho akifa, kangwe aleke, mγaluke waṅazi washinawo danko, washinawo masa, hata ṅwenye akimiolela. 
COL.1.23	Ntoγo mwikale na kutozesha sa wantu wena shikizi jetoγa, msheushiγwe he kialilo cha ulaungwa, mwivilewo, webilikilwa kwa woshe we moyo kunu shi, niwotumikila imi Paulo.
COL.1.24	Lushe naona nyemi na viya, nivyolumiziγwa kwa mbuli ya inywi, kangi viya vya ukiwa, Kilisito ashiγazevyo, na ṅwili wangu nivibontolezeza ṅwili wakwe, ni kuγamba bumbangwa, hambu ne nijotumikila kwa uja ufuṅwa, 
COL.1.25	niinkiγwewo ni Mulungu, nimibontwele mbulingwa ya Mulungu. 
COL.1.26	Ichi ni kihili chifishiγwecho kale kwa watate zeshu, miya ivi lushe waṅazi wakwe wazachifumbwilwa. 
COL.1.27	Hambu ne Mulungu akundilewo kuwaonyesha, utana uvyokula wa chiya kihili, akundilecho kuγoshola kwa wamzimu; chizabontoka, Kilisito akiingila mwenyu, uyu ne utana wealilwa. 
COL.1.28	Hata ishwi tamubilikila tikimshunda kila mimtu, kangi tikimhinya kila muntu na viyuγo vyoshe kangwe kila muntu nezetimwike, aizifize, kuti ana Kilisito. 
COL.1.29	Ne nivyokionya lulali nikihimila inu mbuli kwa uja ufuṅwa wakwe wenigela nguvu.
COL.2.1	Hambu nakunda, mtaile nkondo, niyona nayo kwa mbuli ya inywi na ya Walawodikiya na ya woshe washienewo cheni changu na ṅwili wangu, 
COL.2.2	kangwe myoyo yawe ishangalaziγwe, igelwe nguvu na lukundisho, wamote uja uzuli woshe, muntu awona nawo akiγenyeza viyuγo, wataile icho kihili cha Mulungu na cha Kilisito. 
COL.2.3	Hambu mwe uyu feitende choshe cha viyuγo na eha utalizi chiifishiγwe mumo.
COL.2.4	Ivi nivilonga, kangwe kusheoneke mimtu mwemiazaγanya akihemba kulonga. 
COL.2.5	Hata ṅwili wangu ukiikala hale na inywi, miya moyo wangu u kwenyu; natamilwa nikiiva utanda wenyu, muvyokihima kumtozesha Kilisito. 
COL.2.6	Lushe sa mumhokelevyo Zumbe Kilisito Yesu, angai naye! 
COL.2.7	Mwikize mazindo mumo, mzengwe, mgelwe nguvu ni ija mitozesheze mufuziγweyo, mwisiize kulavya ntogolo!
COL.2.8	Olelai, kusheoneke mwemitaha na mbuli za utalizi na za ushimolezi wa wantu zena lwufyo lwa bule du! Hambu ni za kiinushi, so za Kikilisito. 
COL.2.9	Hambu mwe uyu mwikala vyoshe vya Kimulungu kiṅwili; 
COL.2.10	aho mwina naye ne muhovigisa viya vyoshe, hambu uyu ni mkulu kuzinka uzumbe na ufuṅwa woshe; 
COL.2.11	mwina naye, ne muhoshengwa ṅwaliko ushiwoshengwa na mikono, hambu mtekizula ṅwili wa kimuntu we uhuza, ne kushengwa Kikilisito.
COL.2.12	Aho mkibatizwa mzazikwa haṅwe naye, kangi mzafufulwa naye kwa nguvu ya kumtozesha Mulungu amwinuleye kwa wafilewo. 
COL.2.13	Inywi ne mwifile kwa mbuli ya kubana, mili yenyu ne iishishengiγwe ivyoho, miya yuja azamiuza moyo haṅwe naye, azamifa mbazi na masa yoshe. 
COL.2.14	Azafuta ija baluwa igondiγweyo milomo, tibanileyo, ndiyo ikitigela masa, azaiusha aho gati, akiikontela mwe muti; 
COL.2.15	azabusha wazumbe na wafuṅwa, azawabunkula cha sale, walivyo, azawaasa kimitahe. 
COL.2.16	Lushe muntu ashemilahe kwa mbuli ya kuja na ya kunywa ao kwa mbuli ya kushegimbika mishi, ati ni ya ṅwezi kongo, ati ni ya msabato. 
COL.2.17	Hambu ichi ni kizuli du cha viya, ndivyo vikiunga kulawila, miya ṅwili ṅwenye ni wa Kilisito. 
COL.2.18	Muntu ashemihoke tuvo jenyu akimikundila kukionyaonya kikiwa na kuvika walau; hambu akialila viya, ashienevyo, ahahikuka bule du kwa mbuli ya ntongonyezi zakwe za kimuntu. 
COL.2.19	Miya nkatozesha uja mutwi; kangi ne weleka, ṅwili woshe wegelwa nguvu wetoγeshiγwa ni nkonyoko na nyuge ukule na mikulile ya Kimulungu. 
COL.2.20	Ati mzafa haṅwe na Kilisito mkitowa hulu viya, inu shi ivyotoγeshiγwa navyo, nini mkikunda kugelwa miko vituhu, viya mkeanga na inu shi? 
COL.2.21	Mkiγangwa: Ushetoze, ushedomele, ushedowe visiku, kangi viya vyoshe viiikiγwe, 
COL.2.22	vitoziγwe ni wantu, vihanike; ivi ni vitigo na miko ya kimuntu. 
COL.2.23	Izi mbuli zegondwa kuti: Ni za utalizi kwa viya, wavyokionyaonya, viya watamwitika Mulungu, watakipunguza mwe myoyo yawe, viya watanyima mili yawe vyeagiza, kangi ni ndima ya bule, hambu vikibinda waγoshola luzisho lwoshe lwa mili yawe.
COL.3.1	Ati mzafufulwa haṅwe na Kilisito, londai viya vya lwingu! Ne Kilisito ahoikala kulume kwa Mulungu. 
COL.3.2	Tongonyezal viya vya lwingu, mshetongouyeze vya Inu shi! 
COL.3.3	Hambu mzafa, nkalamo yenyu ifishiγwe haṅwe na Kilisito kwa Mulungu. 
COL.3.4	Aho ndiho Kilisito, nkalamo yenyu, nezealawile, ne ndiho nezemulawile mwe utana haṅwe naye. 
COL.3.5	Komai lushe vya mili yenyu ya kiinushi: Kilanga, uhuza, kihelehele, luzisho lubada, tamaa ya mali yefanana viya ni kutumikila mizimu! 
COL.3.6	Hambu ivi ne vyemkweza Mulungu maya. 
COL.3.7	Kale hata inywi mzaanga navyo aho mkiikala navyo. 
COL.3.8	Miya lushe hata inywi shuti muvitowe hulu viya vyoshe, maya na nkunguka na ubada na lukanko na mbuli mbada, ndizo mkilonga. 
COL.3.9	Msheufyane! Mwizulile muntu ywenyu ywa kale na miγoshwele yakwe! 
COL.3.10	Mwizwikile yuja muhya auziγweye uhya, atende viyuγo, kwa viya avyofanana na yuja amteγileye. 
COL.3.11	Ne nkahana aho Mgiliki na Muyuda, kushengwa na kusheshengwa, mubabashi na Msikita, mtuṅwa na ṅwana vyale, miya vyoshe mwe mbuli zoshe ni Kilisito.
COL.3.12	Inywi waṅazi, mshaγulwewo ni Mulungu, mwekundishiγwa ndiye, tendai utungu wena mbazi, ukuwi, 
COL.3.13	udodo wa myoyo, uhozu, uzizimizi, mzizimize kila muntu ṅwiyae, mwushilizanye, ati muntu ana mbuli na ṅwiyae! Sa Zumbe avyomiushiliza vyenyu, vivyoho γosholai hata inywi! 
COL.3.14	Miya kuzinka ivi vyoshe tendai lukundisho! Hambu ne lwebontoleza na kuivanya. 
COL.3.15	Mpolele ya Kilisito ifanyanyize myoyo yenyu! Hambu ne mwitangilweyo na uja ṅwili muṅwe, mγaluke wantu welavya ntogolo. 
COL.3.16	Lekai, mbuli ya Kilisito iγaluke uzuli wenyu, muwoikaila mkikihinya haṅwe na kukishunda na viyuγo, mkimwimbila Mulungu mwe myoyo yenyu mazumo na maimbo na mawila ya kimpeho, kwa kuti mzafilwa mbazi! 
COL.3.17	Vyoshe, ndivyo mγoshole, ati ni vya longa, ati ni vya ndima, vyoshe viγosholei mwe zina ja Zumbe Yesu mkimlaviliza Mulungu Tale ntogolo navyo!
COL.3.18	Inywi wavyele, itikai waγoshi wenyu, sa vivyomiagiza, kwa kuti mu wa Zumbe! 
COL.3.19	Inywi waγoshi, kundishai wavyele wenyu, mshewafile maya! 
COL.3.20	Inywi wana, itikai wavyazi wenyu mwe mbuli zoshe! Hambu ne vyemtamila Zumbe. 
COL.3.21	Inywi waishe, msheshongeleze wana wenyu, kangwe washefe maya! 
COL.3.22	Inywi watuṅwa itikai wababa zenyu wa kimuntu mwe mbuli zoshe, so kuγamba: Mzifye mwiolelwe ndiwo, viya mtakunda kutamila wantu, miya muitike na myoyo yelonda mbuli ṅwenga du na kumwogoha Zumbe! 
COL.3.23	Vyoshe muvyoγoshola viγosholei kwa moyo, viya mshetaviγoshwela wantu, miya viya mtevimγoshwela Zumbe! 
COL.3.24	Tailai kuti: Mtazaviuziziγwa ni Zumbe, mkizahokela kwakwe kifungwa. Mtumikilei Zumbe Kilisito! 
COL.3.25	Hambu mwebana atazanziziγwa abanilevyo; nko nkakuna ywa koma na ywa limbika.
COL.4.1	Inywi wazumbe, inkai watuṅwa wenyu vyewaagiza kila muntu sa ṅwiyae! Tailai kuti: Hata nenywi muna Zumbe mwe lwingu!
COL.4.2	Kihimei kuvika, mshetibuke kulavya ntogolo! 
COL.4.3	Mtihembelezeze hala ishwi, Mulungu atizuγwile luvi lwa mbulingwa, tidahebilikila mbuli ya Kilisio ifishiγweyo, ilekileyo, 
COL.4.4	nikishungwa, niifumbule, sa vivyoniagiza kuilonga! 
COL.4.5	Waja we se angilanai nawo na viyuγo! Manyai mishi mwinkiγweyo! 
COL.4.6	Milongele yenyu shuli itende mulile hosheni, viya itetamiziγwa ni munyu, mtaile, ndivyo mumlandule kila muntu mwemiuza!
COL.4.7	Mbuli zangu zoshe zilivyo, Tikiko atamishimwela, uyu ni mnduγu, niyemkundisha, ni muluγojo mkoolezi, ni mtuṅwa ṅwiyangu kwa mbuli ya Zumbe. 
COL.4.8	Nizamtuma kwenyu, mfiketaila, mbuli zetu ziγendilevyo, kangwe ashangalaze myoyo yenyu. 
COL.4.9	Ana ṅwiyae Onesimo, ni mnduγu inwe kweli, niyemkundisha, aanduka kwenyu. Awa watamishimwela mbuli zoshe za kunu.
COL.4.10	Mwaluγushiγwa ni Alisitaliko ashungiγweye haṅwe na imi na Maliko, yuja ṅwehwa ywa Balinaba, ni yuja mumlaγiliziγweye; ndiho aizile kwenyu, mhokelei vitana! 
COL.4.11	Kangi ni Yesu mweitangwa Yusito. Ne weanduka kwa waja washengiγwewo. Awo du ni wandima weyangu, niwoγesa nawo uzumbe wa Mulungu, ne wenishangalaza. 
COL.4.12	Mwaluγushiγwa ni Epafula mweanduka kwenyu; ni mtuṅwaywa Kilisito Yesu, amigombela nkondo na kumihembelezeza, mγaluke wantu webontoleza, mtaile vyoshe, Mulimgu avyokunda. 
COL.4.13	Namulongela uwona kuti: Aona lulali lungi kwa mbuli yenyu na kwa mbuli ya Walawodikiya na ya Wahiyelapoli. 
COL.4.14	Mwaluγushiγwa ni Luka, yuja mγanga, niyemkundisha, na Dema. 
COL.4.15	Niluγushizai kwa wanduγu wa Lawodikiya na kwa Nimufa na kwe bumbangwa je mwe nyumba yakwe! 
COL.4.16	Inu baluwa ikibinda kufyomiγwa kwenyu, lekai, ifyomiγwe hata kwe bumbangwa je Lawodikiya, kangi ija ya Lawodikiya hata inywi mwifyome! 
COL.4.17	Akipo mγambilei: Manya ndimangwa uinkiγweyo ni Zumbe, uizifye!
COL.4.18	Iji tulo nizajigonda ṅwenye na mkono wangu, imi Paulo; fukilai aya mazolo yangu! Mbazi imiikaile! Amini.
1TH.1.1	Paulo na Silwano na Timoteyo tagondela bumbangwa ja Watesalonike baluwa jeanga na Mulungu Tate na Zumbe Yesu Kilisito: Mbazi imiikaile na mpeho yeanduka kwa Mulungu, Tate yweshu, na kwa Zumbe Yesu Kilisito!
1TH.1.2	Tamtogola Mulungu mishi yoshe kwa mbuli ya inywi nyoshe, hambu tiyamifukila tihokavika; 
1TH.1.3	nkatidila kukumbuka tii ha Mulungu, Tate yweshu, ndima yenyu, muyoγoshola na kutozesha, na lulali lwenyu, muloona kuγamba: Tikundishane!, na uzizimizi wenyu, muwomwalila nawo Zumbe Yesu Kilisito he mesho ya Mulungu, Tate yweshu. 
1TH.1.4	Hambu wanduγu mwekundishiγwa ni Mulungu, tataila, kuti mzashaγulwa, 
1TH.1.5	hambu kwenyu ulau wetu nkaufile kulongwa du, miya uzatenda nguvu ukiminka mpeho ṅazi, mkialila vikulu na kushekalakasha hata; kangi mwataila, tiangilevyo kwenyu kwa mbuli ya inywi. 
1TH.1.6	Inywi mzatitongela ishwi, kangi Zumbe; hambu ne mwina ukiwa ungi, kangi mzahokela mbulingwa na nyemi, wantu wayoinkwa ni mpeho ṅazi. 
1TH.1.7	Ivyoho mzaγaluka hinilo ja waja woshe wetozesha uko Makedoniya, hata uko Akeya. 
1TH.1.8	Hambu kwenyu mbulingwa ya Zumbe izalawa, izagisa Makedoniya na Akeya kangi so izi shi mbili du, miya koshe koshe mitozesheze yenyu muyomtozesha nayo Mulungu izatailikana, kwa ivyoho ishwi nkatishindailonga. 
1TH.1.9	Hambu wenye watamwilana, mutihokelevyo, muhitukevyo kwa Mulungu, mwashizevyo vinyuwa vya kuvika, kangwe mumtumikile Mulungu mwe moyo na mwe kweli, 
1TH.1.10	kangwe mdahe kumwafiza ṅwanae Yesu, amwinuleye kwa wafilewo, alawe mwe lwingu, ativunile mwe maya yeunga kuiza.
1TH.2.1	Hambu wenye mwataila, wanduγu, tiingilevyo kwenyu, kuti nkatiizile bule. 
1TH.2.2	Kuja Filipi ne tikilumiziγwa, ne tikitungulukwa, sa muvyotaila, kangi tiitoγilwe ni myoyo kuti tina Mulungu, tilonge kwenyu ulau wedi wa Mulungu, hata ntoγo zikiγenela; 
1TH.2.3	hambu viya timishundilevyo so vya kumiazaγanya ao kumiufya ao kumizunganya, 
1TH.2.4	miya kwa viya tivyobinda kutailwa ni Mulungu, tiinkwe ulaungwa, ne tivyolonga, so kuγamba: Titamile wantu, miya timtamile Mulungu mwebunkula myoyo yetu. 
1TH.2.5	Hambu nkatalongile na upepe, sa muvyotaila, kangi nkatakionyizeonyize, viya titefisha mimotele, aho Mulungu ni mwona ywetu; 
1TH.2.6	kangi nkatitalonda ntogolo kwa wantu, ati ni nywiyo, ati ni watuhu. 
1TH.2.7	Titadaha kukihikula kuti: Ti ntuṅwa za Kilisito, miya kwenyu ne tii wakuwi, sa mvyele mweonkeza wanae avyowakengeleza. 
1TH.2.8	Kwa ivyoho ne tiina luzwi na inywi, kwa kuti tizakunda kumipangila ulau wa Mulungu haṅwe na kuminka myoyo yetu, kwa kuti tiitamilwe ni nywiyo. 
1TH.2.9	Mwafukila, wanduγu, muku na lulali lwetu: Tizabilikila kwenyu ulau wa Mulungu haṅwe na kuγoshola ndima kilo na mushi, kangwe tishemigele wasiwasi. 
1TH.2.10	Inywi mu waona haṅwe na Mulungu kuti: Inywi mwetozesha tizamiangila na uhozu na utanda kishimasa. 
1TH.2.11	Vituhu mwataila kuti: Tizamishunda nyoshe ike ike, sa mγoshi avyoshunda wanae; 
1TH.2.12	tizamishunda, tizamihembeleza, tizamiγambila uwona, kangwe mtende myangile yeivana na Mulungu mwemiitangila uzumbe na utana wakwe.
1TH.2.13	Kwa inu mbuli nkatidila kumlaviliza Mulungu ntogolo kuti: Mzaiva mbulingwa ya Mulungu, tikiibilikila, mzaihokela, viya so mbuli ya muntu, miya ivyo kweli mbulingwa ya Mulungu mwetenda nguvu kwenyu, mkitozesha. 
1TH.2.14	Hambu inywi, wanduγu, mzatongela mabumbangwa ya Mulungu yeanga na Kilisito Yesu mwe shi ya Yudeya, kwa kuti hata inywi ne mkilumiziγwa ni mbali yenyu, sa viyaho waja wavyolumiziγwa ni Wayuda; 
1TH.2.15	awa ne wamkomilewo Zumbe Yesu na wateγanyingwa, ne wetishukiza hata ishwi, nkawamtaila Mulungu, waifyana na wantu woshe, 
1TH.2.16	waγeza kutifingiza, tishebilikile wamzimu, wakivunilwa; ne wavyobontoleza uhuza wawe koshe koshe; miya maya ya Mulungu yazabinda kuwalawila, washile.
1TH.2.17	Ishwi, wanduγu, kwa viya tivyotanyiγwa na inywi, tisheonane mesho mishi inu, miya so uko ndai mwe myoyo, lushe luzwi lukikaza, tizapisha, kangwe tionane na inywi vyeni kwa vyeni. 
1TH.2.18	Ne vilekilevyo, imi Paulo nikikakunda kuiza kwenyu, kaṅwe hata kaili koshe, miya Satani azatifingiza. 
1TH.2.19	Hambu kialilo chetu na nyemi yetu na linga jetu, tijokiombola najo, ni mbwai, Zumbe ywetu Yesu ahozalawila, ati si nywiyo wenye? 
1TH.2.20	Hambu inywi mu utana wetu na nyemi yetu.
1TH.3.1	Tikishedaha kuzizimiza tizakunda kuashiγwa Atene wenye du, 
1TH.3.2	tikimtuma mnduγu ywetu Timoteyo mwemtumikila Mulungu na kubilikila ulau wa Kilisito; tizamtuma, amigele nguvu na kumishangalaza kwa mbuli ya mitozesheze yenyu, 
1TH.3.3	kangwe kusheoneke mweaγilwa mishi inu ya ukiwa, hambu wenye mwataila kuti: Mbuh tiyoikilwa ni iyo. 
1TH.3.4	Hambu hata haja tike kwenyu taavimiγambila kuti: Tatalwa ni kulumiziγwa, sa vihitilevyo kwa hontoka, sa muvyotaila. 
1TH.3.5	Kwa inu mbuli sidahile kunazizimiza, miya nizaiuma, kangwe nitaile, mitozesheze yenyu ilivyo, ati yuja mtakuγeza azamiγeza, ati muku wetu uzaγaluka wa bule. 
1TH.3.6	Miya Timoteyo azauya akilawa kwenyu, azatitamwila na nyemi, muvyotozesha, muvyokundishana, kangi muvyotitonga vitana mishi yoshe, muvyotendwa ni luzwi lwa kuonana na ishwi, sa ishwi na inywi. 
1TH.3.7	Ivyoho tizahembuliziγwa kwa mbuli ya inywi, wanduγu, mwe nkondo na ukiwa wetu woshe tikiiva viya vya mitozesheze yenyu. 
1TH.3.8	Hambu inywi mkiγoloka mwina Zumbe, ishwi ti moyo. 
1TH.3.9	Tikitongonyeza tiyadaha kumwuziza Mulungu ntogolo ani kwa ija nyemi yoshe, tiyoona kwa Mulungu kwa mbuli ya inywi? 
1TH.3.10	Kilo na mushi tizaisiiza kuhembeleza iyo mbuli ṅwenga, tionane na mywi vyeni kwa vyeni, tidahe kumigela nguvu, mitozesheze yenyu ihotenda unyonge. 
1TH.3.11	Mulungu ṅwenye, Tate yweshu, na Zumbe ywetu Yesu agwize sila yetu na kwenyu! 
1TH.3.12	Inywi, Zumbe amiγenyezeze mbazi zena mpaγatishi, mkundishane wenye na wenye, kangi mkundishe woshe watuhu, sa ishwi tivyomikundisha inywi, 
1TH.3.13	kangwe myoyo yenyu itoγe vitana, ishowe masa, imtamile Mulungu, Tate yweshu, na kuṅala aho, Zumbe ywetu Yesu akiuya haṅwe na waṅazi wakwe woshe.
1TH.4.1	Kwashiγala, wanduγu, tikimihembeleza, tikimihimila, kwa kuti mwamkunda Zumbe Yesu, mzifye vivyoho, kangi mzinke ha mishi yoshe, sa viyaho mwivilevyo kwetu, myangile yetiagiza, kangi yemtamila Mulungu ilivyo. 
1TH.4.2	Hambu mwataila milaγilizo, timinkileyo mwe zina ja Zumbe Yesu. 
1TH.4.3	Hambu Mulungu abunda, mṅaziγwe, mshelende bilanga. 
1TH.4.4	Kila muntu aolele, ndivyo atoze ṅwili wakwe kiṅazi na kishoni, ashetende kihelehele na luzisho, 
1TH.4.5	sa wamzimu washiwomtaila Mulungu wavyokatenda. 
1TH.4.6	Mwe mayombe muntu ashetende ukuγu, ashemfute ṅwiyae! Hambu Zumbe ne mwelahiza ivi vyoshe, sa timiγambilevyo kale na kulonga uwona. 
1TH.4.7	Hambu Mulungu nkatatiitangila ukandanyi, miya atiitangila uṅazi. 
1TH.4.8	Kwa ivyoho mwebela nkatamubela muntu, miya amubela Mulungu ṅwenye ainkileye mpeho ywakwe mṅazi na kwenyu.
1TH.4.9	Kwa mbuli ya kukundishana nkamshindagondelwa, hambu inywi wenye Mulungu azamihinya kukundishana. 
1TH.4.10	Kangi mwaviγoshola kwa wanduγu woshe mwe shi ngima ya Makedoniya. Tamihembeleza, wanduγu, kangwe mwisiize kuhimila inu mbuli, 
1TH.4.11	kangi munwehele kutongomala na kuolela kila muntu mbuli zakwe na kuγoshola ndima na mikono yenyu, sa timiγambilevyo kale, 
1TH.4.12	kangwe mwange na utanda kwa waja we se, kangwe mshezakosa vyemiagiza.
1TH.4.13	Miya nkatikunda, wanduγu, mkishetaila mbuli ya waja wehita kwa sisila, kangwe mshejiγwe ni lusoyoyo, sa waja watuhu washinawo kialilo. 
1TH.4.14	Hambu ati tatozesha kuti: Yesu azafa, kangi azafufuka, vivyoho Mulungu atazaγuwa na kwakwe wahitilewo kwa sisila mwe Yesu.
1TH.4.15	Hambu inu mbuli taimiγambila kuti: Tizailongwa ni Zumbe kuγamba: Ishwi te moyo, teshiγaziγwa, kangwe tione mushi wa mwuyo wa Zumbe, nkezetihote wasisilewo. 
1TH.4.16	Hambu Zumbe ṅwenye ndiho nezeasheele akilawa mwe lwingu, nkolo zitatowiγwa, kanwa cha mlau mkulu chitaivika, gundangwa ja Mulungu jitakema, lushe bosi wafilewo mwe Kilisito watandafufuka, 
1TH.4.17	vikibinda ishwi te moyo, teshiγaziγwa haṅwe nawo kamkaṅwe, tiiγalwe mwe mazunde na ulanga kwakintana na Zumbe, ne ndiho tiangilane na Zumbe mishi yoshe. 
1TH.4.18	Lushe shangalazanyai na izi mbuli!
1TH.5.1	Mbuli ya mavuli na ya mishi nkamshindagondelwa, wanduγu, 
1TH.5.2	hambu wenye mwataila vyedi kuti: Mushi wa Zumbe utabula, sa mubavi avyoiza na kilo. 
1TH.5.3	Hambu wakiγamba: Kuna mpolele, nkakuna nkondo, ne ndiho mubaniko uwatutukanye, sa mvyele mwena nda avyoizilwa ni kulumilwa kwakwe, nkewadahe kunyilika. 
1TH.5.4	Inywi wanduγu, nkamu mwe lwiza, mushingwa nkezeumikikilishe sa mubavi.
1TH.5.5	Hambu inywi nyoshe mu wana wa langaila, mu wana wa mushi; nkati wa kilo, nkati wa lwiza, 
1TH.5.6	lushe tishesisile sa waja watuhu, tigone mesho, tizile vyetengeza! 
1TH.5.7	Hambu wesisila wasisila na kilo, wetengela watengela na kilo. 
1TH.5.8	Ishwi wa mushi tizile vyetengeza tiitozize mata ya kutozesha na ya kukundishana, tiizwikile nkofiya ya nkondo, ni kialilo cha uvunizi. 
1TH.5.9	Hambu Mulungu nkatetiika, tibindwe ni maya yakwe, miya atiikile, timote uvunizi we mwe Zumbe ywetu Yesu Kilisito. 
1TH.5.10	Uyu azafa kwa mbuli ya ishwi, kangwe ati ti mesho, ati tasisila, tikalame haṅwe naye. 
1TH.5.11	Ne vyeleka, nikimiti: Shangalazanyai na kuzengana kila muntu na ṅwiyae, viya mu zengo, sa muvyokaγoshola!
1TH.5.12	Tamihembeleza, wanduγu, mtaile weona lulah na inywi, wemiγolokela kwa mbuli ya Zumbe, wemishunda. 
1TH.5.13	Isiizai kuwashimila na kuwakundisha kwa mbuli ya iyo ndima yawe! Ivanai wenye na wenye! 
1TH.5.14	Tamihimila, wanduγu: Shundai wahuza! Mhembulize wena myoyo midodo! Mupikile wanyonge, mtende uhozu na kila muntu! 
1TH.5.15	Mwoleleshe, vibada muntu aγoshwelwevyo ashevimwuzize ṅwiyae na kumγoshwela vibada, miya hoshe hoshe filanai mbazi wenye na wenye, kangi hata watuhu! 
1TH.5.16	Tamilwai mishi yoshe! 
1TH.5.17	Mshedile kuvika! 
1TH.5.18	Lavyai ntogolo kwa mbuli zoshe! Hambu ne Mulungu avyokunda, muviγoshole, kuti mu wa Kilisito Yesu. 
1TH.5.19+1TH.5.20	Mshefingize mpehongwa! Uteγanyingwa msheubele! 
1TH.5.21	Oleleshai mbuli zoshe, mtoze vyetama! 
1TH.5.22	Kilango choshe kibada chilemelei!
1TH.5.23	Mulungu ṅwenye mwedaha butundwaza amiṅaze nyoshe mili na myoyo, kangwe mpeho zehyu zoshe haṅwe na myoyo na mili viikale kishimasa, mpaka ndiho Zumbe ywetu Yesu Kilisito auye! 
1TH.5.24	Mwemiitanga ni mkoolezi, ne ndiye abontole.
1TH.5.25+1TH.5.26	Wanduγu, tihembelezezei! Luγushai wanduγu woshe mkifyosana milomo, sa waṅazi wavyoγoshola! 
1TH.5.27	Namihimilisha kwa mbuli ya Zumbe, inu baluwa ifyomelwe wanduγu woshe!
1TH.5.28	Mbazi ya Zumbe ywetu Yesu imiikaile! Amini.
2TH.1.1	Paulo na Silwano na Timoteyo tagondela bumba ja Walesalonike baluwa jena Mulungu, Tate yweshu, na Zumbe Yesu Kilisito: 
2TH.1.2	Mbazi imiikaile na mpeho yeanduka kwa Mulungu Tate na kwa Zumbe Yesu Kilisito!
2TH.1.3	Vyatitala kumlaviliza Mulungu ntogolo mishi yoshe kwa mbuli ya inywi, wanduγu, sa vivyoagiza, kwa kuti mitozesheze yenyu yakulisha, kangi inywi nyoshe kila muntu aisiiza kumkundisha ṅwiyae. 
2TH.1.4	Kwa izi mbuli ishwi wenye tadaha kukiombola na inywi kwe mabumbangwa ya Mulungu, kuti mwazizimiza, kuti mwamtozesha mwe nkondo zenyu zoshe na mwe ukiwa woshe, 
2TH.1.5	muwojiγwa ndiwo, ne vyetionyesha utanda wa milahile ya Mulungu: Inywi nezemufilwe mbazi na uzumbe wa Mulungu, kwa kuti mwalumila kwa mbuli yakwe, 
2TH.1.6	hambu ni utanda kwa Mulungu kuuziza ukiwa waja wemionya ukiwa, 
2TH.1.7	miya inywi mweonyiγwa ukiwa mtashangalaziγwa haṅwe na ishwi, Zumbe Yesu ahozalawila akilawa mwe lwingu haṅwe na walau we nguvu yakwe, akisheela mwe bilibili ja moto, 
2TH.1.8	alahize waja washiwomtaila Mulungu kuti: Wazalemela kuitika ulau wa Zumbe ywetu Yesu. 
2TH.1.9	Awa watazainkwa upokezi wawe, ni mubaniko wa kale na kale, hambu watazabentwa ha Zumbe na he utana wa nguvu yakwe uja mushi, 
2TH.1.10	ndiho nezeaizile kwa gimbikwa ni waṅazi wakwe na kwa makwa ni woshe wemtozesha; hambu uwona wetu uzatozeshiγwa kwenyu.
2TH.1.11	Kwa inu mbuli tamihembelezeza mishi yoshe, kangwe Mulungu ywetu aleke, myangile yenyu iivane na mwitango, niwisiize kutamilwa ni vitana vyoshe, mγoshole ndima zoshe zeanduka mwe kutozesha kwe nguvu, 
2TH.1.12	kangwe zina ja Zumbe ywetu Yesu jigimbikwe kwenyu, kangi inywi mgimbikwe ndijo kwa mbazi ya Mulungu ywetu na ya Zumbe Yesu Kilisito.
2TH.2.1	Kwa mbuli ya kuuya kwa Zumbe ywetu Yesu Kilisito na kwa mbuli ya kuγamba: Titazaungananilana hakwe, tamihembeleza, wanduγu, mshefikeazaγanyiγwa viyuγo vyenyu, 
2TH.2.2	kangi mshebabatushiγwe ni vya kimpehompeho ao ni mbuli ao ni baluwa mkiγangwa: Ilawa kwetu ya kuγangwa: Mushingwa wa Zumbe u hehi. 
2TH.2.3	Muntu ashezamiufya, hata akilonga mbwai na mbwai! Shuti kuneoneka mubahukano, shuti kunebunkuka yuja niuntungwa ywa uhuza, ne ṅwanangwa ywa mubaniko, 
2TH.2.4	ne mubishi mwemfyulila vyoshe vya Mulungu na vya mviko, mpaka ṅwenye aikale mwevikilo ja Mulungu akibilikila kuti: Imi ni Mulungu. 
2TH.2.5	Nkamfukila kuti: Nizavimiγambila nike kwenyu? 
2TH.2.6	Kangi ivi lushe mwavitaila viya vyefingiza, kangwe ashelawile mushi wakwe. 
2TH.2.7	Hambu viya vya uhambanyi vyekaγosholwa na kufisha vyaandiila kutenda nguvu, komo yuja mwefingiza mpaka ivi lushe aneushiγwa. 
2TH.2.8	Ne ndiho yuja mhuza ṅwenye alawile, miya Zumbe Yesu atazamwusha akimvuzila du na kanwa chakwe, atazamubindiliza na langaila ja mwuyo wakwe. 
2TH.2.9	Yuja miizile yakwe iγesiγwa kwa ufuṅwa wa Satani na nguvu na ntangilo na vimaka vyoshe vya ulongo, 
2TH.2.10	ahosa waja webanika na lwufyo lwoshe lwa ubaγibaγi, kwa kuti nkawakundile kuitika viya vye kweii wakihonyiγwa ndivyo. 
2TH.2.11	Kwa inu mbuli Mulungu awatumila miazaγanyo ye nguvu, kuunga watozeshe viya vye ulongo. 
2TH.2.12	Ivyoho watazalahwa woshe, ndiwo wakishetozesha vye kweli, ndiwo wakitamilwa ni upapala.
2TH.2.13	Ishwi vyatiagiza kumlaviliza Mulungu ntogolo mishi yoshe kwa mbuli ya inywi wanduγu, mwekundishiγwa ni Mulungu, kuti Mulungu azamishaγula aho kale, mhonyiγwe, mṅaziγwe ni mpehongwa, mtozeshe vye kweli. 
2TH.2.14	Hambu ne amiitangilavyo na ulau wetu, kangwe mumote utana wa Zumbe ywetu Yesu Kilisito. 
2TH.2.15	Lushe wanduγu, γolokai, mtozeshe mbuli mufuziγwezo, ati mzazibilikilwa, ati mzazigondelwa ni shwiyo. 
2TH.2.16	Miya Zumbe Yesu Kilisito ṅwenye na Mulungu, Tate yweshu, mwetikundisha, mwetinka kwa mbazi du mhembulizo wa kale na kale na kialilo kitana, 
2TH.2.17	ashangalaze myoyo yenyu, aigele nguvu, mtimile ndima na mbuli ntana zoshe!
2TH.3.1	Vikibinda, wanduγu, tihembelezezei, kangwe mbulingwa ya Zumbe iγendeshe, itogolwe sa uko kwenyu! 
2TH.3.2	Kangwe tivunilwe mwe wantu wadashi na wabada, hambu kutozesha so kwa kila muntu. 
2TH.3.3	Zumbe ni mkoolezi, atamigela nguvu, kangi atamifingiziza vibada. 
2TH.3.4	Inu mbuli taalila kwenyu kwa kuti: Mwaanga na Zumbe, kwa kuti: Viya tivyolaγiliza mwaviγoshola ivi lushe, hata mishi ya nyuma. 
2TH.3.5	Zumbe agwize myoyo yenyu na kwe lukundisho lwa Mulungu na kwe uzizimizi wa Kilisito!
2TH.3.6	Tamilaγiliza, wanduγu, mwe zina ja Zumbe Yesu Kilisito, msheangilane na mnduγu mweanga kihuza, ashiyeauga na mbuli mufuziγwezo kwetu. 
2TH.3.7	Wenye mwataila, kuti vyamiagiza kutitongela; kangi ishwi nkatiangile kihuza kwenyu, nkatijiile nkande za muntu bule du, 
2TH.3.8	miya tizakihima ndima, tizaona lulali nayo na muku kilo na mushi, kangwe tishemlumize muntu kwenyu na kumjiila, 
2TH.3.9	so kwa kuti nkatina uwo ufuṅwa, miya kangwe timiγalukile hinilo, mdahe kutitongela. 
2TH.3.10	Hambu haja tike kwenyu taamiγambila inu mbuli kuti: Ati muntu ashekunda kuγoshola ndima, hata nkande asheinkwe! 
2TH.3.11	Miya taiva kuti: Kwenyu kuṅwe waanga kihuza, nkawaγoshola ndima, 
2TH.3.12	miya wahakiangila du. We ivyoho tiyawalaγiliza na kuwashunda kwa kuti ti wa Zumbe Yesu Kilisito, waγoshole ndima na kushehemba, kangwe waje nkande zawe wenye. 
2TH.3.13	Inywi, wanduγu, mshetibuke kuγoshola vyetama! 
2TH.3.14	Ati muntu asheitika izi mbuli zetu, tigondilezo, mubunkulei, mshevangane naye! Kashokaze atazaona shoni; 
2TH.3.15	miya mshemfanyaiiye kuti: Ni munkulu! Miya mtamshunda du kinduγu. 
2TH.3.16	Zumbe ṅwenye mwedaha kutundwaza aminke mpolele koshe koshe mwe mbuli zoshe! Zumbe aikale na inywi nyoshe!
2TH.3.17	Shiji tulo jangu na mkono wangu, imi Paulo! Ne lwitangilo lwangu mwe baluwa zoshe, ne migondele yangu. 
2TH.3.18	Mbazi ya Zumbe ywetu Yesu Kilisito imiikaile inywi nyosheni! Amini.
1TI.1.1	Imi Paulo nigimbikweye ntuṅwa ya Kilisito Yesu kwa mlaγilizo wa mhonya ywetu Mulungu na Kilisito Yesu mwe kialilo chetu, 
1TI.1.2	nakugondela iwe Timoteyo baluwa, u ṅwanangu ṅwenye kwa mitozesheze yako: Mbazi ikuikaile na utungu na mpeho yeanduka kwa Mulungu Tate na kwa Zumbe ywetu Kilisito. Yesu!
1TI.1.3	Ne nikikuhimila haja nikihita Makedoniya uhumule Efeso, ulaγilize wantu, 
1TI.1.4	washehinye mbuli ntuhuntuhu, washeteγeleze mbuli za ushimolezi zishizo kweli na za wakale zishizohelela, zeγenyeza mikanano, kangi nkaziγesa uγolokezi wa Kimulungu weanduka mwe kutozesha. 
1TI.1.5	Bontokelo ja unu mlaγilizo ni lukundisho lweanduka mwe moyo weṅala ushiwotaila vibada wetozesha na kushehenya. 
1TI.1.6	Kuṅwe nkawatendile myoyo ye ivyoho, ne vilekilevyo, wakizahituka na kwe mbuli za bule; 
1TI.1.7	wakunda kuγaluka wafuzi wa mulomongwa, kangi nkawataila wavyolonga na wavyoikila nkani. 
1TI.1.8	Tataila, kuti mulomongwa ni mtana, ati muntu aanga nawo kimulomongwa, akitaila, 
1TI.1.9	kuti mulomongwa nkaulavizwe watanda, miya ulavizwe wabishi na wapapala na washeiva na wahuza, wawiwi na wahezi, wekoma waishe, wekoma wanine, wekoma weyae wawe, watesi, 
1TI.1.10	wegona na waγoshi weyae wawe, wetaγa wantu, wehenya, welonga uwona wa lulimi, weγoshola mbuli ani ntuhu ishiyoivana na ufuzi weinka wantu ugima. 
1TI.1.11	Ne tivyoonyeshiγwa ni ulau wedi wa utana wa Mulungu, ṅwenye nyemi; kangi ni uja nilaγiliziγwewo imi.
1TI.1.12	Namlaviliza Zumbe ywetu Kilisito Yesu ntogolo, hambu azaninka nguvu, azanifanyanya kuti: Ni mkoolezi, ne ahonigimbika, nimγoshwele ndima, 
1TI.1.13	imi ndiye nikikanka na kukoma na kutunguluka; miya nizafilwa mbazi, hambu nizaviγoshola tumala du, kwa kuti ne mshizati nitozeshe; 
1TI.1.14	miya mbazi ya Zumbe ywetu izaisiiza kuγenela, hata mitozesheze na mikundishize ilawileyo mwe Kilisito Yesu. 
1TI.1.15	Iuu mbuli ni ya kweli, yaagiza kutozeshiγwa ni wantu woshe kuti: Kilisito Yesu azaiza mwe inu shi, shonye wahuza; mwe awaywa bosi ni miyo, 
1TI.1.16	miya nizafilwa mbazi, kangwe mwe imi Kilisito Yesu aandiile kuonyesha uzizimizi woshe, niwaγalukile lwitangilo waja woshe, ndiwo nezewamtozeshe, wainkwe nkalamo ya kale na kale. 
1TI.1.17	Zumbe ywa ukalami woshe ashiyebanika, ashiyeoniγwa, ni Mulungu ike, agimbikwe, atogolwe kale na kale! Amini.
1TI.1.18	Ṅwanangu Timoteyo, kwa ziya mbuli za uteγanyi zikulawilezo iwe, nakulaγiliza, uwomane nazo nkondo ntana, 
1TI.1.19	utozeshe ukitenda moyo ushiwokipanga; kuṅwe wazaasha uja moyo we ivyoho, ne vilekilevyo, mitozesheze yawe ikibanika yohe, 
1TI.1.20	sa waja wakina Himeneyo na Alekisando; awa nizawamshungwila Satani, kangwe washundwe, washezakanka.
1TI.2.1	Mbuli, niyohimila kuzinka mbuli zoshe ni ya kuγamba; Mvike na kulombeza na kuhembeleza na kulavya ntogolo kwa mbuli ya wantu woshe, 
1TI.2.2	kwa mbuli ya wazumbe na wafuṅwa woshe, kangwe tiikale mpolele na kutongomala na kumwogoha Mulungu na kumtumikila. 
1TI.2.3	Ivi ne vyemtamila mhonya ywetu Mulungu, ne avyokunda. 
1TI.2.4	Hambu akunda, wantu woshe wahonyiγwe, wabulize kutaila viya vye kweli. 
1TI.2.5	Hambu Mulungu ni muṅwe, kangi mtakuivanya Mulungu na wantu ni muṅwe, ni yuja niuntu Kilisito Yesu, 
1TI.2.6	ndiye akikiinkila, akombole woshe; ne uwona wekabilikilwa, mishi ihokatimiziza. 
1TI.2.7	Imi nami nizaugimbikilwa mubilikizi na ntuṅwa, nalonga kweli, sihenya, ni mfuza wamzimu kwa viya, nivyotozesha, nivyotaila vye kweli.
1TI.2.8	Lushe nakunda, hantu hoshe kuvike waγoshi wakiinula mikono iṅazileyo kishimaya na kushetongonyeza mbuli ntuhu. 
1TI.2.9	Vivyoho wavyele waange na mizwikile yeagiza, wakihambe na kutenda shoni na viyuγo, washehembele mavunga yawe, washezwike vya zahabu na mashalushalu na shuke zena kima kikulu, 
1TI.2.10	miya wavike, sa vivyoagiza wavyele weγamba: Ti wa Mulungu, wekihima kuzifya mbuli zoshe! 
1TI.2.11	Mvyele ahine kutongomala na kuitika! 
1TI.2.12	Sikundiza mvyele kubilikila cha sale, hata kumfanyanyiza mγoshi ywakwe simkundiza, kwakwe ni kutongomala du. 
1TI.2.13	Hambu bosi kuzaumbiγwa Adamu, vikibinda ni Ewa. 
1TI.2.14	Kangi Adamu siye aufiγweye, miya mvyele ne aufiγweye, ne alongoleye kubana. 
1TI.2.15	Miya atazahonyiγwa na kuvyala wana, ati awa waikala na kutozesha na kukundishana na kutenda myoyo yeṅala haṅwe na viyuγo.
1TI.3.1	Inu mbuli ni ya kweli: Muntu akikunda ndima ya uwolezi, akunda ndima ntana. 
1TI.3.2	Mwolezi shuti aγaluke muntu mwena kilonga kitana mwena mvyele muṅwe du, mwena ukuwi na viyuγo na utanda na kishe, mwedahafuza, ashiye mnywezi, 
1TI.3.3	ashinaye lushuγushu, mwena uhozu, mweivana na weyae, ashiyekundisha mali, 
1TI.3.4	mwetaila kuγolokela nyumba yakwe vitana, mwena wana weitika na shima yoshe. 
1TI.3.5	Hambu muntu akishetaila kuγolokela nyumba yakwe ṅwenye, lushe atadaha zeze kukuya bumbangwa ja Mulungu? 
1TI.3.6	Muntu abatizweye viya lushe, asheγaluke mwolezi, kangwe ashezahikuka, hambu ne ndivyo akigele masa kwa yuja ṅwenye leba. 
1TI.3.7	Aagiziγwa ni ntogolo ntana kwa waja we se, kangwe ashedahiγwe akishungwa vibada, hambu ne ndivyo yuja ṅwenye leba amteγele navyo.
1TI.3.8	Vivyoho hata watumikizi waγaluke wantu wegimbikwa, washilongawo masha maili, washiwotamilwa ni mpombe nyingi, 
1TI.3.9	washinawo mimotele mibada ya mali, weγolokela na myoyo yeṅala icho kihili, wachotozesha. 
1TI.3.10	Awa waneolelwa! Wakizatailikana kuti: Ni wantu wedi, newainkwe ndima ya kutumikila. 
1TI.3.11	Vivyoho hata wavyele vyewaagiza shivi: Washimilwa, nkawana leba, wana ukuwi, watailikana mwe mbuli zoshe kuti: Niwakoolezi. 
1TI.3.12	Hata watumikizi shuti watende waγoshi wena mvyele muṅwe du, wetaila kuγolokela wana na nyumba zawe vitana! 
1TI.3.13	Hambu wetumikila vitana wamota fungu jedi na nyemi nyingi kwa viya, wavyomtozesha Kilisito Yesu.
1TI.3.14	Ivi navikugondela, kangi naaliia, nifikeiza na kwako. 
1TI.3.15	Miya ati nakawa, kangwe utaile myangile yeagiza mwe nyumba ya Mulungu, ni bumba ja Mulungu mwe moyo, iji ne shikizi jegela viya vye kweli nguvu. 
1TI.3.16	Woshe waivana kuγamba: Kihili kikulu cha waja wemwitika Mulungu shichi: kuna alawileye mwe ṅwili wa kimuntu, azalesiγwa kuti aha mpeho, kuti ni mtanda, azalawila walau, azahilikilwa kwa wamzimu, azaona wemtozesha kunu shi, azainulwa na mwe utana wakwe.
1TI.4.1	Mpehongwa yalonga na kulaviliza kuti: Mishi ya bindilizo kuṅwe watazatowa hulu viya, ndivyo wakitozesha, watazatongela waja wena mpeho za uwazaγanyi na wehinya mbuli za kimpepo, 
1TI.4.2	wehemba na kulonga mbuli za ulongo, 
1TI.4.3	viya watehya myoyo yawe mitana, welemeza kuγuwanal wetula miko ya nkande, Mulungu alavizezo, zijiγwe na kumtogola ni waja wetozesha, wetaila viya vye kweli. 
1TI.4.4	Hambu vyoshe, Mulungu aumbilevyo, ni vitana, nkahana che kisitama, ati chijiγwa na kumtogola, 
1TI.4.5	hambu chigimbikwa ni mbuli ya Mulungu chikivikilwa.
1TI.4.6	Ukiwafuza wanduγu izi mbuli utaγaluka mtumikizi ywa Kilisito Yesu mweiγuta ziya mbuli, tizotozesha, tizohinya kuti: Ni ntana, hambu nawe uzazitongela. 
1TI.4.7	Miya ziya mbuli za ushimolezi zehalongwa, zetamila wavyele waγundu uzilemele ukikizweza kumwitika Mulungu! 
1TI.4.8	Hambu kuja kuzweza ṅwili kwazifya mbuli ngeke du, miya kumtumikila Mulungu kwazifya mbuli zoshe; kangi kuna msuhi wa nkalamo ya ivi lushe na wa ija yealilwa. 
1TI.4.9	Inu mbuli ni ya kweli, yaagiza kutozeshiγwa ni wantu woshe; kangi ne vyeleka, 
1TI.4.10	tikiona lulali na nkondo, kwa kuti tiyamwalila Mulungu mwe moyo, mwehonya wantu woshe, miya kuisiiza waja wetozesha. 
1TI.4.11	Ivi uviwalaγilize, uviwafuze!
1TI.4.12	Kusheoneke mwekubela kuti: Uke mbwanga! Miya wetozesha shuti wakuolele milongele na myangile na mikundishize na mitozesheze na mizifize ya mbuli zoshe! 
1TI.4.13	Mpaka nihoizila, himila vivyoho kuwafyomela na kuwashunda na kuwafuza! 
1TI.4.14	Ushebele cha mbazi, uchona nacho! Hambu uzachiteγanyiziγwa, kangi uzachiinkwa aho, waγolokezi wakikubadikila mikono. 
1TI.4.15	Ivi vitongonyeze, uange navyo, kangwe woshe waone, uvyokiγesa! 
1TI.4.16	Kiγoje ṅwenye na mbulingwa, uzofuza, ukihime vivyoho! Hambu ukibontola ivyoho utakivunila ṅwenye na waja wekuiva.
1TI.5.1	Mγoshi mγundu ushemkwamile, miya longa naye, viya ni isho! Wa gatigati ulonge nawo, viya ni wanduγuzo! 
1TI.5.2	Vivyoho wavyele waγundu ulonge nawo, viya ni wanyokwe! Wandele ulonge nawo na shoni zoshe, viya ni walumbuzo!
1TI.5.3	Wavyelengwa wafilwewo ni waγoshi wawe, we kweli uwashimile! 
1TI.5.4	Ati mvyelengwa mwe ivyoho ana wanae ao wezukuluwe, shuti wanehina kushimila wawona nawo nyumbai mwawe na kuuziza wavyazi mbazi, wafilwezo ndiwo! Hambu ivi ne vyemtamila Mulungu. 
1TI.5.5	Miya mvyelengwa afilweye ni mγoshi, mwe ike kweli, kialilo chakwe ni Mulungu du, akihima kilo na mushi kuhembeleza na kuvika; 
1TI.5.6	miya ati alonda nyemi za kiinushi du, azabinda kufa ake moyo. Unu mulomo ne ndiwo ubilikile, 
1TI.5.7	waange kishimasa. 
1TI.5.8	Muntu akishepikila weyae, akishewapikila waja, awona nawo nyumbai mwakwe, uyu abunkula mitozesheze yakwe, kuti ni ya ulongo, uyu ni mubada kuzinka ṅwiyae ywa kimzimu. 
1TI.5.9	Mvyelengwa afilweye ni mγoshi, ndiye agondwe ni yuja abindileye mavuli milongo mtandatu, ati ne ai mkaza muntu muṅwe, 
1TI.5.10	ati ndima zakwe zatailikana, kuti ni ntana, ati ni kukuza wana, ati ni kutenda kishe, ati ni kuhaka waṅazi milundi, ati ni kushangalaza wakiwa, ati ni kubasha ndima ani ntuhu yetama. 
1TI.5.11	Miya waja wavyele wa gatigati wafilwewo ni waγoshi nwalemele! Hambu hata wakimtongela Kilisito watazaingilwa ni kihelehele na mγoshi, lushe watakunda kuγwiγwa, ne watabunkuka lushe, 
1TI.5.12	kuti mitozesheze yawe ya kale wazaiasha. 
1TI.5.13	Vikibinda wana uvizu, wazwela kuanga mwe nyumba za wantu; kangi lushe so wavizu du, hata ulongo waukuza haṅwe na kuhenya, walonga vishivyoagiza. 
1TI.5.14	Ne vyeleka, nikikunda, awa wa gatigati waγwiγwe, wavyale wana, waγolokele nyumba zawe, kangwe muntu mwetiikila nkani washemunke lubelele. 
1TI.5.15	Hambu kuṅwe wazahituka, wazamtongela Satani. 
1TI.5.16	Ati mvyelengwa mwetozesha aikala na wavyele wafilwewo ni waγoshi, shuti awashuγe vitana, kangwe bumbangwa jisheone lulah, jidaheshuγa waja wavyelengwa wafilwewo ni waγoshi, we ike.
1TI.5.17	Waγolokezi weγolokela vyedi bumbangwa wagimbikwe kaili, kuisiiza waja wena ndima ya ubilikizi na ya ufuzi! 
1TI.5.18	Hambu ugondengwa waγamba: Ṅombe yehaγatula ngano usheikante kanwa! Kangi: Mndima aagiziγwa ni upokezi wakwe. 
1TI.5.19	Mγolokezi akifyaliṅwa, ushekunde, haishina waona waili ao watatu! 
1TI.5.20	Waja webana uwabunkule, weyae wawe wosheni wai haho, kangwe waja watuhu wohe waingilwe ni woγa! 
1TI.5.21	Mulungu na Kilisito Yesu na walau washaγulwewo ni waona wangu, nikikulaγilizisha, uγolokele inu mbuli na kusheteγeleza moyo wako, kangi ushezaiγoshola na kumwombola muntu! 
1TI.5.22	Ushefikemubadikila muntu mikono, kangi ushekigele mwe masa ya wantu watuhu, uikale kishimasa! 
1TI.5.23	Ushekanywa mazi du, miya unywe mvinyo hadodo kwa mbuli ya ifu na ya manyonge yashikudililayo! 
1TI.5.24	Wantu kuṅwe uhuza wawe uibunkuke, masa yashizati yagwe; kuṅwe wabunkuka, masa yaishizile. 
1TI.5.25	Vivyoho hala ndima ntana kuṅwe zimanyika haho, hata ziya zishizomanyika nkazidaha kukifisha.
1TI.6.1	Watuṅwa weγoshoziγwa ndima za upuna washimile wabaha zawe, sa vivyoagiza, kangwe zina ja Mulungu na mbuli tizofuziγwa zishefyulilwe. 
1TI.6.2	Miya waja wena wababa wetozesha wohe washewabele kuti: Ni wanduγu, miya wakihime kuwatumikila, kwa kuti waja watozesha! Kangi vyaagiza, wakikundishiγwa kwa viya, wohe wavyozifya ndima zawe. Izi mbuli uziwafuze na kuwashunda!
1TI.6.3	Ati muntu ahinya mbuli ntuhu ntuhu, ati ashetozesha mbuli za Zumbe ywetu Yesu Kilisito zetinka ugima na ija mifuzize yeagiza waja wemwitika Mulungu, 
1TI.6.4	ahikuka, nkana achotaila, lema jakwe ni kuhakitulila mbuli na kuhakikelezeza nkani, ne vyekabontokela na wizu na nkumbizi na kukankana na kushingana vibada na kuikilana nkulu zishizouka, 
1TI.6.5	viya ni wantu wetalaluka; washinawo kweli hata, weγamba: Kumwitika Mulungu ni kuonela mali. We ivyoho uwatowe hulu!
1TI.6.6	Kweli kumwitika Mulungu ni buonela vikulu kushima muntu akitendwa ni luzisho na viya, tivyona navyo. 
1TI.6.7	Hambu nkatina tiletilevyo mwe inu shi, kangi nkatina tivyodaha kuzahita navyo. 
1TI.6.8	Ati tina vya ja na vya zwika, tiγambe: Vyatibesheza! 
1TI.6.9	Miya wekunda kuγenyeza mali wagwilwa ni mγezo na mteγo na tamaa nyingi zishinazo bontokelo, zehosa zikigwiza wantu na kubada, wakobanikila. 
1TI.6.10	Hambu kutamilwa ni mali ni zindo ja vibada vingi; kuṅwe wakiinwehela wazaaza mitozesheze yawe, wazakilumiza wenye vikulu muno.
1TI.6.11	Miya iwe muntungwa ywa Mulungu, uvinyilike! Timila vye utanda na mitumikile na mitozesheze na mikundishize ye kweli na uzizimizi na uhozu! 
1TI.6.12	Gomba iyo nkondo ntana ya kutozesha! Gwila sila ya nkalamo ya kale na kale! Hambu ne uitangilweyo, kangi uzaijiila malape matana, waona wangi wai haho. 
1TI.6.13	Mulungu mweinka vyoshe nkalamo na Kilisito Yesu azifizeye akimlonga Pontiyo Pilato uwona ni waona wangu, nikikulaγiliza, 
1TI.6.14	utozeshe mulomongwa kishidanko, kishimasa, mpaka Zumbe ywetu Yesu Kilisito ndiho nezealawile; 
1TI.6.15	ndiye nezeamlavye, mishi ikitimiza, ni yuja mwetogolwa nguvu ike, ni zumbe ywa wazumbe na mfuṅwa ywa wafuṅwa; 
1TI.6.16	uyu ike nkafa, aikala he langaila hashihobulikana, nkakuna muntu amweneye, kangi nkakuna mwedaha kumwona, uyu agimbikwe, kuti nguvu yakwe ni ya kale na kale! Amini.
1TI.6.17	Wazuli wa kiinushi uwalaγilize, washehikuke, washealile uzuli wekanyabanika, miya wamwalile Mulungu mwetishuγa na uzuli, tiiγute! Wazifye mbuli zawe, 
1TI.6.18	waγenyeze ndima ntana, wainkile vyawe na nyemi, waangilane na weyae wawe! 
1TI.6.19	Ne ndivyo wakiumbikile kitende chedi eha mishi ija, ndiyo nezeilawile, nezewamote nkalamo ya kweli.
1TI.6.20	Timoteyo, γolokela viya uinkiγwevyo ukitowa hulu milongele mibada ya bule na mikanano ya watalizi washinawo kweli! 
1TI.6.21	Hambu kuṅwe wakivitimila wazaaza mitozesheze yawe. Mbazingwa ikuikaile! Amini.
2TI.1.1	Imi Paulo ni ntuṅwa ya Kilisito Yesu kwa viya, Mulungu akundilevyo kwa mbuli ya msuhi wa nkalamo ye mwe Kilisito Yesu. 
2TI.1.2	Nakugondela baluwa iwe, ṅwanangu Timoteyo, niyekukundisha; mbazi ikuikaile na utungu na mpeho yeanduka kwa Mulungu Tate na kwa Zumbe ywetu Kilisito Yesu!
2TI.1.3	Namtogola Mulungu, niyemtumikila na moyo weṅala sa watate wangu; kangi sidila kukufukila nihokavika kilo na mushi; 
2TI.1.4	hambu nikikumbuka meshozi yako, nina luzwi lwa kukuona, kangwe nyemi yangu ikule. 
2TI.1.5	Natonga vivyoho mitozesheze ija ishinayo ulongo, ndiyo iina weyako Loyi bosi, vikibinda hata nyokwe Oinike, miya naalila kuti: Hata iwe una nayo.
2TI.1.6	Ne vyeleka, nikikukumbusha, ufufule chiya cha mbazi ya Mulungu, uinkiγwecho haja, nikikubadikila mikono! 
2TI.1.7	Hambu Mulungu nkatinkile mpeho yetivivila, azatinka mpeho yetigela nguvu na lukundisho na viyuγo. 
2TI.1.8	Lushe ushetendwe ni shoni za kumkanila Zumbe ywetu na imi nishungiγweye kwa mbuli yakwe, miya lumila na kuzizimiza kwa mbuli ya ulaungwa kwa nguvu ya Mulungu! 
2TI.1.9	Hambu ne atibonyizeye, ne atiitangeye na mwitango mṅazi, so kwa kuti tizazifya ndima, miya kwa kuti ṅwenye azakunda ivyoho kwa mbazi; izo mbazi sho kale ṅwenye tizaziikilwa mwe Kilisito Yesu, 
2TI.1.10	miya tizazizuγwilwa mishi inu, mhonya ywetu Kilisito Yesu akilawila; uyu azavota kifa, vikibinda azalavya nkalamo ishiyobanika, sa tivyobilikilwa. 
2TI.1.11	Ne nigimbikilwevyo mubilikizi na ntuṅwa na mfuzi. 
2TI.1.12	Kwa inu mbuli nalumiziγwa iviho, miya sitendwa ni shoni, hambu namtaila niyemtozesha, kangi ichi kialilo nina nacho kuti: Ana nguvu ya kuγolokela viya vyangu, mpaka ndiho uja mushingwa nezeukinte. 
2TI.1.13	Mihinyize ya mbulingwa yeikaza, ni ija, uivileyo kwangu; tenda mitozesheze na mikundishize yeanduka kwa Kilisito Yesu! 
2TI.1.14	Viya vitana uinkiγwevyo uviγolokele kwa nguvuya mpeho ṅaziyetiikaila!
2TI.1.15	Wataila, kuti woshe weikala mwe shi ya Asiya wazaniasha, waja wakina Figelo na Hemogene. 
2TI.1.16	Zumbe afile chengo cha Onesifolo mbazi! Hambu azanishangalaza kangi muno, nkatendiγwe ni ntoγo na mazolo yangu, 
2TI.1.17	miya akibula kunu Loma, azakihima kunilonda, mpaka akiniona. Zumbe aleke, aonele mbazi kwa Zumbe mushi uja! 
2TI.1.18	Ndima, aγosholezo uko Efeso, ṅwenye wazitaila kunizinka imi.
2TI.2.1	Lushe iwe ṅwanangu, tenda nguvu kwa ziya mbazi, Kilisito azotifila! 
2TI.2.2	Viya uivilevyo kwangu, waona wangi wai haho, uviinkile kwa wantu wekoolela wedaha kuhinya hata watuhu! 
2TI.2.3	Kunda kulumiziγwa haṅwe na ishwi, sa vivyomwagiza mnkondo mtanaywa Kilisito Yesu! 
2TI.2.4	Muntu mwehita nkondo nkanakipisha mwe kulonda nkonde, kangwe amtamile yuja ṅwenye nkondo. 
2TI.2.5	Muntu hata agombe nkondo, ati nkaigombile vitana, nkakantwa bundu. 
2TI.2.6	Mulimi mweona lulali na kulima kwakwe vyaagiza, ṅwenye alimbule viya alozolevyo. 
2TI.2.7	Teγeleza, nivyolongal Hambu Zumbe neakunke viyuγo mwe mbuli zoshe. 
2TI.2.8	Mkumbuke Yesu Kilisito ainulweye kwa wafilewo, mweanduka mwe chengo cha Dawidi, niyebilikila mbuli zakwe! 
2TI.2.9	Kwa inu mbuli nalumila, mpaka nikishungwa sa mhambanyi, miya mbulingwa ya Mulungu nkaishungwa. 
2TI.2.10	Ne nihozizimiza vyoshe kwa mbuli ya waja washaγulwewo, kangwe nezewaonele wohena uja uhonya we mwe Kilisito Yesu na utana wa kale na kale. 
2TI.2.11	Inu mbuli ni ya kweli: Ati tizafa naye, tizakalama naye; 
2TI.2.12	ati tazizimiza, titazatoza uzumbe naye; ati tamtowa hulu, yohena atazatitowa hulu; ati tashemtozesha, 
2TI.2.13	yuja ni mkweli vivyoho, hambu nkadsha kukitowa hulu ṅwenye.
2TI.2.14	Izi mbuli uziwakumbushe na kuwalonga uwona, Mulungu ai haho, washekanane! Hambu ni ndima ishinayo bontokelo, yachakula du bumba ja waja weteγeleza. 
2TI.2.15	Kihime, umγalukile Mulungu mndima mwezifya, ashiyeγoshola vyegwiza shoni, 
2TI.2.16	miya mweliγanyanya vitana mbuli ya kweli, miya mbuli mbada zishinazo bontokelo, ushezitongeletongele! 
2TI.2.17	Hambu newaisiize kuγenyeza mbuli mbiwi, kangi mbuli yawe itagisa, viya ni ukoma, hata Himeneyo na Fileto ni weyae wawe, 
2TI.2.18	hambu wazaazaγanya mbulingwa ye kweli wakiγamba: Ufufuki uzabinda kubontoka, ne wavyoazaγanya navyo hata kuṅwe wetozesha. 
2TI.2.19	Miya shikizi, Mulungu aikilejo, jiitoγile vivyoho, lwitangilo lwakwe shulu: Zumbe ataila wantu wakwe; kangi: Kila mwelanga zina ja Zumbe atowe ubada woshe hulu! 
2TI.2.20	Mwe nyumba ya mzuli nkamna ntanu za zahabu du na za feza, miya hata za miti na za ulongo zi mumo, kuṅwe ni za luhambo, kuṅwe ni za mbuli ze shoni; 
2TI.2.21	ati muntu azila waja wantu, ataγaluka ntanu ya luhambo iṅaziγweyo, ṅwenye avyokunda kutoza, yedaha ndima ntana zoshe.
2TI.2.22	Uhalami wa kihwanga uunyilike, miya ntimile utanda na mtozesho na lukundishano na mwivano haṅwe na waja woshe wemkemela Zumbe na myoyo yeṅala! 
2TI.2.23	Miya mikanano ishinayo hontokelo usheikunde, uitaile kuti: Yakabanyanya wantu! 
2TI.2.24	Miya mtuṅwa ywa Zumbe nkavimwagiza kuifyana na weyae, shuti atende ukuwi na wantu woshe, adshewafuza, shuti atende uzizimizi, 
2TI.2.25	adaheshunda na uhozu waja wahishi, ati Mulungu akunda kuwainka luvotekele, wataile viya vye kweli, 
2TI.2.26	wanyinyihale vituhu wakikilavya mwe mteγo wa Satani, hambu waigwizilwe ndiye, wamγoshwele, ndivyo akunde.
2TI.3.1	Miya taila kuti: Mishi ya shilikiza kutazaiza mishi ye ntoγo. 
2TI.3.2	Hambu wantu watakikundisha wenye, watatenda mumelo wa feza, watahikuka, watalonga mbuli za ntili na za lukanko, watalemela kuitika wavyazi, watashowa ntogolo, watamtowa Mulungu hulu, 
2TI.3.3	nkawana lukundisho, nkawatemekwa, watatenda leha na luhala na ukali, watashwika vyetama, watatenda nkumba na usheiva, 
2TI.3.4	watafuntuka, watakundisha nyemi ya kiinushi kumzinka Mulungu, 
2TI.3.5	watakionyaonya, viya watamwitika Mulungu, miya nguvu yakwe wazaiikila nkani; we ivyoho uwatowe hulu! 
2TI.3.6	Hambu weyae wawe ni waja wekaingila mwe nyumba za wantu wakiluvya wavyelengwa wezwamilwa ni mahuza yawe, wehimilwa ni kihelehele chingi muno, 
2TI.3.7	wefuziγwa aho kale hoshe, washiwodaha kutaila na kubontola viya vye kweli. 
2TI.3.8	Sa Yane na Yambule wamwikilevyo Mose nkani, vivyoho awa wohena waikila viya vye kweli nkani; ni wantu wena ntongonyezi zishizokombaγana, mitozesheze yawe iibimkuke, miya nkewaγese vyedi mbuli zawe, 
2TI.3.9	hambu udashi wawe utakanyabunkuka, sa viyaho mbuli ya waja ibontokevyo.
2TI.3.9	Vyetinka nguvu mwe milumilwe yoshe ni mbulingwa.
2TI.3.10	Miya iwe uzanitongela mihinyize na myangile na mitongonyezeze na mitozesheze na uhozu na mikundishize 
2TI.3.11	na mizizimizize na miγulushiziγwe na milumilwe, sa viya niγoshwelwevyo Antiyokiya na Ikoniyo na Lisitila. Nkondo zeinga haja nizazizizimiza, kangi mwe zoshe Zumbe azaiṅvunila. 
2TI.3.12	Woshe wekunda kuzifya myangile, kwa kuti ni wa Kilisito Yesu, newaingatwe. 
2TI.3.13	Miya wantu wabada weazaγanyg weyae wawe wataγesa mbuli yawe na habada, hambu kwa viya wavyohosa, wohe watazakihosa. 
2TI.3.14	Miya iwe ikala na viya ufuziγwevyo, uvyotaila kuti: Ni vya kweli! Kangi wataila wakufuzizewo. 
2TI.3.15	Kwa kuti wataila ugonde uṅazi, viya ukuzilevyo uke mdodo, wadaha kukunka viyuγo, kangwe nezeuvunilwe, kuti wamtozesha Kilisito Yesu; 
2TI.3.16	hambu uja ugonde woshe weanduka kwa mpeho ya Mulungu ni utana, watihinya, wativota, 
2TI.3.17	watishangalaza, watishunda, titende ulanda, kangwe kila muntu ywa Mulungu aγaluke ywa kweli mwekihima mbuli ntana zoshe.
2TI.4.1	Mulungu na Kilisito Yesu mweunga kulawila, alahe we moyo na wafilewo, ni waona wangu, nikikulaγiliza: Kwa viya avyokunda kuzalawila, ashimike uzumbe wakwe, 
2TI.4.2	bilikila mbulingwa, uiγolokele, ati mishi ni mitana, ati ni mibada, ubunkule wahuza, uwavaile, uwashunde na uhozu woshe haṅwe na kuwafuza! 
2TI.4.3	Hambu hana, ndiho nezewashwikile mifuzize yeinka ugima; kwa viya, wavyolongela tamaa zawe, watazakilondela wafuzi wangi, sa mashikilo yawe ndivyo yatamilwe. 
2TI.4.4	Viya vye kweli watalemela kuviteγeleza, viya vya ushimolezi wa bule watavitimila. 
2TI.4.5	Miya iwe nyinyihala mwe mbuli zoshe, uzizimize vibada, uγoshole ndima ya mubilikizi, ndimangwa uinkiγweyo uibontoleze! 
2TI.4.6	Hambu imi nizabulizwa lushe kuγalushwa ṅombe ya mviko, mushi wangu wa kushungulwa u hehi. 
2TI.4.7	Nizaomana nkondo ntana, nizabontoleza mhotwe, nizatozesha mbulingwa. 
2TI.4.8	Nishiγazevyo ni kuinkwa linga jetala watanda, niikilwejo. Mushi uja Zumbe mwelaha na ulanda atazajininka, miya si miyo du, ni woshe ndiwo wakialila kulawila kwakwe.
2TI.4.9+2TI.4.10	Kihime, ufikeiza na kwangu! Dema azamasha, azakundisha inu shi, azahita Tesalonike; Kelesike azahita Galatiya, Tito azahila Dalimatiya. 
2TI.4.11	Luka ne niyena naye ike. Maliko umγuwe, uize naye! Hambu anitumikila vitana. 
2TI.4.12	Tikiko nizaintuma Efeso. 
2TI.4.13	Ali wabula Tilowa, ulete guni jangu, niashizejo kwa Kalipo, hata vitabu, nivyokundisha, ni viya vye njivo. 
2TI.4.14	Alekisando, yuja mshilaγi, azaniγoshwela vibada vingi, Zumbe atazamwuziza inu miγoshwele yakwe. Iwe nawe umγoje! 
2TI.4.15	Hambu azakeleza mbuli zetu nkani kabisa. 
2TI.4.16	Aho nikilahwa bosi bomani, nkakuna anikanileye, woshe wazaniasha; ne washetalwe inu mbuli! 
2TI.4.17	Zumbe azaniγolokela, azaninka nguvu, kangwe ulaungwa ulongelwe uwona ni miyo, wamzimu wauive. Ne nizavunilwa mwe kanwa cha shimba. 
2TI.4.18	Zumbe atanivunila mwe mbuli mbada zoshe, atanihonya, niingile mwe uzumbe wakwe wa kilwingu. Neatogolwe kale na kale! Amini.
2TI.4.19	Niluγushiza kwa Pulisika na Akila na kwa waja weikala mwe nyumba ya Onesifolo. 
2TI.4.20	Elasito azahumula Kolinto; Tilofimo nizamwasha Mileto, akihuma. 
2TI.4.21	Kihime, uize, nyota ishizati ibule! Waluγushiγwa ni Oibulo na Pude na Lino na Kalaudiya na wanduγu woshe.
2TI.4.22	Zumbe aγolokele moyo wako! Mbazi imiikaile! Amini.
TIT.1.1	Imi Paulo ni mtuṅwa ywa Mulungu, kangi ni ntuṅwa ya Yesu Kilisito, sa waja washaγulwewo ni Mulungu wavyotozesha kwa viya, wavyotaila vye kweli; 
TIT.1.2	vyeleka, wamwitika Mulungu na kualila nkalamo ya kale na kale, hambu ne msuhi, Mulungu ashihenyaye atiikilewo mishi ya kale ṅwenye, 
TIT.1.3	miya mishi ikitimiza, azalaviliza mbuli yakwe mwe uja ulau, nigimbikilwewo mubilikizi kwa mulomo wa Mulungu mwetihonya. 
TIT.1.4	Nakugondela iwe Tito baluwa, hambu u ṅwanangu ṅwenye, kuti mitozesheze yangu na yako ni miṅwe. Mbazi ikuikaile na utungu na mpeho yeanduka kwa Mulungu Tate na kwa mhonya ywetu Yesu Kilisito!
TIT.1.5	Ne vilekilevyo, nikikuasha uko Kaleta, kangwe ubontoleze utanda ushiγalewo ukigimbikila mizi yoshe waγolokezi, sa ndivyo nikikulaγiliza: 
TIT.1.6	Ati muna muntu mwena kilango kitana, mwena mvyele muṅwe, mwena wana we kweli washiwoshingwa mumpa, washiwo wapapala. 
TIT.1.7	Mwolezi shuti aγaluke muntu mwena kilango kitana, hambu ni mfuṅwa ywa Mulungu; ashetende utungulu na nkunguka na unywezi na nkumbizi na milimo mibada, 
TIT.1.8	shuti atende kishe na utana na viyuγo na utanda na uṅazi, avote kihelehele, 
TIT.1.9	aγolokele mbuli za mtozesho tifuziγwezo, kangwe adahe kushangalaza wantu na mifuzize yeikaza, kangi adahe kubunkula wabishi.
TIT.1.10	Hambu washiwoitika ni wangi, welonga mbuli za bule du, weazaγanya weyae wawe, weisiiza ivyoho ni waja washengiγwewo. 
TIT.1.11	Awa vyaagiza kuwashitila vyanwa, hambu wachakula nyumba ngima wakihinya vishivyoagiza, kangwe waonele mali, unu ne mulimo wawe mubada. 
TIT.1.12	Ṅwiyae ywawe, mteγanyi ywawe ṅwenye, azalonga: Wakaleta watahenya du, ni mazama mabada, ni mafu mavizu. 
TIT.1.13	Unu uwona ni wa kweli. Kwa inu mbuli uwashunde na nguvu, kangwe wahone, watozeshe, 
TIT.1.14	washetongele ushimolezi wa Kiyuda na milaγilizo ya wantu wetowa hulu viya vye kweli! 
TIT.1.15	Weṅala myoyo vyoshe vyawaṅaila; miya wena myoyo mibada, washiwotozesha nkahana vyewaṅaila hata, hambu ntongonyezi zawe na myoyo yawe ni mibada. 
TIT.1.16	Na vyanwa walonga kuti: Tamtaila Mulungu, miya na miγoshwele yawe wamwikila nkani; wabuza useli, wapapalika, kila ndima ntana nkawaidaha.
TIT.2.1	Iwe longa viya vyeivana na mifuzize yeinka ugima! 
TIT.2.2	Waγoshi wakulu shuti waleke mpombe, wadaheshimilwa, watende viyuγo, waikaziγwe ni mitozesheze na mikundishize na mizizimizize yawe! 
TIT.2.3	Vivyoho wavyele wakulu wohena shuti watende myangile yeagiza waṅazi, washekanke, washetumikile mpombe, 
TIT.2.4	watende mihinyize mitana, kangwe wainke wavyele wadodo viyuγo, wakundishe waγoshi wawe na wana wawe, 
TIT.2.5	watende viyuγo na myoyo yeṅala, waγolokele nyumba zawe, waγaluke wakuwi, waitike waγoshi wawe, kangwe mbulingwa ya Mulungu ishebeleke! 
TIT.2.6	Vivyoho hata wabweni uwashunde, watende viyuγo mwe mbuli zoshe! 
TIT.2.7	Ṅwenye uwaγalukile hinilo ja miγoshwele mitana, mifuzize yako iγaluke ya kweli, sa vivyomwagiza mγoshi mtana! 
TIT.2.8	Ubilikile mbulingwa yeinka ugima, ishiyobeleka, kangwe mwetikeleza nkani aone shoni akishowa mbuli mbada, ndiyo atishinge nayo! 
TIT.2.9	Watuṅwa shuti waitike wababa zawe, wawatamile mwe mbuli zoshe, 
TIT.2.10	washelandule na nkani, washehakiγwila vyaugwa, miya wamanyike, kuti waγolokela viya vyangwa vitana, kangwe mwe mbuli zoshe wagimbike mbulingwa ya mhonya ywetu Mulungu, wafuziγweyo.
TIT.2.11	Hambu mbazi ya Mulungu yehonya izalawila wantu woshe, yatishunda, 
TIT.2.12	titowe hulu myangile ya kimzimu na kihelehele ehoshe cha kiinushi, tiikale mwe inu shi na viyuγo na utanda na kumwogoha Mulungu, 
TIT.2.13	tiafize kialilo chetu cha nyemi, chibontoke, kukizalawila utana wa Mulungu ywetu mkulu na wa mhouya ywetu Kilisito Yesu; 
TIT.2.14	uyu azakiinkila kwa mbuli ya ishwi, atikombole mwe upuna woshe ushiwoagiza, akihozeze mbali yakwe ṅwenye yekihima ndima utana. 
TIT.2.15	Ne ndivyo abilikile haṅwe na kushunda na kubunkula wahuza na nguvu zoshe; kangi kusheoneke mwekubela!
TIT.3.1	Uwakumbushe, watumikile, waitike wazumbe na wafuṅwa, wakiteγe kuγoshola ndima ntana zoshe, washekanke muntu, 
TIT.3.2	washetende nkumbizi, waivane, waangilane na wantu woshe na uhozu ungi!
TIT.3.3	Hambu hata ishwi aho kale ne tii wababashi na wapapala, ne tikiazaγanyiγwa, ne tikitumikila kihelehele na uhalami ungi, ne tii wabada na wawizu, ne tikishukwa, kangi ne tikishukana wenye na wenye. 
TIT.3.4	Ne uhozu na ukuwi wa mhonya ywetu Mulungu utilawileho, 
TIT.3.5	so kwa mbuli ya utanda, tiγosholewo ishwi, miya kwa mbazi yakwe ṅwenye azatihonya, akitihaka mazi na kutivyala ka mbili, kangi akitiuza uhya na kutinka mpeho ṅazi; 
TIT.3.6	inu azaitigisa na kuitiitilila akititumila mhonya ywetu Yesu Kilisito, kangwe tiγaluke watanda kwa mbazi za uyu, 
TIT.3.7	vikibinda tiγaluke wapazi wa nkalamo ya kale na kale, sa tivyoalila. Inu mbuli ni ya kweli. 
TIT.3.8	Ne vyeleka, nikikunda, uilongele uwona wevota, kangwe waja wemtozesha Mulungu waipikile na kuzifya mbuli kuzinka watuhu. Ivi ni vitana, kangi ne vyezifya waotu. 
TIT.3.9	Miya mikanano mibada na mbuli za wakale na mbifya na nkumbizi kwa mbuli ya vitigo uzitowe hulu! Hambu nkazizifya, ni za bule. 
TIT.3.10	Muntu mweazaγanya bumbangwa umshunde kaṅwe ao kaili! Akisheiva, umtowe hulu! 
TIT.3.11	Hambu wataila kuti: Mwe ivyoho azabinda kubahuka, ṅwenye akigela masa na kubana kwakwe.
TIT.3.12	Nikizamtuma Alitema ao Tikiko na kwako, ufikeiza na kwangu uko Nikopoli, hambu ne mkokunda kubinda inu nyota. 
TIT.3.13	Zena, yuja mtalizi ywa mulomongwa, na ṅwiyae Apolo uwashungule, wahite, miya uoleleshe, washezakosa kintu. 
TIT.3.14	Wantu wetu wohena shuti wakizweze kuγoshola ndima ntana kuzinka watuhu, waonele navyo viya vyewaagiza, kangwe washezafanana na miti ishiyovyala!
TIT.3.15	Waluγushiγwa ni woshe, niwona nawo; utiluγushize kwa waja wetikundisha na kutozesha!
TIT.3.15	Mbazi imiikaile inywi nyosheni! Amini.
PHM.1.1	Imi Paulo nishungiγweye kwa mbuli ya Kilisito Yesu na mnduγu Timoteyo tamigondela baluwa iwe Filemoni, tiyekukundisha, kuti u mndima ṅweshu, 
PHM.1.2	na iwe mnduγu ywetu Apiya na iwe mnkondo ṅweshu Alikipo na bumba joshe je mwe nyumba yako. 
PHM.1.3	Mbazi imiikaile na mpeho yeanduka kwa Mulungu, Tate yweshu, na kwa Zumbe ywetu Yesu Kilisito!
PHM.1.4	Namlaviliza Mulungu ywangu ntogolo nihokakufukila nikivika, 
PHM.1.5	hambu nizaiva, uvyomkundisha na kumtozesha Zumbe Yesu na waṅazi woshe. 
PHM.1.6	Nakuhembelezeza, mitozesheze yako itinkileyo mwangilano itende nguvu kwa viya, uvyotaila kuti: Vitana vyoshe, muvyona navyo, vyamiagiza kuvimwuziza Kilisito. 
PHM.1.7	Kwa mbuli ya lukundisho lwako tizaona nyemi nkulu, myoyo izatishangalala vitana, hambu myoyo ya waṅazi izatamilwa ni weyo, mnduγu.
PHM.1.8	Kwa ivyoho hata niishungulwe ni Kilisito, nikulaγilize viya vyekutala, 
PHM.1.9	miya kwa mbuli ya luja lukundisho nakunda kukuhembeleza du, hambu imi Paulo ivi nivyo mdala, kangi ivi lushe niishungiγwe kwa mbuli ya Kilisito Yesu. 
PHM.1.10	Nakuhembeleza kwa mbuli ya ṅwanangu Onesimo, nimvyeleye niishungiγwe; 
PHM.1.11	kale ne ashikuzifiza mbuli, miya ivi lushe atizifiza iwe na imi. 
PHM.1.12	Namwuza na kwako lushe, viya nitekimka moyo Wangu ṅwenye. 
PHM.1.13	Nizakunda kumtoza kunu kwangu, akuγoshwele ndima ya kimitumikila umu mwe chumba, nigezilwemo kwa mbuli ya ulaungwa; 
PHM.1.14	miya sikundile kuviγoshola, uishiivane navyo, kangwe mbaziyako ishelawile kwa ntoγo, miya kwa kutakunda ṅwenye. 
PHM.1.15	Hangi ne vilekikilevyo, akinaushiγwa kwako hadodo ani, kangwe uikale naye kale na kale. 
PHM.1.16	Kangi lushe so viya ni mtuṅwa ywako, miyaviya ana kima kuzinka mtuṅwa, hambu ni mnduγu mweagiza kukundishiγwa; imi namkundisha, ne ndivyovileke, iwe ukiisa kumkundisha kimuntu, hata Kilisito. 
PHM.1.17	Ati imi wanitala, kuti ni ṅwiyawo, umhokele, viya ni miyo ṅwenye! 
PHM.1.18	Ati ana akubanilevyo, ao du ati ana deni kwako, uvinitalile imi! 
PHM.1.19	Imi Paulo, ivi nivigondile na mkono wangu ṅwenye, imi nenikulihe; senikulonge kuti: Iwe ṅwenye u mdeni ywangu.
PHM.1.20	Kweli, mnduγu ywangu, nakunda kuambiziγwa ni weyo kwa mbuli ya Zumbe, utamile moyo wangu kwa mbuli ya Kilisito.
PHM.1.21	Nakualila, kuti waitika, ne vilekilevyo, nikikugondela, kangi nataila kuti: Utaγoshola kuzinka viya, nivyolonga. 
PHM.1.22	Vikibinda niliγanyiza fikilo! Hambu ichi kialilo nina nacho kuti: Kwa viya muvyonihembelezeza mtazaniinkwa.
PHM.1.23	Waluγushiγwa ni Epafula ashungiγweye haṅwe na imi kwa mbuli ya Kilisito Yesu na 
PHM.1.24	Maliko na Alisitaliko na Dema na Luka, wandima weyangu.
PHM.1.25	Mbazi ya Zumbe Yesu Kilisito iikaile mpeho zenyu! Amini.
HEB.1.1	Wahaba zetu Mulungu azawalonga kale kangi muno na milongele mingi ya vyanwa vya wateγanyi. 
HEB.1.2	Mishi inu ya kushilikiza azatilonga ishwi na kanwa cha ṅwanae; nyu azamgimbika, apale vyakwe vyoshe, kangi ndiye aumbileye naye ngulu ngima. 
HEB.1.3	Uyu atilangazishiza utana wakwe, kangi a vivyoho, sa ṅwenye alivyo, vituhu vyoshe avitoγesha na mbuli yakwe ye nguvu, akibinda kutihozeza mabano azahita kwa ikala kulume kwa ṅwenye nguvu uko ulanga. 
HEB.1.4	Azakulisha kuzinka walau kwa viya, ainkiγwevyo zina jewazinka. Hambu ni mlau ani, Mulungu amlongaye: 
HEB.1.5	Iwe u ṅwanangu, nizakuvyala lelo? Ao akimγamba: Nitamγalukila ishe, yuja neaniγalukile ṅwanangu? 
HEB.1.6	Kangi aho akimwingiza ṅwanae ywa nteluka mwe inu shi aγamba: 
HEB.1.7	Walau woshe wa Mulungu nezewamvike L Kwa mbuli ya walau kwaγangwa: Mpeho aziγalusha walau wakwe, mabilibili ya moto ayaγalusha wafunguwo wakwe. 
HEB.1.8	Miya kwa mbuli ya ṅwanangwa kwaγangwa: Mulungu, kiti chako cha kizumbe chatoγa kale na kale, kangi ngoda ya uzumbe wako ni ngoda yezifya. 
HEB.1.9	Wakundisha utanda, waihilwa ni ubezi; kwa inu mbuii Mulungu mwe Mulungu ywako azakushisha mavuta kuzinka weyawo. 
HEB.1.10	Hatuhu haγangwa: Iwe Zumbe aho kale uzatula inu shi, kangi lwingu ni ndima ya mikono yako; 
HEB.1.11	ivi viyabanika, miya iwe wakalama, ivi vyoshe vitazashakala, viya ni shuke; 
HEB.1.12	utazavihitula, viya ni guni, kangi vitazaγalamuka, viya ni shuke; miya iwe ulivyo, ne ulivyo, mavuli yako nkezeyashile. 
HEB.1.13	Miya ni mlau ani, amlongaye: Ikala kulume kwangu, mpaka ndiho niike wankulu wako shi he milundi yako? 
HEB.1.14	Awa woshe so mpeho du zemutumikila, zekatuṅwa, ziolele waja, ndiwo nezewapale uhonya?
HEB.2.1	Kwa ivyoho vyatiagiza, tiisiize kutozesha viya tiivilevyo, kangwe tishezaazaγanyiγwa. 
HEB.2.2	Hambu mbulingwa ilongiγweyo ni walau izatenda nguvu, kangi mzinkano na usheiva woshe nzaona mlaho weagiza. 
HEB.2.3	Lushe ishwi titaunyilika zeez, ati tahela uhonya weinga aho? Uzaanda kubilikilwa ni Zumbe, vikibinda waja waivilewo wazatilonga uwona. 
HEB.2.4	Kangi Mulungu azakanila uja uwona na kuγoshola vilozo na vimaka na nguvu nyingi na kuwapangila mpeho ṅazi, sa avyokunda ṅwenye.
HEB.2.5	Hambu shi, ndiyo ilawile, tiyolonga aha, nkaiinkila kwa walau. 
HEB.2.6	Hana hantu helongwa uwona kuγamba: Muntu ni mbwai, ukimfukila? Ṅwana muntu yohena, ukimlela? 
HEB.2.7	Uzamshiγaza hadodo, afanane na walau, uzamunka ufuṅwa na utana, uzamγalusha zumbe ywa viya viγosholwevyo ni mikono yako, vyoshe uzaviika shi he milundi yakwe. 
HEB.2.8	Akikundila vyoshe kumwitika nkana alekilecho, chishemwitike. 
HEB.2.9	Ivi lushe nkatizati tione kuti: Vyoshe vyamwitika. Kuja kuγamba: Azashiγazwa hadodo, afanane na walau, taona, vizabontoka kwa Yesu, akifa na kulumiziγwa, kangi akibinda azahambiγwa na utana, azagimbikwa, kangwe icho kifa achimdomelele kila muntu kwa mbazi ya Mulungu. 
HEB.2.10	Ni kwa mbuli ya uyu, kuti vyoshe vi haha, kangi ivi vyoshe vizaumbiγwa ndiye; uyu azaiγala wangi kwe utana, viya ni wanangwa; miya kwa kuti ni mulongezi ywa uhonya wawe, vizanamtala, abontole ndimangwa na kulumiziγwa.
HEB.2.11	Hambu yuja mweṅaza na waja weṅazwa waanduka kwa muṅwe, ne vyeleka, yuja akisheona shoni kuwaitanga wanduγu, 
HEB.2.12	akiγamba: Wanduγu wangu nitawabilikila zina jako, nitakuimbila mwe bumba gati. 
HEB.2.13	Vituhu aγamba: Imi nezenimwalile uyu! Kangi vituhu: Shimi haṅwe na wana, Mulungu aninkilewo! 
HEB.2.14	Kwa kuti awa wana woshe wana mili ye mpome na nyama, yohena azaγuwa ṅwili we ivyoho, kangwe na kufa kwakwe amubushe yuja mwena nguvu ya kifa, ni Satani, 
HEB.2.15	kangwe awakombole waja, ndiwo wakitoziγwa mwe upuna ni woγa wa kufa mishi yawe yoshe. 
HEB.2.16	Kumbe siwo walau, awopikila, miya ni mbeleko ya Abulahamu, ayopikila. 
HEB.2.17	Kwa inu mbuli vizamtala kulanana na wanduγu wakwe mwe mbuli zoshe, kangwe awaγalukile mvikizi mkulu kwa Mulungu mwena utungu mwekoolela, adahehoza uhuza wa wantu. 
HEB.2.18	Hambu viya, ndivyo akiγeziγwa navyo, ndivyo akilumiziγwa navyo, adaha kuwaambiza weγeziγwa.
HEB.3.1	Kwa ivyoho, wanduγu waṅazi, mweitangwa haṅwe na imi na mwitango wa kilwingu, mtongonyezei Yesu, kuti ni ntuṅwa na mvikizi mkulu, tiyemtogola! 
HEB.3.2	Azamkoolela yuja amteγileye sa viyaho vya Mose na chengo chakwe choshe. 
HEB.3.3	Kangi uyu azafilwa mbazi na kuinkwa utana ukulu kuzinka uja wa Mose, kwa kuti yuja mtakuzenga agimbikwa kuzinka nyumba. 
HEB.3.4	Hambu kila nyumba izengwa ni muntu, miya mweteγa vyoshe ni Mulungu. 
HEB.3.5	Kweli Mose azakoolela na chengo chakwe choshe, kuti ni mupuna; ne avyolonga uwona wa viya, ndivyo vilongwe. 
HEB.3.6	Miya Kilisito azaitika viya ni ṅwenye nyumba, kuti ni ṅwanangwa. Kangi ishwi ti nyumba yakwe, ati tatozesha kweli mpaka bindilizo nyemi na ntogolo, tiyoalila.
HEB.3.7	Ne mpeho mṅazi avyolonga: Lelo mkiiva kanwa chakwe, 
HEB.3.8	mshetoγeshe myoyo yenyu sa haja mkizanishwika uko mwe nyika uja mushi mkiγeziγwa! 
HEB.3.9	Aho wababa zenyu wazaniγeza, wanibunkule, ne wahoona miγoshwele yangu mavuli milongo mine. 
HEB.3.10	Ne vilekilevyo, iyo mbali ikikanikweza maya, nikiγamba: Kale na kale waazaγanyiγwa ni myoyo yawe, washetaile, sila zangu. 
HEB.3.11	Kwa maya yangu nizakilisha kuγamba: 
HEB.3.12	Wakashetaingila kwe hemelo jangu! Wanduγu, olelai, kwenyu kusheoneke muntu mwena moyo mubada ushiwotozesha, weuka kwa Mulungu mwe moyo! 
HEB.3.13	Miya shundanai kila mushi, kuke inu mishi, kangwe kusheoneke muntu kwenyu mwezatoγeshiγwa moyo ni lufyo lwa uhuza! 
HEB.3.14	Hambu tizaγaluka weyae wa Kilisito, ntoγo titozeshe kialilo chetu cha kivoko, chishetiaγile mpaka bindilizo. 
HEB.3.15	Hakiγangwa: Lelo mkiiva kanwa chakwe, mshetoγeshe myoyo yenyu, sa haja mkizanishwika, 
HEB.3.16	waivilewo ndiwo wakimshuka ni wahi? So woshe walaviγwewo Egiputa ni Mose? 
HEB.3.17	Kangi ni wahi ndiwo wakimkweza maya mavuh milongo mine? So waja wabanilewo, ndiwo wakiashiziγwa vimba nyika? 
HEB.3.18	Akilishize kwa mbuli ya wahi kuγamba: Washezaingila kwe hemelo jakwe, ati siwo waja, ndiwo wakisheitika? 
HEB.3.19	Kangi taona, kuti nkawadahile kuingila kwa mbuli ya kushetozesha kwawe.
HEB.4.1	Lushe mishi inu, uwo msuhi wa kuzaingila kwe hemelo jakwe u hsho, tiingilwe ni woγa, kangwe kwenyu kusheoneke muntu mweγamba: Nizabinda kuukosa. 
HEB.4.2	Hambu hata ishwi tizabilikilwa sa waja; miya waja iyo mbuli, waivileyo, nkaiwahonyize, hambu waja waivilewo nkawaitozeshe. 
HEB.4.3	Hambu ishwi tetozesha ne ndiwo nezetiingile kwe hemelo jakwe, sa alongilevyo: Kwa maya yangu nizakilisha kuγamba: Wakashetaingila kwe hemelo jangu! Kangi ndima ziiteγiγwe, shi ishizati iumbiγwe. 
HEB.4.4	Hambu mbuli ya mushi wa mfungate azailonga kuγamba: Mushi wa mfungate Mulungu azahemela ndima zakwe zoshe. 
HEB.4.5	Kangi aha akiγamba: Wakashetaingila kwe hemelo jangu!, 
HEB.4.6	ivyoho vyamanyika kuti: Hana ndiwo nezewajiingile; miya waja waandiilewo kubilikilwa nkewajiingile kwa mbuli ya kushetozesha kwawe. 
HEB.4.7	Lushe mishi ikibinda kuzinka mingi, aika mushi mtuhu, ni unu wa lelo, akilonga na kanwa cha Dawidi, sa vilongiγwevyo ṅwande: Lelo mkiiva kanwa chakwe, mshetoγeshe myoyo yenyu! 
HEB.4.8	Ati Yosuwa azawaiγala kwe hemelo, anga nkalongile mushi mtuhu we nyuma.
HEB.4.9	Ne vyeleka, tikiγamba: Mbali ya Mulungu ikeikilwe hemelo. 
HEB.4.10	Hambu muntu akibinda kuingila kwe hemelo jakwe, yohe ahemela ndima zakwe, sa Mulungu ndivyo akihemela ziya zakwe. 
HEB.4.11	Lushe netikihime, tiingile kwe jiya hemelo, kangwe kusheoneke muntu mweazaγanyiγwa ni uwo msimo wa kusheitika! 
HEB.4.12	Hambu mbulingwa ya Mulungu i moyo, ina nguvu, yashenga kuzinka shime yena nyino mbili, kangi yaingilisha, shuti itanye moyo na mpeho, uzumo na mavuha, yabunkula fanyanyi na ntongonyezi za myoyo. 
HEB.4.13	Nkahana che moyo chishichobunkulwa ndiye; akiolela, vyoshe vi lushi, viya vitekizuia; mbuli ya uyu ne tiyolonga.
HEB.4.14	Tina mvikizi mkulu akwezileye mwe lwingu, ni Yesu, ṅwana Mulungu, kwa ivyoho netitoze tivyolonga! 
HEB.4.15	Hambu nkatina mvikizi mkulu ashinaye mbazi na manyonge yetu, hambu yohe azaγeziγwa na mbuli zoshe sa ishwi, kuti nkabanile. 
HEB.4.16	Lushe netitimile kitingwa cha mbazi na nyemi, kangwe tionelwe utungu, tifilwe mbazi, ndiho uvunizi uezeutikombaγanye.
HEB.5.1	Hambu kila mvikizi mkulu mweγwiγwa kwa wantu agimbikwa kwa mbuli ya wantu, awabindile viya vya Mulungu, ahoze uhuza wawe na kumwiγaila Mulungu ṅombe za mviko, wantu wazolavya. 
HEB.5.2	Uyu adaha kuona ukiwa haṅwe na waja wehatumatuma na waja washitailawo, hambu yohena atoziγwa ni unyonge; 
HEB.5.3	kwa unu unyonge shuti ahoze uhuza wakwe ṅwenye vivyoho, sa avyokahoza uja wa wantu.
HEB.5.4	Kangi nkahana mwekigimbika ṅwenye, miya ateitangwa ni Mulungu, sa ndivyo Aloni akiitangwa. 
HEB.5.5	Ivyoho hata Kilisito nkakigimbike ṅwenye, aγaluke mvikizi mkulu, miya ni yuja amlongileye: Iwe u ṅwanangu, imi nizakuvyala lelo. 
HEB.5.6	Kangi hatuhu aγamba: Iwe u mvikizi kale na kale, sa Melikisedeki ndivyo ai mvikizi. 
HEB.5.7	Mishi, ndiyo akiikala na ṅwili wa kimuntu, azamhembeleza, azamkemela na mikemele yena nguvu, azamlilila yuja mwedaha kumhonya mwe kifa, kangi azaiviγwa ndiye, azaushiγwa woγa. 
HEB.5.8	Kweli ne ai ṅwanangwa, miya mwe viya alumilevyo ne ahinilemo kuitika. 
HEB.5.9	Mbuli yakwe ikibontoka, lushe woshe wemwitika azawaγalukila chandusho cha uvunizi wekalama, 
HEB.5.10	aho akiitangwa ni Mulungu mvikizi mkulu mwe ivyoho, sa ndivyo Melikisedeki ai mvikizi.
HEB.5.11	Aha hana mbuli nyingi za kulonga zena ntoγo za kufumbula, kwa kuti mashikilo yenyu nkayana kinyanyi cha kuiva. 
HEB.5.12	Inywi vizamitala kale kufuza wenyu, miya lushe wenye mwaagiziγwa ni kufuziγwa vituhu mbuli za Mulungu za kuandiila, mwaagiziγwa vituhu ni mele, nkande ndala nkamzidaha. 
HEB.5.13	Hambu kila mweinkwa mele nkazati ataile mbulingwa ye utanda, hambu ake mnkebe. 
HEB.5.14	Miya nkande ndala ni za wantu wagima; hambu awa, kwa viya wavyokizweza, myoyo yawe izatenda kinyanyi cha kufikataila mbuli, ati ni ntana, ati ni mbada.
HEB.6.1	Miya netileke lushe mbuli ya Kilisito ya kuandiila, titimile ziya za kubontola! Tisheandiile vingi kumibuza aha ha kuγamba: Towai hulu ndima zekoma, mumtozeshe Mulungu! 
HEB.6.2	Mufuziγwe mbuli ya kubatizwa, ya kubadikilwa mikono, mbuli ya ufufuki wa wafilewo na ya mlaho wa ukalami. 
HEB.6.3	Ivi nezetiviγoshole, ati Mulungu atikundiza. 
HEB.6.4	Hambu waja wabindilewo kulangazwa myoyo na kudomela viya vya kilwingu, tivyoinkwa na kupangilwa mpeho ṅazi, na kudomela mbuli ya Mulungu, 
HEB.6.5	kuti ni ntana, hata kudomela nguvu za mishi, ndiyo ilawile: 
HEB.6.6	Ati we ivyoho wazauya na nyuma, lushe nkavizadahikana kuwauza uhya, wahitule ntongonyezi zawe, hambu wafanana viya watemkoma ṅwanangwa ywa Mulungu vituhu haṅwe na kumluvya. 
HEB.6.7	Hambu shi ikikoleza fula yekaigweela yavyala viya vyetamila waja walimilewo, yaṅazwa mesho ni Mulungu. 
HEB.6.8	Miya ati yavyala miwa na ntuula, izabunkuka, kuti ni ya bule, izabuliza kulanwa, bindilizo jakwe ni kuokwa. 
HEB.6.9	Miya wanduγu, hata tikilonga ivyoho, inywi tamialila kuti: Viya vitana vyetinka uhonya, mima navyo. 
HEB.6.10	Hambu Mulungu nkana mbifya akijala ndima yenyu na lukundisho, ndilo mkikundisha nalo zina jakwe mkitumikila waṅazi kale mpaka mishi inu. 
HEB.6.11	Miya talondesha, kila muntu kwenyu akihime sa ivyoho hata kwa mbuli ya kialilo, mchitozeshe choshe mpaka bindilizo, kangwe msheleγele, 
HEB.6.12	miya mtongele waja wepala viya, waikilwevyo kilaγa, kwa kuti wazatozesha na kuzizimiza.
HEB.6.13	Mulungu akimwikila Abulahamu kilaγa azakilisha naye ṅwenye, hambu ne aishina vikulu kumzinka, ndivyo akilishe navyo, 
HEB.6.14	azaγamba: Nezenikuṅaze mesho, nezenikuγalushe mbali nkulu! 
HEB.6.15	Kangi akizizimiza vivyoho, azaona viya vya kilaγa. 
HEB.6.16	Hambu wantu wakilisha na yuja mwewazinka ukulu, kangi kuja kukilisha kwabinda mikanano yawe yoshe na kubontola mbuli. 
HEB.6.17	Kwa kuti Mulungu azakundisha kuwaonyesha wapazi wa kilaγa kuti: Viya avyokunda nkavihitulwa, ne vilekilevyo, akikilisha. Kangwe mbuli mbili zishizohitukilana, 
HEB.6.18	kwa kuti Mulungu nkadsha kuhenya, zitihimile na nguvu ishwi, ndiwo tikimγulukila, tidahetozesha ichi kialilo, ticholonga. 
HEB.6.19	Ne tichona nacho, viya ni kitozezo cha moyo chishichochopoka, chetoza vitana, chetiingiza na muja ndai, ndimo tikifingiziγwa ni jiya shuke. 
HEB.6.20	Hambu Yesu mwetilongwela sila azamwingila aho akiγaluka mvikizi mkulu ywa kale na kale, sa ndivyo Melikisedeki ai mvikizi mkulu.
HEB.7.1	Uyu Melikisedeki ne ai zumbe ywa Salemu, kangi mvikizi ywa Mulungu mwe uko ulanga; azamsingila Abulahamu, akiγotoka kwe nkondo ya wazumbe, azamhongeza. 
HEB.7.2	Abulahamu azamupangila fungu ja kumi ja mitahe yoshe. Bosi aitangwa zumbe mwe utanda, vikibinda aitangwa zumbe ywa Salemu, ni kuγamba: Zumbe mwe utondolo; 
HEB.7.3	nkana ishe, nkana nine, wababa zakwe wohe nkawatailikana, hata mishi yakwe iandiileho, kangi ihitileho kwa heleia, vyoshe nkavitailikana, kwa ivyoho afanyanyiγwa na ṅwanangwa ywa Mulungu, ni mvikizi kale na kale. 
HEB.7.4	Olelai, uyu muntu avyokula, baba ywetu mkulu Abulahamu yohena akimunka fungu ja kumi ja mitahe! 
HEB.7.5	Kweli wana Lewi waγwilewo ndima ya uvikizi wazalaγiliziγwa kulavya mbalingwa, ni wanduγu wawe, fungu ja kumi kwa uwo mulomo, kangi ne walawilewo mwe ṅwili wa Abulahamu. 
HEB.7.6	Miya yuja, ashiyetailikana kwawe wababa zakwe, azamlavya Abulahamu fungu ja kumi, azamhongeza yuja ṅwenye misuhi. 
HEB.7.7	Nkavina mkanano kuti: Kidodo chiṅazwa mesho ni kikulu. 
HEB.7.8	Ivyoho wantu wefa ne wekaγuwa mafungu ya kumi, miya uko ni mwelongelwa uwona kuti: A moyo. 
HEB.7.9	Ati vyadahikana kulonga uko, haṅwe na Abulahamu hata Lewi mwekaja fungu ja kumi azalaviγwa ijo fungu ja kumi. 
HEB.7.10	Hambu ake mumo mwe ṅwili wa ishe, aho Melikisedeki akimhongeza uyu.
HEB.7.11	Ati ndimangwa izadaha kubontoleziγwa ni uvikizi wa wana Lewi — kangi ija mishi yawe mbalingwa izainkwa milomongwa — anga vyalongwa vyai: Shuti kulawile mvikizi mtuhu, sa ndivyo Melikisedeki ailivyo? Vyangashelongwa: Sa ndivyo Aloni ailivyo? 
HEB.7.12	Hambu uvikizi ukihitulwa, mulomongwa wohe shuti uhituke. 
HEB.7.13	Hambu yuja mwelongwa ivyoho, aanduka mwe mbali ntuhu ishiγosholeyo ndima ya uvikizi, hata muntu muṅwe. 
HEB.7.14	Hambu vyatailikika, kuti Zumbe ywetu aanduka mwa Yuda, kangi inu mbali Mose nkailaγilize hata mbuli ya wavikizi. Inu mbuli yaisiiza kutailikika na aho, 
HEB.7.15	kukilawila mvikizi mtuhu, ndiye afanane na Melikisedeki, 
HEB.7.16	hambu uyu nkalawile kwa mulomo weanduka kwa miaγilizo wa kiinushi, miya alawile kwa nguvu ya nkalamo ishiyobanika. 
HEB.7.17	Hambu alongelwa uwona kuti: Iwe u mvikizi kale na kale, sa ndivyo Melikisedeki ailivyo. 
HEB.7.18	Na inu mbuli uwo mulomo wa kale uushiγwa kwa mbuli ya unyonge wakwe, kangi nkaudahile kubontola ndima yakwe; hambu mulomo nkaubontoleza; 
HEB.7.19	ne kuhoingiziγwa kialilo chetama kuzinka, ichi ne ndicho timubwile Mulungu nacho. Kangi nkaviγosholwe na kushekilisha; 
HEB.7.20	hambu waja wazaγaluka wavikizi, Mulungu aishikilishize, miya kwa mbuli ya uyu azakilisha akimuti: 
HEB.7.21	Zumbe azakilisha, kangi nkezeaihilwe ndivyo: Iwe u mvikizi kale na kale. 
HEB.7.22	Kwa ivyoho Yesu azaγaluka mguha ywa kilaγa chekula kuzinka chiya.
HEB.7.23	Kangi waja ni wangi waγalukewo wavikizi, kwa kuti wazafingiziγwa nkalamo ni kifa; 
HEB.7.24	miya uyu, kwa kuti akalama kale na kale, atoza uvikizi wakwe vivyoho, nkaumambuka. 
HEB.7.25	Ne vyeleka, akidaha kuhonya kale na kale waja wemwizila Mulungu kwa mbuli ya uyu, hambu a moyo kale na kale, kangwe adahewalongela. 
HEB.7.26	Hambu mvikizi mkulu mwetiagiza ni yuja ashiye mhuza, ashiye mubada, ashiye mumasa, ashiyeangilana na wahuza, mwekula kuzinka lwingu, 
HEB.7.27	ashiyeagiziγwa sa waja wavikizi wakulu kila mushi kunakihozeza uhuza wakwe ṅwenye, akibinda uja wa mbalingwa wohe. Uyu azavibontola kamkaṅwe aho akizakiinkila ṅwenye. 
HEB.7.28	Hambu mulomongwa waγalusha wantu wena unyonge wavikizi wakulu, miya iyo mbuli, ndiyo akikilishiza, ndiyo ikitongela mulomongwa nyuma, yamgimbika ṅwanangwa, akalame kale na kale, kangi abontoleze.
HEB.8.1	Miya mbuli yekula kuzinka ziya, tilongilezo, ni inu kuti: Tina mvikizi mkulu ahitileye kwa ikala kulume kwe kitingwa cha ukulu uko kwe lwingu, 
HEB.8.2	kangi ni mγolokezi ywa haṅazingwa na ywa hemangwa ja kweli, Zumbe akimilejo, so muntu ajikimileye. 
HEB.8.3	Hambu kila mvikizi mkulu agimbikwa, aiγale ṅombe za mviko na matulongwa; kwa ivyoho hata uyu aagiziγwa ni chiya, ndicho amwiγaile Mulungu. 
HEB.8.4	Ati a kunu shi, anga so mvikizi, kwa kuti kunu kuna weiγala matulongwa, sa wavyolaγiliziγwa. 
HEB.8.5	Awa watumikila viya vyefanana, viya ni kizuli cha viya vye mwe lwingu, sa Mose alaγilizevyo akiunga kuγoshola hemangwa; hambu azaγangwa: Olelesha, uγoshole vyoshe, sa ija fanyanyi ilivyo, ndiyo ukionyeshiγwa mwe mulima!
HEB.8.6	Miya lushe uyu azagimbikwa kumzinka yuja, hambu kilaγa, achotiletela, chatama kuzinkachiya, kangi chiikilwe misuhi yetama kuzinka ija. 
HEB.8.7	Hambu ati chiya cha bosi ne chii kitana ṅwenye, anga nkahashindalondiγwa ha ikila kituhu. 
HEB.8.8	Kangi alonga na kuwashunda angwe: Kangwe ni Zumbe: Mishi yaiza, ne ndiho niwaikile wana Isilayeli na wana Yuda kilaγa kihya chishichofanana na chiya kilaγa, 
HEB.8.9	nawaikilacho wababa zawe uja mushi nikiwatoza mikono, niwalavye mwe shi ya Egiputa, hambu icho kilaγa wazachibana, nami nizawatowa hulu, ne Zumbe avyolonga. 
HEB.8.10	Kilaγa, ndicho niwaikile wana Isilayeli, mishi ikibontoka, shichi: Naika mulomo wangu mwe myoyo yawe, naugonda mwe ntongonyezi zawe, niwaγalukile Mulungu, waniγalukile mbali yangu. 
HEB.8.11	Nkezewahinyane muntu na ṅwiyae, ao du mkulu na nduγuye kuγamba: Mtailei Zumbe! Hambu woshe watanitaila, wai wadodo, mpaka wakikula, 
HEB.8.12	hambu nezeniwaushilize masa yawe, sezenikumbuke uhuza wawe. 
HEB.8.13	Aho akiγamba kihya, ne azabinda kuγalusha chiya cha bosi kishakazu, kangi cheshakala, kwa kuti ni cha mishi mingi, ne chizabuza kubanika.
HEB.9.1	Chiya cha bosi ne chiina mivikile yakwe, kangi vikilo ja kiinushi. 
HEB.9.2	Hambu kuzakontelwa hema ja ingiila, ne mwina taa na meza na migate ya ntogolo; ne ndimo mkiitangwa haṅazi. 
HEB.9.3	Cha ndai he jiya shuke ja gatigati ne mwina hema jeitangwa haṅazi ṅwenye; 
HEB.9.4	umo ne mwina kiokelo cha uvumba, ni cha zahabu du, na kibweta cha kilaγa chiγubikwecho koshe koshe na zahabu, china kaziγa ka zahabu kena mana, kangi china ngodangwa ya Aloni, 
HEB.9.5	ndiyo ikishuka, na vibala vya milomongwa. Ulanga chiiγubikwe ni Makelubi ya utana, yaifunamile jiya hozezo; izi mbuli nkalishindazilonga 
HEB.9.6	ivi lushe ṅwenga ṅwenga. Ivi vyoshe vikibinda kuhembiγwa, mwe chiya chumba cha bosi wavikizi 
HEB.9.7	wakamwingila mishi yoshe wakibasha miviko. Miya mwe chiya cha mbili mwingila kila vuli kaṅwe du mvikizi mkulu ike; kangiyohe nkaingila aishina mpome, ayoiγala kwa kihozeza ṅwenye na kwa hozeza viya, wantu wabanilevyo na kushetaila. 
HEB.9.8	Ivyoho Mpeho mṅazi ationyesha kuti: Sila yetiiγala haṅazi nkaizati itulwe mishi ija, kukeγoloke jiya hema ja bosi. 
HEB.9.9	Ijo ne jii fanyanyi ya mishi inu ya ivi lushe; umo ndai Mulungu ne akiiγailwa matulongwa na ṅombe za mviko zishizodaha kumunka yuja mwezilavya moyo weivana na Mulungu. 
HEB.9.10	Hambu kusheja na kushenywa na kukihaka kangi muno ni utanda wa ṅwili du ushimikwewo, mpaka mishi ya kuzifya ibule.
HEB.9.11	Miya Kilisito azaiza, aγaluke mvikizi ywa viya vitana, ndivyo vilawile, azaingila mwe hema jishiγosholwejo na mikono ya wantu, jekula, kangi jetamisha kuzinka jiya, kwa kuti nkajianduka kunu shi. 
HEB.9.12	Kangi nkaingile na mpome ya fulata ao ya ndama, miya aingile haṅazi ako kaṅwe na mpome yakwe ṅwenye, ne avyotionela mpoza ya mikalamo yoshe. 
HEB.9.13	Hambu mpome ya fulata na ya nkambaku na zelu jiokiγwejo ja moli yelungulika, ndijo jikimyaγilwa waja wena kisitama, vikibinda kuwahoza, kisitama cha mili chiuke, 
HEB.9.14	lushe mpome ya Kilisito isheisiize kuhoza myoyo yelu? Hambu ne yeleka, titowe hulu izo mbuli zekoma, timtumikile Mulungu mwe moyo. 
HEB.9.15	Hambu kilisito azakiγalusha ṅombe ya mviko ya Mulungu, ishiyo masa, kwa nguvu ya mpeho ya ukalami. Ne vilekilevyo, akitiletela kilaγa kihya, kangwe waja waitangwawo wainkwe msuhi wa upazi wekalama, kwa kuti kufa kuzaoneka kwekombola mwe ayo masa yabaniγweyo mishi ya kilaγa cha bosi. 
HEB.9.16	Hambu hena kilaγa cha ufa, shuti yuja achiinkileye anefa. 
HEB.9.17	Hambu kilaγa cha ufa chibontoka, waja wenye wakibinda kufa, miya nkachina bontokelo hata, yuja achiikileye ake moyo. 
HEB.9.18	Ne vilekilevyo, hata chiya cha bosi chikisheshimikwa kishimpome. 
HEB.9.19	Hambu Mose akibinda kubilikila milaγilizo yoshe ya mulomongwa, wantu woshe wakiiva, azaγuwa mpome ya ndama na ya fulata, akibinda azaγuwa mazi na upamba welungulika na huto, azamyaγila icho kitabu ṅwenye na wantu woshe mpome angwe: 
HEB.9.20	Shinu mpome ya kilaγa, Mulungu alaγilizecho kwa mbuli ya inywi! Vivyoho hata 
HEB.9.21	jiya hemangwa na ntanu zoshe za bindila mviko azazimyaγila mpome. 
HEB.9.22	Kangi kwa uwo mulomongwa vyoshe vye kisitama vyahoziγwa na mpome; hashihoitilwa mpome, uhuza nkauhaushiγwa.
HEB.9.23	Ivyoho vyefanana na viya vya kilwingu shuti vihoziγwe ivyoho; miya viya vya kilwingu ṅwenye shuti vihoziγwe na mpoza zezinka, zena nguvu kuzinka ziya. 
HEB.9.24	Kangi Kilisito nkaingile haṅazi haγosholweho na mikono, hefanana du na haja ha kweli, miya aingile mwe lwingu ṅwenye, kangwe ivi lushe alawile cheni cha Mulungu kwa mbuli ya ishwi. 
HEB.9.25	Vikibinda nkatekiinkila kangi, sa yuja mvikizi mkulu avyokaingila haṅazi kila vuli na mpome ishiyo yakwe; anga vizamtala kulumizwa kangi muno, 
HEB.9.26	kuandiila aho, shi iumbiγweho. Miya lushe mishi ikitimiza, azalawila kaṅwe du, abinde masa na kukiinkila ṅwenye. 
HEB.9.27	Sa vivyotala wantu, wafe kaṅwe, wakibinda, walahwe, 
HEB.9.28	vivyoho hata Kilisito azainkilwa kaṅwe, aushe uhuza wa wangi; miya ka mbili atazalawila kishiuhuza waja wemwafiza, awavunile.
HEB.10.1	Mulomongwa ufanana, viya ni kizuli cha viya vitana, ndivyo vilawile, kangi viya ṅwenyeṅwenye siwo, utafanana du navyo; ṅombe za mviko, wazokaiγala kila vuli, ni zizo kale na kale, kangi nkazidaha kuzifya waja weiza nazo. 
HEB.10.2	Waja wetimila miviko aho wakibinda kuhoziγwa kaṅwe, ati nkawataila, kuti ni wahuza vivyoho, anga nkawalekile kuiγala ṅombe za mviko? 
HEB.10.3	Miya kwa izi ṅombe kila vuli wakumbushiγwa uhuza wawe, 
HEB.10.4	hambu mpome ya nkambaku na ya fulata nkaidaha kuusha uhuza. 
HEB.10.5	Ne vyeleka, akilonga aho akiingila mwe inu shi: Ṅombe na nkande za mviko na matemo nkukundile, miya uzaninka ṅwili. 
HEB.10.6	Ṅombe zeokwa ngima na mpoza nkutamilwe ndizo, 
HEB.10.7	ne nihoγamba: Shimi naiza! Mbuli zangu ziigondiγwe mwe baluwangwa za kale, niγoshole kikundile chako, Mulungu. 
HEB.10.8	Kuandiila aγamba: Ṅombe na nkande za mviko na ṅombe zeokwa ngima na mpoza nkuzikundile, nkutamilwe ndizo; kangi ziteiγalwa kwa mulomongwa. 
HEB.10.9	Akibinda aγamba: Shimi naiza, niγoshole kikundile chako! Mbuli ya bosi aiusha, adaheshimika ija ya mbili. 
HEB.10.10	Kwa kikundile ichi tizabinda kuṅazwa kamkaṅwe, aho ṅwili wa Kilisito Yesu ukiinkilwa.
HEB.10.11	Kila mvikizi aγoloka mushi kwa mushi akibinda mviko, kangi ṅombe za mviko, azoiγala kangi muno, ni zizo zishizodaha hata kuusha uhuza. 
HEB.10.12	Miya uyu azaiγala ṅombe ṅwenga du ya mviko kwa mbuli ya uhuza wa wantu, kangi iyo ni ya kale na kale; akibinda azahita kwa ikala kulume kwa Mulungu. 
HEB.10.13	Lushe aafiza du, wankulu wakwe waikwe shi he milundi yakwe. 
HEB.10.14	Hambu na ija ṅombe yakwe ṅwenga ya mviko azabinda kuzifya kale na kale weṅaziγwa. 
HEB.10.15	Hambu hata Mpeho mṅazi atilongela uwona, hambu bosi aγamba: Shichi kilaγa, ndicho niwaikile, mishi ija ikibontoka; vikibinda Zumbe aγamba: Kangwe ni Zumbe: 
HEB.10.16	Naika mulomo wangu mwe myoyo yawe, naugonda mwe ntongonyezi zawe; 
HEB.10.17	sezenikumbuke uhuza na upapala wawe. 
HEB.10.18	Kangi unu uhoushiγwa, ne nkakuna lushe vituhu ṅombe za mviko kwa mbuli ya uhuza.
HEB.10.19	Wanduγu, tiyaona nyemi lushe kuti: Taona sila yetiingiza haṅazi, ni mpome ya Yesu. 
HEB.10.20	Inu sila ni ya mishi inu, yatinka nkalamo; azaititulila aho akiingila haṅazi ṅwenye, ni aho akikiinkila. 
HEB.10.21	Lushe tina mvikizi mkulu ywa nyumba ya Mulungu. 
HEB.10.22	Netimtimile na myoyo ye kweli, yeisiiza kutozesha, ihoziγweyo na mpomengwa, kuti nkaitaila mbuli mbada vituhu, kangi mili iihakiγwe na mazi yeengemala. 
HEB.10.23	Tikihime kutoza kialilo chetu ticholongela uwona vivyoho, tisheleke! Hambu yuja aviteγanyaye ni mkweli. 
HEB.10.24	Kangi toshe tiolelane, ndivyo tiambizanye kukundishana na kuzifya ndimangwa, 
HEB.10.25	tisheshwike miunganano yetu wenye, sa kuṅwe wavyozwela, miya tihimilane vivyoho, kangi tikazishe kwaviya, muvyoona kuti: Mushingwa wabula hehi!
HEB.10.26	Hambu ivyo, tivyotaila mbuli ya kweli, tikibana wenye na kutamilwa ndiko, nkakuna lushe luhozeze kwa mbuli ya uhuza, 
HEB.10.27	kushiγala du kuzalahwa masa viwiwi na mabilibili ya moto weunga kubinda wankani. 
HEB.10.28	Muntu akibana mulomo wa Mose akoṅwa kishimbazi kwa uwona wa wantu waili ao watatu. 
HEB.10.29	Lushe muγamba ze? Muntu akimubela ṅwana Mulungu, akifanyanya mpome ya kilaγa, aṅaziγweyo nayo, kuti: Ni mbada, akikanka mpehongwa imhonyizeyo, uyu nkatazainkwa mlaho weiha kuzinka uja? 
HEB.10.30	Hambu tamtaila, kuti azalonga; Mlahizo ni wangu, imi nitazawauziza. Vituhu aγamba: Zumbe atazalaha mbali yakwe. 
HEB.10.31	Vyagwiza woγa kukina mwe mikono ya Mulungu mwe moyo!
HEB.10.32	Fukilai mishi izinkileyo! Aho mkianda kulangazishiγwa mzazizimiza nkondo nyingi za kulumiziγwa. 
HEB.10.33	Mishi kuṅwe wenye mwalaviγwa na lwazoi, mwakankwa, mwalumiziγwa, mishi kuṅwe mzaolela wenyu, wakiγoshwelwa ivyoho. 
HEB.10.34	Waja washungiγwewo mzalumila haṅwe nawo, kangi mkihokwa viya muvyona navyo, mzavizizimiza na kutamilwa, hambu mzataila, muna kitende chelama kuzinka chiya, chishichobanika. 
HEB.10.35	Msheashe kialilo chenyu chena upokezi ukulu! 
HEB.10.36	Mwaagiziγwa ni uzizimizi, mγoshole viya, Mulungu avyokunda, mdahebontola kikundile cha Mulungu, kangwe nezemwonele viya, mulongiγwevyo. 
HEB.10.37	Hambu kukeshiγala hadashi ṅwenye, ne ndiho yuja mtakuiza nezealawile, nkeakise. 
HEB.10.38	Kangi mtanda atazatenda nkalamo na kutozesha kwakwe, miya muntu akiuya na nyuma, moyo wangu nkautamilwa ndiye. 
HEB.10.39	Miya ishwi siwo teuya na nyuma, tikihose, miya titozesha, kangwe tihonye myoyo yetu.
HEB.11.1	Kutozesha ni kutailisha tivyoalila na kuvotiγwa ni viya vishivyooniγwa. 
HEB.11.2	Inu mitozesheze wakale watogolwa nayo. 
HEB.11.3	Tikitozesha, tataila, kuti inu ngulu ngima iumbiγwe ni mulomo wa Mulungu; muntu asheγambe kuti: Vyeonekana vianduka mwe viya vyeoniγwa!
HEB.11.3	Waisilayeli wa kale wavotilevyo na kutozesha.
HEB.11.4	Abeli kwa mitozesheze yakwe azalavya ṅombe ya mviko yekuia kuzinka ija ya Kaini, ne ilekileyo, akilongwa uwona kuti: Ni mtanda; hambu Mulungu azakunda viya, alavizevyo. 
HEB.11.5	Azafa, miya kwa ivyoho akelonga. Henoki kwa mitozesheze yakwe azaushiγwa, asheone kifa; nkazaoniγwe, hambu Mulungu azamwusha; hambu ashizati aushiγwe, azalongwa uwona, kuti: Azamtamila Mulungu. 
HEB.11.6	Miya nkavidahikana kumtamila Mulungu na kushetozesha; hambu mwemwizila Mulungu, shuti atozeshe kuti: A haho, kuti: Waja wemlonda awainka upokezi wawe. 
HEB.11.7	Nowa kwa mitozesheze yakwe azaγambilwa mbuli zishizatizo zilawile, azaitika, azazenga kibweta, ahonye we nyumbai mwakwe; ne agezilevyo inu shi masa, miya ṅwenye azaγalkua mupazi ywa uja utanda weanduka mwe kutozesha.
HEB.11.8	Abulahamu kwa mitozesheze yakwe azaitika akiitangwa, alawe, ahite kuntu alongiγweko, kuti nezeakupale; azahita, kangi nkataile, akohita nako. 
HEB.11.9	Kwa mitozesheze yakwe azaikala uγeni mwe ija shi alongiγweyo, kangi siyo yakwe, azaikala mwe mahema haṅwe na Isaka na Yakobo, ni wapazi weyae wa uwo msuhi muṅwe. 
HEB.11.10	Hambu azaafiza muzi wena shikamilo, utuzilwewo, uzengiγwewo ni Mulungu. 
HEB.11.11	Hata Sala kwa mitozesheze yakwe azainkwa nguvu ya kutenda nda, aidalahale, 
HEB.11.12	hambu azamfanyanya yuja amunkileye unu msuhi kuti: Ni mkweli. Kwa ivyoho waja wavyelwewo ni uyu muṅwe, ṅwili wakwe ukibinda kufa, wazaγenela sa ntondwe za lwingu, ao sa mshangalaγala we nkandai ya bahali ushiwodahikana kutalwa. 
HEB.11.13	Awa woshe wazafa na kutozesha, nkawaene, vilaγa vikibontoka, miya wazaviona, vike hale, wazavitimiia na nyemi, wakilonga na kulaviliza kuti: Kunu shi ti waγeni weikala mishi miγeke du. 
HEB.11.14	Hambu welonga ivyoho wamanyisha, kuti watalonda kaya. 
HEB.11.15	Ati wazakumbuka kaya, walawileko nako, anga wazaona luγotokele. 
HEB.11.16	Miya aho wana nkwiṅa na kaya chetama kuzinka chiya, ni kaya cha kilwingu; nevyeleka, Mulungu akisheona shoni nawo akiitangwa Mulungu ywawe; hambu azawaliγanyiza muzi. 
HEB.11.17	Abulahamu kwa mitozesheze yakwe aho akiγezwa azamlavya Isaka, azamγalusha ṅwanae mwe ike ṅombe ya mviko, kangi aiinkiγwe misuhi, 
HEB.11.18	hambu vizalongwa: Ndiye aitangwe mbeleko yako, ni Isaka ike du; 
HEB.11.19	miya azatongonyeza, kuti Mulungu hata kwa wafilewo adaha kumwinulila mbeleko. Kwa ivyoho azamwuziziγwa aho akimwinkila. 
HEB.11.20	Isaka kwa mitozesheze yakwe azawaṅaza Yakobo na Esau mesho kwa mbuli, ndizo waone. 
HEB.11.21	Yakobo kwa mitozesheze yakwe akifa azamṅaza kila ṅwana Yosefu mesho, akiinamila kishoma shanga cha ngoda yakwe. 
HEB.11.22	Yosefu kwa mitozesheze yakwe akifa azafukila, kuti wana Isilayeli nezewalawe mwe ija shi, ne ahowalaγiliza mbuli ya mavuha yakwe.
HEB.11.23	Mose akivyalwa azanafishiγwa myezi mitatu ni wavyazi kwa mitozesheze yawe, hambu wazaona ako kazana kuti: Ni kanyanyi, nkawaogohe mulomo wa zumbe. 
HEB.11.24	Mose kwa mitozesheze yakwe akiγaluka muntu mgima azalemela kuitangwa ṅwanangwa ywa ṅwana Falawo, 
HEB.11.25	azakundisha kuγoshwelwa vibada haṅwe na mbalingwa ya Mulungu; nkakundile kuja nyemi ya uhuza yekanyashila, 
HEB.11.26	azafanyanya kuti: Kubelwa kwa mbuli ya Kilisito ni uzuli wekula kuzinka mali zoshe za Kiegiputa, hambu azaolela upokezi wa bindilizo. 
HEB.11.27	Kwa mitozesheze yakwe azalawa Egiputa, nkaogohe maya ya zumbe; hambu yuja ashiyeoniγwa azamtozesha, viya atemwona. 
HEB.11.28	Kwa mitozesheze yakwe azabinda Pasa na kushisha mpome, kangwe mtakukoma wana nteluka ashewadowe wenye. 
HEB.11.29	Kwa mitozesheze yawe wazaomboka mwe bahali yelungulika, viya ni shi nkazu, kangi Waegiputa wakiγeza ivyoho wazachwilimiziγwa. 
HEB.11.30	Kwa mitozesheze yawe maboma ya Yeliko yazagwa yakizungulukilwa mishi mfungate. 
HEB.11.31	Lahabu kwa mitozesheze yakwe, hala ni mvyele mhuza, nkafile haṅwe na waja, ndiwo wakisheitika, hambu waziγani azawafikiza vitana, viya so wankondo.
HEB.11.32	Lushe nilonge mbwai vingi? Senione lulongele, ati nakunda kulaviliza vivyoho mbuli za Gideyoni na za Balaka na za Simusoni na za Yefuta na za Dawidi na za Samweli na za wateγanyi; 
HEB.11.33	wazadaha wazumbe na kutozesha kwawe, wazaγoshola utanda, wazabwila misuhi, wazabonda vyanwa vya mashimba, 
HEB.11.34	wazazimya moto we nguvu, wazanyilika mashime yekolesha, wai wanyonge wazatenda nguvu, mwe nkondo wazaγaluka wakali, nkondo ngima za watuhu wazaziγulusha. 
HEB.11.35	Wavyele wazainkwa wafilewo wawe, kuti wazafufulwa; watuhu wazatowiγwa mpaka wakifa, nkawakombolwe, kangwe nezewaone ufufuki wetama kuzinka unu! 
HEB.11.36	Watuhu wazakankwa, wazalutwa, wazashungwa, wazagelwa mwe vyumba; 
HEB.11.37	wazakoṅwa na kuhomelwa mawe, wazakaṅantwa, wazalumiziγwa bule du, wazafa wakitungwa matuni, wazaanga waikantile nkopa ze mayoya, waikiγubike mababu ya mbuzi, 
HEB.11.38	wazaikala na sala na ukiwa na sungu zishizobwila wa kiinushi, wazakifisha mwe nyika na mwe milima na mwe mpanga na mwe mabome ya shi. 
HEB.11.39	Awa woshe watogolwa kwa mbuli ya mitozesheze yawe, nkawaene, kilaγa chikibontoka. 
HEB.11.40	Hambu Mulungu azationela vyetamisha, kangwe waja mbuli yawe ishebontoke, tiishiho ishwi.
HEB.12.1	Lushe ishwi, kwa kuti tina waona weγenela sa viyaho, viya ni zunde jetidenganila, tileke kuhikuka, titowe hulu uhuza wekatitoza, tiomane na kuzizimiza iyo nkondo yetitala, 
HEB.12.2	timwolele Yesu, kuti ne mweandiila, kangi mwebontola viya, tivyotozesha! Uyu azaasha nyemi, aliγanyiziγweyo, azakunda kukoṅwa mwe muti, kangi nkaene shoni navyo, akibontola, azahita kwa ikala kulume kwe kiti cha Mulungu. 
HEB.12.3	Mfukilei yuja, ndiye akizizimiza akiikilwa nkani zeinga aho ni wahuza, kangwe mshezatibuka, myoyo yenyu ikivivilwa!
HEB.12.4	Hambu aho mwomaneho na uhuza, nkamzati mwike nkani kinkondo ya kutakoṅwa, 
HEB.12.5	kangi mzajala uwo mhembulizo, awotihembuliza nawo, viya ti wanae, akiγamba: Ṅwanangu, ushebele shundwe ya Zumbe, ushevivilwe ukibunkulwa ndiye! 
HEB.12.6	Hambu Zumbe ayemkunda, amshunda, amunyakuza kila ṅwana, ayemhokela. Zizimizai, mshundike! 
HEB.12.7	Mulungu amitoza, viya mu wanae, hambu ṅwana ashiyelutwa ni ishe ni ndai? 
HEB.12.8	Miya ati nkamshundwa, sa woshe wavyokashundwa, lushe mu wana mupuna, nkamu wana vyale. 
HEB.12.9	Vikibinda ati ne tiina watate zeshu wativyelewo, wakitishunda, kangi tikishundika, lushe tisheisiize kumwitika tate yweshu ywa kimpeho, titende nkalamo? 
HEB.12.10	Waja wazatishunda mishi miγeke kwa viya, wafanyanyevyo wenye, miya uyu atishundila vitana, kangwe nezetipale uṅazi wakwe. 
HEB.12.11	Kweli shundwe zoshe aho, tihokaziona, nkatizifanyanya kuti: Ni nyeml, miya tiγamba: Ni ukiwa, miya mishi ya nyuma waja weshundiγwa ndizo watazaona, zivyowavyaila kuwo ja utanda mpalahole.
HEB.12.12	Ati mikono izamilela, ati mazwi yazafa, yagelei nguvu vituhu! 
HEB.12.13	Kangi sila, ndizo mjate, zizifyei, kangwe chesika chishezahalata; miya chihonyiγwe! 
HEB.12.14	Isiizai kulonda mwivano na wantu woshe, kangi londai, ndivyo mṅazwe! Hambu ivi viishiho, nkahana ndiye amwone Zumbe. 
HEB.12.15	Oleleshai kusheoneke kwenyu ashiyebwila mbazi ya Mulungu kwa kuzuzulika! Kusheoneke mwefanana na nkolo ya muti wekavyala vye ushungu, akizamionya lulali, wangi wakigisiγwa vibada ndiye! 
HEB.12.16	Kusheoneke mtesi ao mubela Mulungu sa Esau ataγileye ukulu wakwe kwa mbuli ya nkande! 
HEB.12.17	Hambu mwataila kuti: Aho nyuma akizakunda kupala mṅazo wa mesho azabentiγwa, hambu nkaene luvotekele, hata akilulonda na kulila.
HEB.12.18	Hambu inywi nkamhitile kwa bula he mulima wedahikana kudowiγwa, weaka moto, kangi nkamubuzile he lwiza ludala na he mpeho yekuntisha na nguvu, 
HEB.12.19	ndiho hakikema gunda, ndiho hakiivika mululumo wa milongele ilemileyowantu kuiteγeleza, washeγambilwe izo mbuli; 
HEB.12.20	hambu uja mlaγilizo uzawakila wa kuγangwa: Hata mbuzi ikijata mulimangwa, shuti ikoṅwe na kuhomelwa mawe ao ishoṅwe guha! 
HEB.12.21	Viya waenevyo vizaisiiza kugwiza woγa, Mose ṅwenye azalonga: Nadidima kwa woγa. 
HEB.12.22	Miya mzabula he mulima wa Siyoni, he muzi wa Mulungu mwe moyo, ni uja wa Yelusalemu wa kilwingu, 
HEB.12.23	he makulija na makulija ya walau, he bumba gima jiungananejo he nyemi ya wana nteluka wagondiγwewo mazina mwe lwingu; vikibinda muzamubwila Mulungu mwewalaha woshe masa na mpeho za wafanda wabindilewo kukombolwa. 
HEB.12.24	Hata Yesu mwetiletela kilaγa kihya mzamubwila na mpome ya hozeza yelonga na nguvu kuzinka mpome ya Abeli. 
HEB.12.25	Oleleshai, kangwe mshezamshwika yuja mwelonga! Hambu wajawakishedaha kumnyilika, ndiwo wakimshwika kunu shi, akiwalonga, lushe ishwi titadaha vivihi tikimtowa hulu, akitilonga ai mwe lwingu? 
HEB.12.26	Haja kale kanwa chakwe chizavuwanisha inu shi, miya ivi lushe vyabilikilwa, kuti aγamba: Nezenivuwanishe vituhu, kangi aho so inu shi ike du, hata lwingu. 
HEB.12.27	Akiγamba: Nezenivuwanishe vituhu, ni kwa kuti viya vyevuwanikana vyaγalamuka, hambu ni viumbiγwevyo, kangwe kukalame vishivyovuwanikana. 
HEB.12.28	Kwa kuti tainkwa uzumbe ushiwovuwanikana, netilavilize ntogolo, ne ndivyo titende mivikile yemtamila Mulungu tikimgimbika ivyoho na kumwogoha. 
HEB.12.29	Hambu Mulungu ywetu ni moto weisiiza kubinda.
HEB.13.1+HEB.13.2	Ikalai na kukundisha wanduγu! Mshejale kuhokela waγeni na kishe! Hambu ivyoho kuṅwe wazafikiza walaungwa, kangi wenye nkawataile. 
HEB.13.3	Fukilaiwaja washungiγwewo, viya mteshungwa haṅwe nawo! Fukilai waja welumiziγwa, kwa kuti wenye mu mumo mwe mili! 
HEB.13.4	Unyumba uγolokelwe ni wantu woshe na utanda, he lusazi lwa wanyumba hasheγosholwe vibada! Hambu Mulungu atazalaha watesi na weanga na wakaza weyae wawe. 
HEB.13.5	Mwange na kushekundisha feza, mtamilwe ni viya muvyoinkwa du! Hambu ṅwenye azalonga: Sezenikuashe, sezenikuukile! 
HEB.13.6	Kwa ivyoho myoyo yadaha kutiṅala, tadahalonga: Zumbe ne mweniambiza, sezeniogohe! Muntu anitende ze?
HEB.13.7	Kumbukai wafuzi wenyu, ndiwo wakimiγambila mbuli ya Mulungu! Olelai, myangile yawe ivyobontoka! Tongelai mitozesheze yawe! 
HEB.13.8	Yesu Kilisito alivyo γulo na lelo, ne alivyo bata kale hoshe. 
HEB.13.9	Msheazaγanyiγwe mkihinyiγwa mbuli nyingi ngeni! Hambu vyatamisha, moyo ukitenda nguvu kwa mbazi, so kwa miko ya nkande, hambu waja waibashizewo nkawana waonelevyo navyo. 
HEB.13.10	Tina okelo ja ṅombe za mviko jena ṅwiko kujiilwa ni waja weγoshola ndima mwe hemangwa. 
HEB.13.11	Hambu mpome za nyama zikiingiziγwa ni mvikizi mkulu haja haṅazi kwa mbuli ya uhuza, izo nyama vimba vyawe viokelwa he malaγo cha se he nkili. 
HEB.13.12	Kwa ivyoho hata Yesu azalumiziγwa he nkili cha se, kangwe ahoze mbalingwa na mpome yakwe ṅwenye. 
HEB.13.13	Ivyoho hata ishwi netimtimile na uko cha se kwe malaγo tikizizimiza milumilwe yeinga sa yakwe! 
HEB.13.14	Hambu kunu shi nkatina muzi wa nkalamo, miya tilonda uja, ndiwo ulawile. 
HEB.13.15	Tiina yuja tishetende dizo ja kumwiγaila Mulungu ṅombe za mviko za ntogolo, 
HEB.13.16	ni kuwo ja milomo yebilikila zina jakwe! Mshejale kufilana mbazi na viya, muvyona navyo! 
HEB.13.17	Ne ṅombe za mviko zemtamila Mulungu. Tongelai wafuzi wenyu, muwaitike! Hambu waakagona mesho kwa mbuli ya myoyo yenyu, kwa kuti watazauziγwa, kangwe waγoshole ndima yawe na nyemi, washeiγoshole na kugumila! Hambu ivi so vitana vyenyu.
HEB.13.18	Tihembelezezei! Hambu tataila, kwa vyoshe tiγosholevyo, myoyo yetu ni mitana, hambu mwe mbuli zoshe takunda kuanga na utanda. 
HEB.13.19	Miya naisiiza kumihimila ivyoho, kangwe nezenimiuziziγwe kinyanyi. 
HEB.13.20	Zumbe ywetu Yesu Kilisito, yuja mulishi mkulu ywa ngoto, Mulungu ṅwenye utondolo azamlavya ha wafilewo kwa nguvu ya mpome ya kilaγa chekalama. 
HEB.13.21	Uyu Mulungu aminke vitana vyoshe, mdaheγoshola avyokunda! Hambu aakaleka, titende viya vyemtamila ṅwenye kwa mbuli ya Yesu Kilisito; uyu atogolwe kale na kale! 
HEB.13.22	Namihembeleza, wanduγu, msheihilwe ni viya, nimishundilevyo, hambu mzamigondela na kudwishadwisha. 
HEB.13.23	Tailai, kuti mnduγu ywetu Timoteyo azashungulwa! Ati afikaiza, nitamiona haṅwe naye.
HEB.13.24	Niluγushizai wafuzi wenyu woshe na waṅazi woshe! Awa wa Italiya wamiluγusha.
HEB.13.25	Mbazi imiikaile nyoshe! Amini.
JAS.1.1	Imi Yakobo, mtuṅwa ywa Mulungu na ywa Zumbe Yesu Kilisito, naluγusha mbali kumi na mbili zeikala uγeni kwe shi ntuhu.
JAS.1.2	Wanduγu, longai kuti: Ni nyemi du, mkiγezwa ni mbuli nyingi na nyingi! 
JAS.1.3	Tailai kuti: Mitozesheze yenyu ikibunkulwa ivyoho: Kuti ni ya kweli, yatenda uzizimizi. 
JAS.1.4	Kangi uzizimizi ne ndiwo ubontole ndima, kangwe mγaluke Wakilisito wagima washiwoshiγaza, washiwoashiγwa nyuma mwe mbuli zoshe.
JAS.1.5	Ati kwenyu kuna mweshowa viyuγo, avilombeze kwa Mulungu mweviinka wantu woshe kwa mbazi na kushetenda kinyuma! Ne ndivyo avionele. 
JAS.1.6	Miya alombeze na kutozesha, ashekalakashe! Hambu mwekalakasha afanana na imbi ja bahali jeinulwa, jeasiγwa ni mpeho. 
JAS.1.7	Muntu mwe ivyoho ashefanyanye, kuti atazainkwa ni Zumbe! 
JAS.1.8	Hambu ni muntu mwetongonyeza haili, kangi ahitukahituka mwe sila zakwe zoshe.
JAS.1.9	Miya ṅweshu mkiwa atogole ukulu wakwe, kangi mzuli atogole ukiwa wakwe, 
JAS.1.10	kwa kuti atazabanika sa luwa ja tunduwi. 
JAS.1.11	Zuwa jikicha, jikiaka na nguvu, janyulusha matundu, lushe luwa jitagwa, utana wa shula yakwe utabanika, vivyoho hata mzuli atazanyulukila mwe ntambo zakwe. 
JAS.1.12	Mwe nyemi ni muntu mwezizimiza akiγezwa, hambu akihiuda kuvola atazainkwa linga ja nkalamo, Zumbe ajoikila waja wemkundisha.
JAS.1.13	Muntu akiγezwa ashelonge kuti: Mulungu ne mweniγeza! Hambu Mulungu nkaγezwa ni vibada, kangi ṅwenye nkaγeza muntu. 
JAS.1.14	Miya kila muntu aγezwa akihimilwa, akiheheleziγwa ni luzisho lwakwe ṅwenye. 
JAS.1.15	Hambu luzisho lukihimba luvyala uhuza, kangi uhuza ukibontoka uvyala kifa. 
JAS.1.16	Msheleke, mkiazaγanyiγwa, wanduγu wangu, niwokundisha! 
JAS.1.17	Vitana vyoshe na mbazi zoshe za kweli zianduka ulanga, zilawa kwa Tate mwe langaila, ashiyeγalamuka, kangi kwakwe langaila oa lwiza nkavihokelana. 
JAS.1.18	Kwa viya akundilevyo, azativyala na mbuli yakwe ye kweli, kangwe tiγaluke milimbulo ya vyumbo vyakwe.
JAS.1.19	Ne muvyotaila wanduγu, niwokundisha. Kila muntu atende unyanyi wa kuiva, miya atende uzuzu wa kulonga na uzuzu wa kuγuiva maya! 
JAS.1.20	Hambu maya ya muntu nkayaγoshola vyemtamila Mulungu. 
JAS.1.21	Kwa ivyoho ushai kwenyu vyoshe vye shoni na ubada woshe weγenela kwenyu! Hokelai na uhozu mbulingwa ihandiγweyo kwenyu! Hambu ne yedaha kuhonya myoyo yenyu.
JAS.1.22	Γosholai mbulingwa, mshefe kuiva du! Hambu ne wenye muvyokiufya navyo; 
JAS.1.23	hambu muntu akifa kuiva du mbulingwa akisheiγoshola, afanana na muntu mweolela, cheni chakwe chilivyo mwe kilolo, 
JAS.1.24	akibinda kukiolela ahita, afikajala, ndivyo ailivyo. 
JAS.1.25	Miya mweolelesha, mulomongwa uvyotibontokela aho, tikiombolwa, mwevitozesha nkafa kuiva na kufikajala, miya aγoshola lushe ndimangwa; uyu aona nyemi na ija miγoshwele yakwe.
JAS.1.26	Muntu akikifanyanyiza, kuti amtumikila Mulungu, miya nkavota lulimi lwakwe, kangi aufya moyo wakwe, uyu mivikile yakwe ni ya bule. 
JAS.1.27	Mivikile milana Ishiyobanika, yemtamila Mulungu Tate shinu: Kukaula wana waashiγwewo oi wavyazi wawe na wavyele wafilwewo ni walume wawe na kushekigela mwe usaba wa kiinushi.
JAS.2.1	Wanduγu wangu, msheγambe: Kumtozesha Yesu Kilisito, Zumbe ywetu mwe utana, kuivana na kuolela wantu! 
JAS.2.2	Hambu muja, mulimo, mukiingila muntu mwena mpete za zahabu kwe vyala vyakwe, azwikileye shuke ntana, kangi mukiingila mkiwa azwikileye shuke zekandana, 
JAS.2.3	lushe mkimwolela yuja mwena ziya shuke ntana, mkiγamba: Iwe ikala aha hatana!, miya yuja mkiwa mkimγamba: Iwe γoloka uko ao ikala shi he milundi yangu!, 
JAS.2.4	ivyoho myoyo yenyu nkaibunkuke? Mkipanga ivyoho nkamtatongela ntongonyezi mbada? 
JAS.2.5	Teγelezai, wanduγu wangu, niwokundisha! Waja wakiwa kunu shi Mulungu nkawazangile, waγaluke wazuli na kutozesha kwawe, kangi wapale uzumbe, awokunda kuinka waja wemkundisha? Miya inywi mzamubela mkiwa. 
JAS.2.6	Wazuli siwo wemitunguluka, wekamihuna na bomani? 
JAS.2.7	Siwo wekanka ijo zina tana, mujoitangwa najo? 
JAS.2.8	Miya mulomo mkulu wa Zumbe wa kuγamba: Umkundishe ṅwiyawo, sa uvyokikundisha ṅwenye!, mkiubontola unu, sa uvyogondwa, ne mtazifya. 
JAS.2.9	Miya mkiolela wantu mwabana, mwavotwa ni unu mulomo kuti: Mu wabani. 
JAS.2.10	Hambu muntu ati atozesha mulomo woshe akibana unu muṅwe du, azabinda kubana yoshe. 
JAS.2.11	Hambu yuja alongileye: Ushetende kilanga!, ne alongileye: Ushekome! Lushe ati washetenda kilanga, miya wakoma muntu, ne uzabinda kubana mulomongwa. 
JAS.2.12	Longai, kangi γosholai sa wantu weunga kulahwa namulomo, wawokombolwanawo! 
JAS.2.13	Hambu ashitendileye mbazi atazaona masa yeshowa mbazi, kangi mbazi zatogolwa kuzinka ukali wa masa.
JAS.2.14	Wanduγu wangu, ati muntu aγamba: Natozesha, miya ndimangwa aγosholezo nkana, atazaonela mbwai? Lushe kutozesha kwakwe nkekudahe kumhonya. 
JAS.2.15	Ati mwe nduγu yetu muna mγoshi ao mvyele mwekosa shuke ao nkande za kila mushi zemwagiza, 
JAS.2.16	lushe kwenyu kukioneka mwewaγamba: Hitai mpeho! Otelai moto! Iγutai wenye!, miya nkamuwainka viya vya mili vyewaagiza, ni mbazi ani? 
JAS.2.17	Vivyoho ukitozesha, miya nkuna ndimangwa, uyoγoshola, kutozesha kwako kuzabinda kuhanika. 
JAS.2.18	Hangi kuna mweγamba: Imi natozesha, iwe waγoshola ndimangwa; lushe nionyesha, uvyotozesha na kusheγoshola ndimangwa! Vikibinda nami nitakuonyesha, miγoshwele yangu ivyobontoka na kutozesha. 
JAS.2.19	Basi iwe watozesha kuti: Mulungu ni muṅwe; ni vitana; wakina Satani wohe watozesha ivyoho, kangi waukwa ni vizingizo. 
JAS.2.20	Iwe muntu wehikuka, wakunda kutaila kuti: Kutozesha ni bule du, ukisheγoshola ndimangwa? 
JAS.2.21	Abulahamu, tate yweshu, nkainkiγwe utanda na kuγoshola ndimangwa haja, akizamkweza ṅwanae Isaka na mwe okelo ja ṅombe ya mviko? 
JAS.2.22	Lushe wadahaona kuti: Kutozesha na kuγoshola ndimangwa kwaambizanya, kangi kutozesha kwakwe kuzabontoka na kuja kuγoshola ndimangwa; 
JAS.2.23	ne kuvyobontoka uja ugonde wa kuγamba: Abulahamu azamtozesha Mulungu, ne vizamtalilwa utanda, ne azaitangwa mbuyae ja Mulungu. 
JAS.2.24	Mwaona kuti: Muntu ainkwa utanda kwa kuγoshola ndimangwa, siko kwa kutozesha ike. 
JAS.2.25	Vivyoho yuja Lahabu ne ai mvyele mhuza, miya nkainkiγwe utanda na kuγoshola ndimangwa haja akifikiza walaungwa, kangi akiwalavya kaya na kuwagwiza sila ntuhu? 
JAS.2.26	Sa ṅwili ushiwohema uvyo kimba, vivyoho hata kutozesha kushikobontoka na kuγoshola ndimangwa ni kimba.
JAS.3.1	Wanduγu wangu, msheleke, wangi wakiγaluka wafuzi! Hambu tailai kuti: Masa yetu ni makulu kuzinka! 
JAS.3.2	Hambu toshe tiyakabana vingi; ati muntu nkabana na kulonga, uyu ni muntu mwezifya, hambu adaha kuvota hata ṅwili woshe. 
JAS.3.3	Mafalashi tiyagela vihampa mwe vyanwavyawe, kangwe yatiitike, tiyagwize mili yaweyoshe, ndiho tikunde. 
JAS.3.4	Kangi olelai, melikebu zivyokula, zivyoγesiγwa ni mpeho nkulu! Kangi zigwiziγwa ni kabala kadodo koshe, ndiko yuja mtakutoza akunde. 
JAS.3.5	Vivyoho lulimini kazintu kadashi, kangi lwaisiiza kuhemba. Olela, moto uvyonyuha, kangi mzitu uvyokula, ujauwookwa ndiwo! 
JAS.3.6	Hata lulimi ni moto, ni ngulu ngima ye ubada, mwe madango yetu yoshe lulimi ne lwekandanya ṅwili woshe, lwaokela vyoshe viumbiγwevyo, kangi ṅwenye lukoleziγwa ni moto wa kuzimu. 
JAS.3.7	Hambu nyama zoshe, ati ni mazama ya tunduwi, ati ni madeγe, ati ni nyoka, ati ni mazama ya bahali, zadahwa, kangi zizabinda kudahwa ni minyanyi ya wantu, 
JAS.3.8	miya lulimi nkakuna muntu mwedaha kuluvota, ni kazintu kashikodila kubana, kagisizeko ushungu wekoma. 
JAS.3.9	Tamtogola nalo Mulungu, Tate yweshu, kangi nalo talana wantu waumbiγwewo na shula ya Mulungu. 
JAS.3.10	Kanwa ni chicho kiṅwe chelonga mbuli za ntogolo na mbuli za lukanko; wanduγu wangu, ivi nkaviagiza hata. 
JAS.3.11	Hambu kuna shoko yelavya mwe mpoγwela ṅwenga mazi yelama na mazi yenyeγela? 
JAS.3.12	Wanduγu wangu, mkuyu nkauvyala maula, kangi mzabibu nkauvyala nkuyu; liata he munyu nkahalawa mazi ye mulile.
JAS.3.13	Mkiyuγo mwena unyanyi ni yuhi kwenyu? Neazifye myangile yakwe, ndima zakwe zoshe ziγosholwe na uhozu wena viyuγo! 
JAS.3.14	Miya ati muna wizu ushiwotama na nkumbizi mwe myoyo yenyu, lushe mshekitogole, kangi vya kweli msheviγalushe vya ulongo! 
JAS.3.15	Icho sicho kiyuγo cheanduka ulanga, miya ni cha kiinushi, ni cha kimuntu, ni cha kimzimu. 
JAS.3.16	Hambu hena wizu na nkumbizi, ne hena uhuza na ndima mbada zoshe. 
JAS.3.17	Miya kiyuγo cheanduka ulanga hosi china shoni, vikibinda china mwivano na uhozu, chashundika, chaγenyeza utungu na kuwo tana, nkachina mbuli nyingi, nkachina mambeza. 
JAS.3.18	Miya kuwo ja utanda jihandwa mishi ya mpolele kwa waja wetenda mpolele.
JAS.4.1	Nkumbizi zenyu mkishindaomana zianduka na hi? So kwa kuti nyemi zemiheheleza zaomana mwe madangoya miliyenyu? 
JAS.4.2	Muna luzisho, miya nkamuviinkwa; mwakomana, kangi mwatendelana wizu, miya hata vivyo nkamuvihulila. Mwaomana, mwatowana, miya nkamuvionela, kwa kuti nkamulombeza. 
JAS.4.3	Mwalombeza, miya hata vivyo nkamuviinkwa, kwa kuti mulombeza vibada, kuti mwakunda, muvibinde na nyemi zemiheheleza.
JAS.4.4	Inywi watesi, nkamtaila kuti: Kukundisha inu shi ni kumshwika Mulungu? Lushe mwekunda kuγaluka mtana ywa inu shi, akiγalusha munkulu ywa Mulungu. 
JAS.4.5	Hambu muγamba: Ugondengwa ulonga hule du kuti: Mpeho ayoikaza mwenyu yakuza wizu, miya mbazi azotifila ni nkulu kuzinka. 
JAS.4.6	Kwa ivyoho kwalongwa: Mulungu awaikila watili nkani, miya wadodo awafa mbazi. 
JAS.4.7	Lushe mwitikei Mulungu, mumwikile Sataui nkani! Ne ndivyo aminyilike. Mtimilei Mulungu! Ne ndivyo amilimile. 
JAS.4.8	Inywi wahuza, ṅazai mikono! Kangi inywimwena mashamaili, ṅazai myoyo! Onai sungu na ukiwa, mulile! 
JAS.4.9	Kusheka kwenyu kuγalamuke kulila, nyemi yenyu iγalamuke lusoyoyo! 
JAS.4.10	Kipunguzizei ha Zumbe! Ne ndivyo nezeamikuze.
JAS.4.11	Mshelongelane vibada, wanduγu! Mwemlongela mnduγu vibada ao mwelahana na mnduγu ywakwe, alongela mulomongwa vibada, kangi alahana na mulomongwa; miya ukilahana na mulomongwa nkuuγoshola, 
JAS.4.12	kangi shivyo walahana nawo. Mwelavya mulomongwa na mwelaha nawo ni muṅwe, uyu ne mwedaha kuhonya na kukoma; miya iwe u ndai ukilahana na ṅwiyawo?
JAS.4.13	Vikibinda kuna weγamba: Lelo ao keloi titahita kwe muzi msiku, tiikale mumo vuli gima, tichuluzize mumo, tiγenyeze mali. 
JAS.4.14	Kangi viya vya keloi nkamuvitaila. Nkalamo yenyu ni ihi? Mu kishimishi cheikala hadodo ani, vikibinda chihekiaγila. 
JAS.4.15	Mwangaγamba: Ati Zumbe akunda, titaikala ugima, titadaha kuγoshola visiku na visiku. 
JAS.4.16	Miya lushe mwakitogola wenye haṅwe na kuhikuka; ntogolo yoshe ye ivyoho ni nibada. 
JAS.4.17	Muntu akitaila kuγoshola vitana, ati nkaviγoshola, vitamγalukila masa.
JAS.5.1	Inywi wazuli, lilai na kukemesha kwa mbuli za ukiwa, ndizo zimibwile! 
JAS.5.2	Uzuli wenyu uzavunda, shuke zenyu zizajiγwa ni visaga, 
JAS.5.3	zahahu na feza zenyu zizabanika na nkanga, kangi inu nkanga itazamifyalima, itazaja nyama za mih yenyu viya ni moto, mzaumbika mali mishi inu ya kushilikiza: 
JAS.5.4	Wandima waingizewo kitende cha mbuwa zenyu mzawazunganya upokezi wawe, ne wemkemela Zumbe; hata mikemele ya waluki izahula kwe mashikilo ya Zumbe ywa ntimizi. 
JAS.5.5	Mzaja vitana na nyemi kunu shi, mzagimbaza myoyo yenyu mushi wa kukoma nyama. 
JAS.5.6	Muntu mtanda muzamlaha, muzamhoka, nkamitendele nkani.
JAS.5.7	Wanduγu, afizai na kuzizimiza kuuya kwa Zumbe! Olelai, mulimi avyoafiza matunda ya shi yena kima! Aγoja na kuzizimiza, mpaka fula ya vuli na ya ṅwaka igwe. 
JAS.5.8	Hata inywi γojai na kuzizimiza, mshikize myoyo yenyu! Hambu kuuya kwa Zumbe ku hebi. 
JAS.5.9	Wanduγu, msheṅunane, kangwe mshezalahwa! Olelai, mlaha masa aγoloka he mihindulo yenyu! 
JAS.5.10	Wateγanyingwa, ndiwo wakibilikila mwe zina ja Zumbe, waolelei, walumilevyo na kuzizimiza! Hinilai mumo! Ishwi tatogola waja wavotilewo. 
JAS.5.11	Mizizimizize ya Iyobu mzaiiva, mwataila, Zumbe abontolavyo, hambu Zumbe akuza utungu na mbazi.
JAS.5.12	Wanduγu, kushima viya mshekilishe, ati ni kukilisha na lwingu ao na shi, ati ni mikilishize ani mituhu! Mkilonga: Ndivyo, shuti viγaluke ndivyo, mkilonga: Sivyo, shuti viγaluke sivyo, kangwe mshezakigela masa!
JAS.5.13	Ati kwenyu kuna mwelumila, neavike! Ati kuna mweikala mpolele, neatowe mazumo! 
JAS.5.14	Ati kuna mwehuma neaitange waγolokezi wa bumbangwa, wamhembelezeze, kangi wamshishe mavuta mwe zina ja Zumbe! 
JAS.5.15	Wakimhembelezeza na kutozesha, vitazamunka yuja mtamu ugima, kangi Zumbe atazamwinula. Hata ati ana uhuza, abanilewo, atazauushiliziγwa. 
JAS.5.16	Votekelanai mbuli, mubanilezo! Kangi hembelezezanyai, kangwe mhone! Nguvu ya mihembelezeze ya mkweli yadaha vikulu. 
JAS.5.17	Eliya ne ai muntu sa ishwi; kangi aho akihembeleza, fula ishenye, ne kuhoshenya fula kunu shi mavuli matatu na myezi mtandatu, 
JAS.5.18	mpaka akihembeleza vituhu, ne lwingu lulavizeho fula, ne kuholozoka kunu shi. 
JAS.5.19	Wanduγu wangu, ati muntu aaγa, akiasha viya vye kweli, kukioueka mwemhitula, 
JAS.5.20	tailai kuti: Muntu akihitula mhuza aaγileye, mpaka aleke sila yakwe, uyu atazahonya moyo wakwe mwe kufa, ataγubika uhuza ungi!
1PE.1.1	Imi Petelo, ntuṅwa ya Yesu Kilisito, namigondela baluwa inywi mshaγulwewo, mweikala ike uko Ponto na Galatiya na Kapadokiya na Asiya na Bitiniya. 
1PE.1.2	Kwa viya, Mulungu Tate avyomitaila kale, azamiṅaza na mpeho yakwe, mdaheitika, kangi mumyaγilwe mpome ya Yesu Kilisito. Mbazi na mpolele ziisiize kuγenela kwenyu!
1PE.1.3	Atogolwe Mulungu, ishe ja Zumbe ywetu Yesu Kilisito! Hambu kwa ungi wa utungu wakwe azativyala ka mbili, titende kialilo che moyo, kwa kuti Yesu Kilisito azafufuka kwa wafilewo, 
1PE.1.4	kangwe nezetipale chiya kifu chishichobanika, chishichoshuzuka, chishichonyuluka, muchoikilwa mwe lwingu inywi, 
1PE.1.5	mweγolokelwa na nguvu ya Mulungu, mtozeshe, mwone uja uhonya weunga kulawila mishi ya kushilikiza. Ne ndiho mulinge; 
1PE.1.6	hambu ati vyamitala, mwaona sungu ivi lushe hadodo ani na miγezo mingi, kangwe vimanyike kuti: 
1PE.1.7	Kima cha mitozesheze yenyu ni kikulu kuzinka chiya cha zahabu yekabanika yekazifiγwa ni moto, ne ndivyo nezemwinkwe ntogolo na utana na ufuṅwa, Yesu Kilisito akizalawila. 
1PE.1.8	Uyu nkamumwene, kangi mwamkundisha; hata mkishemwona, mwamtozesha vivyoho; kwa inu mbuli nezemulinge kwa nyemi ishiyodahikana kulongwa; 
1PE.1.9	aho ndiho nezemumote bindilizo ja kutozesha kwenyu, ni uvunizi wa myoyo yenyu. 
1PE.1.10	Unu uvunizi wateγanyingwa, ndiwo wakiteγanya mbuli za izi mbazi mufilwezo inywi, 
1PE.1.11	wazaulonda, wazaudosa, wakifanyanya, ati ni mishi ihi ija, mpeho ya Kilisito wayona nayo iyoteγanya, ikiwaonyesha kale milumilwe yemtala Kilisito na utana woshe wetongela. 
1PE.1.12	Waja waitaile, kuti nkawakiγoshwele wenye ndima na izo mbuli, miya waitiγoshwele ishwi; hambu lushe hata inywi mzabilikilwa izi mbuli ni waja wamibilikilewo kwa mpeho ṅazi yeanduka mwe lwingu. Ivi hata walau wana futofuto ya kuviolela.
1PE.1.13	Kwa inu mbuli kikantei kimpeho, mshetengele! Bontolai na kualila vivyoho mbazingwa, muyoletelwa, Yesu Kilisito ahozalawila! 
1PE.1.14	Sa wana weitika msheange na luja luzisho lwenyu lwa aho kale, ndiho mkiikala tumala! 
1PE.1.15	Miya sa yuja, ndiye akimiitanga, avyo mṅazi, hata inywi γalukai waṅazi mwe myangile yoshe! 
1PE.1.16	Hambu kuigondiγwe: Γalukai waṅazi! Hambu imi ni mṅazi. 
1PE.1.17	Kangi mwamwitanga yuja Tate mwelaha miγoshwele ya kila muntu na kusheolela cheni cha muntu; kwa ivyoho angai mishi inu ya uγeni na kuogoha! 
1PE.1.18	Tailai kuti: Vintu vyebanika, hala ni feza ao zahabu, sivyo muvyokombolwa navyo mwe myangile yenyu ya kikale ishinayo bontokelo, 
1PE.1.19	miya mkombolwe na mpome yena kima, ni ya Kilisito, kwa viya avyo ṅwangolongwa ishiyo masa, ishiyo kilema. 
1PE.1.20	Kweli aivifanyanyiziγwe viya, ngulu ngima ishizati iumbiγwe, miya alawile mishi inu ya nyuma kwa mbuli ya inywi. 
1PE.1.21	Uyu ne alekileye, mkimtozesha Mulungu, ndiye akimwinula kwa wafilewo, ndiye akimunka utana, kangwe mdahemtozesha Mulungu na kumwalila. 
1PE.1.22	Ṅazai myoyo yenyu mkiitika mbulingwa ye kweli, mkundishane na kushehenya, mwisiize kukundishana kwa moyo kila muntu na ṅwiyae! 
1PE.1.23	Hambu vilekilevyo, mkivyalwa ka mbili, sivyo vyebanika, ni mbulingwa ya Mulungu mwe moyo yekalama. 
1PE.1.24	Kwa kuti vyoshe vye moyo vifanana na mani, utana wawe woshe ufanana na maluwa ya tunduwi, mani yakalaγala, maluwa yadahuka, 
1PE.1.25	miya mbulingwa ya Mulungu yakalama kale na kale. Kangi inu mbulingwa ne ibilikilweyo kwenyu kuti ni yedi.
1PE.2.1	Lushe muleke ubada woshe na lwufyo lwoshe na mambeza na wizu na lushingo lwoshe! 
1PE.2.2	Sa vizana vivyelwevyo mishi inu, timilai mele ya kweli yashiyohosa, mkuziγwe ndiyo, mpaka mvunilwe, ati mzaandiila kuona kuti: 
1PE.2.3	Zumbe ni mtana! 
1PE.2.4	Uyu ni iwe je moyo. Kweli wantu wazajibenta, miya kwa Mulungu jakundwa kuzinka vyoshe, jiishaγulwe. 
1PE.2.5	Mkimubwila lekai, hata inywi mzengwe vikilo ja kimpeho, viya mu mawe ye moyo, wenye mγaluke wavikizi waṅazi weiγala ṅombe za mviko za kimpeho zemtamila Mulungu kwa mbuli ya Yesu Kilisito! 
1PE.2.6	Hambu mwe ugondengwa muna mbuli ya kuγamba: Olela, naika uko Siyoni iwe ja heta jishaγulwejo, jeṅa kima, ndiye ajialile nkezeabanike! 
1PE.2.7	Lushe inywi mwetozesha jizamiγalukila kitana chenyu, miya waja washiwotozesha jiya iwe, 
1PE.2.8	wazengo wabentilejo, ni jijo jewaγalukila shikamilo ja heta na iwe ja kukikwila na kungu ja kuihilwa; wakikwila mumo, kwa kuti nkawaitika mbuiingwa, kangi ne waikilwevyo. 
1PE.2.9	Miya inywi mu chengo chishaγulwecho, mu wavikizi wa kizumbe, mu bumba ṅazi, mu mbalingwa yena ṅwenye, kangwe muhilikile viya vitana vya yuja, ndiye akimiitanga, mulawe mwe lwiza, mwingile mwe langaila jakwe jemasha. 
1PE.2.10	Kale ne mwishi mbali, miya lushe mu mbalingwa ya Mulungu; ne mwishifilwe mbazi, miya lushe mzabinda kufilwa mbazi.
1PE.2.11	Wanduγu, kwa kuti nkamu wakaya, mu watafi, namihimila, mtowe kihelehele choshe cha mili hulu cheomanya myoyo. 
1PE.2.12	Tendai myangile mitana kwa wamzimu, kangwe waja wemishinga kuti: Mu wahambanyi, waone na mesho yawe ndima zenyu ntana, kangwe nezewamtogole Mulungu mushi uja, ahozalawila.
1PE.2.13	Kwa mbuli ya Zumbe itikai utanda woshe wa kimuntu! 
1PE.2.14	Ati ni zumbe, kwa kuti ni mkulu, ati ni wafuṅwa, kwa kuti watuṅwa ndiye, walahe wahambanyi, watogole wezifya. 
1PE.2.15	Hambu ne Mulungu avyokunda: Mwushe tumala ya wantu wababashi na kuzifya, 
1PE.2.16	kuti mu wantu wabindilewo kukombolwa; kangi kunu kuγamba: Mwikombolwe, mshekuγalushe luγubikile lwa ubada, miya angai, sa vivyoagiza wapuna wa Mulungu! 
1PE.2.17	Shimilai woshe! Kundishai wanduγu! Mwogohei Mulungu! Washimilei wazumbe!
1PE.2.18	Weikala hangwa waitike wababa zawe na woγa woshe, ati ni watana na wahozu, miya hata vivyoho waja wena mbifya! 
1PE.2.19	Hambu ivi ne mbazi, muntu akizizimiza, akitungulukwa, akilumiziγwa vibada kwa kuγamba: Ni ywa Mulungu. 
1PE.2.20	Hambu ni vitana ani, mkizizimiza mkitowiγwa mwibanile? Miya mkizizimiza mkilumiziγwa mwizifize, ivi ne mbazi kwa Mulungu. 
1PE.2.21	Hambu ne mwitangilwevyo, kangi hata Kilisito azalumiziγwa kwa mbuli ya inywi, ne azatitulila sila, mtongele majato yakwe. 
1PE.2.22	Ṅwenye nkaγoshole uhuza, mambeza du nkayaoneke mwe kanwa chakwe; 
1PE.2.23	akikankwa, nkakankile, akilumiziγwa nkashafuke, miya azaviinkila kwa yuja mwezifya masa. 
1PE.2.24	Mahuza yetu azayakweza ṅwenye na ṅwili wakwe mwe muti, kangwe ishwi kwa viya tivyokombolwa tiikaile utanda; uyu vilonda vyakwe ne honelo jenyu. 
1PE.2.25	Hambu ne mkifanana na ngoto ziaγilezo, miya lushe mzahitulwa na kwa mulishi na mwolezi ywa myoyo yenyu.
1PE.3.1	Vivyoho hata wavyele shuti waitike waγoshi wawe! Hambu ati kuna washiwoitika mbulingwa, watazamotwa ni myangile ya wavyele, hata wakishebilikilwa, 
1PE.3.2	wakiona na mesho yawe, muvyozifya myangile yenyu kwa kuogoha.
1PE.3.3	Luhambo lwawe lusheγaluke luja lweoniγwa, ati ni kuhembela vunga, ati ni kukihamba na zahabu, ati ni kuzwika shuke, 
1PE.3.4	miya luhambo lwawe luγaluke luja lwefishiγwa mwe moyo, lushilobanika, ni muntu mwena mpeho ya uhozu na ya mpolele; ne vyena kima kwa Mulungu. 
1PE.3.5	Hambu hata kale wavyele waṅazi, ndiwo wakimwalila Mulungu, wazakihamba ivyoho, kangi wazaitika waγoshi wawe, 
1PE.3.6	sa Sala amwitikavyo Abulahamu akimwitanga zumbe; ati inywi wavyele mwazifya mbuli zenyu na kusheogoha vyegwiza woγa, ne mzaγaluka wanae. 
1PE.3.7	Vivyoho hata inywi waγoshi, angilanai nawavyele naviyuγoi Washimilei, kwa kuti wavyele ni vyumbo vinyonge, kangi wohena watazapala haṅwe na inywi mbazi ya nkalamo; tendai ivyoho, kangwe mshefingiziγwe kuvika!
1PE.3.8	Vikibinda nyosheni tendai ntongonyezi ṅwenga, mulumile haṅwe, mkundishane na kufilana mbazi na kutumikilana! 
1PE.3.9	Vibada msheviuzize vibada! Lukanko msheluuzize na lukanko! Miya ṅazai mesho, kwa kuti mzaitangwa, mupale mṅazo wa mesho! 
1PE.3.10	Hambu mwekunda kuikala ugima, mwekunda kuona mishi mitana, anyamaze lulimi lwakwe, lushelonge vibada, kangina milomo, ishelonge mambeza! 
1PE.3.11	Viya vibada shuti avibahuke, azifye mbuli, alonde mpolele, aitimile! 
1PE.3.12	Hambu mesho ya Zumbe yaolela watanda, mashikilo yakwe yaiva milombezeze yawe, miya cheni cha Zumbe chawaikila nkani waja weγoshola vibada.
1PE.3.13	Kangi kuna ndiye adahe kumihosa, ati mwakihima kuzifya? 
1PE.3.14	Miya ati mwalumila kwa mbuli ya utanda, hata vivyo nyemi muna nayo; msheingilwe ni woγa na waja, msheazaγanyiγwe ni ivyoho! 
1PE.3.15	Mgimbikei Kilisito Zumbe mwe myoyo yenyu! Kiteγei hosheni mdahemlandula na uhozu na woγa kila mwemiuza kwa mbuli ya kialilo chenyu, muchona nacho! 
1PE.3.16	Msheikale na myoyo mibada! Hambu na viya muvyoshingwa kuti: Mu wahambanyi, watazabunkuka waja wemieza, kwa kuti mwatenda myangile mitana ya Kikilisito. 
1PE.3.17	Hambu ati Mulungu aakukunda, lushe kuja kulumila kwa mbuli ya kuzifya ni vitana kuzinka sho, ukilumila kwa mbuli ya kubana.
1PE.3.18	Hambu Kilisito yohena azalumiziγwa kaṅwe kwa mbuli ya uhuza wetu, mtanda kwa mbuli ya wahuza, kangwe atiiγale kwa Mulungu; azakoṅwa kiṅwili, miya azafufuka kimpeho. 
1PE.3.19	Ne shitilevyo kwa hilikila wazimu uko, wakoshungilwa, ndiwo washiitikawo haja, 
1PE.3.20	Mulungu akiwaafiza na kuzizimiza mishi ija ya Nowa, hakigombekeziγwa chiya kihweta; kangi haja waγeke du, wantu mnane du, wazahonela mumo mwe iyo nkondo ya mazi.
1PE.3.21	Aya mazi yafanana, viya ni mazi ya ubatizi, yatihonya mishi inu, tikibatizwa nayo, so kwa kuγamba: Yausha nongo ya ṅwili, miya ni aho tikidaha kumlanga Mulungu na moyo ukombolwewo vitana kwa mbuli ya ufufuki wa Yesu Kilisito. 
1PE.3.22	Hambu uyu ahitilevyo mwe lwingu kulume kwa Mulungu, aitikwa ni walan na ufuṅwa na nguvu zoshe.
1PE.4.1	Kwa kuti Kilisito azalumila mwe ṅwili wakwe kwa mbuli ya ishwi, hata inywi γuwai myoyoye ivyoho! Hambu mwelumila mwe ṅwili wakwe ahela kubana; 
1PE.4.2	lushe mishi yakwe, ndiyo aje kunu shi, nkezeaije kwa uhalami wa kimuntu, miya kwa kikundile cha Mulungu. 
1PE.4.3	Hambu vyabesha, kuti mishi izinkileyo mzaγoshola kikundile cha wamzimu mkianga na mumpa na uhalami na kushindatengela na kukundisha miviγa na mpombe na kuvika fika zishizoagiza. 
1PE.4.4	Kwa izi mbuli waja washentuka, kuti nkamwanga nawo na kushekolelwa vivyoho ni uwo mumelo, ne vyeleka, wakimikanka. 
1PE.4.5	Miya watazabunkulwa ni yuja mwekiteγa, alahe we moyo na wafilewo. 
1PE.4.6	Hambu ne vilekilevyo, hata wafilewo wakizabilikilwa, kangwe nezewalahwe na mili yawe kiwantu, kangi wakalame na mpeho zawe Kimulungu.
1PE.4.7	Bindilizo ja vyoshe ji hehi; kwa ivyoho tendai viyuγo, mshetengele, kangwe mdahevika! 
1PE.4.8	Isiizai kukundishana kuzinka vyoshe, kwa kuti mkundishano wausha uhuza ungi! 
1PE.4.9	Fikizanyai na kishe na kusheṅuna! 
1PE.4.10	Kangi mtumikilane kila muntu na ṅwiyae na viya, ainkiγwevyo kwa mbazi, sa wantu weγolokela izo mbazi nyingi za Mulungu na utanda! 
1PE.4.11	Ati muntu alonga, avilonge viya ni mbuli za Mulungu! Ati muntu atumikila, aviγoshole kwa ija nguvu, Mulungu ayotinka, kangwe na ivi vyoshe Mulungu atogolwe kwa mbuli ya Yesu Kilisito mwena utana na ufuṅwa kale na kale! Amini.
1PE.4.12	Wanduγu, mshevimake, viya mteona mbuli ngeni, mishi inu mkiokwa moto, kangwe mγezwe! 
1PE.4.13	Miya kwa viya, muvyopangilwa milumilwe ya Kilisito, tamilwai, kangwe nezemtamilwe na kulinga, utana wakwe uhozalawila. 
1PE.4.14	Mkikankwa, kwa kuti muna zina ja Kilisito, tamilwai! Hambu mpehongwa ya utana na ya Mulungu yamiikaila; kwa waja yabelwa, kwenyu yagimbikwa. 
1PE.4.15	Kusheoneke kwenyu mwelumiziγwa, kuti ni mkoma wantu ao mubavi ao mhambanyi ao mtungulu! 
1PE.4.16	Miya akilumiziγwa, kuti ni Mkilisito, asheone shoni, miya amtogole Mulungu kwa mbuli ya iji zina! 
1PE.4.17	Hambu mishi izatimiza, masa yaandiila kugwa he nyumba ya Mulungu; ati yaandiila kwetu, lushe bindilizo ja waja washiwoitika ulaungwa wedi wa Mulungu ni jihi? 
1PE.4.18	Ati mtanda aona ntoγo ya kuhona, he mupapala na mhuza ataoneka hahi? 
1PE.4.19	Ne vyeleka, nikiγamba: Welumila, sa Mulungu avyokunda, wazifye mbuli zawe! Ne ndiho wadahemlaγiliziza Mulungu myoyoyawe, kuti udiye kiumbe mwe kweli.
1PE.5.1	Waγolokezi we kwenyu nawahimila imi, kuti nami ni mγolokezi, kangi ni mwona ywa milumilwe ya Kilisito, kangi napangilwa uja utanda weunga kulawila: 
1PE.5.2	Lishai ifyongwa ja Mulungu je kwenyu, so kwa ntoγo, miya kwa kukunda wenye, so kwa upokezi ushiwotama, miya kwa kutamilwa, 
1PE.5.3	so viya mu wafuṅwa, miya viya mtaγaluka vilongolezi vya ifyongwa! 
1PE.5.4	Aho ndiho yuja mulishi ṅwenye nezealawile, mtazamota linga ja utana jishijobanika.
1PE.5.5	Vivyoho inywi wadodo wa gatigati, itikai waγoshi wakulu, mtumikilane kila muntu na ṅwiyae, viya ni mupuna ywakwe! Kwa kuti: Mulungu awaikila watili nkani, miya wadodo awafa mbazi.
1PE.5.6	Kwa inu mbuli uinamilei mkono wa Mulungu wena nguvu, kangwe nezeamikweze, mushi wakwe ukizabula! 
1PE.5.7	Mtambikilei yuja sungu zenyu zoshe! Hambu uyu amipikila. Mshetengele, mγojeshe! 
1PE.5.8	Hambu munkulu ywenyu Satani aanga sa shimba yeluluma, alonda, ndiye amumeze. 
1PE.5.9	Uyumwikilei nkani mkitenda nguvu ya kutozesha! Kangi tailai kuti: Nkondo zebwila nduγu yenyu mwe mu shi ni zizo! 
1PE.5.10	Mulungu rawena mbazi zoshe, ndiye akimiitangila utanawakwe wekalama, we mwe Kilisito, ṅwenye neamizifye, mkilumila hadodo, neamigeele, neaminke nguvu, neamishikize! 
1PE.5.11	Utana na ufuṅwa ni wakwe kale na kale! Amini.
1PE.5.12	Nizamigondela hadodo na mnduγu Silwano, niyemtala kuti: Ni mkweli, nizamishangalaza, kangi nizamionyesha kuti: Mbazi ya Mulungu ye kweli ni iyo, muyoikaila. 
1PE.5.13	Washaγulwawo kuja Babeli wamiluγusha na ṅwanangu Maliko. Luγushanai mkifyosana kwa mbuli ya kukundishana! 
1PE.5.14	Mpeho na inywi nyosheni mwena Kilisito! Amini.
2PE.1.1	Imi Simoni Petelo, mtuṅwa na ntuṅwaya Yesu Kilisito, namigondela baluwa inywi mwetozesha haṅwe na ishwi viya vikulu, tivyoinkwa kwa mbuli ya utanda wa Mulungu ywetu na mhonya Yesu Kilisito: 
2PE.1.2	Mbazi na mpolele ziγenyeziγwe kwenyu aho mkimtaila Mulungu na Zumbe ywetu Yesu Kilisito!
2PE.1.3	Vyoshe vya nguvu yakwe ya Kimulungu vyeleka wantu waone nkalamo na nyemi ya Kimulungu, tizafilwa mbazi navyo aho tikimtaila yuja, ndiye akitiitangila uṅazi na utana wakwe ṅwenye. 
2PE.1.4	Vikibinda tizainkwa misuhi mikulu muno yena kima, kangwe nezemγaluke sa viyaho, Mulungu alivyo, mkinyilika kuja kubanika kweanduka mwe uhalami wa kiinushi. 
2PE.1.5	Kwa ivyoho kihimei kwa nguvu zoshe, mitozesheze yenyu izifye myangile, inu myangile mitana iminke utalizi! 
2PE.1.6	Unu utalizi uleke, mkivote wenye, kunu kuvoteka kuleke, mzizimize, unu uzizimizi uminke nyemi ya Kimulungu, 
2PE.1.7	inu nyemi ya Kimulungu ileke, mkundishane, kunu kukundishana kuleke, mkundishe wantu woshe! 
2PE.1.8	Ati ivi vyoshe muna navyo, kangi vikiγenda vikiγenela vivyoho, nkevileke, mkitenda uvizu ao mkishowa kuwo jeanduka mwe kuja kumtaila Zumbe ywetu Yesu Kilisito. 
2PE.1.9	Hambu yuja ashinaye navyo azabinda kufamesho, nkaona, azajala, kuti azaushiliziγwa uhuza wakwe wa kale. 
2PE.1.10	Kwa ivyoho, wanduγu, isiizai kukihima, kangwe viya mṅvyoitangilwa, muvyoshaγwilwa vishemiaγile! Hambu mkiviγoshola nkezemkungwale silai. 
2PE.1.11	Hambu ne ndivyo mufilwe mbazi, mdaheingila kizumbe mwe uzumbe wa ukalami wa Zumbe na mhonya ywetu Yesu Kilisito.
2PE.1.12	Kwa ivyoho nitamikumbusha mishi yoshe izi mbuli, hata mwizitaile, hata mwitendile nguvu na ivi vye kweli. 
2PE.1.13	Hambu naγamba: Nike mumu mwe iji hema, vyanitala kumigonya mesho na kumikumbusha izi mbuli, 
2PE.1.14	hambu nataila kuti: Mushi u hehi, ndiwo niashize iji hema, sa Zumbe ywetu Yesu Kilisito avyonifumbwila ṅwenye. 
2PE.1.15	Miya nitakihima, kangwe nibindileho kuuka kunu shi, inywi mzifukile izi mbuli mishi yoshe.
2PE.1.16	Hambu ishwi nkatitongela ushimolezi, wantu wawohemba kuuteγa, miya titemionyesha, nguvu ya Zumbe ywetu Yesu Kilisito na miuyiye yakwe ilivyo, kangi ishwi tizaγaluka waona wa uja ufuṅwa. 
2PE.1.17	Hambu azashimilwa, azagimbikwa ni ishe Mulungu haja, akizalawila ni ichi kanwa chilawilecho kwe uja uṅazi ukulu muno cha kuγamba: Ṅwanangu niyemkundisha ni uyu, ne mwenitamila: 
2PE.1.18	Kangi ishwi te haṅwe naye mwe uja mulima mṅazi tizaiva ichi kanwa chilawilecho mwe lwingu. 
2PE.1.19	Kwa ivyoho taisiiza kutozesha mbulingwa ya uteγanyi, hata inywi vyamiagiza kuanga nayo, hambu ni langaila jamulikila bantu he lwiza, mpaka ndiho kuche, mpaka ndiho mtakumulika amilawile mwe myoyo yenyu. 
2PE.1.20	Miya bosi tailai kuti: Kila uteγanyi wa ugondengwa nkauhafumbulikana! Hambu nkahana 
2PE.1.21	uteγanyingwa weanduka kwa kikundile cha muntu, miya wantu wa Mulungu wazaulonga wakihimilwa ni mpeho ṅazi.
2PE.2.1	Kangi ne mwina wabilikizi wa ulongo mwe mbalingwa, vivyoho hata kwenyu wafuzi wa ulongo watazaoneka, awa wataingiza kinjama mihinyize yehosa, kangi yuja Zumbe awakombolaye wamwikila nkani, ne wavyokihosa wenye, wafikebanika. 
2PE.2.2	Kangi wangi watazatongela uhambanyi wawe, ne ndiwo waleke, sila ye kweli ibeleshiγwe. 
2PE.2.3	Kwa luzisho lwawe lwa mali watazamichuluza, miya mlaho wawe hata kale nkaukisa, kubanika kwawe nkakukawa.
2PE.2.4	Hambu hata walau wabanilewo Mulungu nkatendile mbazi nawo, miya azawashindika kuzimu, waishungiγwe na mazolo ya lwiza, azawainkila, waikilwe mushi wa masa. 
2PE.2.5	Hata shi ya kale nkatendile mbazi nayo, miya iyo shi ya wapapala azaibana na ungi wa mazi, azamhonya Nowa na weyae mfungate, hambu ne akibilikila ntanda wakwe. 
2PE.2.6	Hata mizi ya Sodoma na Gomola azailaha, azaibinda na kuiokela; ne kutionyesha, milaho ya waja ndiwo wamupapalike ilivyo. 
2PE.2.7	Miya Loti azamvunila, hambu ne ai mtanda, ne akija sungu kwa mbuli ya waja washeiva, wakiisiiza kuhemba, hambu uyu mtanda, 
2PE.2.8	kwa kuti azaikala haṅwe nawo, mushi kwa mushi azaona, kangi azaiva mbuli zawe mbiwi, Lvi vizamlumiza mwe moyo, kwa kuti ni mtanda. 
2PE.2.9	Miya wemwogoha, Zumbe ataila kuwavunila mwe miγezo, kangi wawiwi awaika, walahwe mushi wa masa. 
2PE.2.10	Ndiwo waisiiziγwe ni waja wetongela mili miγeni na kihelehele cha kubana nayo, ne webela ufuṅwa, washeiva, watungulu, washinawo woγa na kukanka vye utana. 
2PE.2.11	Kangi walau wewazinka nguvu na ukulu wana woγa kuwafyalima kwa Zumbe na kuwakanka. 
2PE.2.12	Miya awa wafanana na nyama zishinazo lutwi, hambu izi zihavyala du, mbuli yawe ni kugwilwa na kubanika. Vivyoho hata waja kwa viya wavyobela viya, washivyotaila, watazabanika kwa mbuli zawe za kubana, watazamota upokezi wa usheiva wawe. 
2PE.2.13	Waitanga: Ni nyemi kuhakijiila kila mushi vitana vya kiinushi, wafanana na madanko mabada, miya kwa lwufyo lwawe waja haṅwe na inywi nkande za mbazi kangi wajilisha. 
2PE.2.14	Mesho yawe yaimemile utesi, nkawadila kubana, wahosa waja washiwotozesha vyedi, myoyo yawe iitaile mizungu yoshe ya kuonela mali, ni wanangwa wa kilano. 
2PE.2.15	Wazaasha sila yeγolokela, ne wazaaγa, wazatongek sila ya Bileyamu, ṅwana Beyoli, uyu azakundisha mali yeanduka kubada, miya azashundwa kwa mbuli ya unu upapala wakwe: 
2PE.2.16	Mpunda ishiyolonga izamlonga na kanwa cha kimuntu, ne ifingizevyo udashi wa yuja mteγanyi. 
2PE.2.17	Awa ni mashoko yashinayo mazi, ni mazunde yehaasiγwa ni mpeho, lwiza ludala wailuikilwe. 
2PE.2.18	Walonga mbuli za mahiku du zishinazo bontokelo, na uhalami na upepe na uhambanyi wawe wahosa waja waandiilewo kunyilika waja weanga na kuaγilwa, 
2PE.2.19	wawaluvya na kuγamba: Tiikombolwe, kangi wenye ni wapuna wa viya vyekoma, hambu mbuli, muntu ayovotwa ndiyo, ne azaiγalukila mtuṅwa. 
2PE.2.20	Aho waandiileho kumtaila Zumbe, mhonya Yesu Kilisito, wazanyilika viya viwiwi vya inu shi, miya kunu nyuma wakitoziγwa vituhu ndivyo, kangi wakivotwa, ivi vya nyuma vizaisiiza vibada kuzinka viya vya bosi. 
2PE.2.21	Ati nkawataile sila ya utanda, anga ni vitana; miya wakibinda kuitaila, lushe wakitowa hulu mlaγilizo mṅazi, tiinkiγwewo, ni viwiwi. 
2PE.2.22	Lushe vyawe ni viya vya kweli vya lushimo lwa kuγamba: Kuli jija matahika yakwe ṅwenye, na luja lutuhu: Nguluwe ikihakwa mazi itimila mabulu yakwe, ikihake nayo.
2PE.3.1	Wanduγu, inu baluwa, niyomigondela aha, ni ya mbili, kangwe nimigonye mesho na kumikumbusha, mtende ntongonyezi za kweli. 
2PE.3.2	Fukilai mbuli zilongiγwezo kale ni wateγanyi waṅazi na ziya za mlaγilizo wa Zumbe mhonya, mulongiγwezo ni ntuṅwa zenyu! 
2PE.3.3	Bosi tailai inu mbuli kuti: Mishi ija ya bindilizo kutazalawila wafyosi wena ufyosi ubada, wetongela luzisho lwawe lwoshe, angwe: 
2PE.3.4	Kilaγa cha kuuya kwakwe chi kuhi? Hambu watate zeshu wazafa, kangi vyoshe vyaikala vivyoho, sa viyaho vya kale vikiumbiγwa. 
2PE.3.5	Awa wekihima ivyoho wajala mbuli ṅwenga kuti: Aho kale ṅwenye lwungu na shi zizalawa mwe mazi, zizatoγa mwe mazi kwa mulomo wa Mulungu, 
2PE.3.6	vituhu ija ngulu yoshe ya kale izabanika na mazi, yakiisiiza kumema. 
2PE.3.7	Vivyoho lwingu lwa ivi lushe haṅwe na inu shi ziikilwe kwa uwo mulomo, kangwe nezezibanike na uja moto mushi wa masa, wantu wawiwi wahozabanilwa. 
2PE.3.8	Miya wanduγu, inu mbuli ṅwenga msheijale kuti: Kwa Zumbe mushi muṅwe ufanana viya ni mavuli kulija, kangi mavuh kulija yafanana viya ni mushi muṅwe. Zumbe nkazuzulisha kilaγa chakwe, 
2PE.3.9	sa kuṅwe wavyoγamba: Ni kuzuzulisha uko, miya atezizimiza kwa mbuli ya inywi, hambu nkakunda, kuṅwe wakiaγa, akunda, woshe wahitule ntongonyezi zawe. 
2PE.3.10	Miva mushingwa wa Zumbe utazaiza, viya ni mubavi, ne ndiho lwingu luchakuke na vuzo, hata vyoshe vituhu vitabanika kwa kukasiγwa, inu shi na ndima ze mumu zitabunkuka.
2PE.3.11	Ivi vyoshe vikibanika ivyoho, lushe nkavimiagiza kutenda myangile miṅazi yemtamila Mulungu? 
2PE.3.12	Ivyoho ne kuafiza na kualila mushi wa Zumbe, ukinte kinyanyi, ndiwo lwingu lubanikile nawo na moto, ndiwo vyoshe vituhu vitiγintikile nawo kwa kukasiγwa. 
2PE.3.13	Miya taalila lwingu luhya na shi mpya zeikailwa ni utanda, sa livyoinkwa kilaγa chakwe. 
2PE.3.14	Lushe wanduγu, ati mwaalila ivyoho, kihimei, kangwe nezemumumanyikile, kuti mwaanga kishiuhuza na kishimasa, kuti muna utondolo! 
2PE.3.15	Kangi uwo uzizimizi wa Zumbe ywetu utalei, kuti ni uvunizi wenyu, sa mnduγu ywetu Paulo yohena avyokagonda kwa mitailile yakwe, 
2PE.3.16	ainkiγweyo; mwe baluwa zakwe zoshe alonga mumo izi mbuli; kweii kuṅwe avyogonda vina ntoγo kuviiva; wantu washiwotaila mbulingwa vyedi, washiwoitozesha vyedi wavihotola, sa wavyohotola ugondengwa woshe utuhu, ne wavyokihosa wenye. 
2PE.3.17	Miya inywi wanduγu, mkivitaila, vishizati vilawile, kiγojeshei, kangwe nenywi mshezaazaγanyiγwa ni lwazaγanyo lwa wantu wawiwi, mkiasha vyeminka nguvu! 
2PE.3.18	Γenyezai kuγuwa mbazi, na kumtaila Zumbe vyedi na mhonya ywetu Yesu Kilisito! Uyu atogolwe ivi lushe mpaka kwe uja mushi wa ukalami! Amini.
1JN.1.1	Viya vya kivoko, tiivilevyo, tienevyo na mesho yetu, tiolelevyo, tidowilevyo na mikono yetu, ni vya mbulingwa ya nkalamo. 
1JN.1.2	Nkalamo izalawila, tizaiona, tailongela uwona, taimibilikila ija nkalamo ya kale na kale; ne ii kwa Tatc, miya izatilawila. 
1JN.1.3	Lushe viya, tienevyo, tiivilevyo, tavimibilikila hata inywi, kangwe inywi nenywi mtende mwangilano na ishwi; kangi mwangilano wetu una Tate na ṅwanae Yesu Kilisito. 
1JN.1.4	Ivi tavimigondela, kangwe nyemi yenyu iγenele.
1JN.1.5	Ulau, tiivilewo kwakwe, tiwomibilikila, shumi: Mulimgu ni langaila, lwiza nkalumo mwakwe hata. 
1JN.1.6	Tikiγamba kuti: Tina mwangilano naye, kangi taanga mwe lwiza, tiyalonga ulongo, nkatiγoshola vye kweli. 
1JN.1.7	Miya Ukianga mwe langaila, sa ṅwenye avyo mwe langaila, tina mwangilano wenye na wenye, kangi mpome ya ṅwanae Yesu yaliṅaziza uhuza woshe. 
1JN.1.8	Tikiγamba: Nkatina uhuza, tikiazaγanya wenye, hata kweli nkaimo mwetu; 
1JN.1.9	miya tikilaviliza uhuza wetu, ṅwenye ni mkweli na mtanda, atatiushihza uhuza, atatiṅaziza vyoshe vishivyoagiza. 
1JN.1.10	Tikiγamba kuti: Nkatibanile, tamunka ulongo, kangi mbuli yakwe nkaimo mwetu.
1JN.2.1	Wanduγu, ivi navimigondela, kangwe mshebane. Kangi ati kwaoneka mwebana, tina mulongezi kwa Tate, ni Yesu Kilisito mwena utanda. 
1JN.2.2	Uyu ni mpoza ya uhuza wetu, kangi so ya wetu du, hata ya uja wa ngulu ngima. 
1JN.2.3	Kwa inu mbuli tataila, kuti tizamtaila, tikitozesha milaγilizo yakwe. 
1JN.2.4	Muntu akiγamba kuti: Nizamtaila, kangi nkatozesha milomo yakwe, ni mulongo, kangi ukweli uyu muntu nkana nawo; 
1JN.2.5	miya mwetozesha mbuli yakwe, uyu lukundisho lwa Mulungu lwamubontokela kweli. Na inu mbuli tataila, kuti tina naye. 
1JN.2.6	Mweγamba, kuti aanga naye, vyamtala, shuti ṅwenye aange, sa yuja aangilevyo.
1JN.2.7	Wanduγu, simigondela mulaγilizo muhya, ni uja wa kale hoshe, mwangilewo nawo uko kivoko koshe; unu mulaγilizo wa kale ni mbulingwa, mwivileyo kale hoshe. 
1JN.2.8	Kangi namigondela mulaγilizo muhya, kweli yuja ana nawo, miya hata inywi, kuγamba: Lwiza lwaomboka, langaila je kweli jizaandiila kuaka. 
1JN.2.9	Mweγamba, kuti aanga mwe langaila, kangi amshuka mnduγu ywakwe, ake mwe lwiza mpaka ivi lushe. 
1JN.2.10	Mwemkundisha mnduγu ywakwe aikala mwe langaila, kangi lwihizo nkana nalo. 
1JN.2.11	Miya mwemshuka mnduγu ywakwe aikala mwe lwiza, aanga mwe lwiza, nkataila, akoonya nako, kwa kuti lwiza luzakoma mesho yakwe.
1JN.2.12	Namigondela inywi wana, kwa kuti mzaushiliziγwa uhuza na zina jakwe. 
1JN.2.13	Namigondela inywi watate, kwa kuti muzamtaila yuja ywa kivoko; namigondela inywi wabwanga, kwa kuti muzamvota yuja mubada. 
1JN.2.14	Nizamigondela inywi wana, kwa kuti muzamtaila Tate; nizamigondela inywi watate, kwa kuti muzamtaila yuja ywa kivoko, nizamigondela inywi wabwanga, kwa kuti mu wanguvu, kwa kuti mbulingwa ya Mulungu yaikala kwenyu, kwa kuti muzamvota yuja mubada. 
1JN.2.15	Mshekundishe inu shi na viya vye mwe inu shi! Ali muntu akundisha inu shi, lukundisho lwa Tate nkana nalo; 
1JN.2.16	hambu vyoshe vye mwe inu shi, uhalami wa mili, uhalami wa mesho, mahiku muntu ayoanga nayo, nkavianduka kwa Tate, vianduka mwe inu shi. 
1JN.2.17	Kangi inu shi yabanika na uhalami wakwe, miya mweγoshola kikundile cha Mulungu atakalama kale na kale.
1JN.2.18	Wanangu, inu mishi ya bindilizo; sa mwivilevyo kuti: Mwemwomanya Kilisito aiza, ivi lushe wazaγenela wemwomanya Kilisito, ne tihotaila kuti: Inu ni mishi ya bindilizo. 
1JN.2.19	Wazalawa kwetu, miya nkawaanduka kwetu; hambu atiwaanduka kwetu, anga wazaikala na ishwi; miya kangwe wabunkuke, kuti nkawaanduka kwetu. 
1JN.2.20	Inywi mzainkwa mpehongwa ni yuja mṅazi, mwataila ivivyoshe. 
1JN.2.21	Simigondela, viya nkamtaila mbuliya kweli, miyaviya mwataila, kuti mambeza yoshe nkayaanduka he kweli. 
1JN.2.22	Mumambeza lushe ni ndai, ati siyeyuja mwekela nkani kuti: Yesu siye Kilisito? Uyu ne mwemwomanya Kilisito, hambu amkeleza Tate na Ṅwanae nkani. 
1JN.2.23	Kila mwemkeleza Ṅwana nkani, hata Tate nkana naye, miya mwemlanga Ṅwana cha sale, hata Tate ana naye. 
1JN.2.24	Viya mwivilevyo haja kivoko, viike kwenyu! Ati viya mwivilevyo haja kivoko vyaikala kwenyu, hata inywi mwaikala kwa Tate na kwa Ṅwanae. 
1JN.2.25	Kangi msuhi, ṅwenye atinkilewo, ni nkalamo ya kale na kale. 
1JN.2.26	Ivi nizamigondela kwa mbuli ya waja wekunda kumiazaγanya. 
1JN.2.27	Mpehongwa, muhokeleyo kwakwe, yamiikaila, nkamshindahinyuγwa ni muntu muntu; miya sa mpeho yakwe ivyomihinya, ikalai nayo! 
1JN.2.28	Lushe wanangu, ikalai naye, kangwe akizalawila tione nyemi, tishebunkuke kwakwe aho, ndiho auyiye. 
1JN.2.29	Ati mwataila, kuti: Ṅwenye ni mtanda, tailai kuti: Hata kila muntu mweγoshola utanda aivyelwe ndiye!
1JN.3.1	Olelai, Tate avyotikundisha, tikiitangwa wana Mulungu! Kangi ishwi ndiwo. Ne vyeleka, imi shi ikishetitaila, kwa kuti nkaimtaila yuja. 
1JN.3.2	Wanduγu, ivi lushe ti wanangwa wa Mulungu, kangi nkavizati vimanyike, ndivyo nezetiγalamuke; lalaila du kuti: Aho ndiho nezevimanyikile, titazafanana naye, hambu titamwona ṅwenye, alivyo. 
1JN.3.3	Kila muntu mwena ichi kialilo naye akiṅaza kwa viya, yuja avyo mṅazi. 
1JN.3.4	Kila mwetenda uhuza, hata upapala ana nawo, hambu uhuza ne upapala. 
1JN.3.5	Kangi mwataila, kuti yuja azalawila, kangwe aushe uhuza, ṅwenye uhuza nkana nawo. 
1JN.3.6	Kila mweanga naye nkabana; kila mwebana nkamwene, nkamtaile. 
1JN.3.7	Wanduγu, kusheoneke mwemiazaγanya! Mweγoshola utanda ne mtanda kwa viya, yuja avyo mtanda. 
1JN.3.8	Mweγoshola uhuza aanduka kwa Satani, hambu uyu Satani abana nko kivoko koshe. Ne Ṅwanangwa ywa Mulungu alawilevyo, kangwe achakule ndima za Satani. 
1JN.3.9	Kila avyelweye ni Mulungu nkabana, hambu ichi Kimulungu chikimwikaila, nkadaha kubana, hambu avyelwe ni Mulungu. 
1JN.3.10	Kwa inu mbuli wana Mulungu na wana Salani wabunkuka: Kila ashiyetenda utanda nkaanduka kwa Mulungu, hata yuja ashiyemkundisha mnduγu ywakwe.
1JN.3.11	Unu ni ulau, mwivilewo uko kivoko koshe, tikiγangwa: Tikundishane wenye na wenye! 
1JN.3.12	Viya vya Kaini sivyo, azaanduka kwa yuja mubada, azamkoma nduγuye. Kangi amkomele mbuli ani? Kuti miγoshwele yakwe ni mibada, miya ya nduγuye ni ya utanda.
1JN.3.13	Wanduγu, mshemake, inu shi ikimishuka! 
1JN.3.14	Tataila, kuti tizalawa he kifa, tizabula he nkalamo, hambu takundisha wanduγu, ashiyewakundisha ake mwe kifa. 
1JN.3.15	Kila mwemshuka mnduγu ywakwe ni mkoma wantu, kangi mwataila, kuti kila mkoma wantu nkana nkalamo ya kale na kale, ndiyo aikaile. 
1JN.3.16	Ne tihotaila Iukundisho, yuja akikiinkila ṅwenye kwa mbuli ya ishwi, vivyoho hata ishwi vyatiagiza kukiinkila kwa mbuli ya wanduγu wetu. 
1JN.3.17	Ati muntu ana kitende cha inu shi, lushe akimwona mnduγu ywakwe, avyokosa, ati amzuγaila moyo wakwe, lukundisho lwa Mulungu lumwikaila zeze? 
1JN.3.18	Wanduγu, tishekundishane ulongo du, lulimi du, miya tikundishane na kuambizanya kweli!
1JN.3.19	Ne ndivyo titaile navyo, ati tianduka he ukweli, kangi ne ndivyo tidahe kuvota myoyo yetu uko kwakwe, 
1JN.3.20	ati myoyo yetu yakunda kutilaha kuti: Mulungu ni mkulu kuzinka myoyo yetu, kangi ataila vyoshe. 
1JN.3.21	Wanduγu, ati myoyo yashetilaha, lina nyemi kwa Mulungu; 
1JN.3.22	kangi ndivyo tilombeze, tiviinkwa ndiye, kwa kuti tatoza milaγilizo yakwe, taγoshola vyemtamila. 
1JN.3.23	Unu ni mlaγilizo wakwe, titozeshe zina ja ṅwanae Yesu Kilisito, tikundishane wenye na wenye, sa avyotilaγiliza. 
1JN.3.24	Mwetozesha milaγilizo yakwe, ne mweanga naye, vituhu yuja aanga na uyu. Kwa inu mbuli tataila, kuti aanga na ishwi, kwa mpeho yakwe atinkileyo.
1JN.4.1	Wanduγu, mshetozeshe mpeho zoshe, miya γezai mpeho, ati zianduka kwa Mulungu! Hambu kunu shi kuzalawila wabilikizi wangi wa ulongo. 
1JN.4.2	Na inu mbuli mtataila mpehongwa ya Mulungu: Mpeho zoshe zelaviliza kuti: Yesu Kilisito aizile na ṅwili wa kimuntu, zianduka kwa Mulungu, 
1JN.4.3	miya mpeho zoshe zishizolaviliza kuti: Yesu Kilisito aizile na ṅwili wa kimuntu, nkazianduka kwa Mulungu, kangi inu ni mpeho yuja mtakumwomanya Kilisito, mwivileyo, kuti yaiza, kangi ivi lushe i mumu mwe inu shi.
1JN.4.4	Miya inywi muanduka kwa Mulungu; wanangu, mwiwavotile waja, hambu yuja muyena naye ni mkulu kumzinka yuja, inu shi iyena naye. 
1JN.4.5	Waja waanduka mwe inu shi, vyaleka, walonga viya vya kiinushi, kangi inu shi yawaiva. 
1JN.4.6	Miya ishwi tianduka kwa Mulungu; mwemtaila Mulungu atiiva, ashiyeanduka kwa Mulungu nkatiiva. Ne tivyotaila navyo mpeho ya nkweli na mpeho ya lwazaγanyo.
1JN.4.7	Wanduγu, netikundishane wenye na wenye! Hambu lukundisho luanduka kwa Mulungu, kangi kila mwekundisha aivyelwe ni Mulungu, amtaila Mulungu; 
1JN.4.8	ashiyekundisha nkazati amtaile Mulimgu kuti: Mulungu ni lukundisho. 
1JN.4.9	Lukundisho, Mulungu alotikundisha nalo, luzalawila, kuti Mulungu azamtuma ṅwanae mwe ike mwe iou shi, kangwe nezetiinkwe nkalamo ndiye. 
1JN.4.10	Shulu lukundisho lwakwe, so kwa kuγamba: Ishwi tizamkundisha Mulungu, miya yuja azatikundisha ishwi, ahoze uhuza wetu. 
1JN.4.11	Wanduγu, ati Mulungu azatikundisha ivyoho, hata ishwi vyatitala, tikundishane. 
1JN.4.12	Nkakuna amweneye Mulungu; miya tikikundishana, Mulungu aikala kwetu, kangi lukundisho lwakwe lwabontoka kwetu. 
1JN.4.13	Ati taikala naye, kangi ati aikala na ishwi, tavitaila na inu mbuli, kuti azatipangila mpeho yakwe. 
1JN.4.14	Ishwi tizaviona, tavilongela uwona kuti: Tate azamtuma ṅwanae, ahonye inu shi. 
1JN.4.15	Lushe mwelaviliza kuti: Yesu ni ṅwanangwa ywa Mulungu, ne Mulungu ayeikala naye, kangi ṅwenye aikala na Mulungu. 
1JN.4.16	Ishwi tizataila, tizatozesha lukundisho, Mulungu alotikundisha nalo; Mulungu ni lukundisho, lushe muntu mwe lukundisho aikala na Mulungu, kangi Mulungu aikala naye.
1JN.4.17	Mwe inu mbuli lukundisho, tilokundishiγwa nalo, lwabontoka, kangwe tione nyemi, mushi wa masa ukizabula; hambu yuja alivyo, ne tilivyo hata ishwi mwe inu shi. 
1JN.4.18	Woγa nkaumo mwe lukundisho, hambu lukundisho lukibontoka lwausha woγa, hambu woγa ni wa masa; ati muntu akena woγa, nkanati abontole lukundisho. 
1JN.4.19	Netimkundishe! Hambu yuja azalongola kutikundisha. 
1JN.4.20	Ati muntu aγamba: Namkundisha Mulungu, kangi amshuka mnduγu ywakwe, ni mulongo, hambu akishemkundisha mnduγu ywakwe, ayemwona, atadaha zeze kumkundisha Mulungu, ashiyemwona? 
1JN.4.21	Kangi unu mulomo tizauinkwa ndiye kuti: Mwemkundisha Mulungu, hata mnduγu ywakwe amkundisha.
1JN.5.1	Kila mwetozesha kuti: Yesu ni Kilisito, aivyelwe ni Mulungu, kangi kila mwemkundisha muvyazi ywakwe amkundisha hata ṅwiyae mwevyalwa ndiye. 
1JN.5.2	Kwa inu mbuli tataila, kuti lakundisha wana Mulungu, tikimkundisha Mulungu, tikiγoshola milaγilizo yakwe. 
1JN.5.3	Hambu kumkundisha Mulungu ni kuitika milomo yakwe, kangi milomo yakwe nkaina ntoγo. 
1JN.5.4	Vyoshe vivyelwevyo ni Mulungu vyavota inu shi; tivyovota navyo inu shi shivyo: Ni kutozesha kwetu. 
1JN.5.5	Mwevota inu shi ni ndai, ati so yuja mwetozesha, kuti Yesu ni ṅwana Mulungu? 
1JN.5.6	Uyu Yesu ne mweiza na mazi na mpome; nkaiza na mazi du, aiza na mazi na mpome; kangi mpehongwa ne yevilongela uwona, hambu ni mpeho ya kweli. 
1JN.5.7	Hambu kuna watatu welonga uwona mwe lwingu: Tate na Mbulingwa na Mpeho mṅazi; kangi awa watatu ni muṅwe. 
1JN.5.8	Vikibinda kuna watatu welonga uwona mwe shi: Mpehongwa na mazingwa na mpomengwa, kangi awa watatu waivana uwona. 
1JN.5.9	Ati taitikila uwona wa wantu, uwona wa Mulungu ni ukulu kuuzinka, hambu uwona wa Mulungu ni uja, alongilewo kwa ṅwanae. 
1JN.5.10	Mwemtozesha ṅwanangwa ywa Mulungu unu uwona ana nawo; miya ashiyetotozesha viya vya Mulungu amunka ulongo, hambu nkatozesha uwona, Mulungu alongilewo kwa mbuli ya ṅwanae. 
1JN.5.11	Uwo uwona shunu: Kuti Mulungu azatinka nkalamo ya kale na kale, kangi inu nkalamo ioneke mwe ṅwanae. 
1JN.5.12	Mwena uyu ṅwanae hata nkalamo ana nayo; ashinaye uyu ṅwana Mulungu, hata nkalamo nkana nayo. 
1JN.5.13	Inywi mwetozesha zina ja ṅwana Mulungu niimigondele, kangwe mtaile, kuti nkalamo muna nayo.
1JN.5.14	Nyemi yetu, tiyona nayo, ni inu kuti: Ndivyo tilombeze kwa viya, avyokunda, atiiva. 
1JN.5.15	Kangi tikitaila, kuti atiiva, ndivyo tilombeze, tiyataila kuti: Viya, ndivyo tikilombeza kwakwe, tizabinda kuviinkwa. 
1JN.5.16	Muntu akimwona mnduγu ywakwe, akiγoshola uhuza ushiwokoma, amhembelezeze, ne ndivyo amunke nkalamo kwa waja, washiwoγoshola uhuza wekoma. Kuna uhuza wekoma; kwa mbuli ya unu silonga, amhembelezeze. 
1JN.5.17	Upapala woshe ni uhuza, miya kuna uhuza ushikomawo. 
1JN.5.18	Tataila kuti: Kila avyelweye ni Mulungu nkabana, miya avyelweye ni Mulungu akiγoja ṅwenye, mubada nkamdowa. 
1JN.5.19	Tataila, kuti tianduka kwa Mulungu, miya inu shi ngima ni ya kubanika. 
1JN.5.20	Tataila kuti: Ṅwana Mulungu azaiza, azatinka lutwi, timtaile yuja mwe kweli. Kangi taanga na yuja mkweli na ṅwanae Yesu Kilisito. Uyu ni Mulungu mwe kweli na nkalamo ya kale na kale. 
1JN.5.21	Wanangu, kiγojeshei kwa mbuli ya fika zishizoagiza! Amini.
2JN.1.1	Imi mγolokezi namgondela baluwa mke zumbe ashaγulweye na wanae, niwokundisha kweli; kangi si miyo ike, hata woshe wetaila mbuli ya kweli. 
2JN.1.2	Inu mbuli ya kweli ne yetiikaila, kangi ilaanga na ishwi mpaka kwe nkalamo. 
2JN.1.3	Mbazi na utungu na mpeho yeanduka kwa Mulungu Tate na kwa Zumbe Yesu Kilisito, ṅwanangwa ywa Tate, imiikaile kweli haṅwe na lukundisho!
2JN.1.4	Nizatamilishiγwa nikiona wanawo kuṅwe, wakianga na kweli, sa tivyolaγiliziγwa ni Tate. 
2JN.1.5	Lushe nakulombeza iwe, mke zumbe, so viya nitekugondela mlaγilizo muhya, ni uja, tiinkiγwewo aho kivoko, kangwe tikundishane. 
2JN.1.6	Kangi kukundishana ni γuko, tikianga, sa tivyolaγiliziγwa ndiye. Unu ni mlaγilizo wakwe, sa tiivilevyo aho kivoko, kangwe fiange nawo.
2JN.1.7	Hambu waazaγanyi wangi wazaingila mwe inu shi washiwolaviliza kuti: Yesu Kilisito aizile na ṅwili wa kimuntu; mwe ivyoho ni mwazaγanyi, ne mwemwomanya Kilisito. 
2JN.1.8	Kiolelei wenye, kangwe mshezaaza viya, mumotilevyo na kuγoshola ndima, kangwe nezemuhokele upokezi woshe. 
2JN.1.9	Kila mwezisa, ashiyeanga sa viya, Kilisito ahinyizevyo, uyu Mulungu nkana naye; miya mweanga sa viya, Kilisito ahinyizevyo, uyu Tate ana naye, hata Ṅwanae. 
2JN.1.10	Ati muntu aiza kwenyu ashiyeleta viya muhinyiγwevyo, mushemhokele mwenyu, mshemunke tuio! 
2JN.1.11	Hambu mwemunka tulo aivana na mbuli zakwe mbada.
2JN.1.12	Nina vingi vya kumigondela, miya sikunda kuvibinda na talatasi na wino, miya naalila, kuti neniize kwenyu, tidahevitamwilana kanwa kwa kanwa, kangwe nyemi yetu iisiize kuγenela. 
2JN.1.13	Wana mkuluwo ashaγulweye wakuluγusha! Amini.
3JN.1.1	Imi mγolokezi namgondela mbuyangu Gayo baluwa, niyemkundisha kweli.
3JN.1.2	Mbuyangu, nakundisha kuzinka, uikale vitana na ugima, sa moyo wako uvyoikala vitana. 
3JN.1.3	Nizatamilishiγwa, wanduγu wakiiza, wakitogola kweli yako, sa uvyoanga na kweli. 
3JN.1.4	Sina nyemi yezinka inu, niyoona nikiiva, kuti wanangu waanga na kweli. 
3JN.1.5	Mbuyangu, ni vitana viya, uvyoγoshwela wanduγu, hata ni waγeni; 
3JN.1.6	wazatogwela mabumbangwa kweli yako; ukikunda kubontola vitana vyako, utawaelekeza, sa vivyoagiza wantungwa wa Mulungu. 
3JN.1.7	Hambu waihitile iyo ntambo kwa mbuli ya zinangwa, nkawana waγwilevyo kwa wamzimu. 
3JN.1.8	Ishwi vyatitala kuwafikiza we ivyoho, kangwe bata ishwi tiiγoshwele ija mbulingwa ya kweli ndima.
3JN.1.9	Nizagonda mbuli kwe bumbangwa, miya Diotelefe mwekunda kuγaluka ywa bosi nkatiiva. 
3JN.1.10	Kwa inu mbuli nikizaiza nitamkumbusha mbuli zakwe, azoγoshola, akitishinga vibada, kangi nkahela haho du; ṅwenye nkafikiza wanduγu, vikibinda waja wekunda awafingiza, awaingata mwe bumbangwa.
3JN.1.11	Mbuyangu, ushetongele vyeiha, utongele vyeziha! Mwezifya mbuli zakwe aanduka kwa Mulungu, mweifya mbuli zakwe nkamwene Mulungu. 
3JN.1.12	Demetiliyo atogolwa ni wantu woshe, kangi atogolwa kweli, hata ishwi tavilongela uwona, kangi wataila, kuti uwona wetu ni wa kweli.
3JN.1.13	Nina vingi vya kukugondela, miya sikunda kuvikugondela na wino na kalamu; 
3JN.1.14	miya niyaalila, kuti nezenikuone kinyanyi, tidahetamwilana kanwa kwa kanwa. 
3JN.1.15	Mpeho na iwe! Weyawo wakuluγusha, iwe uawe tiluγushize kwa weshu ukiwalanga mazina!
JUD.1.1	Yuda, mtuṅwa ywa Yesu Kilisito, nduγuye ja Yakobo, nagondela weyangu baluwa waitangwawo, niwokundisha kwa viya, wavyoanga na Mulungu Tate, kangi wavyokiγoja kwa mbuli ya Yesu Kilisito. 
JUD.1.2	Mγenyezeziγwe mbazi na utondolo na lukundisho!
JUD.1.3	Wambuyangu, nizakihimisha, nimigondele mbuli za uhonya wetitala toshe, kwa ivyoho shuli nimigondele na kumihimila, mwomane nkondo kwa mbuli ya mtozesho, waṅazi wainkiγwewo haho. 
JUD.1.4	Hambu kuna wantu kuṅwe waingilewo kinjamanjama, wagondelwawo kale mlaho wawe, kuti wamweza Mulungu, wakitenda uhambanyi waγamba: Mulungu ywetu ana mbazi, hata tikitenda mijiile mibada; kangi yuja Zumbe ike, Zumbe ywetu Yesu Kilisito, wamwikila nkani. 
JUD.1.5	Hata mkitaila ivi vyoshe, nakunda kumikumbusha iyo mbuli kuti: Zumbe akilavya mbali yakwe mwe shi ya Egiputa azabinda waja, ndiwo wakishetozesha vituhu. 
JUD.1.6	Hata walau wabanilewo wenye ufuṅwa wawe, wakilawa kwawe kaya, azawashunga he lwiza na mazolo yekalama, kangwe nezewalahwe masa, uja mushi mkulu wa masa ukizabula. 
JUD.1.7	Sodoma na Gomola na mizi yawe ye nkandai iγosholeyo kilanga sa viyaho, ikitenda luzisho na mili miγeni, haho iilahiγwe, itionyeshe, mlaho wa moto wa ukalami ulivyo. 
JUD.1.8	Ivyoho hata waja wekaloshiγwa wakandanya mili yawe, wabela ufuṅwa, wakanka utanangwa. 
JUD.1.9	Mlau mkulu Mikayeli akiomana na Satani wakikananilana kimba cha Mose nkakundile kumlaha haṅwe na kumkanka, miya azalonga du kuti: Zumbe neakuifye! 
JUD.1.10	Miya awa wabela vyoshe, washivyotaila, miya viya, wavyotaila vya mili yawe sa nyama zishinazo lutwi, wabanika navyo. 
JUD.1.11	Wana mlaho, kwa kuti watongela sila ya Kaini, waazaγanyiγwa wakiufiγwa ni upokezi wa Bileyamu, wabanika kwa mbuli ya nkani sa ziya za Kola. 
JUD.1.12	Awa ne weja haṅwe na inywi nkande za mbazi na kusheogoha, miya ni wapepe, wakilisha wenye, ni mazunde yashinayo fula, yeasiγwa ni mpeho du, ni miti ishinayo mahungo, ishivovyaia, ifileyo kaili, ibindileyo kuṅofuka. 
JUD.1.13	Ni maimbi ya bahali ye nkani, yetefuka ubada wawe wenye; ni ntondwe zishizotoγa, waikilwe mlaho wa lwiza lwa ukalami. 
JUD.1.14	Hata awa kuna ateγanyeye mbuli yawe, ni Henoki, muntu ywa mfungate, ukianda kutala kwa Adamu, aγamba: Zumbe aiza na makulija ya waṅazi wakwe kwa longa 
JUD.1.15	masa na kwa laha woshe na kwa ifya woshe wamwezizewo Mulungu kwa mbuli za lwezo lwawe, wamwezizelo nalo, na kwa mbuli zoshe za ntoγo, wahuza wawiwi wamlongilezo. 
JUD.1.16	Awa ni wenoṅoneza, weihilwa ni mbuli zoshe, wetongela kihelehele chawe du, welonga na vyanwa vyawe mbuli za mahiku, watogola wantu, wenye wai haho, kangwe wainkwe.
JUD.1.17	Miya inywi wambuyangu, fukilai ziya mbuli zelongwa kale ni ziya ntuṅwa za Zumbe ywetu Yesu Kilisito! 
JUD.1.18	Awa wazamiti: Mishi ya bindilizo kutazaoneka wefyulila mbulingwa, wetongela kihelehele choshe cha uhambanyi wawe. 
JUD.1.19	Awa ne weγenyeza nkumbizi, ni wa kiinushi, nkawana mpehongwa.
JUD.1.20	Miya inywi wanduγu, γesanyai na mtozesho wenyu mṅazi! Vikai kwa nguvu ya mpeho ṅazi! 
JUD.1.21	Kiolelei, mwange na lukundisho lwa Mulungu! Afizai mbazi ya Zumbe ywetu Yesu Kilisito yeminka nkalamo! 
JUD.1.22	Tendai mbazi na waja wevivilwa! 
JUD.1.23	Wahonyei mkiwalavya mwe moto! Watuhu tendai mbazi nawo kiwoγawoγa! Mshekunde hata shuke ikandanyiγweyo ni uhambanyi wa ṅwili!
JUD.1.24	Yuja mwedaha kumiγolokela, kangwe mshebane, mwedaha kumiika he utana wakwe, mwi kishimasa na nyemi, 
JUD.1.25	Mulungu ike atiγalukileye mvunizi mwe Zumbe ywetu Yesu Kilisito, atogolwe, agimbikwe! Nguvu na ufuṅwa ni wakwe aho kale hoshe na ivi lushe na mishi yetongela yoshe! Amini.
REV.1.1	Shivi vya Yesu Kilisito, Mulungu amfumbwilevyo, awaonyeshe watuṅwa wakwe vyeunga kuγosholeka nguzu! Azatuma mlau ywakwe, ne avyovimumanyishiza mutuṅwa ywakwe Yohana. 
REV.1.2	Ne ndiye akikanila mbulingwa ya Mutungu na uwona wa Yesu Kilisito na vyoshe, aenevyo. 
REV.1.3	Mwe nyemi ni mwefyoma haṅwe na waja weiva mbuli za uteγanyi, wetozesha viya vigondiγwevyo mumo; hambu mushingwa u hehi.
REV.1.4	Imi Yohana navigondela yaja mabumbangwa mfungate ye mwe shi za Asia: Mbazi imiikaile na mpeho yeanduka kwa yuja mwe haha! Ndiye ai haho kale hoshe, kangi ne ndiye nezealawile. Kangi ianduka kwa waja wantimizi mfungate weγolokela kiti chakwe, 
REV.1.5	kangi ni mpeho yeanduka kwa Yesu Kilisito; uyu ni mwona mwe kweli, ni mulimbulo wa wafilewo, ni mweγolokela wazumbe wa shi. Azatikundisha, azatihaka na mpome yakwe, 
REV.1.6	uhuza wetu uuke, azatiγalusha wazumbe na wavikizi wa ishe Mulungu, uyu ntogolo na nguvu ni zakwe kale na kale. Amini. 
REV.1.7	Shuyuja, aiza mwe mazunde, mesho yoshe nezeyamwone, hata waja, ndiwo wakimshoma, mbali zoshe za shi nezezimlilile. Ivi ni kweli. Amini.
REV.1.8	Imi ni A na O, ni kuγamba: Chandilo na hindilizo, ne avyolonga Zumbe Mulungu mwe haha, ndiye ai habo, ndiye nezealawile, mwena nguvu zoshe.
REV.1.9	Imi Yohana ni mnduγu ywenyu, kangi ni haṅwe na inywi kwa mbuli ya ukiwa, kangi kwa mbuli ya uzumbe, kwa mbuli ya uzizimizi weoneka kwa Yesu; ne nikiikala mwe kisiwa cheitangwa Patimo, kwa viya nibilikilevyo mbulingwa ya Mulungu na uwona wa Yesu. 
REV.1.10	Ne nii kimpeho he mushi wa Zumbe, ne nihoiva nyuma kwangu mulilo mkulu, viya ni wa gunda, angwe: Imi ni A na O, ywa bosi na ywa shilikiza. 
REV.1.11	Uvyoona vigonde mwe kitabu, uchitume kwe yaja mabumba mfungate uko Efeso, Similina, Peligamo, Tiyatila, Salide, Filadelifiya, Lawodikiya! 
REV.1.12	Nizahituka, niolele icho kanwa chelonga na imi; nikihituka ivyoho nizaona taa mfungate za zahabu, 
REV.1.13	gatigati mwe izi taa nizaona mwefanana, viya ni ṅwana muntu, aizwikile nkazu, he kifuwa aizwikile kowa ja zahabu. 
REV.1.14	Mutwi wakwe na vunga jakwe jaṅala, viya ni upamba ao viya ni kau, mesho yakwe yafanana, viya ni bilibili ja moto; 
REV.1.15	milundi yakwe ifanana na ṅandu ilungumiziγweyo zikoi, milongele yakwe ifanana, viya ni mibohele ya mazi mangi. 
REV.1.16	Mwe mkono wakwe wa kulume aitozize ntondwe mfungate, mwe kanwa chakwe mzalawa shime yekolesha, yena nyino mbili; nikimwolela, afanana na zuwa jeaka na nguvu yakwe. 
REV.1.17	Nikimwona nizakina he milundi yakwe, viya nitefa. Azanibadikila mkono wakwe wa kulume angwe.
REV.1.18	Usheogohe! Imi ni ywa bosi na ywa shilikiza na yuja mwe moyo; ne niifile, miya shivyo, ni moyo kale na kale, 
REV.1.19	niitozize funguwo za kifa na za kuzimu. 
REV.1.20	Gonda lushe uvyoona, vye haha na viya, ndivyo vilawile nyuma! Mbuli zishizotailikana za ziya ntondwe mfungate, uenezo mwe mkono wangu wa kulume, na za ziya taa mfungate za zahabu. Ziya ntondwe mfungate ni walau wa yaja mabumba mfungate, ziya taa mfungate, uenezo, ni yaja mabumba mfungate.
REV.2.1	Mlau ywa bumbangwa ja Efeso umgondele kuγamba: Ne avyolonga mwetoza ziya ntondwe mfungate na mkono wakwe wa kulume, mweanga gati mwe ziya taa mfungate: 
REV.2.2	Nataila miγoshwele yako na lulali na uzizimizi wako; nataila, kuti nkuivana na wawiwi, uzawaγeza waja weγamba, kuti ni ntuṅwa, kangi siwo, uzawabunkula kuti: Ni wa mambeza. 
REV.2.3	Una uzizimizi, uzafa muku kwa mbuli ya zina jangu, kangi nkutibuke. 
REV.2.4	Miya nakushunda, kuti uzaleka mikundishize yako ya kuandiila. 
REV.2.5	Kumbuka lushe, ukinileho naho, uvoteke, uγoshole miγoshwele yako ya bosi! Miya ati una nkani, nenikuizile kinyanyi, nikinye taa yako, iuke hantu hakwe, ati washevoteka. 
REV.2.6	Miya inu mbuli una nayo kuti: Nkukunda miγoshwele ya Wanikolayi, nishiyokunda nami. 
REV.2.7	Mwena mashikilo aive, mpehongwa ivyolonga mabumbangwa! Ndiye avote, nezenimunke muti wa nkalamo uko Paladiso kwa Mulungu, auje.
REV.2.8	Mlau ywa bumbangwa ja Similina umgondele kuγamba: Ne avyolonga yuja ywa bosi na ywa shilikiza, afaye, 
REV.2.9	kangi afufukaye: Nataila nkondo zako na ukiwa wako, kangi u mzuli; nataila, uvyokankwa ni waja wekiitanga Wayuda, kangi siwo; ni wahina wa Satani. 
REV.2.10	Usheogohe viya, ndivyo ulumiziγwe! Kaula, yuja ṅwenye leba inywi kuṅwe neamigele mwe chumba, kangwe mγeziγwe, nezemwone ukiwa mishi kumi. Tozesha mpaka kufa! Ne ndivyo nikunke linga ja nkalamo. 
REV.2.11	Mwena mashikilo aive, mpehongwa ivyolonga mabumbangwa! Ndiye avote, nkezeatungulukwe ni kifa cha mbili.
REV.2.12	Mlau ywa bumbangwa ja Peligamo umgondele kuγamba: Ne avyolonga yuja mwetoza shime yekolesha, 
REV.2.13	yena nyino mbili: Nataila miγoshwele na miikaile yako kuti: Uikala, kitingwa cha Satani chiliho, kangi watozesha zina jangu, nkukezile nkani, kuti wanitozesha, hata mishi ija, Antipa, mwona ywangu mwe kweli, akikoṅwa kwenyu, Satani akoikala. 
REV.2.14	Nivyokushunda ni vidodo, kuti kwako una wetozesha mihinyize ya Bileyamu amhinyizeye Balaka kuihiza wana Isilayeli na kuja nyama za fika na kulenda kilanga. 
REV.2.15	Ivyoho hata iwe una nawo wetozesha mihinyize ya Wanikolayi yefanana na ija. 
REV.2.16	Lushe voteka! Miya ati una nkani, nenikuizile kinyanyi, niwaomanye na ija shime ya kanwa changu. 
REV.2.17	Mwena mashikilo aive, mpehongwa ivyolonga mabumbangwa! Ndiye avote, nezenimupangile ija mana ifishiγweyo, nezenimunke nyanga yeṅala, kangi mwe iyo nyanga mwigondiγwe zina hya jishijotailwa ni muntu kushima yuja mwejiγuwa.
REV.2.18	Mlau ywa bumbangwa ja Tiyatila umgondele kuγamba: Ne avyolonga Ṅwanangwa ywa Mulungu, mwena mesho yakwe yefanana na bilibili ja moto, kangi milundi yakwe ifanana na ṅandu: 
REV.2.19	Nataila ndima zako na mikundishize yako na mitozesheze yako na mitumikile yako na uzizimizi wako; kangi ndima zako za kushilikiza zaγenela kuzinka ziya za bosi. 
REV.2.20	Miya nakushunda, kuti wamleka du yuja mvyelengwa mweitangwa Izebeli, mwekiitanga mubilikizi, mweazaγanya wapuna wangu na kuwahinya kutenda kilanga na kuja nyama za fika. 
REV.2.21	Nizamunka mishi, avoteke, kangi nkakunda kuvoteka, akileka kilanga chakwe. 
REV.2.22	Kaula, nezenimtambike mwe lusazi, kangi waja watendilewo kilanga naye nezeniwagele ukiwa ukulu, ati washevoteka na kutowa hulu izo ndima zawe. 
REV.2.23	Wanae neniwakome, wafe, mabumba yoshe yataile, kuti imi nabunkula fiγo na myoyo, kuti nezenimwuzize kila muntu, sa ndima zakwe zilivyo. 
REV.2.24	Miya namiti inywi watuhu uko Tiyatila, mushiwotongela ija mifuzize, mushiwotaila minyanyi yoshe ya Satani, namilonga kilushimo kuγamba: Sezenimiinuze mziγo wa mtuhu. 
REV.2.25	Komo muvyona navyo muvitoze, mpaka ndiho nezeniizile! 
REV.2.26	Ndiye avote, ndiye atongele miγoshwele yangu, nezenimunke ufuṅwa wa wamzimu, 
REV.2.27	awalishe na ngoda ya kilama, sa vyumbo vya mwufi vivyotulwa. 
REV.2.28	Sa ṅwenye niinkiγwevyo ni Tate, nezenimunke ntondwe ya mbalakele. 
REV.2.29	Mwena mashikilo aive, mpehongwa avyolonga mabumbangwa!
REV.3.1	Mlau ywa bumbangwa ja Salide umgondele kuγamba: Ne avyolonga yuja mwetoza ziya mpeho mfungate za Mulungu haṅwe na ziya ntondwe mfungate: Nataila miγoshwele yako, kuti una ijo zina kuti: U moyo, kangi u kimba. Viluka, ugele viya vyekunda kufa nguvu! 
REV.3.2	Hambu siene, kuti ndima zako zizabontoka he mesho ya Mulungu. 
REV.3.3	Kumbuka viya uhokelevyo, uivilevyo, uvitozeshe ukihitula ntongonyezi zako! Ati washekiγoja, nezeniize sa mubavi, nkoutaile aho, ndiho nezenikuizile. 
REV.3.4	Miya kwako Salide una mazina ya kuṅwe washikandanyewo shuke zawe, nezewaange na imi waizwikile shuke zeṅala, hambu viyawaagiza. 
REV.3.5	Ndiye avote, nezeazwikwe ivyoho shuke zeṅala, sezenifute zina jakwe mwe kitabu cha nkalamo, nezenilonge zina jakwe na kulaviliza ha Tate na ha walau wakwe. 
REV.3.6	Mwena mashikilo aive, mpehongwa avyolonga mabumbangwa!
REV.3.7	Mlau ywa bumbangwa ja Filadelifiya umgondele kuγamba: Ne avyolonga yuja mṅazi, yuja mkweli mweloza funguwo ya Dawidi, mwezuγula, kangi nkakuna ndiye azuγale, mwezuγala, kangi nkakuna ndiye azuγule: 
REV.3.8	Nataila miγoshwele yako; kaula! Nizakuirka luvi luzuγukelo, muntu ashilodaha kuluzuγala. Kweli una nguvu ngeke, miya uzatozesha mbuli yangu, kangi nkufishize zina jangu. 
REV.3.9	Kaula! Nalavya kuṅwe wafuziγwewo ni Satani weγamba, kuti ni Wayuda, kangi siwo, watahenya. Kaula! Imi nezenileke, waiawile, wakukinile he milundi yako, wataile kuti: Nizakukundisha. 
REV.3.10	Hambu uzatozesha mbuli ya mizizimizize yangu, lushe nami nenikutozeshe, haja ha kuγezwa hakizabula heunga kulawila shi zoshe zeikala wantu, kangwe weikala kunu shi waγezwe. 
REV.3.11	Naiza nguzu tozesha viya, uvyona navyo kangwe muntu ashezakuhoka linga jako! 
REV.3.12	Ndiye avote, nezenimγalushe mkola mwe vikilo ja Mulungu ywangu, nkezeamlawe vituhu, nezenimgonde zina ja Mulungu ywangu na zina ja muzingwa wa Mulungu ywangu, ja uja muzi muhya wa Yelusalemu, ndiwo usheele ukilawa mwe lwingu kwa Mulungu ywangu, kangi nezenimgonde zina jangu hya. 
REV.3.13	Mwena mashikilo aive, mpehongwa avyolonga mabumbangwa!
REV.3.14	Mlau ywa bumbangwa ja Lawodikiya umgondele kuγamba: Ne avyolonga mwamizi, yuja mwona mtanda na mkweli, chandilo cha vyoshe viumbiγwevyo ni Mulungu: 
REV.3.15	Nataila miγoshwele yako, kuti nkulota, kangi nkuhisha. Ukatalota ao ukatahisha! 
REV.3.16	Miya shivyo: Walenguka, nkuhisha, nkulota, nezenikushwe mwe kanwa changu. 
REV.3.17	Waγamba: Ni mzuli, niiγenyeze, sina nivyokosa, kangi nkutaila, kuti iwe u mnyonge, kuti wagwiza mbazi, kuti u mkiwa, kuti uzafa mesho, kuti u lushi. 
REV.3.18	Nakunka viyuγo nikikuti: Γula zahabu kwangu iokiγweyo na moto, uγaluke mzuli, na shuke zeṅala, uzwike, viya vye shoni vya ulushi wako vishemanyike, na mavuta, ushishe mesho yako, kangwe uone. 
REV.3.19	Woshe, niwokundisha, nawashunda, nawaluta. Kihime lushe kuhilula ntongonyezi zako! Shimi! 
REV.3.20	Niiγoloke he luvi nikigoṅonda. Ati muntu aiva kanwa changu, akizuγula luvi, nitaingila niwakwe, nije nkande zakwe, yohe aje zangu. 
REV.3.21	Ndiye avote, nezenimfile mbazi, aikale na imi mwe kiti changu, sa imi ṅwenye nivotilevyo, nikibinda nikiikala na Tate mwe kiti chakwe. Mwena mashikilo aive, 
REV.3.22	mpehongwa avyolonga mabumbangwa!
REV.4.1	Vikibinda nizaolela, nizaona luvi, luizuγuke mwe lwingu; kangi nizaiva kanwa cha bosi, niivilecho, viya ni cha gunda, chelonga na imi angwe: Kwela na aha, nikuonyeshe vyeunga kuγosholeka uko nyuma! 
REV.4.2	Viya du lushe nizakwela kimpeho, nizaona kiti, chiikiγwe mwe lwingu; mwe ichi kiti muna achiikaileye. 
REV.4.3	Uyu aikaleye ukimwolela, afanana na iwe ja yasipi ao ja salidiyo; vikibinda ichi kiti chiidenganilwe ni lunywa mazi, nikiluolela, lufanana na iwe ja sumalato. 
REV.4.4	Vikibinda kuna viti milongo mili na vine videnganilevyo icho kitingwa, mwe ivi viti mwiikale waγolokezi milongo mili nawane, waizwikile shuke zeṅala, mwe mitwi yawe waizwikile mabunduya zahabu. 
REV.4.5	He icho kitingwa hazamulika na kuγuγumuka na kubambaluka, kangi he icho kitingwa kamazu hadodo hana taa za moto mfungate zeaka, ne ziya mpeho mfungate za Mulungu.
REV.4.6	Vituhu kamazu he icho kitingwa hana, viya ni bahali ya kilolo yefanana na kilisitalo. Kangi he icho kiti gati haidenganile nyama ne, zigisizezo mesho mwe vyeni, hata nyuma. 
REV.4.7	Nyama ya bosi ifanana na shimba, nyama ya mbili ifanana na ndama, nyama ya ntatu ina cheni, viya ni cha muntu, nyama ya ne ifanana na ngwilizi yepulika. 
REV.4.8	Izi nyama ne zina mawawa mtandatutandatu, ziigisize mesho cha se na cha ndai; nkazihema, zalonga kilo na mushi: Mṅazi, mṅazi, mṅazi ni Zumbe Mulungu mwena nguvu zoshe, ndiye ai haho, mwe haha, ndiye aize. 
REV.4.9	Kangi izi nyama ziyamgimbika na kumshimila na kumtogola yuja mweikaila kitingwa, mwe moyo kale na kale. 
REV.4.10	Ne waja waγolokezi milongo mili na wane wahomkinila mweikaila kitingwa na kumvika yuja mwe moyo kale na kale; vikibinda wazaika malinga yawe shi he kitingwa angwe: 
REV.4.11	Iwe Zumbe na Mulungu ywetu, vyakuagiza kutogolwa na kushimilwa na kugimbikwa, kwa kuti iwe uzaumba vyoshe kwa kikundile chako, viya ukundilevyo vizalawila, vizaumbiγwa.
REV.5.1	Mwe mkono wa kulume wa yuja aikaileye kitingwa nizaona kitabu chigondiγwecho uko ndai na kwe mγongo, chiigezilwe magongezo mfungate ya wafu. 
REV.5.2	Nizaona, mlau mwe nguvu akibilikila na kanwa kikulu angwe: Ni ndai mweagiziγwa ni kuγubula ichi kitabu na kushungula magongezo yakwe? 
REV.5.3	Miya uko kwe lwingu, hata kunu shi, hata uko kuzimu nkakuna adahileye kuγubula icho kitabu ao du kuchiolela. 
REV.5.4	Nizalilisha, kuti nkakuoneke mweagiziγwa ni kuγubula icho kitabu ao du kuchiolela. 
REV.5.5	Miya waja waγolokezi ṅwiyae ywawe muṅwe azaniti: Ushelile! Kaula, kuzavota shimba yeanduka mwe kolwa ja Yuda, ni nkolo ya Dawidi, aγubule ichi kitabu na kushungula magongezo yakwe. 
REV.5.6	Ne nihoona: Gatigati he chiya kitingwa na he ziya nyama ne na he waja waγolokezi hazaγoloka ṅwangoto sa vivyoho, akomiγwevyo, ana feya mfungate na mesho mfungate, ne ziya mpeho mfungate za Mulungu, zitumiγwezo na mwe shi zoshe. 
REV.5.7	Azaiza, azahokela icho kitabu mwe mkono wa kulume wa yuja aikaileye kitingwa.
REV.5.8	Aho akichiγuwa icho kitabungwa, ne ziya nyama ne na waja waγolokezi milongo mili na wane wahokinila yuja ṅwangoto, waitozize kila muntu pango na ntungo ya zahabu, ziimemile uvumba, ni miviko ya waṅazi. 
REV.5.9	Wazaimba imbo hya angwe: Iwe waagiziγwa ni kuγuwa kitabungwa na kushungula magongezo yakwe! Hambu waakoṅwa, waamkombwela Mulungu na mpome yako wantu wa makolwa yoshe na wa vilosi vyoshe na wa mbali zoshe na wa wamzimu woshe, uzaleka, 
REV.5.10	waγaluke wazumbe na wavikizi wa Mulungu, watoze uzumbe mwe shi. 
REV.5.11	Nikiolela vituhu nizaiva vyanwa vya walau wangi wadenganilewo icho kitingwa na ziya nyama ne na waja waγolokezi; nikiwatala, wazaγelemuka makulija na makulija na makulija. 
REV.5.12	Wazalonga navyanwavikuluangwe: Ṅwangoto akomiγweye vyamwagiza kuγuwa ufuṅwa na uzuli na viyuγo na nguvu na tae na utana na ntogolo! 
REV.5.13	Hata vyumbo vyoshe vye uko kwe lwingu na kunu shi na uko kuzimu na uko kwe bahali haṅwe na vyoshe vye mumo nizaiva vikilonga: Yuja mweikaila kitingwa haṅwe na yuja ṅwangoto watogolwe, wagimbikwe, wainkwe utana na nguvu kale na kale! 
REV.5.14	Ziya nyama ne zizaitikila: Amini, ne waja waγolokezi wahogwa na kumvika yuja mwekalama kale na kale.
REV.6.1	Nizaona, yuja ṅwangoto akishungula iṅwe ja yaja magongezo mfungate ya wafu, ne nihoiva, ziya nyama ṅwenga ikilonga, viya ni vuzo ja lubambala angwe: Iza! 
REV.6.2	Nikiolela, nizaona falashi yeṅala, yuja aipandileye aitozize uta, azainkwa linga, viya ni mvoti, azahalawa, kangwe akavote.
REV.6.3	Akishungula gongezo ja mbili, nizaiva, nyama ya mbili ikilonga angwe: Iza! 
REV.6.4	Ne kuholawa falashi ntuhu yelungulika, yuja aipandileye azashungulwa kuusha mwivano kunu shi, wantu wakomane wenye na wenye, vikibinda azainkwa shime nkulu.
REV.6.5	Akishungula gongezo ja ntatu, nizaiva, nyamaya ntalu ikilonga angwe: Iza! Nikiolela nizaona falashi size, yuja aipandileye aitozize kihimo mwe mkono wakwe. 
REV.6.6	Ne nihoiva, viya ni kanwa che mwe ziya nyama ne gati, angwe: Katezu ka ngano ni lobo, vitezu vitatu vya mshele ni lobo, miya mavuta na mvinyo ushezavibana!
REV.6.7	Akishungula gongezo ja ne, nizaiva, kanwa cha nyama ya ne chikilonga angwe: Iza! 
REV.6.8	Nikiolela nizaona falashi ye zeluzelu, yuja aipandileye zina jakwe ndiye kifa, kuzimu kumtongela, wazainkwa ufuṅwa wa fungu ja ne ja shi, wakome na shime ao na sala ao na kifa ao na makaka ya shi.
REV.6.9	Akishungula gongezo ja shano, nizaona mzunguwi he okelo ja ṅombe za mviko mpeho za waja wakomiγwewo kwa mbuli ya Mulungu na kwa mbuli ya uwona, ndiwo wakitozesha. 
REV.6.10	Wazakema na vyanwa vikulu angwe: Zumbe mṅazi mwe kweli, ni lini, ukizalaha na kulahiza mpome yetu kwa waja weikala uko shi? 
REV.6.11	Kila ṅwiyae ywawe azainkwa nkazu yeṅala, wazaγangwa, watongomale hadodo ani, mpaka ibontoke mbuli ya wapuna weyae wawe na ya wanduγu wawe weunga kukoṅwa wohe sa awa wenye.
REV.6.12	Nizaona, akishungula gongezo ja mtandatu, ne kuhooneka mdidimo mkulu, zuwa jizachuta, viya ni guniya ja ukonge, ṅwezi woshe uzalungulika, viya ni mpome, 
REV.6.13	ntondwe za lwingu zizagwa na shi, sa mkuyu uvyohaγatula nkuyu zakwe ukikuchiγwa ni mpeho nkulu. 
REV.6.14	Lwingu luzatana sa talatasi jefikakizinga, milima yoshe na visiwa vyoshe vizaushiγwa hantu hawe. 
REV.6.15	Wazumbe woshe wa shi na wafuṅwa na wankondo na wazuli na wanguvu na wapuna woshe na wana vyale wazakifisha kwe mpanga na kwe mahati ya makungu, wazalonga milima na makungu angwe: 
REV.6.16	Tikinilei, mtifishe he mesho ya yuja mweikaila kitingwa na he maya ya yuja ṅwangoto! 
REV.6.17	Hambu uja mushi mkulu wa maya yakwe uzabula; ndiye adahe kuika nkani ni ndai?
REV.7.1	Vikibinda nizaona walau wane, waiγoloke he maheta mane ya shi, wakitoza ziya mpeho ne za shi, kangwe mpeho ishekunte mwe shi na mwe bahali na he muli muṅwe du. 
REV.7.2	Nizaona mlau mtuhu, akwela uko kwelawa zuwa, aiokiγwe na Iunyindi lwa Mulungu mwe moyo, azabohela na kanwa kikulu wajawalauwane washungulwewo kubana shi na hahali, 
REV.7.3	angwe: Mshezabana shi na bahali na miti, shuti tineoka wapuna wa Mulungu ywetu lunyindi he vyeni vyawe! 
REV.7.4	Nizaiva talo ja waja waokiγwewo lunyindi: Ni makulijagana namilongo mine na mane waokiγwewo lunyindi wa makolwa yoshe ya wana Isilayeli. 
REV.7.5	Wa kolwa ja Yuda waokiγwewo lunyindi ni makulija kumi na maili, wa kolwa ja Lubeni ni makulija kumi na maili, wa kolwa ja Gadi ni makulija kumi na maili, 
REV.7.6	wa kolwa ja Aseli ni makulija kumi na maili, wa kolwa ja Nafutali ni makulija kumi na maili, wa kolwa ja Manase ni makulija kumi na maili, 
REV.7.7	wa kolwa ja Simeyoni ni makulija kumi na maili, wa kolwa ja Lewi ni makulija kumi na maili, wa kolwa ja Isakali ni makulija kumi na maili, 
REV.7.8	wa kolwa ja Sebuluni ni makulija kumi na maili, wa kolwa ja Yosefu ni makulija kumi na maili, wa kolwa ja Benyamini ni makulija kumi na maili waokiγwewo lunyindi.
REV.7.9	Vikibinda nizaolela, nizaona bumba kulu, muntu ashijodaha kutala, jianduka kwa wamzimu na kwe makolwa na kwe mbali na kwe vilosi vyoshe, wazaγoloka kamazu he chiya kitingwa na he yuja ṅwangoto, waizwikile nkazu zeṅala; 
REV.7.10	waitozize masala na mikono yawe, wazakema na vyanwa vikulu angwe: Uvunizi u kwa Mulungu ywetu mweikaila kitingwa na kwa yuja ṅwangoto! 
REV.7.11	Ne walau woshe weγolokela icho kitingwa na kuchidenganila na waja watawa na ziya nyama ne wahokinila funi icho kitingwa na kumvika Mulungu, 
REV.7.12	angwe: Amini; uṅazi na utana na viyuγo na ntogolo na ufuṅwa na nguvu na ukulu ni wa Mulungu ywetu kale na kale! Amini. 
REV.7.13	Waja waγolokezi ṅwiyae ywawe muṅwe azaniuza, azaniti: Awa wazwikilewo shuke zeṅala ni wantu ani? Walawa na hi? Nizamuti: Zumbe ywangu, wataila. 
REV.7.14	Azaniti: Awa ne welawa mwe ukiwa ukulu, wazafula shuke zawe, wazaziṅaza na mpome ya yuja ṅwangoto. 
REV.7.15	Kwa ivyoho, waγolokela kitiugwa cha Mulungu, wamtumikila kilo na mushi mwe vikilo jakwe, kangi yuja mweikaila kitingwa nezeaikale kwawe. 
REV.7.16	Nkezewakeona sala ao du nkilu, kangi nkezewakekasiγwa ni zuwa ao kiluke ani kiluhu, 
REV.7.17	hambu yuja ṅwangoto mweikaila kilingwa atawalisha, atawaiγala kwe mashoko ya mazi ye nkaiamo, kangi Mulungu atahonola meshozi yoshe mwe mesho yawe.
REV.8.1	Akishungula gongezo ja wafu ja mfungate, uko kwe lwingu vyoshe vizatongomala hindi gima ja saa. 
REV.8.2	Nizaona waja walau mfungate wemγolokela Mulungu, wakiinkwa magunda mfungate. 
REV.8.3	Vikibinda kuzalawila mlau mtuhu, azaγolokela okelo ja ṅombe za mviko aitozize kitasa cha zahabu cha vunkiziza, azainkwa uvumba ungi, anoke, waṅazi woshe wakivika mwe okelo ja ṅombe za mviko je he kitingwa kamazu. 
REV.8.4	Moshi wa uvumba uzakwela mwe mkono wa yuja mlau haṅwe na miviko ya waṅazi, uzabula ha Mulungu. 
REV.8.5	Vikibinda yuja mlau azaγuwa chiya kitasa cha vunkiziza, azachimemeza moto weanduka mwe jiya okelo ja ṅombe za mviko, azachitambika na shi; ne kuholawila lubambala na lukuwa na lumuli na mdidimo.
REV.8.6	Waja walau mfungate watozizewo yaja magunda mfungate wazakiteγa lushe, watowe magunda.
REV.8.7	Mlau ywa bosi azatowa gunda, ne kuholawila fula ya mawe na moto, viivangane na mpome, vizagwa na shi; kuzahya fungu ja ntatu ja ngulu ngima, hata fungu ja ntatu ja miti jizahya, hata mani yoshe maishi yazahya.
REV.8.8	Mlau ywa mbili azatowa gunda, ne kuholambikwa na mwe bahali viya ni mulima mkulu weaka moto, fungu ja ntatu ja bahali jizaγaluka mpome, 
REV.8.9	kangi fungu ja ntatu ja nyama za bahali ze moyo jizafa, hata fungu ja ntatu ja vyombo jizabanika.
REV.8.10	Mlau ywa ntatu azatowa gunda, ne kuholawa ntondwe nkulu mwe lwingu yeaka moto, viya ni taa, izagwa na mwe fungu ja ntatu ja mito na mwe mashoko ya mazi. 
REV.8.11	Inu ntondwe zina jakwe iitangwa Leza, fungu ja ntatu ja mazi jizaγaluka, viya ni leza, wantu wangi wazakoṅwa ni yaja mazi, kwa kuti yanyeγelesha.
REV.8.12	Mlau ywa ne azatowa gunda, ne kuhotowiγwa fungu ja ntatu ja zuwa na fungu ja ntatu ja ṅwezi na fungu ja ntatu ja ntondwe, aya mafungu yawe ya ntatu yazagwa lwiza, aya mafungu yawe nkayaakile mushii, hata kilo ni vivyoho.
REV.8.13	Nikikaula nizaiva, ngwilizi ikipulika mwe lwingu lwe gati, ikikema na kanwa kikulu angwe: Nkondo! Nkondo! Nkondo! Zitalawila weikala mwe shi, kukikema magunda yashiγaleyo ya waja walau watatu weunga kuyatowa.
REV.9.1	Mlau ywa shano azatowa gunda, ne nihoona ntondwe ilawileyo mwe lwingu, iikinile na shi, izainkwa funguwo ya kishima cha kuzimu. 
REV.9.2	Izazuγula chiya kishima cha kuzimu, ne kuhokwela moshi mwe icho kishima, viya ni moshi wa ziko kulu, zuwa du jizagwa lwiza, kangi kosheni kuzatenda kishimishi kwa mbuli ya moshi wa chiya kishima. 
REV.9.3	Mwe uja moshi mzalawa siγe, zizaγubika shi, zizainkwa nguvu, sa visuse vivyotenda nguvu kunu shi. 
REV.9.4	Zizalaγiliziγwa, zishezabana mani ya shi na mgina woshe na miti yoshe komo wantu washinawo lunyindi lwa Mulungu mwe vyeni. 
REV.9.5	Kangi nkazikundiziγwe kuwakoma, shuti ziwaswilimize myezi mishano, kangi kuluma kwawe kufanana, viya ni kisuse chikimuluma muntu na luvula. 
REV.9.6	Mishi ija wantu newalonde lufiile, miya nkezewaluone, watakundisha kufa, miya kifa chitawanyilika. 
REV.9.7	Izi siγe shula yawe ifanana, viya ni mafalashi yatandikilweyo nkondo; kwe mitwi yawe kuna mabundu, viya ui ya zahabu, vyeni vyawe vifanana, viya nivyawantu. 
REV.9.8	Zina mavunga, viya ni ya wavyele, meno yawe, viya ni meno ya shimba. 
REV.9.9	Kangi vifuwa vyawe, viya ni mademu ya kilama, mikemele ya mbawa zawe, viya ni magali yehunwa ni mafalashi mangi na kwe nkondo. 
REV.9.10	Kangi zina mikila, viya ni mikila ya visuse vyena fula; mwe mu mikila yawe ne nguvu yawe ilimo ya kulumiza wantu myezi mishano. 
REV.9.11	Wana zumbe ywawe, ni mlau ywa kuzimu mweitangwa Kiebuleyo Abadoni, Kigiliki zina jakwe aitangwa Apoliyoni. 
REV.9.12	Nkondo ya bosi izaomboka; miya shivyo: Kukeshiγale nkondo mbili zeiza nyuma.
REV.9.13	Mlau ywa mtandatu azatowa gunda, ne nihoiva kanwa kiṅwe chilawilecho he maheta mane ya okelo ja zahabu ja ṅombe za mviko je haja ha Mulungu kamazu; 
REV.9.14	chizamlonga yuja mlau ywa mtandatu, aketozize gunda jakwe, angwe: Shungula waja walau wane washungiγwewo he uja muto mkulu wa Oifulati. 
REV.9.15	Waja walau wane wazashungulwa; ne waiikilwe inu saa ya unu mushi wa unu ṅwezi wa iji vuli, kangwe wakome fungu ja ntatu ja wantu. 
REV.9.16	Talo ja wankondo wapandilewo mafalashi ni makulija na makulija; nizaiva, talo jawe jikilongwa. 
REV.9.17	Nizaona na mesho yangu yaja mafalashi na wapandilewo mumo, waizwikile mademu yelungulika, kuṅwe yachuta, kuṅwe ni ya nweze; mitwi ya aya mafalashi ifanana, viya ni mitwi ya mashimba, mwe vyanwa vyawe mzalawa moto na moshi na vibilitibiliti. 
REV.9.18	Fungu ja ntatu ja wantu jizakoṅwa ni izo nkondo ntatu, ni uja moto na moshi na vibilitibiliti vilawilevyo mwe vyanwa vyawe. 
REV.9.19	Hambu nguvu ya aya mafalashi ni vyanwa vyawe na mikila yawe; hambu mikila yawe ifanana na nyoka, ina mitwi, ne wayoluma nayo. 
REV.9.20	Wantu washiγalewo, washikomiγwewo ni izi nkondo, nkawavoteke kwa mbuli ya miγoshwele ya mikono yawe, kangi nkawalekile kuvika mizimu na vinyuwa vya zahabu na vya feza na vya ṅandu na vya mawe na vya miti, vishivyodaha kuona na kuiva na kuanga. 
REV.9.21	Miya vivyoho nkawavoteke kwa mbuli ya utungulu na ushai na utesi na ubavi wawe.
REV.10.1	Nizaona mlau mtuhu mwe nguvu, akisheela mwe lwingu, kizwiko chakwe ni zunde, nkofiya yakwe ni lunywa mazi, cheni chakwe viya ni zuwa, milundi yakwe viya ni shiki ze moto; 
REV.10.2	mwe mkono wakwe aitozize kitabu kidodo chikusukecho, na mulundi wa kulume aijatile mwe bahali ulanga, na mulundi wa kumosho aijatile mwe shi. 
REV.10.3	Azakema na kanwa kikulu, sa shimba ivyoluluma; kangi akikema, mbambala mfungate zizaitikila. 
REV.10.4	Izi mbambala mfungate zikiitikila, nizakunda kuvigonda; ne nihoiva kanwa chilawilecho mwe lwingu, chikiγamba: Izi mbambala mfungate zilongilevyo vifishe na kuvigela magongezo ya wafu, miya ushevigonde! 
REV.10.5	Yuja mlau, nimweneye, akijata mwe bahali na mwe shi, azaoloteza mkono wakwe wa kulume na mwe lwingu, 
REV.10.6	azakilisha na yuja mwekalama kale na kale, aumbileye lwingu na viya vye mumo na shi na viya vye mumo na bahali na viya vye mumo, azaγamba: 
REV.10.7	Mishi nkezeikawe, miya aho, ndiho mlau ywa mfungate nezeatowe gunda jakwe, ne ndiho habontoke viya, Mulungu afishizevyo, sa alongavyo wateγanyi, ndiwo wai wapuna wakwe.
REV.10.8	Chiya kanwa, niivilecho, chikilawa mwe lwingu, chizalonga vituhu na imi angwe: Ndoko, γuwa chiya kitabu chikusukecho mwe mkono wa yuja mlau mwejata mwe bahali na mwe shi! 
REV.10.9	Ne nihohita kwa yuja mlau, nizamlonga, aninke chiya kitabu kidodo. Aniti: Chiγuwe, uchimeze! Chitakuifya mwe ifu jako, miya mwe kanwa chako chitatama, viya ni woki. 
REV.10.10	Nizaγuwa chiya kitabu kidodo mwe mkono wa yuja mlau, nizachimeza; mwe kanwa changu chizatama, viya ni mulile wa woki; miya nikibinda kuchimeza, ifu jizaniifya. 
REV.10.11	Wazaniti: Shuti uteγanyize vingi mbali nyingi za wamzimu zeγenyeza vilosi na wazumbe wangi!
REV.11.1	Nizainkwa lasi jefanana na ngoda, angwe: Inuka, ukahime vikilongwa ja Mulungu na okelo ja ṅombe za mviko na waja wevika mumo! 
REV.11.2	Miya lwazo lwe se he vikilongwa ululeke, usheluhime! Hambu luzainkilwa kwa wamzimu, watajatajata muzingwa mṅazi myezi milongo mine na mili.
REV.11.3	Waona wangu waili neniwalaγilize, wabilikile mishi kulija na magana maili na milongo mtandatu, waizwikile maguniya. 
REV.11.4	Awa ne ija miziyaγembe mili na ziya taa mbili zeγoloka ha Zumbe ywa ngulu ngima. 
REV.11.5	Ati muntu akunda kuwaifya, moto utalawa mwe vyanwa vyawe, ntaja wankulu wawe; muntu akikunda kuwaifya, inu ni mikomelwe yemwagiza. 
REV.11.6	Awa wana ufuṅwa wa kuzuγala lwingu, fula ishegwe mishi ya ubilikizi wawe, kangi wana ufuṅwa wa mazi kuyaγalamusha mpome na ufuṅwa wa kulaha shi na milaho, ndiyo wakunde. 
REV.11.7	Wakibinda kulonga uwona wawe, kutakwela zama uko kuzimu, jitawaomanya, jitawakoma. 
REV.11.8	Vimba vyawe vitaashiγwa tanga he uja muzi mkulu weitangwa kimpeho Sodoma na Egiputa; kangi hata Zumbe ywawe ne akomelwaho. 
REV.11.9	Wantu kuṅwe wa mbali na wa makolwa na wa vilosi na wa wamzimu woshe wataolela vimba vyawe mishi mitatu na hindi, miya nkewaleke, vimba vyawe vikizikwa mwe mbila. 
REV.11.10	Weikala kunu shi watatamilwa kwa iyo mbuli yawe, wataja nyemi, watazuγilana, kwa kuti awa wabilikizi waili ne wakilumiza waja weikala mwe shi. 
REV.11.11	Miya ija mishi mitatu na hindi ikizinka, kuzalawa mpebo ya nkalamo kwa Mulungu, izawaingila, wazainuka, wazaγoloka na milundi yawe, woγa ukulu uzagwila waja wewaolela. 
REV.11.12	Wazaiva kanwa kikulu chelawa mwe lwingu, chizawalonga angwe: Kwelai na kunu! Wazakwela na zunde, mpaka wabule mwe lwingu, wankulu wawe waiwaolele. 
REV.11.13	Ija minga kuzaoneka mdidimo mkulu, uja muzi uzachakuka fungu ja kumi, wantu wakomiγwewo ni uwo mdidimo ni mazina makulija mfungate, waja washiγalewo wazaingilwa ni woγa, wazamlaviliza Mulungu ywa lwingu ntogolo. 
REV.11.14	Nkondo ya mbili izaomboka, kangi shivyo: Nkondo ya ntatu yafikabula.
REV.11.15	Mlau ywa mfungate azatowa gunda, ne kuhoiviγwa mwe lwingu vyanwa vikulu angwe: Uzumbe wa ngulu ngima uzaγaluka wa Zumbe ywetu na Kilisito ywakwe, ne ndiye atoze uzumbe kale na kale. 
REV.11.16	Kangi waja waγolokezi milongo mili na wane weikala mwe viti vyawe he mesho ya Mulungu wazakina funi, wazamvika Mulungu angwe: 
REV.11.17	Takulaviliza ntogolo, Zumbe Mulungu, wena nguvu zoshe, we haha, ndiwo ui haho, kuti uzaγuwa uzumbe kwa nguvu yako nkulu. 
REV.11.18	Wamzimu wakikwelwa ni maya, ne maya yako yalawileho, ne mushi ubuzileho, wafilewo waiahwe, upokeze wapuna wako, wabilikizi na waṅazi na weogoha zina jako, ati ni wadodo, ati ni wakulu, kangi ubane waja webana shi. 
REV.11.19	Vikibinda kuzazuγulwa vikilo ja Mulungu je mwe lwingu, mwe iji vikilo jakwe mzaoniγwa kibweta cha kilaγa chakwe; haho ne kumulika na kuγuγumuka na kubambaluka na kudidima na fula nkulu ya mawe.
REV.12.1	Uko kwe lwingu kuzalawila lushe kilozo kikulu: Ni mvyele azwikileye zuwa, kangi ṅwezi u shi he milundi yakwe, mwe mutwi wakwe ana bundu ja ntondwe kumi na mbili; 
REV.12.2	ana nda, akema kwa kulumilwa, akiona ntoγo za kuvyala. 
REV.12.3	Vikibinda, kuzalawila kilozo kituhu mwe lwingu: Ni zoka kulu ja moto, jina mitwi mfungate na feya kumi, kangi mwe mitwi yakwe muna malinga mfungate; 
REV.12.4	lunga lwakwe luzahuna fungu ja ntatu ja ntondwe ze mwe lwingu, luzazitambika na shi. Iji zoka jizamγolokela yuja mvyele mweunga kuvyala, kangwe aho, ndiho avyale, jimumeze ṅwanae. 
REV.12.5	Azavyala ṅwana ywa kiγoshi, mwegomba kulisha wamzimu woshe na ngoda ya kilama. Uyu ṅwanae azapakulwa, azaiγalwa kwa Mulungu na kwe kiti chakwe, yuja mvyele azanyilika na mwe nyika, 
REV.12.6	kuja ana hantu hakwe aliγanyiziγweho ni Mulungu, ahashuγwe mishi kulija na magana maili na milongo mtandatu.
REV.12.7	Nkondo izagwa mwe lwingu: Mikayeli na walau wakwe wazaomana na jiya zoka. Jiya zoka johena na walau wakwe wazaomana, 
REV.12.8	miya nkawadahile, hantu hawe nkahaoneke vituhu mwe lwingu. 
REV.12.9	Ijo zoka kulu ni ija nyoka ya kale yeitangwa ṅwenye leba haidu Satani, kangi ne mweazaγanya ngulu ngima; lushe azatambikwa haṅwe naye. 
REV.12.10	Nenihoiva kanwa kikulu mwe lwingu angwe: Lushe uhonya na nguvu na uzumbe ni wa Mulungu ywetu, ufuṅwa ni wa Kilisito ywakwe, hambu kuzatambikwa yuja mtakufyalima wanduγu welu, ndiye akiwashembeka kwa Mulungu kilo na mushi. 
REV.12.11	Weoye wazamvota kwa nguvu ya mpome ya yuja ṅwangoto na nguvu ya mbuli ya uwona wawe, kangi ne washikikundisha shuti kufa. 
REV.12.12	Kwa ivyoho jai nyemi, inywi nyingu na nyoshe mweikala mumu! Nkondo izalawila shi na bahali, kwa kuti ṅwenye leba azasheela na kwenyu, ana maya mangi, ataila, kuti mishi yakwe ni miγeke.
REV.12.13	Jiya zoka jikiona, kuti jizatambikwa na shi, jizaγulusha yuja mvyelengwa avyeleye yuja ṅwana ywa kiγoshi. 
REV.12.14	Miya yuja mvyelengwa azainkwa mawawa maili ya ngwilizi nkulu, adahepulika na nyika, abule haja hantu hakwe, ahoshuγwa mishi inu na iyo, ndiyo iize, na kahindi ke nyuma, kangwe ashezaoniγwa ni jiya zoka. 
REV.12.15	Jiya zoka jizalavya mazi mwe kanwa chakwe, viya ni muto, jizayamtambikila yuja mvyelengwa, kangwe jimunywilimize. 
REV.12.16	Miya shi izamwambiza yuja mvyelengwa, izaashama, izanywa uja muto, jiya zoka jilavizewo mwe kanwa chakwe. 
REV.12.17	Jiya zoka jizakwelwa ni maya kwa mbuli ya yuja mvyelengwa, jizahita kwa omanya wanae watuhu wetozesha milaγilizo ya Mulungu, weanga na uwona wa Yesu.
REV.13.1	Vikibinda nizaikwa he mshangalaγala he bahali. Nizaona nyama yekwela mwe bahali, ina feya kumi na mitwi mfungate, mwe ziya feya zakwe muna mabundu kumi, mwe ija mitwi yakwe muna mazina ya lukanko. 
REV.13.2	Inu nyama nieneyo, ifanana na nkukulu, milundi yakwe viya ni ya nyeγeie, kanwa chakwe viya ni cha shimba. Jiya zoka jizamunka nguvu yakwe na kiti chakwe na ufuṅwa ukulu. 
REV.13.3	Mutwi wakwe muṅwe ufanana, viya utekaṅantwa na kutakoṅwa, miya ichi kilonda cha kukoṅwa chizahona. 
REV.13.4	Ngulu ngima izaolela iyo nyama na kuishentuka. Wazavika jiya zoka, kwa kuti jizainka ija nyama ufuṅwa, vituhu wazavika inu nyama angwe: Kuna mwefanana na inu nyama? Kuna mwedaha kuomana nayo? 
REV.13.5	Ne ihoinkwa kanwa cha kulonga mbuli ndala za lukanko, izashungulwa kuγoshola ivyoho myezi milongo mine na mili. 
REV.13.6	Izazuγula kanwa chakwe, imkanke Mulungu, izakanka zina jakwe na ikaile jakwe na waja weikala mwe lwingu. 
REV.13.7	Kangi izashungulwa kuomanya waṅazi na kuwavota, izainkwa ufuṅwa wa makolwa na mbali na vilosi na wamzimu woshe. 
REV.13.8	Ndiwo waivike, ni woshe weikala mwe inu shi washigondiγwewo aho, shi ikiumbiγwa, mazina yawe mwe kitabu cha nkalamo cha yuja ṅwangoto akomiγweye. 
REV.13.9	Ati kuna mwena mashikilo neaive! 
REV.13.10	Ati kuna mwetaha, yohe nezeatahwe; ati kuna mwekoma na shime, yohe shuti akoṅwe na shime, ne mizizimizize na mitozesheze ya waṅazi ivyomanyika.
REV.13.11	Vikibinda nizaona nyama ntuhu yekwela uko shi, ina feya mbili, viya nizangoto; 
REV.13.12	izalongaviya ni zoka itumikila ufuṅwa woshe wa iyo nyama ya bosi ikiolelwa ndiyo. Yaleka, shi na waja weikala mumowavike ija nyamaya bosi, ikibinda kuhona chiya kilonda chakwe cha kukoṅwa. 
REV.13.13	Izaγo shola vilozo vikulu, izabuliza kulavya moto mwe lwingu na kuugwisha na shi, wantu waiolele. 
REV.13.14	Izaazaγanya weikala mwe shi na viya vilozo, ishungulwevyo, kuviγoshola he mesho ya iyo nyama ntuhu; izalaγiliza waja weikala mwe shi, waγoshole kinyuwacha fikaya ijanyama, ndiyo iina kilonda cha kukoṅwa, kangi izauya moyo. 
REV.13.15	Izashungulwa kugela chiya kinyuwa cha ija nyama muhuye, ichi kinyuwa cha ija nyama chidahelonga, chileke woshe, ndiwo washevike ichi kinyuwa cha ija nyama wakoṅwe. 
REV.13.16	Kangi yadaha woshe, wadodo na wakulu, wazuli na wakiwa, wana vyale na watuṅwa, wakigele nyindi mwe mikono yawe ya kulume ao mwe vyeni vyawe, 
REV.13.17	muntu ashezadaha kuγuzanya na kutaγizanya na weyae washinawo nyindi ja zina ja ija nyama ao du talo ja ijo zina jakwe. 
REV.13.18	Ni unyanyi uwo! Mwena lutwi atalanye talo ja ija nyama! Hambu ni talo ja muntu. Shiji talo jakwe: Magana mtandatu na milongo mtandatu na mtandatu.
REV.14.1	Nikiolela nizaona yuja ṅwangoto, aiγoloke mwe mulima wa Siyoni, ana wantu makulija gana na milongo mine na mane, waigondiγwe zina jakwe na zina ja ishe kwe vyeni vyawe. 
REV.14.2	Nizaiva kanwa chelawamwe lwingu, viya ni chamazi mangi, kangiviya ni cha lubambala lukulu; vituhu ichi kanwa, niivilecho, chifanana viya ni cha mafundi ya mapango wetowa mapango yawe. 
REV.14.3	Waimba imbo hya haja hena kitingwa na ziya nyama ne na waja waγolokezi. Kangi nkakuna adahileye kuhina iji imbo kushima wajamakulija gana na milongo mine na mane wakombolwewo wakiushiγwa mwe shi. 
REV.14.4	Awa ni waja washikandanyiγwewo ni mwangilano na wavyele; ni wabweni; awa ne wemtongela yuja ṅwangoto, ndiko ahite nako; awa wazakombolwa kwa wantu, ni mulimbulo wemtala Mulungu na yuja ṅwangoto. 
REV.14.5	Mwe vyanwa vyawe nkamwoneke mambeza. Nkawana masa.
REV.14.6	Nizaona mlau mtuhu, akipulika mwe lwingu lwe gati, aitozize ulau wa ukalami wa kubilikila waja weikala mwe shi, mbali zoshe na makolwa yoshe na vilosi vyoshe na wamzimu woshe. 
REV.14.7	Azalonga na kanwa kikulu angwe: Mwogohei Mulungu! Munkei ntogolo! Hambu hakwe ha lahila masa hazabula. Mvikei aγosholeye lwingu na shi na bahali na mashoko ya mazi! 
REV.14.8	Mlau mtuhu ywa mbili azamtongela angwe: Uzachakuka! Uzachakuka uja muzi mkuluwa Babeli, ndiwo ukigisa wamzimu woshe mvinyo wa kilanga chakwe wekweza maya! 
REV.14.9	Mlau mtuhu ywa ntatu azawatongela akilonga na kanwa kikulu angwe: Muntu mwevika ija nyama na kinyuwa chakwe, mwegela nyindi jakwe mwe cheni chakwe ao mwe mkono wakwe wa kulume, 
REV.14.10	ne ndiye anywe mvinyo wa maya ya Mulungu ugezibwewo mwe kinywelo cha maya yakwe, ushivanganyiγwewo na mazi, ne ndiye aswilimiziγwe mwe moto wa vibilitibiliti, aiolelwe ni wantu waṅazi na yuja ṅwangoto. 
REV.14.11	Moshi wa mlaho wawe wakwela kale na kale, nkawana luhemele kilo na mushi, ndiwo wakikigela nyindi ja zina jakwe. 
REV.14.12	Aho habontoka mizizimizize ya waṅazi, ndiwo wakianga na milaγilizo ya Mulungu na kumtozesha Yesu. 
REV.14.13	Nizaiva kanwa chelawa mwe lwingu angwe: Gonda: We nyemi ni wafi wafilewo na kumtozesha Zumbe, buandiila haha! Kweli mpehongwa waγamba: Wahemela lulali lwawe, hambu ndima zawe ziyawatongela.
REV.14.14	Nikiolela nizaona zunde jeṅala, mwe iji zunde mwiikale mwefanana viya ni ṅwana muntu, mwe mutwi wakwe ana bundu ja zahabu, mwe mkono wakwe ana luhamba lwekola. 
REV.14.15	Mlau mtuhu azalawa vikiloi, azamubohela yuja mweikaila jiya zunde na kanwa kikulu angwe: Lohola luhamba lwako, ushenge nalo! Hambu mishi ya uhuluzi izabula, kangi mbuwa za shi zizakalaγala. 
REV.14.16	Ne yuja mweikaila jiya zunde ahotambika luhamba lwakwe na uko shi, lushe shi izahululwa. 
REV.14.17	Mlau mtuhu azalawa mwe vikilo je uko kwe lwingu, yohena aitozize luhamba lwekola. 
REV.14.18	Mlau mtuhu azalawa kuja kwe okelo ja ṅombe za mviko, ne mwena ufuṅwa wa moto, azamubohela yuja atozizeye luhamba lwekola na kanwa kikulu angwe: Lohola luhamba lwako lwekola, ushenge vizeγembwele vya mizabibu uko shi! Hambu ntunda zawe zizaizwa. 
REV.14.19	Yuja mlau azatambika luhamba lwakwe na uko shi, azashenga mazabibu ya shi, azayatambika na mwe ntuli nkulu ya maya ya Mulungu. 
REV.14.20	Mwe iyo ntuli yazatweiγwa uko se kwe muzi, ne kuholawa mwe iyo ntuli mpome, izabula he vihampa vya mafalashi na kudenganila haja hantu ntampo kulija na magana mtandatu.
REV.15.1	Nizaona kilozo kituhu mwe lwingu, kikulu icho chemasha, ni walau mfungate watozizewo milaho mfungate ya shilikiza; hambu ne maya ya Mulungu yamobontokela. 
REV.15.2	Nizaona, viya ni bahali ya kilolo yevanganavangana na moto; waja wavotilewo mwe nkondo ya ija nyama na ya kinyuwa chakwe na ya talo ja zina jakwe waiγoloke mwe inu bahali ya kilolo ulanga, waitozize mapango ya Mulungu. 
REV.15.3	Waimba imbo ja Mose, ndiye ai mtuṅwa ywa Mulungu, na imbo ja yuja ṅwangoto angwe: Zumbe Mulungu, wena nguvu zoshe, miγoshwele yako ni mikulu, yamasha, sila zako ni za utanda na za kweli, iwe Zumbe ywa wamzimu. 
REV.15.4	Kuna ndiye ashekuogohe, Zumbe? Kuna ndiye ashegimbike zina jako? Hambu u mṅazi ike, wamzimu woshe nezewaize, nezewakuvike na kukukinila, kwa kuti milabile yako izalawila.
REV.15.5	Vikibinda nizaona kuti: Vikilo ja hema ja uwona uko kwe lwingu jizazuγulwa, 
REV.15.6	mzalawa muja vikiloi waja walau mfungate watozizewo ija milaho mfungate, waizwikile shuke zeṅala, kangi zenamanika, kwe vifuwa waikantile mikowa ya zahabu. 
REV.15.7	Ziya nyama ne ṅwiyae ywawe muṅwe azawainka waja walau mfungate ntungo mfungate za zahabu zimemilezo maya ya Mulungu mwekalama kale na kale. 
REV.15.8	Ne vikilo jihomema moshi welawa mwe utana na mwe nguvu ya Mulungu, nkahana adahileye kuingila vikiloi, mpaka ija milaho mfungate ya waja walau mfungate ikibontoka.
REV.16.1	Nizaiva kanwa kikulu chelawa vikiloi, chikilonga waja walau mfungate angwe: Ndokoi! Itilai izo ntungo mfungate za maya ya Mulungu na mwe shi! 
REV.16.2	Yuja ywa bosi azahita, azaitila ntungo yakwe na mwe shi; ne vilonda vibada vyeifya viholawa kwa waja wantu wena nyindi ja ija nyama, ndiyo wakivika kinyuwa chakwe.
REV.16.3	Yuja ywa mbili azaitila ntungo yakwe na mwe bahali, ne ihoγalamuka mpome, viya ni ya muntu mwekoṅwa, vyoshe vye moyo vye mumo mwe bahali vizafa.
REV.16.4	Yuja ywa ntatu azaitila ntungo yakwe na mwe milo na mashoko ya mazi, yohe yazaγalamuka mpome. 
REV.16.5	Nizaiva mlau ywa mazi akiγamba: Wazifya masa, iwe we haha, ndiye ui haho, iwe mṅazi, kuti uzalaha ivyoho! 
REV.16.6	Hambu mpome ya waṅazi na ya wabilikizi ne wakiiitila, lushe nawe uzawainka mpome wainywe; waagiziγwa ni ivyoho. 
REV.16.7	Vikibinda nizaiva kanwa chelawa he okelo ja ṅombe za mviko angwe: Ni vivyo, Zumbe Mulungu wena nguvu zoshe, milahile yako ni ya kweli, yaagiza.
REV.16.8	Yuja ywa ne azaitila lushe ntungo yakwe na mwe zuwa, ne jihoshungulwa kukasa wantu na moto. 
REV.16.9	Wantu wakiisiiza kukasiγwa vikulu muno, wazakanka zina ja Mulungu mwena ufuṅwa na inu milaho, nkawavoteke wakimgimbika.
REV.16.10	Yuja ywa shano azaitila ntungo yakwe na mwe kiti cha ija nyama, ne uzumbe wakwe uhogwa lwiza, wazaluma wenye nyimi zawe kwa kulumilwa, 
REV.16.11	wazamkanka Mulungu ywa lwingu kwa mbuli ya kulumilwa kwawe na kwa mbuli ya vilonda vyawe, nkawavoteke wakileka miγoshwele yawe mibada.
REV.16.12	Yuja ywa mtandatu azaitila ntungo yakwe na mwe uja muto mkulu wa Oifulati, ne mazi yakwe yahohwa, kangwe wazumbe weiawa lwazu lwelawa zuwa watulilwe sila. 
REV.16.13	Nizaona kuti: Mwe kanwa cha jiya zoka na mwe kanwa cha ija nyama na mwe kanwa cha yuja mubilikizi ywa ulongo mzalawa mpepo ntatu mbada, viya ni majula. 
REV.16.14	Hambu kuna mpeho za mpepo zeγoshola vilozo, zehita kwa timila wazumbe wa ngulu ngima, wawaunganyanye, waomane nkondo, mushi uja mkulu wa Mulungu mwena nguvu zoshe ukizakinta. 
REV.16.15	Shimi! Neniize viya ni mubavi; mwe nyemi ni yuja mwekiγojesha na kuγolokela vizwiko vyakwe, kangwe ashezaanga lushi, wantu wakiona vyakwe vye shoni. 
REV.16.16	Azawaunganyanya hantu heitangwa Kiebuleyo Halimagedoni.
REV.16.17	Yuja ywa mfungate azaitila ntungo yakwe uko ulanga; ne kuholawa kanwa kikulu vikiloi he kitingwa angwe: Vizabontoka! 
REV.16.18	Ne kuhomulika na kuγuγumuka na kubambaluka, kangi mdidimo mkulu uzazinka; aho kale wantu waandileho kuikala kunu shi, nkakwaoneke mdidimo wekula ivyoho. 
REV.16.19	Uja muzi mkulu uzakipanga mafungu matatu, hata mizi ya wamzimu izachakuka. Uja muzi mkulu wa Babeli uzafukilwa lushe ha Mulungu, uinkwe kinywelo cha mvinyo wa maya na wa kileya chakwe. 
REV.16.20	Visiwa vyoshe vizaaγa, hata milima nkaioneke. 
REV.16.21	Vikibinda mawe makulu ya fula yeinga sa nkonde yazalawa mwe lwingu, yazagwela wantu. Wantu wazamkanka Mulungu kwa mbuli ya unu mlaho wa fula ya mawe, hambu nkondo yakwe ni nkulu muno.
REV.17.1	Waja walau mfungate watozizewo ziya ntungo mfungate ṅwiyae ywawe muṅwe azaiza, azanilonga angwe: So, nikuonyeshe mlaho wa yuja mvyele mweγenyeza kilanga, mweikala ulanga mwe mazi mangi. 
REV.17.2	Uyu ne wazumbe wa inu shi watendileye naye kilanga, wantu weikala kunu shi wazatengeziγwa ni mvinyo wa kilanga chakwe. 
REV.17.3	Azaniiγala kimpeho na mwe nyika; nizaona mvyele apandileye nyama yelungulika mpome, igisizeyo mazina ya lukanko, ina mitwi mfungate na feya kumi. 
REV.17.4	Yuja mvyele aivutile shuke ntana za kisutu na suh, aikihambile na zahabu na viiwe vyena kima na makalata, mwe mkono wakwe aitozize kinywelo cha zahabu, chiimemile vye useh na viya vibada vyoshe vya kilanga chakwe. 
REV.17.5	Kwe cheni chakwe kuigondiγwe zina jishijofumbulikana: Muzi mkulu wa Babeli, kinine cha watesi na useli woshe we uko shi.
REV.17.6	Nizaona, yuja mvyele akinywa mpome ya waṅazi na mpome ya waona wa Yesu; nizamaka nikiona ichi kimaka kikulu. 
REV.17.7	Yuja mlau azaniti: Umakai? Nenikufumbwile kihili cha uyu mvyele na cha inu nyama yemweleka, yena mitwi mfungate na feya kumi. 
REV.17.8	Ija nyama, ueneyo, ndiyo ii haha, nkaiho, miya inga ikwele ikilawa uko kuzimu, ihite kwa banika. Uko nezewashentuke weikala uko shi, washigondiγwewo mazina yawe aho, shi ikiumbiγwa, wakizaona iyo nyama, ndiyo ii haho, kuti nkaiho, kuti nezeilawile. 
REV.17.9	Bontokelo ja inu mbuli jikunda Iutwi: Ija mitwi mfungate ni milima mfungate, yuja mvyele ayoikaila, kangi ni wazumbe mfungate. 
REV.17.10	Washano wazabinda kukina, muṅwe a haha, mtuhu nkazati alawile, kangi akizalawila, shuti aneikala hadodo. 
REV.17.11	Kangi ija nyama, ndiyo ii haha, ishiyo haha ivi lushe, ija ni ya mnane, waja mfungate ni ṅwiyae ywawe, yahita kwa banika. 
REV.17.12	Ziya feya kumi, uenezo, ni wazumbe kumi washizatiwo kuγuwa uzumbe, miya waγuwa ufuṅwa wa kizumbe saa ṅwenga haṅwe na ija nyama. 
REV.17.13	Awa mbuli yawe ni ṅwenga, nguvu yawe na ufuṅwa wawe wauinka ija nyama. 
REV.17.14	Awa ne ndiwo waomane na yuja ṅwangoto, miya ṅwangoto alawavota, hambu ni Zumbe ywa wazumbe, ni Mfuṅwa ywa wafuṅwa woshe, ana waja waitangwewo, washaγulwewo, wetozesha. 
REV.17.15	Azaniti: Yaja mazi, ueneyo, yuja mvyele mtesi akiyaikaila ni mbali na mahumba na wamzimu na vilosi. 
REV.17.16	Ziya feya kumi, uenezo, na ija nyama, awa ne ndiwo wamwifye uyu mvyele mtesi, nezewaleke, aashiγwe, abunkuke, kuti nkana shuke, nezewaje nyama ya ṅwili wakwe, ṅwenye watamwoka mwe moto. Hambu Mulungu azawafanyanyiza kuγoshola inu mbuli, 
REV.17.17	ayokunda, waivane inu mbuli ṅwenga kuinkila uzumbe wawe na kwe ija nyama, mpaka mbuli za Mulungu zibontoke. 
REV.17.18	Yuja mvyele, umweneye, ni uja muzi mkulu wena uzumbe wa wazumbe wa inu shi.
REV.18.1	Vikibinda nizaona mlau mtuhu, azasheela mwe lwingu, ana ufuṅwa ukulu, kangi shi izagwa langaila kwa utana wakwe. 
REV.18.2	Azakema na kanwa kikulu angwe: Uzachakuka! Uzachakuka uja muzi mkulu wa Babeli, uzaγaluka ikailo ja mpepo na ja mpeho mbada zoshe na fikilo ja ndeγe mbada zoshe zeshukwa. 
REV.18.3	Hambu mvinyo wa maya ya kilanga chakwe wamzimu wazaunywa, wazumbe wa shi wazatenda kilanga naye, wachuluzi wa shi wazaγaluka wazuli kwa mbuli ya viya, avyoisiiza kubanabana viya vyakwe. 
REV.18.4	Nizaiva kanwa kituhu chelawa mwe lwingu, angwe: Inywi wa mbali yangu, lawai mwakwe, kangwe uhuza wakwe ushezamitoza, kangwe ija milaho yakwe ishezagwa kwenyu kohe! 
REV.18.5	Hambu mibanile yakwe izatailikana hata uko kwe lwingu, Mulungu akumbuka utungulu wakwe. Mulihei, sa ṅwenye alihilevyo! 
REV.18.6	Kangi mulihei kaili kwa viya, miγoshwele yakwe ilivyo! Mwe chiya kinywelo, ndicho akitekela nacho, mtekelei kaili! 
REV.18.7	Sa viya aisiizevyo kukihamba na kubanabana viya vyakwe, isiizai kumswilimiza sa viyaho na kumwonya ukiwa! Hambu mwe moyo wakwe aγamba: Niikala viya ni mkezumbe, siashiγwa ike, ukiwa sezeniuone! 
REV.18.8	Kwa ivyoho milaho yakwe nezeimgweele mushi muṅwe, kifa na ukiwa na sala, kangi nezeaokwe na moto, hambu Mulungu ne ndiye amlahe, ni Zumbe mnguvu.
REV.18.9	Ndiwo wamlilile, ndiwo waone sungu kwa mbuli yakwe, ni wazumbe watendilewo kilanga naye na uhambanyi woshe, wakizaona moshi, ukikwela haja, ndiho aokwe na moto. 
REV.18.10	Wataγoloka hale kwa mbuli ya woγa na ija milumilwe yakwe wakikema: Nkondo! Nkondo! Uja muzi mkulu, uja muzi, ndiwo uina nguvu, uja muzi wa Babeli, mlaho wakwe uzagwa kamkaṅwe! 
REV.18.11	Hata wachuluzi wa shi watalila, wataona ukiwa kwa mbuli yakwe, kwa kuti nkakuna ndiye lushe akeγula ntanu zawe, 
REV.18.12	za zahabu na za feza na za viiwe vyena kima na mashalu na ziya shuke ntana za kisutu na za halili na za suli na ija miti mitana yoshe na ziya ntanu zoshe za meno ya ntembo na ntanu zoshe za miti yena kima na za ṅandu na za kilama na za nyanga na kelefu 
REV.18.13	na maludufu na miti yena zumba tana na mafutilo ya miti yehumpuntika vitana na uvumba na mvinyo na mavuta na unga na ngano na ṅombe na mbuzi na ngoto na mafalashi na magaii na mili na myoyo ya wantu. 
REV.18.14	Hata matunda ya miti, ndiyo moyo wako ukitamilwa ndiyo, yazakuaγila, viya vitana vyoshe vya nyemi yako vizakuaγila, nkezevioneke. 
REV.18.15	Waja ndiwo wakichuluza navyo, ndiwo wakionela mali yakwe, wataγoloka hale kwa mbuli ya woγa na milumilwe yakwe wakilila na kukema kwa mbuli ya ukiwa wawe, 
REV.18.16	kuti: Nkondo! Nkondo! Uja muzi mkulu, ndiwo ukivuta halili na kisutu, ndiwo ukikihamba na zahahu na viiwe vyena kima na mashalu, 
REV.18.17	uja uzuli woshe weinga haja uzabanika vivi du lushe! Hata wenye melikebu na woshe weanga na vyombo na wantu wa bahali woshe na weγoshola ndima uko kwe bahali wazaγoloka hale wakiona, 
REV.18.18	moshi ukikwela haja, ahookwa na moto, wazakema angwe: Kuna ndai, ndiye afanane na unu muzi mkulu? 
REV.18.19	Wazakitambikila vumbi mwe mitwi yawe, wazakema na kulila kwa ukiwa angwe: Nkondo! Nkondo! Uja muzi mkulu, ndimo woshe weanga na melikebu mwe bahali wakiγaluka wazuli, na uγoli wakwe, uzabanika vivi du lushe! 
REV.18.20	Tamilwa kwa mbuli yakwe, iwe lwingu na inywi waṅazi na ntuṅwa na wabilikizi, kuti Mulungu azalahiziza masa yenyu!
REV.18.21	Mlau muṅwe mwe nguvu azainula iwe, ukulu wakwe ji inga sa mkungo wa gali, azajitambika na mwe bahali angwe: Ne uja muzi mkulu wa Babeli uvyotambikwa kwa nguvu ṅwenga du, kangi nkauzaoneka. 
REV.18.22	Kangi mulilo wa waja wetowa mapango na mazumali na miluli na magunda nkezeukeivika kwako, hata mafundi ya ndima zoshe nkezeyakeoneka kwako, hata vuzo ja kubunduγa nkezejikeivika kwako! 
REV.18.23	Hata langaila ja taa nkezejikepwinkuka kwako, hata lukeleγele lwa wali wa kiγoshi na wa kivyele nkezelukeivika kwako! Hambu wachuluzi wako ne wai wakulu wa inu shi, hambu wamzimu woshe ne wakiazaγanyiγwa ni ushai wako, 
REV.18.24	kangi mwako ne mkioniγwa mpome ya wabilikizi na ya waṅazi na ya woshe wakomiγwewo kunu shi.
REV.19.1	Vikibinda nizaiva vuzo kulu mwe lwingu ja bumba kulu ja wantu welonga kuγamba: Haleluya! Uvunizi na utana na ufuṅwa ni wa Mulungu ywetu! 
REV.19.2	Hambu milahile yakwe ni ya kweli, yaagiza. Hambu azamlaha yuja mvyele mweγenyeza kilanga, ndiye akibana shi na kilanga chakwe, azalahiza mpome ya wapuna wakwe mwe mkono wa yuja. 
REV.19.3	Vituhu wazaγamba: Haleluya! Moshi wakwe wakwela kale na kale! 
REV.19.4	Waja waγolokezi milongo mili na wane na ziya nyama ne zizakina funi, zizamvika Mulungu mweikala mwe kiti angwe: Amini. Haleluya! 
REV.19.5	Haja he kitingwa hazalawa kanwa angwe: Mtogolei Mulungu ywetu, inywi wapuna wakwe woshe mwemwogoha Mulungu, wadodo na wakulu!
REV.19.6	Nizaiva, viya ni vuzo ja bumba kulu, kangi viya ni vuzo ja mazi mangi, kangi viya ni vuzo ja lubambala lwe nguvu, angwe: Haleluya! Hambu Zumbe Mulungu ywelu mwena nguvu zoshe azaγuwa uzumbe. 
REV.19.7	Netitamilwe, titowe mazumo, timgimbike, hambu nteγuzi ya ṅwangotongwa Izabula, mkaziye azabinda kukiteγa, 
REV.19.8	azainkwa shuke za halili zeṅala na kunamanika, azwike; hambu inu halili ni utana wa waṅazi. 
REV.19.9	Ne nihoγangwa: Gonda kuγamba: We nyemi ni waja waitangilwewo nkande za nteγuzi ya ṅwangolo! Vituhu naγangwa: Izi ni mbuli za Mulungu kweli! 
REV.19.10	Nizamkinila he milundi yakwe, kangwe nimvike, miya azaniti: Leka ivyoho! Iwe na wanduγu wako watozeshewo uwona wa Yesu imi ni mupuna ṅwenyu. Mvike Mulungu! Hambu uwona wa Yesu ni mpehongwa ya uteγanyi.
REV.19.11	Nizaona, lwingu lukizuγulwa, kuna falashi yeṅala, aipandileye aitangwa mtanda na mkweli, alaha masa, kangi agomba nkondo na utanda. 
REV.19.12	Mesho yakwe viya ni bilibili ja moto, mwe mutwi wakwe ana malinga mangi, ana zina jigondiγwejo, miya nkakuna mwejitaila kushima ṅwenye. 
REV.19.13	Aizwikile nkazu igezilweyo mpome, zina jakwe aitangwa; Mbuli ya Mulungu. 
REV.19.14	Ntimizi ze kuja kwe lwingu zamtongela, waipandile mafalashi yeṅala, waizwikile halili zeṅala na kunamanika. 
REV.19.15	Mwe kanwa chakwe mzalawa shime yekola, kangwe atowe wamzimu nayo. Ṅwenye nezeawalishe na ngoda ya kilama, kangi ne mwetwa mwe iyo ntuli ya mvinyo wa maya na wa kileya cha Mulungu mwena nguvu zoshe. 
REV.19.16	Ana zina jigondiγwejo mwe nkazu yakwe he vindi jakwe: Mfuṅwa ywawafuṅwa, Zumbe ywa wazumbe.
REV.19.17	Nizaona mlau, aiγoloke mwe zuwa, azabohela na kanwa kikulu ndeγe zoshe zepulika mwe lwingu lwe gati, angwe: 
REV.19.18	Soi, mwunganane kwe nkande za Mulungu mkulu, muje nyama za wazumbe, nyama za wafuṅwa, nyama za wanguvu, nyama za mafalashi na za waja wayapandilewo, nyama za wana vyale wosheni na zawadodo na zawakulu! 
REV.19.19	Nizaona, ija nyama nawazumbe wa shi na ntimizi zawe wakiunganana, kangwe waomane na yuja apandileye inu falashi na ntimizi yakwe. 
REV.19.20	Ne ihogwilwa ija nyama haṅwe na mubilikizi ywa ulongo, ndiye akiγoshola viya vilozo he mesho yakwe, aazaγanyevyo navyo waja wakigezilewo nyindi ja ija nyama na kuvika kinyuwa chakwe. Wake moyo, awa waili wazatambikwa na mwe ziwa ja moto uvanganewo na vibilitibiliti. 
REV.19.21	Waja watuhu wazakoṅwa na ija shime ilawileyo mwe kanwa cha yuja apandileye ija falashi; ndeγe zoshe zizaiγuta nyama zawe.
REV.20.1	Nizaona mlau, akisheela mwe lwingu, aitozize mwe mkono wakwe funguwo ya kuzimu na zolo kulu muno. 
REV.20.2	Azagwila jiya zoka, ni ija nyoka ya kale, ni ṅwenye leba, kangi ni Satani, azamshunga mavuli kulija, 
REV.20.3	azamtambika na kuzimu, akibinda azakuzuγala, azakugela chapa ulanga, kangwe ashezaazaγanya wamzimu, mpaka yaja mavuli kulija yakibontoka; yakibinda kuhontoka, shuti aneshungulwa hadodo vituhu. 
REV.20.4	Nizaona viti, kangi kuna weviikaila, awa wazainkwa ufuṅwa wa masa; mpeho za waja wakomiγwewo na kushengwa mitwi kwa mbuli ya kutozesha uwona wa Yesu na mbulingwa ya Mulungu, ndiwo wakishevika ija nyama na kinyuwa chakwe, ndiwo wakishekigela nyindi jakwe kwe vyeni na kwe mikono yawe, wazauya moyo lushe, wazatoza uzumbe haṅwe na Kilisito mavuli kulija. 
REV.20.5	Waja wafilewo watuhu nkawauzile moyo, mpaka yaja mavuli kulija yakibontoka. Unu ni ufufuki wa bosi. 
REV.20.6	Mwe nyemi, kangi mṅazi ni mweingila mwe unu ufufuki wa bosi. Awa kifa cha mbili nkachina ufuṅwa nawo, miya wataγaluka wavikizi wa Mulungu na wa Kilisito, watatoza uzumbe naye mavuli kulija.
REV.20.7	Aya mavuli kulija yakibontoka, Satani atashungulwa mwe chumba chakwe. 
REV.20.8	Atahita kwa anga, aazaγanye wamzimu weikala kwe yaja maheta mane ya inu shi, waja wa Gogi na wa Magogi, awaunganyanye kwe nkondo; kangi newaγenele sa mshangalaγala we mpwai. 
REV.20.9	Wazakwela na uko, shi ikoangalamuka, wazadenga malaγo ya waṅazi na uja muzi wekundishiγwa ndiwo; miya moto uzalawa mwe lwingu, uzasheela, uzawabinda. 
REV.20.10	Yuja ṅwenye leba, ndiye akiwaazaγanya, azatambikwa na mwe jiya ziwa ja moto wa vihilitibiliti, ija nyama na yuja mubilikizi ywa ulongo walimo, wataswilimiziγwa haho kilo na mushi kale na kale.
REV.20.11	Nizaona kiti kikulu cheṅala na yuja mwechiikaila; cheni chakwe chizanyilikwa ni shi na lwingu, nkazionelwe ha ikala. 
REV.20.12	Vikibinda nizaona wafilewo, wakulu na wadodo, wakiγoloka he ichi kiti, ne vitabu vihokusulwa; kuna kitabu kituhu, chohe chizakusulwa, ni cha nkalamo. Waja wafilewo wazalahwa na viya, vigondiγwevyo mwe viya vitabu, sa ndivyo miγoshwele yawe ilivyo. 
REV.20.13	Hata bahali izalavya waja wafilewo mumo, hata kifa na kuzimu kuzalavya wafilewo we muja, wazalahwa, kila sa miγoshwele yakwe ilivyo. 
REV.20.14	Kifa na kuzimu wazatambikwa na muja mwe jiya ziwa ja moto, ichi ne kifa cha mbili, jiya ziwa ja moto. 
REV.20.15	Ati muntu nkaoniγwe kuti: Aigondiγwe mwe chiya kitabu cha nkalamo, azatambikwa na mwe jiya ziwa ja moto.
REV.21.1	Nizaona lwingu luhya na shi mpya; hambu lwingu lwa bosi na shi ya bosi ne zizabinda kuuka, hata bahali nkaiho lushe. 
REV.21.2	Nizaona uja muzingwa mṅazi, uja wa Yelusalemu muhya, ukilawila mwe lwingu kwa Mulungu, ukisheela na shi, uihambiγwe, sa kilumbu chivyomhambilwa mγoshi ywakwe. 
REV.21.3	Nizaiva kanwa kikulu chelawa he kitingwa, angwe: Shiji ikailo ja Mulungu na ja wantu, ndimo aikale nawo, ndimo waja waγaluke mbali zakwe, ndimo Mulungu ṅwenye aangilane nawo. 
REV.21.4	Alazahonola meshozi yoshe he mesho yawe, kangi kifa nkechikeoneka mumo, hala ukiwa na kulila na kulumilwa nkezevikeoneka mumo, hambu viya vya bosi vizabinda kuuka. 
REV.21.5	Yuja mweikaila chiya kitingwa azalonga angwe: Olela, vyoshe naviuza uhya! Azaniti: Gonda! Hambu izi mbuli zaagiza kutozeshiγwa, ni za kweli. 
REV.21.6	Azaniti: Vizabontoka; imi ni A na O, ni kuγamba: Ni ywa andiila na ywa shilikiza. Mwena nkilu, imi nezenimtekele bule du mwe shoko ya mazi ya nkalamo. 
REV.21.7	Ndiye avole, alazavipala vyoshe; imi nitazamγalukila Mulungu, yohe atazaniγalukila ṅwana.
REV.21.8	Miya ndiwo wakivivilwa, washitozeshawo, waγenyezawo vibada, wampoko, watesi, washai, wavika fika, wamambeza woshe, fungu jawe ji muja mwe jiya ziwa jeaka moto na vibilitibiliti, ni kuγamba: Ni kifa cha mbili.
REV.21.9	Waja walau watozizewo ziya ntungo mfungate zimemilezo ija milaho mfungate ya shilikiza, ṅwiyae ywawe muṅwe azaniγolokela, azanilonga angwe: So, nikuonyeshe mvyelengwa, kilumbu cha yuja ṅwangoto! 
REV.21.10	Azaniiγala kimpeho na kwe mulima mkulu weleha na ulanga, azanionyesha uja muzingwa mṅazi wa Yelusalemu, ukisheela kwe lwingu kwa Mulungu. 
REV.21.11	Utana wakwe ni uja wa Mulungu; kumulika umulika, viya ni jiya iwe jena kima kuzinka weyae woshe, viya ni kazanga ka iwe jayasipi. 
REV.21.12	Una boma kulu jeleha na nkili kumi na mbili, kangi kwe izi nkili ulanga kuna walau kumi na waili, vikibinda ziigondiγwe mazina, ni yaja ya ziya mbali kumi na mbili za wana Isilayeli. 
REV.21.13	Lwazu lwelawa zuwa ni nkili ntatu, lwazu lweingila zuwa mishi ya nyota ni nkili ntatu, lwazu lwegwila zuwa mishi ya vuli ni nkili ntatu, lwazu lweingila zuwa ni nkili ntatu. 
REV.21.14	Boma ja unu muzi jina mashikamilo kumi na maili, mwe aya mashikamilo muna mazina kumi na maili, ni ya ziya ntuṅwa kumi na mbili za ṅwangoto. 
REV.21.15	Yuja ndiye akinilonga, aitozize ngoda ya zahabu ya himila, kangwe ahime uja muzi na nkili zakwe na boma jakwe. 
REV.21.16	Uja muzi una maheta mane, ule wakwe na mazu waliγanana na uzangalamu wakwe. Akihima unu muzi na ngoda yakwe, ni ntampo makulija kumi na maili; ule wakwe na mazu na uzangalamu wakwe na ule wakwe na ulanga vyaliγanana. 
REV.21.17	Azahima boma jakwe, ukihima kimuntu, sa yuja mlau ahimilevyo, ni mikono gana na milongo mine na mine. 
REV.21.18	Iji boma jizengiγwe na mawe ya yasipi, muzi ṅwenye uzengiγwe na zahabu du yelangazika sa kilolo kitana. 
REV.21.19	Yaja mashikamilo ya boma ja muzi yazahambiγwa na mawe mangi yena kima: Shikamilo ja bosi ni yasipi, ja mbili ni sapufilo, ja ntatu ni kakedoni, 
REV.21.20	ja ne ni sumalato, ja shano ni salidoniki, ja mtandatu ni salidiyo, ja mfungate ni kilisolito, ja mnane ni belilo, ja kenda ni topaziyo, ja kumi ni kisopulaso, ja kumi na ṅwenga ni hiyakinto, ja kumi na mbili ni ametisito. 
REV.21.21	Ziya nkili kumi na mbili ni makalata kumi na maili, kila nkili ṅwenga ni ya kalata iṅwe. Lwazo lwa muzi ni zahabu ṅwenye yelangazika sa kilolo. 
REV.21.22	Vikilo siene mumo, hambu Zumbe Mulungu mwena nguvu zoshe ni vikilo jakwe haṅwe na yuja ṅwangoto. 
REV.21.23	Unu muzi nkauagiziγwa ni zuwa ao ṅwezi, vikiaka mumo, hambu utana wa Mulungu waupwinkula, taa yakwe ni yuja ṅwangoto. 
REV.21.24	Wamzimu nezewaangile jiya langaila jakwe, wazumbe wa shi nezewaingize vitana vyawe na mumo. 
REV.21.25	Nkili zakwe nkazizuγalwa na mushii, hambu kilo nkamuna. 
REV.21.26	Utana na uzuli wa wamzimu nezewaningize na mumo. 
REV.21.27	Miya nkezemwingile vibada hata, hata muntu mweγoshola vye useli na vye mambeza, ni waja wagondiγwewo mwe kitabu cha nkalamo cha yuja ṅwangoto.
REV.22.1	Azanionyesha muto mkulu wa mazi ya nkalamo yeengemala sa kazanga; ulawa he kitingwa cha Mulungu na yuja ṅwangoto. 
REV.22.2	Lwazoi gati masheja yoshe maili ya unu muto kuna miti ya nkalamo yevyala matunda ka kumi na mbili, kila ṅwezi yavyala matunda, kangi mahungo yawe ne yeinka wamzimu ugima. 
REV.22.3	Vye kisitama vyoshe nkezevimwoneke. Kitingwa cha Mulungu na yuja ṅwangoto chitaikala mumo, wapuna wakwe watamtumikila, 
REV.22.4	wataona cheni chakwe, kangi zina jakwe jiigondiγwe he vyeni vyawe. 
REV.22.5	Kilo nkezemugwe, nkawaagiziγwa ni langaila ja taa ao langaila ja zuwa, hambu Zumbe Mulungu atawapwinkukila, watatoza uzumbe kale na kale.
REV.22.6	Azaniti: Izi mbuli zaagiza kutozeshiγwa; ni za kweli; Zumbe, Mulungu ywa mpeho za wateγanyi, azamtuma mlau ywakwe, aonyeshe wapuna wakwe vyeunga kuγosholeka kinyanyi. 
REV.22.7	Shimi! Naiza nguzu! Mwe nyemi ni yuja mwetozesha mbuli za uteγanyi za ichi kitabu! 
REV.22.8	Kangi imi Yohana ni miyo niivilewo, ni miyo nienewo. Nikiviiva, nikiviona nizakina funi haja shi he milundi ya yuja mlau avinionyesheye. 
REV.22.9	Miya azaniti: Leka ivyoho! Hambu iwe na wanduγu wako, wabilikizi na waja wetozesha mbuli za ichi kitabu, imi ni mupuna ṅwenyu. Mvike Mulungu! 
REV.22.10	Azaniti: Ushefishe mbuli za uteγanyi za ichi kitabu na kuzigongeza wafu! Hambu mishi i hehi. 
REV.22.11	Mwetunguluka weyae neawatunguluke vivyoho! Mhuza neahimile uhuza wakwe vivyoho! Miya mtanda ahimile utanda wakwe! Mṅazi aisiize kukiṅaza! 
REV.22.12	Shimi! Naiza nguzu! Vitumulo vyangu nina navyo, ndivyo nimwuzize kila muniu, sa viya miγoshwele yakwe ilivyo. 
REV.22.13	Imi ni A na O, ni kuγamba: Ni ywa bosi na ywa shilikiza, ni chandiilo na bindilizo. 
REV.22.14	We nyemi ni waja wetozesha milomo yakwe, kangwe nezewashungulwe kuja muti wa nkalamo na kuingila mwe nkili za muzingwa. 
REV.22.15	Uko se kuna makuli na washai na watesi na wampoko na wavika fika na woshe wakundilewo, kangi watendilewo mambeza.
REV.22.16	Imi Yesu nizamtuma mlau ywangu, avimilongele uwona, muviukwile mabumbangwa. Imi ni nkolo ya mbeleko ya Dawidi, imi ni ntondwe ya mbalakele. 
REV.22.17	Mpehongwa na yuja bilumbu waγamba: Iza! Kangi ndiye aive, neaγambe: Iza! Mwena nkilu aize, mwekunda aleke mazi ya nkalamo bule du!
REV.22.17	Woshe, ndiwo waive mbuli za uteγanyi za ichi kitabu, 
REV.22.18	nawalonga uwona kuγamba: Muntu akibadika mbuli, Mulungu atamubadikiia ija milaho igondiγweyo mwe ichi kitabu. 
REV.22.19	Muntu akiusha mbuli kuṅwe za ichi kitahu cha uteγanyi, Mulungu atausha fungu jakwe ja muti wa nkalamo, ashezaingila uja muzi mṅazi, sa vigondiγwevyo mwe ichi kitabu.
REV.22.20	Mwevilongela uwona aγamba: Kweli naiza nguzu. Amini; iza, Zumbe Yesu!
REV.22.21	Mbazi ya Zumbe ywetu Yesu imiikaile nyoshe! Amini.
